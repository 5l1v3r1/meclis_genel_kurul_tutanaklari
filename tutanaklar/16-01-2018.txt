



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 49’uncu
Birleşim
 16
Ocak 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Antalya Milletvekili Ahmet Selim Yurdakul’un, aile hekimliğinde
sağlık raporlarına ilişkin usul ve esaslara dair gündem dışı konuşması
2.- Uşak milletvekili Özkan Yalım’ın, Uşak ve Kütahya illerinin
sorunlarına ilişkin gündem dışı konuşması
3.- Konya Milletvekili Halil Etyemez’in, Konya’daki yatırımlar ile
Konya’nın cumhuriyet tarihinin ihracat rekorunu kırmasına ilişkin gündem dışı
konuşması

V.- AÇIKLAMALAR
1.- İstanbul Milletvekili Didem Engin’in, ülkenin bir buçuk yıldır
olağanüstü hâl kapsamında yönetildiğine ve taşeronlarla ilgili yapılan
düzenlemeye ilişkin açıklaması
2.- Bursa Milletvekili Erkan Aydın’ın, artan grip vakalarının
araştırılması ve gerekli önlemlerin alınması konusunda Sağlık Bakanlığını bir
an önce göreve çağırdığına ilişkin açıklaması
3.- Kayseri Milletvekili Sami Dedeoğlu’nun, Orta Doğu’da başlatılan
kanlı oyunun asıl hedefinin ülkemiz olduğuna ilişkin açıklaması
4.- Mersin Milletvekili Baki Şimşek’in, 15 Temmuz hain darbe girişiminde
görevleri icabı er olarak askerlik yapan, askerî okullarda okuyan, silahından
mermi çıkmayan bütün mahkûmların tutuksuz olarak yargılanmasını talep ettiğine
ilişkin açıklaması
5.- Kocaeli Milletvekili Fatma Kaplan Hürriyet’in, Gebze ilçesinin
Hürriyet ve Yavuz Selim Mahallesi sakinlerinin tapu sorunlarına ilişkin
açıklaması
6.- Mersin Milletvekili Hüseyin Çamak’ın, Anayasa Mahkemesinin 2 tutuklu
gazetecinin hak ihlaline uğradığı tespitine rağmen alt mahkemenin söz konusu
karara uymamasının ülkede hukukun bittiğinin somut göstergesi olduğuna ilişkin
açıklaması
7.- Edirne Milletvekili Okan Gaytancıoğlu’nun, on beş yıllık AKP
iktidarında işsizlikte cumhuriyet tarihinin rekorlarının kırıldığına ilişkin
açıklaması
8.- Niğde Milletvekili Ömer Fethi Gürer’in, Niğde’ye havaalanı ve yerli
uçak fabrikası yapılmasını istediklerine ilişkin açıklaması
9.- Kütahya Milletvekili İshak Gazel’in, 16 Ocak Refah Partisinin
kapatılmasının 20’nci yıl dönümüne ilişkin açıklaması
10.- İstanbul Milletvekili Selina Doğan’ın, Cağaloğlu Anadolu Lisesi
Müdürünün icraatlarına ve konuyu gündeme getirdiği için İstanbul Milletvekili
Barış Yarkadaş’ın yandaş medya tarafından hedef alınmasını kınadığına ilişkin
açıklaması
11.- Hatay Milletvekili Serkan Topal’ın, yapılacak alımlarda anestezi
tekniker veya teknisyenlerinin göz ardı edilmemesi için gerekli çalışmaların
yapılmasını talep ettiğine ilişkin açıklaması
12.- Kahramanmaraş Milletvekili İmran Kılıç’ın, iyi vatandaş olmanın ilk
önemli görevimiz olduğuna ve toplumun gücünün fertlerin gücünden
kaynaklandığına ilişkin açıklaması
13.- Adıyaman Milletvekili Behçet Yıldırım’ın, halkı HDP Eş Genel
Başkanı Selahattin Demirtaş’ın Sincan Cezaevi kampüsünde görülecek duruşmasına
davet ettiğine ilişkin açıklaması
14.- Kırklareli Milletvekili Türabi Kayan’ın, üniversitelerden yardımcı
doçentliğin kaldırılması, doktora süresinin kısaltılması ve yabancı dil
sınavının her üniversitenin kendisine verilmesine ilişkin açıklaması
15.- Balıkesir Milletvekili Namık Havutça’nın, Bandırma Pertevniyal
Hastanesi binasının restorasyonu için gerekli girişimlerde bulunulmasını bölge
halkı adına talep ettiğine ilişkin açıklaması
16.- Erzurum Milletvekili Mustafa Ilıcalı’nın, öğrenci, plancı ve
mühendislerle beraber Özbekistan’a yaptığı ziyarete ilişkin açıklaması
17.- Trabzon Milletvekili Ayşe Sula Köseoğlu’nun, Gençlik ve Spor
Bakanlığının Kredi ve Yurtlar Kurumuyla beraber organize ettiği Tematik Kış
Kamplarına ilişkin açıklaması
18.- İstanbul Milletvekili Mahmut Tanal’ın, İstanbul’un Beykoz ilçesi
Kavacık Borsa İstanbul İlkokulu içinde başlatılan inşaat projesine ve bu hukuksuz
işlemden vazgeçilmesini talep ettiğine ilişkin açıklaması
19.- İzmir Milletvekili Mustafa Ali Balbay’ın, yardımcı doçentlerle
ilgili yapılan çalışmaya ilişkin açıklaması
20.- Burdur Milletvekili Mehmet Göker’in, TOKİ tarafından 2018 yılında
satışa sunulacak olan konutların ne kadarının dar gelirli vatandaşlar için
yapılacağını ve Bozkurt Mahallesi Kentsel Dönüşüm Projesi’ne ne zaman
başlanacağını öğrenmek istediğine ilişkin açıklaması
21.- Giresun Milletvekili Bülent Yener Bektaşoğlu’nun, Çoruh Aksa Giresun
İl Müdürlüğünün, abonelerin aralık ayı faturalarını ocak ayında düzenleyerek
elektrik zammını yansıtmasına ve enerji şirketlerinin sayaç okuma ve
faturalandırma işlemlerinin bir yönetmelikle düzenlenmesi gerektiğine ilişkin
açıklaması
22.- Denizli Milletvekili Kazım Arslan’ın, Denizli’nin Tavas, Kale,
Beyağaç, Güney ve Bekilli ilçelerinde yetiştirilen tütünlerin teslim ve
tesellüm işlemlerine ve besicilik yapılan bölgelere hibe desteği verilmesinin
düşünülüp düşünülmediğini öğrenmek istediğine ilişkin açıklaması
23.- Samsun Milletvekili Erhan Usta’nın, 14 Ocak 2018’de Hakkâri’nin
Çukurca ilçesinde şehit olan Bülent Alp’a Allah’tan rahmet dilediğine, taşeron
işçilere kadro verilmesiyle ilgili düzenlemedeki bazı sıkıntılara ve Afrin’e
müdahaleyi desteklediklerine ilişkin açıklaması
24.- Muş Milletvekili Ahmet Yıldırım’ın, Afrin’de halkların,
kültürlerin, inançların birlikte yaşam sürdüğü bir gerçeklik olduğuna ve
Freedom House’un 2018 yılına dair raporda Türkiye’nin “Özgür Olmayan Ülkeler”
kategorisine düşürüldüğüne ilişkin açıklaması
25.- Sakarya Milletvekili Engin Özkoç’un, İstanbul Milletvekili Enis
Berberoğlu’nun masum olduğuna ve dava sürecine ilişkin açıklaması
26.- İstanbul Milletvekili Mehmet Muş’un, Türkiye’nin terör örgütlerine
karşı mücadelesine kararlı bir şekilde devam ettiğine ve gerek Afrin’de gerek
Irak’ın kuzeyinde PKK/PYD unsurlarını yok etmekten asla geri durmayacağına
ilişkin açıklaması
27.- Bolu Milletvekili Tanju Özcan’ın, 31 Aralıkta yapılacak olan AK
PARTİ Bolu İl Kongresinin iki gün kala AK PARTİ Genel Başkanı tarafından
hukuksuz bir şekilde ertelendiğine ilişkin açıklaması
28.- İstanbul Milletvekili Mehmet Muş’un, Sakarya Milletvekili Engin
Özkoç’un sataşma nedeniyle yaptığı konuşmasındaki bazı ifadelerine ilişkin
açıklaması
29.- Sakarya Milletvekili Engin Özkoç’un, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
30.- İstanbul Milletvekili Mehmet Muş’un, Sakarya Milletvekili Engin
Özkoçun sataşma nedeniyle yaptığı konuşmasındaki bazı ifadelerine ilişkin
açıklaması
31.- Sakarya Milletvekili Engin Özkoç’un, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
32.- İstanbul Milletvekili Mahmut Tanal’ın, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
33.- İstanbul Milletvekili Mehmet Muş’un, Türkiye Cumhuriyeti devletinin
DEAŞ’la mücadelesindeki kararlılığının tartışmaya açılacak bir konu olmadığına
ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Başkanlıkça, esas komisyon olarak Dışişleri Komisyonuna, tali
komisyon olarak da Çevre Komisyonu ile Tarım, Orman ve Köyişleri Komisyonuna
havale edilen (1/792) esas numaralı Türkiye Cumhuriyeti Hükümeti ile Birleşmiş
Milletler Çölleşme ile Mücadele Sözleşmesi Sekreteryası Arasında Ankara
Girişiminin Uygulanmasına İlişkin Anlaşmanın Onaylanmasının Uygun Bulunduğuna
Dair Kanun Tasarısı’nın Hükûmetçe geri alındığına ilişkin tezkeresi (3/1391)
2.- Yurt Dışına Kaçırılan Kültür Varlıklarımızın Belirlenerek
İadelerinin Sağlanması ve Mevcut Kültür Varlıklarımızın Korunması İçin Alınması
Gereken Tedbirlerin Belirlenmesi Maksadıyla Kurulan (10/601) esas numaralı
Meclis Araştırması Komisyonu Başkanlığının, çalışma süresinin 25/1/2018 tarihinden
geçerli olmak üzere bir ay uzatılmasına ilişkin tezkeresi (3/1387)


3.- Türkiye Büyük Millet Meclisi Başkanlığının, Türkiye Büyük Millet
Meclisi Dışişleri Komisyonu üyelerinden oluşan bir heyetin, Azerbaycan
Cumhuriyeti Millî Meclisi Dış İlişkiler Komitesi Başkanı Samed Seyidov’un vaki
davetine icabetle Azerbaycan’a resmî bir ziyaret yapmasına ilişkin tezkeresi
(3/1388)
4.- Türkiye Büyük Millet Meclisi Başkanlığının, Türkiye Büyük Millet
Meclisi Dışişleri Komisyonu üyelerinden oluşan bir heyetin, 15-17 Şubat 2018
tarihlerinde Bulgaristan’ın başkenti Sofya’da gerçekleştirilecek olan
Parlamentolararası Ortak Dış ve Güvenlik Politikası (ODGP) ve Ortak Güvenlik ve
Savunma Politikası (OGSP) Konferansı’na katılmasına ilişkin tezkeresi (3/1389)
5.- Türkiye Büyük Millet Meclisi Başkanlığının, Türkiye Büyük Millet
Meclisi Millî Savunma Komisyonu üyelerinden oluşan bir heyetin, Ukrayna
Parlamentosu Millî Güvenlik ve Savunma Komitesinin vaki davetine icabetle 23-26
Ocak 2018 tarihlerinde Ukrayna’ya resmî bir ziyarette bulunmasına ilişkin tezkeresi
(3/1390)

B) Önergeler
1.- Malatya Milletvekili Veli Ağbaba’nın, (2/308) esas numaralı
Ankara’da Barış Meydanı Kurulması Hakkında Kanun Teklifi’nin doğrudan gündeme
alınmasına ilişkin önergesi (4/126)

VII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisinin gündeminin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
Ankara Milletvekili Mustafa Mit ve arkadaşları tarafından işsizliğin
sosyoekonomik boyutlarının tespiti ile ortadan kaldırılması için yapılması gerekenlerin
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan (10/2214) esas numaralı Meclis
Araştırması Önergesi’nin ön görüşmelerinin, Genel Kurulun 16 Ocak 2018 Salı
günkü birleşiminde yapılmasına ilişkin önerisi
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, Türkiye’de 6284 no.lu Kanun ve İstanbul
Sözleşmesi’nin etkin biçimde hayata geçirilmesi ve kadınlara yönelik şiddete
karşı alınması gereken önlemlerin belirlenmesi amacıyla 10/1/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 16 Ocak 2018 Salı günkü
birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi gündeminin “Kanun Tasarı
ve Teklifleri ile Komisyonlardan Genel Diğer İşler” kısmında yer alan 420, 423,
424, 436, 437, 444, 445, 448, 449, 450, 452, 453, 454, 455, 467, 468, 470, 483,
484, 496, 498, 499 ve 500 sıra sayılı Kanun Tasarılarının yine bu kısmın 1, 2,
3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22 ve
23’üncü sıralarına alınmasına ve diğer işlerin buna göre teselsül ettirilmesine
ilişkin önerisi

VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, İstanbul Milletvekili Filiz
Kerestecioğlu Demir’in HDP grup önerisi üzerinde HDP Grubu adına yaptığı
konuşması sırasında AK PARTİ Genel Başkanına sataşması nedeniyle konuşması
2.- İstanbul Milletvekili Filiz Kerestecioğlu Demir’in, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
3.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
4.- İstanbul Milletvekili Filiz Kerestecioğlu Demir’in, Konya
Milletvekili Leyla Şahin Usta’nın HDP grup önerisi üzerinde AK PARTİ Grubu
adına yaptığı konuşması sırasında HDP Grubuna sataşması nedeniyle konuşması
5.- Sakarya Milletvekili Engin Özkoç’un, İstanbul Milletvekili Filiz
Kerestecioğlu Demir’in sataşma nedeniyle yaptığı konuşması sırasında Cumhuriyet
Halk Partisine sataşması nedeniyle konuşması
6.- İstanbul Milletvekili Mehmet Muş’un, Sakarya Milletvekili Engin
Özkoç’un sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
7.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
8.- İstanbul Milletvekili Mehmet Muş’un, Sakarya Milletvekili Engin
Özkoç’un CHP grup önerisi üzerinde CHP Grubu adına yaptığı konuşması sırasında
Adalet ve Kalkınma Partisine ve Adalet ve Kalkınma Partisi Genel Başkanına
sataşması nedeniyle konuşması
9.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
10.- Sakarya Milletvekili Engin Özkoç’un, İstanbul Milletvekili Mehmet
Muş’un CHP grup önerisi üzerinde AK PARTİ Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
11.- İstanbul Milletvekili Mehmet Muş’un, Sakarya Milletvekili Engin
Özkoç’un sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
12.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisi
Grup Başkanına sataşması nedeniyle konuşması
13.- İstanbul Milletvekili Mahmut Tanal’ın, İstanbul Milletvekili Mehmet
Muş’un sataşma nedeniyle yaptığı konuşması sırasında şahsına sataşması
nedeniyle konuşması
14.- İstanbul Milletvekili Mehmet Muş’un, İstanbul Milletvekili Mahmut
Tanal’ın sataşma nedeniyle yaptığı konuşması sırasında şahsına sataşması
nedeniyle konuşması

IX.- SÖZLÜ SORULAR VE CEVAPLARI
1.- Trabzon Milletvekili Haluk Pekşen’in, ceza ve tevkifevleriyle ilgili
sorunlara ilişkin Adalet Bakanından sözlü soru önergesi (6/63) ve Bilim, Sanayi
ve Teknoloji Bakanı Faruk Özlü’nün cevabı
2.- Niğde Milletvekili Ömer Fethi Gürer’in, asansörler ve yürüyen
merdivenlerle ilgili çeşitli hususlara ilişkin sözlü soru önergesi (6/165) ve
Bilim, Sanayi ve Teknoloji Bakanı Faruk Özlü’nün cevabı
3.- Muş Milletvekili Ahmet Yıldırım’ın, yenilenebilir enerjiyle ilgili
yürütülen çalışmalara ilişkin sözlü soru önergesi (6/212) ve Bilim, Sanayi ve
Teknoloji Bakanı Faruk Özlü’nün cevabı
4.- İstanbul Milletvekili Barış Yarkadaş’ın, Türk Patent Enstitüsü
Markalar Dairesi Başkanlığına ve coğrafi işaret çalışmalarına ilişkin sözlü
soru önergesi (6/216) ve Bilim, Sanayi ve Teknoloji Bakanı Faruk Özlü’nün
cevabı
5.- Kocaeli Milletvekili Haydar Akar’ın, Türkiye Cumhuriyeti Kimlik
Kartı Projesi’ne ve Proje kapsamında TÜBİTAK’ın geliştirdiği Ulusal Akıllı Kart
Çipi’ne ilişkin sözlü soru önergesi (6/261) ve Bilim, Sanayi ve Teknoloji
Bakanı Faruk Özlü’nün cevabı
6.- Trabzon Milletvekili Haluk Pekşen’in, Vakfıkebir Organize Sanayi
Bölgesi’ne ilişkin sözlü soru önergesi (6/264) ve Bilim, Sanayi ve Teknoloji
Bakanı Faruk Özlü’nün cevabı
7.- Muş Milletvekili Ahmet Yıldırım’ın, KOSGEB’den hibe veya teşvik alan
işletmelere ilişkin sözlü soru önergesi (6/322) ve Bilim, Sanayi ve Teknoloji
Bakanı Faruk Özlü’nün cevabı
8.- Trabzon Milletvekili Haluk Pekşen’in, Şanlıurfa’daki organize sanayi
bölgelerine ilişkin sözlü soru önergesi (6/324) ve Bilim, Sanayi ve Teknoloji
Bakanı Faruk Özlü’nün cevabı
9.- Niğde Milletvekili Ömer Fethi Gürer’in, yurt dışına satış gibi
gösterilerek yurt içine yapılan şeker satışına ve alınan önlemlere ilişkin
Gümrük ve Ticaret Bakanından sözlü soru önergesi (6/424) ve Bilim, Sanayi ve
Teknoloji Bakanı Faruk Özlü’nün cevabı
10.- Niğde Milletvekili Ömer Fethi Gürer’in, yüksek yoğunluklu
tatlandırıcı ithalatına sınırlama getirilmesine ilişkin sözlü soru önergesi
(6/425) ve Bilim, Sanayi ve Teknoloji Bakanı Faruk Özlü’nün cevabı
11.- Niğde Milletvekili Ömer Fethi Gürer’in, şeker üreten şirketlerin
denetimine ilişkin sözlü soru önergesi (6/426) ve Bilim, Sanayi ve Teknoloji
Bakanı Faruk Özlü’nün cevabı
12.- Niğde Milletvekili Ömer Fethi Gürer’in, Şeker Enstitüsünün bütçesine
ve yeniden yapılandırılmasına yönelik çalışmalara ilişkin sözlü soru önergesi
(6/427) ve Bilim, Sanayi ve Teknoloji Bakanı Faruk Özlü’nün cevabı
13.- Niğde Milletvekili Ömer Fethi Gürer’in, Şeker Kurumunun idari
giderleri için tahsil edilen katılım paylarına ilişkin sözlü soru önergesi
(6/428) ve Bilim, Sanayi ve Teknoloji Bakanı Faruk Özlü’nün cevabı
14.- Niğde Milletvekili Ömer Fethi Gürer’in, Türkiye Şeker Fabrikaları
AŞ’ye bağlı fabrikalarda rafineri kısmında şekerle temas eden makine ve aksamların
krom nikel malzeme ile değiştirilmesine ilişkin sözlü soru önergesi (6/429) ve
Bilim, Sanayi ve Teknoloji Bakanı Faruk Özlü’nün cevabı
15.- Niğde Milletvekili Ömer Fethi Gürer’in, Türkiye Şeker Fabrikaları
AŞ’nin personel ihtiyacına ilişkin sözlü soru önergesi (6/430) ve Bilim, Sanayi
ve Teknoloji Bakanı Faruk Özlü’nün cevabı
16.- Niğde Milletvekili Ömer Fethi Gürer’in, Türkiye Şeker Fabrikaları
AŞ’nin üretim maliyetlerinin düşürülmesine yönelik çalışmalara ilişkin sözlü
soru önergesi (6/431) ve Bilim, Sanayi ve Teknoloji Bakanı Faruk Özlü’nün
cevabı
17.- Niğde Milletvekili Ömer Fethi Gürer’in, kamu kurum ve
kuruluşlarının yazılım projelerine ilişkin sözlü soru önergesi (6/472) ve
Bilim, Sanayi ve Teknoloji Bakanı Faruk Özlü’nün cevabı
18.- Niğde Milletvekili Ömer Fethi Gürer’in, Bor Şeker Fabrikasının
teknolojik bakımdan yenilenmesine yönelik çalışmalara ilişkin sözlü soru
önergesi (6/637) ve Bilim, Sanayi ve Teknoloji Bakanı Faruk Özlü’nün cevabı
19.- Niğde Milletvekili Ömer Fethi Gürer’in, KOSGEB kredilerinden
kahvecilerin yararlandırılmadığı iddiasına ilişkin sözlü soru önergesi (6/675)
ve Bilim, Sanayi ve Teknoloji Bakanı Faruk Özlü’nün cevabı
20.- Niğde Milletvekili Ömer Fethi Gürer’in, Niğde Demirciler ve Oto
Tamircileri Odası üyelerinin KOSGEB kredisinden yararlanamadığı iddiasına
ilişkin sözlü soru önergesi (6/676) ve Bilim, Sanayi ve Teknoloji Bakanı Faruk
Özlü’nün cevabı
21.- Niğde Milletvekili Ömer Fethi Gürer’in, Niğde’nin Bor ilçesindeki
Karma Organize Sanayi Bölgesinde “Teknoloji Park” kurulması ile ilgili
yürütülen çalışmalara ilişkin sözlü soru önergesi (6/677) ve Bilim, Sanayi ve
Teknoloji Bakanı Faruk Özlü’nün cevabı
22.- Niğde Milletvekili Ömer Fethi Gürer’in, imalat sanayinde son beş
yılda açılan ve kapanan iş yerlerine ilişkin sözlü soru önergesi (6/794) ve
Bilim, Sanayi ve Teknoloji Bakanı Faruk Özlü’nün cevabı
23.- Ağrı Milletvekili Dirayet Dilan Taşdemir’in, TÜBİTAK projelerinde
yer alan akademisyenlere ilişkin sözlü soru önergesi (6/890) ve Bilim, Sanayi
ve Teknoloji Bakanı Faruk Özlü’nün cevabı
24.- Niğde Milletvekili Ömer Fethi Gürer’in, 2016 ve 2017 yıllarında
imalat sanayinde işe başlayan ve işten çıkarılan kişi sayısı ile aynı dönemde
açılan ve kapanan iş yeri sayısına ilişkin sözlü soru önergesi (6/917) ve
Bilim, Sanayi ve Teknoloji Bakanı Faruk Özlü’nün cevabı
25.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda özelleştirilmesi öngörülen
Zonguldak’taki bir maden sahasına ilişkin Başbakandan sözlü soru önergesi (6/958)
ve Bilim, Sanayi ve Teknoloji Bakanı Faruk Özlü’nün cevabı
26.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda özelleştirilmesi öngörülen
maden sahaları arasında redevans marifetiyle işletilen saha olup olmadığına
ilişkin Başbakandan sözlü soru önergesi (6/959) ve Bilim, Sanayi ve Teknoloji
Bakanı Faruk Özlü’nün cevabı
27.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda özelleştirilmesi öngörülen
maden sahaları arasında gösterilen Zonguldak’taki bir maden sahasına ilişkin
Başbakandan sözlü soru önergesi (6/962) ve Bilim, Sanayi ve Teknoloji Bakanı Faruk
Özlü’nün cevabı
28.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda yer alan Zonguldak’taki
bir maden sahasına termik santral kurulup kurulmayacağına ilişkin Başbakandan
sözlü soru önergesi (6/963) ve Bilim, Sanayi ve Teknoloji Bakanı Faruk Özlü’nün
cevabı

X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Hükümeti ile Birleşmiş Milletler Arasında Afet
ve Acil Durum Halinde Yardım Sevkiyatının ve Yardım Personeline Ait Eşyanın İthalat,
İhracat ve Transitini Hızlandırmaya Yönelik Önlemlerin Alınmasına İlişkin
Anlaşmanın Onaylanmasının Uygun Bulunduğuna Dair Kanun Tasarısı (1/764) ve
Dışişleri Komisyonu Raporu (S. Sayısı: 460)
2.- Türkiye Cumhuriyeti Hükümeti ile Karadağ Hükümeti Arasında Gümrük
Konularında Karşılıklı Yardım Anlaşmasının Onaylanmasının Uygun Bulunduğuna
Dair Kanun Tasarısı (1/763) ve Dışişleri Komisyonu Raporu (S. Sayısı: 465)

XI.- YAZILI SORULAR VE CEVAPLARI
1.- Adana Milletvekili Meral Danış Beştaş’ın, müftülere nikâh kıyma
yetkisi verilmesini öngören kanun tasarısına ilişkin Başbakandan sorusu ve
Başbakan Yardımcısı Bekir Bozdağ’ın cevabı (7/18988)
2.- Aydın Milletvekili Metin Lütfi Baydar’ın, Başbakanlığa ait olan veya
kiralanan ulaşım araçlarına ve bunların yakıt giderlerine ilişkin Başbakandan
sorusu ve Başbakan Yardımcısı Bekir Bozdağ’ın cevabı (7/19251)
3.- Diyarbakır Milletvekili Altan Tan’ın, Başbakanlık Osmanlı
Arşivlerindeki bazı kayıtlara ilişkin Başbakandan sorusu ve Başbakan Yardımcısı
Bekir Bozdağ’ın cevabı (7/19350)
4.- İstanbul Milletvekili Mustafa Sezgin Tanrıkulu’nun, 2016-2017
yılları arasında bağlı kurum ve kuruluşların taraf olduğu dava ve takiplere,
Sorumluluk alanındaki kurum ve kuruluşların taraf olduğu adli ve idari
davalara,
Sorumluluk alanındaki kurum ve kuruluşların taraf olduğu icra
işlemlerine,
2016-2017 yılları arasında bağlı kurum ve kuruluşlarca dışarıdan satın
alınan hukuk ve danışmanlık hizmetlerine,
İlişkin soruları ve Başbakan Yardımcısı Bekir Bozdağ’ın cevabı
(7/19066), (7/19385) (7/19386)), (7/19387)
5.- Aydın Milletvekili Metin Lütfi Baydar’ın, 2002 yılından bu yana
Diyanet İşleri Başkanlığında göreve başlayıp başka kurumlara atanan kişi
sayısına ilişkin sorusu ve Başbakan Yardımcısı Bekir Bozdağ’ın cevabı (7/19388)
6.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşların taraf olduğu adli ve idari davalara,
Bakanlığa bağlı kurum ve kuruluşların taraf olduğu icra işlemlerine,
2014-2017 yılları arasında bağlı kurum ve kuruluşlarca dışarıdan satın
alınan hukuk ve danışmanlık hizmetlerine,
İlişkin soruları ve Bilim, Sanayi ve Teknoloji Bakanı Faruk Özlü’nün
cevabı (7/19474), (7/19475), (7/19476)
7.- Diyarbakır Milletvekili Altan Tan’ın, Hamzabey sınır kapısındaki
giriş çıkış işlemlerine,
Ardahan Çıldır/Aktaş Kara Hudut Kapısından yapılan yıllık araç ve şahıs
giriş çıkış sayılarına,
Kapıkule sınır kapısından geçen araç ve şahıs istatistiklerine,
İlişkin soruları ve Gümrük ve Ticaret Bakanı Bülent Tüfenkci’nin cevabı
(7/19579), (7/20294), (7/20296)
8.- Aydın Milletvekili Metin Lütfi Baydar’ın, Cumhurbaşkanlığına ait
olan veya kiralanan ulaşım araçlarına ve bunların yakıt giderlerine ilişkin
Başbakandan sorusu ve Başbakan Yardımcısı Bekir Bozdağ’ın cevabı (7/19714)
9.- İstanbul Milletvekili Mustafa Sezgin Tanrıkulu’nun, TRT Diyanet ve
Diyanet Radyo ile ilgili bazı iddialara ilişkin Başbakandan sorusu ve Başbakan
Yardımcısı Bekir Bozdağ’ın cevabı (7/19786)
10.- Niğde Milletvekili Ömer Fethi Gürer’in, Cumhurbaşkanınca örtülü
ödenekten yapılan harcamalara ilişkin Başbakandan sorusu ve Başbakan Yardımcısı
Bekir Bozdağ’ın cevabı (7/19844)
11.- Denizli Milletvekili Melike Basmacı’nın, Denizli’de KOSGEB desteği
ile kurulan işletmelere ilişkin sorusu ve Bilim, Sanayi ve Teknoloji Bakanı
Faruk Özlü’nün cevabı (7/20794)
16 Ocak 2018 Salı
BİRİNCİ OTURUM
Açılma Saati: 15.04
BAŞKAN: Başkan
Vekili Ahmet AYDIN
KÂTİP ÜYELER: Vecdi GÜNDOĞDU (Kırklareli), Mücahit DURMUŞOĞLU (Osmaniye)

-----0-----
BAŞKAN – Türkiye
Büyük Millet Meclisinin 49’uncu Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
yirmi dakika ara veriyorum.
Kapanma Saati: 15.07
İKİNCİ OTURUM
Açılma Saati: 15.28
BAŞKAN: Başkan
Vekili Ahmet AYDIN
KÂTİP ÜYELER: Vecdi GÜNDOĞDU (Kırklareli), Mücahit DURMUŞOĞLU (Osmaniye)

-----0-----
BAŞKAN – Türkiye
Büyük Millet Meclisinin 49’uncu Birleşiminin İkinci Oturumunu açıyorum.
III.- YOKLAMA
BAŞKAN
– Açılışta yapılan yoklama sırasında toplantı yeter sayısı bulunamamıştı. Şimdi
yoklama işlemini tekrarlayacağım.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır, hayırlı bir çalışma haftası dileklerimle
görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim. 
Yalnız, sayın
milletvekilleri, gündem dışı söz vermeden önce sayın milletvekillerimizden
derin bir uğultu duyuyoruz, görüyoruz, lütfen yerlerimizi alırsak, bir
sessizlik lütfederseniz konuşmacı arkadaşlarımı davet edeceğim. 
Gündem dışı ilk
söz, aile hekimlerinin sağlık raporu yönetmeliğiyle ilgili söz isteyen Antalya
Milletvekili Ahmet Selim Yurdakul’a aittir. 
Sayın Yurdakul,
buyurun. (MHP sıralarından alkışlar) 
Süreniz beş
dakikadır. 
Sürelere riayet
edelim sayın vekillerimiz, uzatmayacağım. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Antalya Milletvekili Ahmet Selim Yurdakul’un, aile hekimliğinde
sağlık raporlarına ilişkin usul ve esaslara dair gündem dışı konuşması
AHMET SELİM
YURDAKUL (Antalya) – Sayın Başkan, değerli milletvekilleri; bir kez daha aile
hekimlerinin esas görevlerinin önüne geçecek olan bir mevzuat değişikliği
hakkında ve aile hekimlerimizin bu mevzuat değişikliğiyle yaşayacağı sorunları
dile getirmek üzere Milliyetçi Hareket Partisi adına söz almış bulunmaktayım. 
Sevgili
vatandaşlar, Milliyetçi Hareket Partisi olarak en başından beri aile hekimliği
uygulamasını doğru bulduk ve destekledik. Zaten Milliyetçi Hareket Partisi
olarak sağlık politikalarımızın temelinde koruyucu tıp anlayışı bulunmaktadır.
Uzun ve meşakkatli çalışmalardan sonra ortaya çıkan ve yüzlerce sayfadan oluşan
sağlık yol haritamızın ilk basamağında, tedavi edici sağlık uygulamalarından
ziyade vatandaşlarımızı hasta olmadan önce o hastalıktan koruma anlayışı yer
almaktadır. 
Saygıdeğer
milletvekilleri, içinde bulunduğumuz çağda sağlık birimi ve teknolojisindeki
gelişmeler sayesinde birçok hastalığın meydana gelmeden engellenmesi mümkün
olmaktadır. İşte, bizim koruyucu sağlık hizmetlerini tedavi edici sağlık
hizmetlerinin önünde tutmamızı sağlayan unsurlar da -sözünü ettiğim gibi-
sağlık teknolojisi ve ilgili istatistiklerin yorumlanması sonucunda geldiğimiz
noktadır. Birçok hastalığın meydana gelmesine günümüz teknolojisi ve imkânları
çerçevesinde müsaade etmek, vatandaşlarımız ve ülkemiz açısından çok vahim bir
durumdur. Ayrıca, birçok hastalığın koruyucu tıp anlayışıyla erken teşhis ve
tedavi edilmemesi sosyal güvenlik sistemimize de zarar vermektedir. Kabaca bir
hesap ortaya koymak istiyorum: Bir hastalığın tedavi edilme maliyeti 100 birim
ise bu hastalığı meydana gelmeden engelleme maliyeti 50 birim ya da daha az
olacaktır. Velhasıl koruyucu tıbbı ve bunun en önemli uygulayıcısı olan aile
hekimlerimizi el üstünde tutmak mecburiyetindeyiz. Eğer birazdan bahsedeceğim
gibi aile hekimlerini bir nevi yük vagonu gibi görüp her akla gelen işi
üstlerine yüklemeye kalkarsanız bu sistemin meyvelerini toplama fırsatını
kaçırırsınız. 
Bakın, sayın
milletvekilleri, aile hekimleri, artık esas işlerini yapamaz noktaya geldiler.
Adli ve kriminolojik vakalara kadar aile hekimlerini meşgul etme gayretinizden
dolayı zarar gören yine bizzat Türk milleti oluyor. Geçtiğimiz günlerde hem
Anayasa’ya hem Aile Hekimliği Kanunu’na aykırı bir yönetmelik kaleme alındı.
Yönetmelikte aile hekimlerinin okul servisi şoförlerini muayene edip “Servis
şoförü olması sağlık açısından uygundur.” demesi hem hakkaniyet ve yasa
açısından hem de tıbbi açıdan uygun değildir. 
Sayın
milletvekilleri, muhterem vatandaşlar; aile hekimlerinin psikoteknik veya
psikolojik muayenelerde yer almasını istemek ve beklemek gerçekten anlamsız bir
beklentidir. Devletimizin ve milletimizin yani geleceğimizin teminatı
çocuklarımızı okullara taşıyan servis şoförlerinin gerektiği şekilde
denetlenememesinin ve hem sağlık hem de adli çerçevede tahlil edilememesinin
sonuçlarının ne kadar acı olduğunu millet olarak yakından biliyoruz. Bu
uygulamadan vazgeçilmemesi hâlinde doğacak olan kayıplardan ve zararlardan
Sağlık Bakanlığı ve Hükûmet sorumludur. 
Milliyetçi
Hareket Partisi olarak önerimiz ise en kısa sürede bu hatadan dönülmeli, okul
servis şoförlerinin aile hekimlerince değil, psikolog ve psikoteknik uzmanları
gibi ilgili branş uzmanları tarafından muayene edilerek karar verilmesi doğru
bir yaklaşım olacaktır. 
Genel Kurula
saygılarımı sunarım. (MHP sıralarından alkışlar) 
BAŞKAN –
Teşekkürler ediyorum Sayın Yurdakul. 
Gündem dışı
ikinci söz, Uşak ve Kütahya illerinin sorunları hakkında söz isteyen Uşak
milletvekili Özkan Yalım’a aittir. 
Buyurun Sayın
Yalım. (CHP sıralarından alkışlar) 
2.- Uşak milletvekili Özkan Yalım’ın, Uşak ve Kütahya illerinin
sorunlarına ilişkin gündem dışı konuşması
ÖZKAN YALIM
(Uşak) – Teşekkür ederim Sayın Başkanım. 
Çok değerli
çalışma arkadaşlarıma ve de bizi izleyen bütün vatandaşlarıma sevgi ve
saygılarımı sunuyorum. 
Biraz önce Genel
Başkanımız Sayın Kemal Kılıçdaroğlu’nun da belirttiği gibi Artvin Cerattepe’yi
unutmadık, Cerattepeliler yalnız değildir, Artvinlileri kesinlikle unutmadık,
“Cerattepe de geçilmez.” diyoruz. Buradan Artvin Vekilimiz Uğur Bayraktutan’a
da emeklerinden dolayı teşekkür ediyorum. 
Özellikle Sayın
Çevre Bakanının da burada olmasından dolayı oldukça mutluyum. Neden? Çünkü
onunla ilgili sorularım vardı ve konuşmam onunla da ilgili. Sorunu çözecek olan
da o kişidir, inşallah yardımlarını da bekliyoruz Sayın Bakanın. Gerçi Sayın
Bakan, dinlemiyorsunuz ama umarım dinleyeceksiniz birazdan. Teşekkür ederim
Sayın Bakan. 
Değerli
arkadaşlar, Uşak ili ve Kütahya ili arasında Murat Dağı’mız bulunmaktadır.
Murat Dağı hem Uşak’ın hem de Kütahya ilinin hava kaynağı, oksijen deposu,
ormanlarımızın çok sık olduğu bir bölgedir; milyonlarca ağacın barındığı, milyonlarca
ağacın bulunduğu, çam ormanının bulunduğu bir dağdır; bunun yanında da çok
güzel suyu çıkar bütün Uşak ilimizin ve de Kütahya ilimizin su ihtiyacını da
orada karşılamaktayız. Maalesef Türkiye Cumhuriyeti Başbakanlık İletişim
Merkezi BİMER’e yapmış olduğumuz 1701709599 sayılı başvurumuz 20/11/2017
tarihinde Kütahya Çevre ve Şehircilik İl Müdürlüğü tarafından cevaplandı.
13/11/2017 tarihli 58003700-1701709599 sayılı yazıyla başvurumuzda Murat
Dağı’nda siyanürlü altın çıkarılacağı duyumları alındığı belirtilerek bu
duyumların doğru olup olmadığı hakkında bilgi istemekteyiz. İlgili yazıda
bahsedilen konu incelenmiş olup Kütahya ili Gediz ilçesi Karaağaç Köyü Mevki,
Uşak ili Banaz ilçesi Baltalı Köyü Mevki sınırlarında Anadolu Eksport
–dikkatinizi çekerim- Maden Sanayi ve Ticaret Anonim Şirketi tarafından açık
ocak işletme yöntemi ile altın cevherinin üretilmesi ve yığın liç yöntemi
kullanılarak cevher zenginleştirme tesisinde cevherin işlenmesi ile nihai ürün
olarak dore, altın, gümüş elde edilmesi planlanmaktadır. Bu faaliyetle ilgili
olarak 25/11/2014 tarih ve 29186 Sayılı Resmî Gazete’de yayımlanarak ÇED raporu
İR:64871 ve İR:64793 No.lu ruhsatlı sahaların 877 hektarlık kısmında Yıldız
Altın-Gümüş Madeni Kapasite Artırımı, Cevher Zenginleştirme ve Kırma-Eleme
Tesisi Projesi için ÇED Raporu’nun hazırlıkları başlamaktadır ve de bundan
yaklaşık yirmi gün önce bütçe görüşmelerinde Orman Bakanımız Sayın Eroğlu’na
ben bu soruyu sorduğumda, karşı karşıya burada kendisine sorduğumda, maalesef
bunun onaylandığını ve de doğruluğunu bana teyit etti. 
Ben buradan
Orman Bakanı Sayın Eroğlu’na, Çevre Bakanı Sayın Özhaseki’ye ve de Enerji
Bakanı Sayın Albayrak’a tekrar sesleniyorum: Gelin, Murat Dağı’mıza dokunmayın,
Murat Dağı’mızı kıydırmayın. Murat Dağı’mız bizim enerji kaynağımız, Murat
Dağı, bizim ciğerlerimizi besleyen hava kaynağımız, yaşam kaynağımız; en
önemlisi, Uşak’ta ve Kütahya’da yaşayan yüz binlerce insanın su ihtiyacını
karşıladığı özellikli bir alanımızdır ve onun için dokunmayınız diyoruz.
Bakın, Murat
Dağı’ndan çıkan su nerelere gidiyor? Gediz Nehri’ne, Büyük Menderes’e, Banaz
Çayı’na, Susurluk Çayı’na, Porsuk Çayı’na, Sakarya’ya ve bu bölgede sulama
yapan bütün çiftçilerimizin tarımına faydalar getiriyor. Bundan önce, tabii ki
yaşam kaynağımız. 
Bunun yanında,
tarıma balta vuracaksınız. Sayın Bakanım, gelin, Murat Dağı’nda altın madeni
açılmasına izin vermeyin; tekrar bunu sizden rica ediyorum. Bunun yanında
–burada bir tanesi de karşımda- Uşak Milletvekilimiz Sayın Mehmet Altay
kardeşim, Sayın Alim Tunç kardeşim, Kütahya milletvekillerimiz Ahmet Tan, İshak
Gazel, Mustafa Şükrü Nazlı, Vural Kavuncu; gelin siz de bana destek verin,
Murat Dağı’ndaki hiçbir ormanın kesilmesine izin vermeyelim, Murat Dağı’nda
siyanürle altın kazı çalışmasına izin vermeyelim diyorum ve de biz hepimiz,
toplumu, bize oy veren binlerce kişiyi temsil etmek için bu Mecliste
bulunuyorsak, onların içeceği suya zehir karıştırtmayalım, onların içeceği suya
siyanür karıştırtmayalım diyorum ve ciğerlerimizi de kesinlikle zehirlettirmeyelim.

Ben tekrar
burada bütün vekil arkadaşlarımdan destek istiyorum ve de “Uşak’ın üstü
altından daha değerlidir.” aynı şekilde “Kütahya’nın üstü altından daha
değerlidir.” diyorum (CHP sıralarından alkışlar) ve de Sayın Bakan, bunu ben
size de gösteriyorum, sizden destek bekliyorum. Murat Dağı’nda altın madeni
açılmasını istemiyoruz, eğer böyle bir niyetiniz olursa da Uşak ve Kütahya
halkı olarak topyekûn aynı Cerattepe’deki gibi sizlere karşı koyacağımızı da
şimdiden belirtiyorum.
Sevgi ve
saygılarımı sunuyorum. (CHP sıralarından “Bravo” sesleri, alkışlar) 
BAŞKAN –
Teşekkür ediyorum Sayın Yalım.
Gündem dışı
üçüncü söz, Konya’daki yatırımlar ile Konya’nın, cumhuriyet tarihinin ihracat
rekorunu kırması hakkında söz isteyen Konya Milletvekili Halil Etyemez’e
aittir.
Buyurun Sayın
Etyemez. (AK PARTİ sıralarından alkışlar)
3.- Konya Milletvekili Halil Etyemez’in, Konya’daki yatırımlar ile
Konya’nın cumhuriyet tarihinin ihracat rekorunu kırmasına ilişkin gündem dışı
konuşması
HALİL ETYEMEZ
(Konya) - Sayın başkan, değerli milletvekilleri; Konya’mızın ülke ekonomisi ve
kalkınmasına yönelik katkısını değerlendirmek üzere söz almış bulunmaktayım,
hepinizi saygıyla selamlıyorum.
Dünya
ekonomisinin durgunluk yaşadığı bir ortamda büyüme ve istihdam rekorları kıran
bir Türkiye var. 2017’nin dokuz aylık döneminde ortalama 7,4 büyüyen, üçüncü
çeyrekte ise 11,1 büyüme oranıyla dünya rekoru kıran bir ekonomiye sahibiz.
Ekonomideki bu büyüme ihracat ve istihdama da olumlu yansımaktadır. İhracat
rakamımız 157,1 milyar doları aşarken, bir yılda 1,5 milyon vatandaşımızı
istihdam ettik.
Ekonomideki bu
olumlu gelişme ve rekorların kırılmasında Konya ilimizin payı ve katkısı çok
büyük. Konya’nın iş dünyası yüz binlerce insana iş ve aş sağlamaya devam
etmektedir.
Büyük ilim adamı
Mevlâna’nın “Dünle beraber gitti cancağızım/ Ne kadar söz varsa düne ait/ Şimdi
yeni şeyler söylemek lazım.” sözü Konya halkımızın manevi motivasyonunda,
inovatif düşünmesinde, yenilikçiliğinde, değişim ve dönüşümü yönetmesinde
anahtar olmuştur.
Konya halkımız
bu girişimci ruh ve inovatif akılla bir çok alanda yenilikler geliştirdi.
Üretimde Endüstri 4.0 seviyesine ulaşmak için yoğun bir gayret başlattı; sanayi
üretiminde şehrimizi önemli merkezlerden biri hâline getirdi.
Anadolu Selçuklu
Devleti’nin başkentliğini yapan Konya’mız kadim medeniyetimizin derin
tecrübesini ve kodlarını taşımaktadır. Teknoloji, yetenek ve hoşgörüyü
birleştiren Konyalı iş adamlarımız dünyaya açılarak 181 ülkeye ihracat yapıp
2017 yılında Konya’nın “ihracatta en çok artış sağlayan il” unvanını almasını
sağladılar.
Konya’mız,
ihracatını yüzde 17,35’le Türkiye ortalamasının 7 puan üzerinde artırarak
cumhuriyet tarihinin en yüksek ihracatı olan 1 milyar 564 milyon 646 bin dolar
rakamına ulaştırdı. 2017’de Konya’mız sanayi sektörlerinin tamamında ihracatını
artırmayı başarırken ilk sırada yer alan makine ve aksamları sektörümüz
ihracatını yüzde 20,5 artırarak liderliğini korudu. 2’nci sırada yer alan
otomotiv endüstrimiz ise yüzde 17,17’lik artış gerçekleştirdi. Ayrıca yüzde
6,6’lık ihracatıyla savunma sanayisi ihracatında “Bende varım.” dedi. Konya’nın
en fazla ihracat yaptığı ülkelerin başında Polonya, İtalya, Almanya ile
Birleşik Krallık gelmektedir. Konya ilimizin ihracatını artırdığı ülkelerin
başında gelişmiş Batı ülkeleri olması rekabet edilebilirlik açısından ayrıca
önem taşımaktadır.
Değerli
milletvekilleri, Ağustos 2017 verilerine göre Konya ilimizde 44 bin iş yeri
var, geçen yıl 2 binin üzerinde yeni iş yeri açıldı. SGK’nin iyileştirilmiş
verilerine göre Ağustos 2017’de sigortalı çalışanların sayısı Konya’da 304 bin
oldu. Konya, hep birlikte güçlü Türkiye için çalışma hayatında millî seferlik
kampanyasına en önemli katkı veren şehirlerin başında gelmektedir. 
Konya ilimiz, üç
beyaz olarak bilinen un, tuz ve şeker üretiminde Türkiye 1’incisidir; süt
üretimi ve tarımsal üretimde Türkiye’nin lider şehirlerinden. İlçeler bazında
günlük bin ton süt üretimiyle Ereğli’miz, küçükbaş hayvancılıkta ise 380 bin
küçükbaşla Karapınar’ımız Türkiye 1’incisidir.
Birincil
alüminyum madeninin Türkiye’de çıkarıldığı tek il Konya’dır. Önde gelen
gelişmiş sektörlerimiz makine imalatı, otomotiv yan sanayisi, ana metal, tarım
alet ve makineleri imalatı, gıda sanayisi ve ayakkabıcılıktır.
Değerli
milletvekilleri, uluslararası pazarlarda rekabet eden firmalarımız, 9 tane
organize sanayi bölgemiz, 1 teknoloji geliştirme bölgesi ile gelişmiş bir
sanayi altyapımız var. Marka tescilinde, patent tescilinde, faydalı model
tescilinde, endüstriyel tasarımda ülke genelinde ya ilk 10’da ya da ilk 5’te
yer almaktadır. Tarımsal üretim gücünde Türkiye’ye en önemli merkez olan
Konya’mız aynı zamanda sanayi şehri de olmuştur. Otomobille ilgili her türlü
yedek parçayı en kaliteli olarak global markalara üretmektedir. 181 ülkeye
ihracat yapan Konya, kadimden gelen birikimiyle 4 üniversitesi, 2 teknoloji
geliştirme merkezi, uygun arazi yapısı, yetişmiş insan potansiyeli, üretim
kültürü, limanlara demir yolu ve kara yolu bağlantıları, 2019 yılında bitecek
olan Kayacık Lojistik Merkezi’yle yerli ve millî otomobil üretmeye en uygun şehirdir.
Gündeme gelmesiyle birlikte millî otomobili en çok isteyen il olarak, bu
yatırımın Konya’da yapılması, Marmara Bölgesi’nin yükünü hafifleteceği gibi,
bölgemizin ve Türkiye’nin kalkınmasına önemli katkı yapacaktır. Konyalılar
olarak millî otomobil üretimi için en uygun adres Konya diyoruz ve bu projeye
talibiz. 
Bu düşüncelerle,
Türkiye ekonomisine önemli katkı yapan, 2017 yılında ihracat rekoru kıran
Konya’mızın yenilikçi girişimcilerine, üretken çalışanlarına ve güzel
insanlarımıza buradan milletim adına teşekkür ediyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN –
Teşekkür ediyorum.
“Gez dünyayı,
gör Konya’yı.” İnşallah yerinde görmek nasip olur. Tebrik ediyoruz.
Evet, sayın
milletvekilleri…
TANJU ÖZCAN
(Bolu) – Sayın Başkan, yalnız bu gündem dışı konuşmalar önemli bir olayı
gündeme getirmek veya bir eksikliği gündeme getirmek için İç Tüzük’e konulmuş.
Bu tür konuşmaların gündem dışı konuşmalarla alakası da yok, lütfen… 
BAŞKAN – Aslında
hiç vermemek lazım, bütün gruplara vermemek lazım ama ne yapalım, bir kere usul
geliştirdik veriyoruz.
TANJU ÖZCAN
(Bolu) – Yani Hükûmeti övmek açısından konulmuş değildir.
BAŞKAN – Sayın
Özcan, kimin ne konuşacağını siz takdir edemezsiniz. 
Sayın
milletvekilleri, şimdi sisteme giren on beş sayın milletvekiline İç Tüzük 60’a
göre söz vereceğim. 
İlk söz, Sayın
Engin’e aittir. 
Buyurun Sayın
Engin.
V.- AÇIKLAMALAR
1.- İstanbul Milletvekili Didem Engin’in, ülkenin bir buçuk yıldır
olağanüstü hâl kapsamında yönetildiğine ve taşeronlarla ilgili yapılan
düzenlemeye ilişkin açıklaması
DİDEM ENGİN
(İstanbul) – Teşekkürler Sayın Başkan. 
Ülkemiz, bir
buçuk yıldır olağanüstü hâl kapsamında yönetiliyor, olağanüstü hâl sınırlarını
aşan kanun hükmünde kararnamelerle Meclis saf dışı bırakılıyor. Anayasa’mızda
yazan “Kanun hükmünde kararnameler Meclis komisyonları ve Genel Kurulunda
öncelikle ve ivedilikle görüşülür.” hükmüne rağmen kanun hükmünde
kararnamelerin Mecliste görüşülmesi engelleniyor, hukuk askıya alınıyor. 
Son olarak,
taşeron emekçilerimizle ilgili bir düzenleme bile Meclisten kaçırıldı. Çalışma
ısrarımıza rağmen, AKP, yılbaşı gerekçesiyle Meclisi kapattı ve taşeron
konusunda gece yarısı KHK’si yayınladı. Taşeron emekçilerimizle ilgili bu
kararname hakkaniyet içermeyen, çok sayıda kuruluşu örneğin KİT’leri kapsam
dışı bırakan, tüm taşeron emekçileri kapsamak yerine sınav adı altında
kayırmacılığa yol açabilecek bir düzenlemedir. İnanıyorum ki hakkı yenen tüm
vatandaşlarımız 2019 seçimlerinde sandık başına gittiklerinde bu haksızlıkları
hatırlayarak oylarını kullanacaklardır.
BAŞKAN – Sayın
Aydın… 
2.- Bursa Milletvekili Erkan Aydın’ın, artan grip vakalarının
araştırılması ve gerekli önlemlerin alınması konusunda Sağlık Bakanlığını bir
an önce göreve çağırdığına ilişkin açıklaması
ERKAN AYDIN
(Bursa) – Teşekkür ederim Sayın Başkan.
Seçim bölgem
Bursa’da neredeyse bütün evler revire dönmüş durumda. Hastanelerin acilleri,
enfeksiyon hastalıkları poliklinikleri grip vakalarıyla dolup taşmakta. Üstelik
depolarda da antiviral ilaçlar neredeyse bulunamamakta. Bunlarla ilgili
defalarca girişimde bulunmamıza rağmen ne sağlık müdürlüğünden ne de
yetkililerden bu, şu andaki salgının domuz gribi mi, kuş gribi mi olduğuyla
ilgili de herhangi bir cevap alamadık. Herhangi bir istatistiğin tutulduğunu da
söylemediler. Ancak daha dün, yirmi gün önce hastaneye grip şüphesiyle
kaldırılan bir vatandaşımız hayatını kaybetti ve bu sayılar maalesef gittikçe
artmakta. Lütfen, bunların kan örnekleri alınarak ve istatistikleri tutularak
ne olduğunun tespit edilmesi ve önlemlerin alınması gerektiği konusunda da
Sağlık Bakanlığını bir an önce göreve çağırıyor ve kamuoyunun aydınlatılmasını
talep ediyorum.
Teşekkür ederim.
BAŞKAN –
Teşekkürler.
Sayın
Yılmaztekin’in yerine Sayın Dedeoğlu…
3.- Kayseri Milletvekili Sami Dedeoğlu’nun, Orta Doğu’da başlatılan
kanlı oyunun asıl hedefinin ülkemiz olduğuna ilişkin açıklaması
SAMİ DEDEOĞLU
(Kayseri) – Teşekkür ederim Sayın Başkanım.
Yeni dünya
düzeninin kurulması adına savaş ortamının hazırlığını yapan ABD, İngiltere,
İsrail gibi ülkelerdir. Geniş çapta bir savaş çıkması için Orta Doğu’da
kaybettiği kontrolü İslam dünyası üzerinden kanlı ve alçakça oynadığı oyunlarla
çıkarmak istiyor. Orta Doğu’da başlattığı kanlı oyunun asıl hedefi ülkemizdir.
Demokrasi ve insan hakları bayrağının altına sığınan bu sinsi ülkeler
Türkiye'nin büyüklüğünü hâlâ anlayamamışlardır. Bugün İdlip’te, Afrin’de
yaptığımız misak, milletimize sahip çıkmaktır. Gereğini gerektiği şekilde yapma
zorunluluğumuz vardır. Başta FETÖ, PKK, YPG gibi dış kaynaklı ne kadar terör
örgütü varsa birer birer dağıtacağız. Bizler milletimizin her ferdini ayırt
etmeden muhtarından valisine, çaycısından genel müdürüne her birine güzel
ülkemiz için 7/24 saat çalışmaktayız. Açtığımız hizmetler, yapılan projeler tüm
dünyanın dilinde olup bu duygularla yüce Meclisi saygılarımla selamlıyorum.
BAŞKAN –
Teşekkürler.
Sayın Şimşek…
4.- Mersin Milletvekili Baki Şimşek’in, 15 Temmuz hain darbe girişiminde
görevleri icabı er olarak askerlik yapan, askerî okullarda okuyan, silahından
mermi çıkmayan bütün mahkûmların tutuksuz olarak yargılanmasını talep ettiğine
ilişkin açıklaması
BAKİ ŞİMŞEK
(Mersin) – Teşekkür ediyorum Sayın Başkanım.
Sayın Başkan, 15
Temmuz hain darbe girişiminden bu tarafa yaklaşık bir buçuk yıl gibi bir süre
geçmiştir. Yalnız hâlâ hain darbe girişiminde görevleri icabı er olarak
askerlik yapanlardan yüzlerce tutuklu vardır. Silahından mermi çıkmayan, er
olarak askerlik yapan, askerî okul öğrencisi olarak görev yapan ya da askerî
liselerde, astsubay okullarında okuyan, silahından mermi çıkmayan bütün
mahkûmların tutuksuz olarak yargılanmasını talep ediyorum.
Şimdi,
düşünün, Yalova’daki kamptan 3 otobüs asker İstanbul’a gönderiliyor. 1’incisi
Yalova’da durduruluyor, bunlar serbest. 2’nci otobüs İstanbul’un girişinde
durduruluyor, bunlar da serbest. 3’üncü otobüs köprüye çıkıyor; köprüye
çıkanların, aynı okulun öğrencilerinin, 3’üncü otobüsün tamamı tutuklu.
Bunların hepsi hasbelkader yani o otobüs durdurulmamış olsa bunlar da köprüye
çıkacaklar ve bunlar da tutuklu olacaklardı. Bu şekilde bir yargılama süreci
gerçekten mağduriyete sebep oluyor. Bu mağduriyetlere son verilmesi, yargı
sürecinin hızlandırılması ve bunun bir drama dönüşmemesini temenni ediyor,
saygılar sunuyorum.
BAŞKAN
– Teşekkürler.
Sayın
Hürriyet...
5.- Kocaeli Milletvekili Fatma Kaplan Hürriyet’in, Gebze ilçesinin
Hürriyet ve Yavuz Selim Mahallesi sakinlerinin tapu sorunlarına ilişkin
açıklaması
FATMA
KAPLAN HÜRRİYET (Kocaeli) – Gebze, Hürriyet ve Yavuz Selim Mahallesi sakinleri
halktan değil, ranttan yana idareciler yüzünden tapularını alamıyorlar. Koltuğa
gelene kadar “Tapularınız çekmecede.” diyenler, o koltuğa oturunca ne yazık ki
halkı unuttular. Başbakan bile mübarek ramazan ayında söz vermişti, “Siz oy
verin, tapu sorunu çözülecek." demişti ama yine insanlar çaresizliğe terk
edildi. Rantçılar söz konusu olduğunda tankerlerle değirmenlerine su
taşıyanlar, söz konusu halk olduğunda bin dereden su getiriyorlar. Halka ait
değerli araziler yandaşlara peşkeş çekilmek isteniyor. Defalarca söyledik,
söylemeye ve canımız pahasına mücadele etmeye devam edeceğiz. O tapular
çekmeceden ya çıkacak ya çıkacak. Allah’tan korkmaz, kuldan utanmaz
yöneticilerin haksızlığına ve zulmüne karşı direnmek haktır. Kim ki milletin
hakkına, ekmeğine el uzatıyorsa o elleri kırmasını da biliriz evelallah.
Buradan uyarıyorum, ahdim olsun ki Kocaeli halkını rantçılara, fırsatçılara ve
zalimlere asla ezdirmeyeceğim.
Teşekkür
ederim. (CHP sıralarından alkışlar) 
BAŞKAN
– Sayın Çamak...
6.- Mersin Milletvekili Hüseyin Çamak’ın, Anayasa Mahkemesinin 2 tutuklu
gazetecinin hak ihlaline uğradığı tespitine rağmen alt mahkemenin söz konusu
karara uymamasının ülkede hukukun bittiğinin somut göstergesi olduğuna ilişkin
açıklaması
HÜSEYİN
ÇAMAK (Mersin) – Teşekkür ederim Sayın Başkan.
Geçtiğimiz
günlerde Anayasa Mahkemesi 2 tutuklu gazetecinin hak ihlaline uğradığını tespit
etti. Buna rağmen, alt mahkeme söz konusu karara uymayarak bir skandala imza
attı. Yasalar gayet açık olmasına rağmen, alt mahkemenin Anayasa Mahkemesi
kararını dikkate almaması ülkede hukukun bittiğinin somut göstergesidir. Artık,
Türkiye’de Anayasa Mahkemesi yok hükmündedir. Bu eser, ülkeyi OHAL ve KHK’lerle
yönetenlerin eseridir. Kuşkusuz OHAL KHK’lerini denetlemeyerek, geçmiş
kararlarını inkâr eden Anayasa Mahkemesinin bu süreçte payı büyüktür. Suçluluk
ve masumiyetin siyasi erkin isteğine göre tayin edildiği yerde artık adalet
bitmiştir. Böylesi çarpık bir hukuk zihniyetinin topluma adalet ve huzur
vermesi mümkün değildir. 
Teşekkür ederim.

BAŞKAN – Sayın
Gaytancıoğlu…
7.- Edirne Milletvekili Okan Gaytancıoğlu’nun, on beş yıllık AKP
iktidarında işsizlikte cumhuriyet tarihinin rekorlarının kırıldığına ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Geçtiğimiz
günlerde TÜİK işsizlik rakamlarını açıkladı. On beş yıllık AKP iktidarında
işsizlikte cumhuriyet tarihinin rekorlarını kırıyoruz. Staj yapan ve bir
yerlerden burs alan 1,5 milyon işsizin bu rakamlara dâhil edilmemesine rağmen
işsizlik azalmıyor. Hani Türkiye büyüyordu? Yüzde 11,1 büyümeye, büyüme rakamlarını
makyajlamanıza rağmen işsizlik düşmüyor, artıyor. Özellikle üniversite mezunu
olanlarda işsizlik çok fazla. Öğretmenler işsiz, ziraat mühendisleri işsiz,
sağlık personeli işsiz, iktisat, işletme mezunları, veterinerler, kısacası her
meslek mezununda ciddi işsizlik var. Mevsimlik çalışanlar da işsizlik
rakamlarına dâhil edilmemiş. Kısacası, bu yalanlarla artık ülkeyi
yönetemiyorsunuz. Acaba sizin çocuklarınız da işsiz mi? 
BAŞKAN – Sayın
Gürer…
8.- Niğde Milletvekili Ömer Fethi Gürer’in, Niğde’ye havaalanı ve yerli
uçak fabrikası yapılmasını istediklerine ilişkin açıklaması
ÖMER FETHİ GÜRER
(Niğde) – Teşekkür ederim Sayın Başkan. 
Salı günü
burada, Mecliste Ulaştırma Bakanımız Ahmet Arslan Niğde’ye öngörülebilir süre
içinde havaalanı yapılmayacağını söylemişti. Ancak hafta sonu Başbakan Niğde’ye
geldiğinde, Sayın Yıldırım Niğde havaalanı sözünü verdi. On altı yıldır
Niğde’ye havaalanı sözü veriliyor. Sayın Başbakana hatırlatmak istiyorum:
Bütçede Niğde’ye havaalanı için ayrılan bir ödenek yok ayrıca planlamada da
yok. Ama söz verdiklerine göre ek ödenek çıkarmaları mümkün. Niğde havaalanı
için ek ödenek çıkarılır da bu yıl havaalanı yapımına başlanırsa, biz de
kendilerini hem kutlayacağız hem tebrik edeceğiz.
Ayrıca, uçağın
maketini getirdik ki hem havaalanı anımsansın hem de “Yerli uçak göklerde.”
diyorlardı, bir türlü o yerli uçak yapılmadı. Onun fabrikasını da Niğde’ye
yapsınlar hem fabrikamız olsun hem havaalanımız olsun istiyoruz. 
Teşekkür
ediyorum. (CHP sıralarından alkışlar) 
BAŞKAN –
Eyvallah. 
Sayın Gazel…
9.- Kütahya Milletvekili İshak Gazel’in, 16 Ocak Refah Partisinin
kapatılmasının 20’nci yıl dönümüne ilişkin açıklaması
İSHAK GAZEL
(Kütahya) – Teşekkür ediyorum Sayın Başkanım. 
Bugün 16 Ocak.
16 Ocak 1998 tarihinde, bundan tam yirmi yıl önce, bu ülkede 4 milyon üyeye
sahip ve 6 milyon oy almış bir siyasi parti, Refah Partisi kapatıldı.
Refah Partisi
kapatıldığında partinin Genel Başkanı Profesör Doktor Necmettin Erbakan bu
olayın tarih önünde bir nokta mesabesinde bile bir önemi haiz olmadığını söyleyerek
toplumu bir sükûnete davet etmişti.
Erbakan Hoca’nın
siyaset ve devlet adamlığının bugün özellikle CHP İstanbul İl Başkanı ve CHP
Genel Başkanı tarafından örnek alınması gerektiği kanaatindeyim. 
Genel Kurulu
saygıyla selamlıyorum. 
BAŞKAN – Sayın
Doğan…
10.- İstanbul Milletvekili Selina Doğan’ın, Cağaloğlu Anadolu Lisesi
Müdürünün icraatlarına ve konuyu gündeme getirdiği için İstanbul Milletvekili
Barış Yarkadaş’ın yandaş medya tarafından hedef alınmasını kınadığına ilişkin
açıklaması
SELİNA DOĞAN
(İstanbul) – Sayın Başkan, günlerdir, proje okulu hâline getirilen Cağaloğlu
Anadolu Lisesi’ni ve lisenin müdürünün icraatlarını konuşuyoruz. Öğrencilerle
sorun yaşadıktan sonra gönderildiği okula müdür olarak dönen Necati Yener,
öğrencilerden âdeta intikam alır gibi uygulamalarına devam ediyor. Sınıfları
dolaşarak öğrencilere “Soytarılar! Şerefsizler! Buranın Allah’ı benim!” gibi
cümleler kuran Necati Yener, bu cesareti nereden almakta? Son olarak, terörist
olmakla suçladığı velilerin, hakkında suç duyurusunda bulunduğu bu müdürün
dokunulmazlığı mı var? Olaya siyasi bir boyut kazandırmaya çalışmakla Necati
Yener haklı bir duruma getirilemez. Konuyu gündeme getirdiği için İstanbul
Milletvekilimiz Barış Yarkadaş’ın da yandaş medya tarafından hedef alınmasını
kınıyoruz. Millî Eğitim Bakanlığı bu gerilimi izlemek yerine, Necati Yener’le
ilgili yasal süreci bir an önce başlatmalıdır. 
BAŞKAN – Sayın
Topal…
11.- Hatay Milletvekili Serkan Topal’ın, yapılacak alımlarda anestezi
tekniker veya teknisyenlerinin göz ardı edilmemesi için gerekli çalışmaların
yapılmasını talep ettiğine ilişkin açıklaması
SERKAN TOPAL
(Hatay) – Teşekkür ediyorum Sayın Başkan. 
Sayın Sağlık
Bakanına sorum. Anestezi teknikeri veya teknisyenleri, her yıl katlanan mezun
sayısı ve buna paralel olarak azalan kamuya alımlar sebebiyle mağdur
edilmektedirler. Bir ameliyatın sağ salim devam edebilmesi için anestezi
tekniker veya teknisyenleri sağlık kurumlarının olmazsa olmazlarındandır.
Acillerde, servislerde, yoğun bakımlarda, mavi kodlarda ve tabii ki
ameliyathanelerde anesteziye ihtiyaç duyulması bunun en büyük kanıtıdır.
Ülkemizde 73 bin anestezi mezunu olmasına rağmen, 2017 yılında 257 anestezi
teknikeri, 45 anestezi teknisyeni kamuda istihdam edilmiştir. Yapılacak
alımlarda anestezi tekniker veya teknisyenlerinin göz ardı edilmemesi için
gerekli çalışmaların yapılmasını ivedilikle talep ediyorum. 
Teşekkür
ediyorum. 
BAŞKAN – Sayın
Ünal’ın yerine Sayın Kılıç… 
12.- Kahramanmaraş Milletvekili İmran Kılıç’ın, iyi vatandaş olmanın ilk
önemli görevimiz olduğuna ve toplumun gücünün fertlerin gücünden
kaynaklandığına ilişkin açıklaması
İMRAN KILIÇ
(Kahramanmaraş) – Teşekkür ederim Sayın Başkan. 
İyi vatandaş
olmak ilk önemli görevimizdir, bunun da göstergesi olumlu ve yapıcı
davranışlardır. Diğer insanların ve toplumun da üzerimizde hakları olduğunu
unutmamalı, kul ve kamu hakkına dikkat etmeliyiz. Hakk’ın rızasından sonra
halkın rızası gelir. Büyük insan, toplumun ızdırabını kalbinde duyandır. Halkı,
bir tek insan, bir tek insanı da bütün halk gibi görmeliyiz. Toplumun gücü,
fertlerin gücünden kaynaklanır. Yöneticiler ve toplum birbirlerinin aynasıdır,
birbirlerini yansıtırlar. İcra ettiğimiz görevlerimizin de kul ve kamu
haklarıyla ilişkisi vardır.
BAŞKAN – Sayın
Yıldırım…
13.- Adıyaman Milletvekili Behçet Yıldırım’ın, halkı HDP Eş Genel
Başkanı Selahattin Demirtaş’ın Sincan Cezaevi kampüsünde görülecek duruşmasına
davet ettiğine ilişkin açıklaması
BEHÇET YILDIRIM
(Adıyaman) – Teşekkürler Başkanım.
Tam dört yüz
otuz beş gün sonra ilk olarak geçtiğimiz hafta İstanbul’da yapılan bir
duruşmaya katılan Eş Genel Başkanımız Sayın Selahattin Demirtaş yarın yani
çarşamba günü Ankara'ya geliyor. Sayın Demirtaş yarın saat 14.00’te Sincan
Cezaevi kampüsünde görülecek duruşmaya bizzat katılacak. 
Değerli Eş Genel
Başkanımız Demirtaş’ı İstanbul’da görebildik ama özlemimiz dinmedi. Bu Mecliste
HDP’li olmayan pek çok milletvekilinin ve taraflı tarafsız tüm yurttaşların
Demirtaş’ın siyasete kattığı rengi özlediğini biliyoruz. Yarın işte bu özlemi
bir parça daha dindirecek, Demirtaş’ı dinleyeceğiz. 
Başta Ankara ve
çevre illerde yaşayanlar olmak üzere tüm halklarımızı, çaldıklarından değil,
söylediklerinden dolayı cezaevinde tutulan Eş Genel Başkanımız Selahattin
Demirtaş’la buluşmaya çağırıyorum. Ayrıca, özellikle hukuk öğrencilerini de
duruşmayı takip etmeye, Demirtaş’ın vereceği hukuk dersinden yararlanmaya davet
ediyorum.
BAŞKAN – Sayın
Kayan…
14.- Kırklareli Milletvekili Türabi Kayan’ın, üniversitelerden yardımcı
doçentliğin kaldırılması, doktora süresinin kısaltılması ve yabancı dil
sınavının her üniversitenin kendisine verilmesine ilişkin açıklaması
TÜRABİ KAYAN
(Kırklareli) – Teşekkür ediyorum Sayın Başkan.
Üniversitelerden
yardımcı doçentliğin kaldırılması, doktora süresinin kısaltılması, yabancı dil
sınavının her üniversitenin kendisine verilmesi gösteriyor ki eğitimi daha da
geriye götürüp profesörlüğü babadan oğula geçirecek fırsatları kollar hâle
geldiniz; yakında onu da getirirsiniz. 1846’da medresenin yerine darülfünunu
kurduk, 1933’te üniversiteyi kurduk, 1940’lı yıllarda Almanya’daki diktatörden
kaçan profesörlere üniversitelerimizin kapısını açıp dünya çapında üniversite
eğitimine kavuştuk. Şimdi yaptığınıza bakın -şimdiki durum- bırakın dünya
çapında eğitim vermeyi, darülfünundan da geriye gidiyoruz. Adını yazmasını
bilmeyen, babadan oğula profesörlüğün geçtiği medrese düzenine geçiyor Türkiye.
Batılıların önceden söylediği gibi, Etrâkı biidrâk yaratmak istiyorsunuz yani
“Türk idrakten yoksundur.” diyorsunuz. Türk insanını getirmek istediğiniz nokta
bu. Sizlere helal olsun diyorum! (CHP sıralarından alkışlar) 
BAŞKAN – Sayın
Havutça…
15.- Balıkesir Milletvekili Namık Havutça’nın, Bandırma Pertevniyal
Hastanesi binasının restorasyonu için gerekli girişimlerde bulunulmasını bölge
halkı adına talep ettiğine ilişkin açıklaması
NAMIK HAVUTÇA
(Balıkesir) – Teşekkür ederim Sayın Başkan.
Ben buradan
Sayın Sağlık Bakanı Ahmet Demircan’a sesleniyorum:
Bandırma Pertevniyal Hastanesi olarak 1928 yılında inşaatı başlayan ve 1932
yılında Mustafa Kemal Atatürk’ün yakın arkadaşı Operatör Doktor Necati Bey
Başhekimliğinde seksen beş yıl Bandırma, Erdek, Gönen, Manyas ve Susurluk
ilçelerine ve bölge halkına sağlık hizmeti vermiş bir yapıdan bahsediyorum. Bu
yapı Cumhuriyet Dönemi tescilli yapılarındandır. Bu tescilli yapının restorasyonu
için defalarca Sağlık Bakanlığına başvurulmasına rağmen ne yazık ki şu anda
mezbele ve yıkıma yüz tutmuştur. Sayın Sağlık Bakanından buradan, bu binanın
bir an önce restorasyonu için gerekli girişimlerde bulunmasını ve Pertevniyal
Hastanesinin yeniden sağlıklı bir şekle getirilmesini bölge halkı adına talep
ediyorum. 
BAŞKAN
– Sayın Kılıç’ın yerine Sayın Ilıcalı…
16.- Erzurum Milletvekili Mustafa Ilıcalı’nın, öğrenci, plancı ve
mühendislerle beraber Özbekistan’a yaptığı ziyarete ilişkin açıklaması
MUSTAFA
ILICALI (Erzurum) – Teşekkür ederim Değerli Başkanım.
Hafta
sonu öğrenci, plancı ve mühendislerle beraber Özbekistan’a yaptığım ziyareti
burada paylaşmak istedim. Özbekistan’dan sizlere selam getirdim Türkiye Büyük
Millet Meclisine. Bu girişimleri burada paylaşacağıma söz verdim. Turizm
Bakanıyla görüşmelerde, Taşkent İl Valisiyle yaptığımız görüşmelerde ve son
zamanlarda da iki Cumhurbaşkanımızın karşılıklı ziyaretleriyle ilişkilerimizde
muazzam gelişmeler olacak. Özbekistan’ın muazzam bir potansiyeli var; tarihî,
kültürel yerleri, Taşkent, Semerkant… Ve en önemli ilişki de seçim bölgem olan
Erzurum’la, 2026 Kış Olimpiyatları adayı Erzurum’la Erzurum’da şubat ayında bir
toplantı yapmasını Turizm Bakanına teklif ettim. Teklifim çok olumlu bulundu. Kendi
Turizm Bakanımızla da konuyu görüştük. 
(Mikrofon
otomatik cihaz tarafından kapatıldı) 
MUSTAFA
ILICALI (Erzurum) – İnşallah birikimimizi, tecrübemizi değerli Özbek halkıyla
paylaşmak için şubat ayında yapacağımız toplantıya tüm yatırımcıları davet ediyorum.
Teşekkür
ediyorum. 
BAŞKAN
– Sayın Köseoğlu…
17.- Trabzon Milletvekili Ayşe Sula Köseoğlu’nun, Gençlik ve Spor
Bakanlığının Kredi ve Yurtlar Kurumuyla beraber organize ettiği Tematik Kış
Kamplarına ilişkin açıklaması
AYŞE
SULA KÖSEOĞLU (Trabzon) – Teşekkür ederim Sayın Başkan.
Kayıtlara
geçmesi anlamında Gençlik ve Spor Bakanlığımızın Kredi ve Yurtlar Kurumuyla
beraber organize ettiği çok başarılı bir çalışmadan bahsetmek istiyorum. 12
farklı ilde gerçekleştirilen Tematik Kış Kamplarıyla gençlerimizin, Kredi ve
Yurtlar Kurumunda kalan gençlerimizin edebiyattan hukuka, spordan sinemaya,
iletişimden AR-GE’ye, sanattan tarihe pek çok ayrı alanda 12 farklı ilde
uzmanlar eşliğinde kış kampına alınarak hem bilgi ve görgülerini hem de
deneyimlerini artırmak anlamında çok başarılı bir kamp çalışmasına imza attı
Kredi Yurtlar Kurumu. Ben dün, Trabzon’da yapılan Hukuk Kampına katıldım.
Burada Eskişehir, İzmir, Muğla, Kilis, Karaman ve Antalya’dan katılan 150 kız
öğrencimizle bir arada bulunduk. Türkiye’nin her tarafında, 12 ayrı ilde her
biri farklı 6 ilden gelen 150’şer öğrenci aynı şekilde kampta hem birbirlerini
tanımış oldular hem de katıldıkları kampın temasına göre bilgi ve görgülerini
artırmış oldular. 
(Mikrofon
otomatik cihaz tarafından kapatıldı)
AYŞE
SULA KÖSEOĞUL (Trabzon) – Çok başarılı bir organizasyon için hem daha önceki
Gençlik ve Spor Bakanımız Akif Çağatay Kılıç’a hem bu organizasyona destek
veren şimdiki Bakanımız Osman Aşkın Bak’a ve tüm KYK yetkililerine tebrik ve
teşekkürlerimi sunuyorum. 
BAŞKAN
– Sayın Tanal…
18.- İstanbul Milletvekili Mahmut Tanal’ın, İstanbul’un Beykoz ilçesi
Kavacık Borsa İstanbul İlkokulu içinde başlatılan inşaat projesine ve bu
hukuksuz işlemden vazgeçilmesini talep ettiğine ilişkin açıklaması
MAHMUT
TANAL (İstanbul) –Teşekkür ederim Sayın Başkan. 
Değerli
milletvekilleri; İstanbul ili Beykoz ilçemizde Kavacık Borsa İstanbul İlkokulu
içinde bir inşaat projesi başlatılmıştır. Okul arazisi içerisinde eğitim
döneminin ortasında planlanan inşaat ise eğitimi, öğretimi ve öğrencileri
etkileyecek, ayrıca öğrencilerin can güvenliğini riske uğratacaktır. Okul
binasının arazisinin bir başka kuruma tahsis edilmesi hâlinde arazisi zaten
yetersiz olan okulun fiziki ortamını daraltacak, eğitim ve öğretimin niteliğini
düşürmüş olacaktır. Bu, âdeta bir gasptır, hukuksuz bir işlemdir. Millî Eğitim
Bakanlığının amacı eğitimin niteliğini, verimliliğini sağlamak, kalitesini
artırmak iken okulun arazisinin daraltılması eğitimin niteliğini, vasfını
düşürecektir. Hukuksuz bu işlemden vazgeçmelerini talep ediyorum.
Saygılarımı
sunuyorum. 
BAŞKAN
– Sayın Balbay…
19.- İzmir Milletvekili Mustafa Ali Balbay’ın, yardımcı doçentlerle
ilgili yapılan çalışmaya ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan. 
Şu
anda Türkiye’de 36 bin yardımcı doçent var. Son yapılan değerlendirmelere göre
bunların doçent olabilmesi için bir çalışma söz konusu. Ancak YÖK’ten sızan
bilgilere göre yardımcı doçentlerin önemli bir bölümünün doktor öğretim
görevlisi olarak kalacağı, yani pozisyonunun daha geriye düşeceği ama bir
kısmının da doçent olacağı söylenmekte. Bu, büyük bir haksızlık. Yapılan
düzenlemede mülakatın kaldırılması olumludur, güzel bir gelişmedir ancak bunu
yaparken yardımcı doçentlerin önemli bir bölümünü tenzilirütbeyle güvencesiz
bir şekilde öğretim üyeliğinden geriye almak büyük bir haksızlıktır. Bir
haksızlığı giderelim derken büyük bir kesimin bundan mağdur olacağı sonucu
doğmaktadır. YÖK’ü, bu konuda çalışma yapanları daha şimdiden sağlıklı bir
düzenleme yapmaya çağırıyorum. Yardımcı doçentlerin haklarının verilmesini
talep ediyorum. (CHP sıralarından alkışlar) 
BAŞKAN – Sayın
Yalım’ın yerine Sayın Göker…
20.- Burdur Milletvekili Mehmet Göker’in, TOKİ tarafından 2018 yılında
satışa sunulacak olan konutların ne kadarının dar gelirli vatandaşlar için
yapılacağını ve Bozkurt Mahallesi Kentsel Dönüşüm Projesi’ne ne zaman
başlanacağını öğrenmek istediğine ilişkin açıklaması
MEHMET GÖKER
(Burdur) – Sayın Başkanım, öncelikle nezaketiniz için teşekkür ediyorum.
TOKİ’den yapılan
resmî açıklamaya göre 2018 yılında 33 ilde toplam 45.456 konut satışa
sunulacaktır. Vatandaşlarımıza ev yaparak sosyal adaleti ve sosyal eşitliği
sağlamanın TOKİ’nin görevi olduğu aşikârdır. Bu kapsamda, 2018 yılında satışa
sunulacak olan 45.456 konutun ne kadarı dar gelirli vatandaşlar için
yapılacaktır?
Burdur
Belediyesi ve Toplu Konut İdaresi iş birliğinde hazırlanan Bozkurt Mahallesi
Kentsel Dönüşüm Projesi’ne ne zaman başlanacaktır? Bu proje kapsamında
belediyenin bedelsiz olarak verdiği 9.500 metrekare arsaya karşılık Maliye
Bakanlığı 5.500 metrekare arsa için neden bedel talep etmektedir?
Teşekkür ederim.
BAŞKAN – Sayın
Bektaşoğlu…
21.- Giresun Milletvekili Bülent Yener Bektaşoğlu’nun, Çoruh Aksa
Giresun İl Müdürlüğünün, abonelerin aralık ayı faturalarını ocak ayında
düzenleyerek elektrik zammını yansıtmasına ve enerji şirketlerinin sayaç okuma
ve faturalandırma işlemlerinin bir yönetmelikle düzenlenmesi gerektiğine
ilişkin açıklaması
BÜLENT YENER
BEKTAŞOĞLU (Giresun) – Çok teşekkür ederim Sayın Başkan.
Bu konuda geçen
hafta önerge de vermiştim, bir kez daha buradan dile getirerek Sayın Enerji
Bakanının dikkatini çekmek istiyorum: Bütün Türkiye’de olduğu gibi Çoruh Aksa
Giresun İl Müdürlüğü, abonelerinin aralık ayı için kullandıkları elektrik
oranını ve ödeme bilgilerini gösteren faturayı ocak ayında düzenleyerek buna
yüzde 8 elektrik zammı yansıtmıştır. Böylece abonelerden zamlı tarifeyle haksız
kazanç elde edilmiştir. Bunun adı soygundur. Alınan bu farkların geri iade
edilmesini bekliyoruz. 
Enerji şirketleri
sayaç okuma ve faturalandırma işlemlerini tam bir keyfiyetle yapmaktadır. Oysa
tüm bu konular ve ödeme tarihleri bir yönetmelikle düzenlenmeli, kurumların ve
personelinin inisiyatif kullanma hakları ortadan kaldırılmalıdır. Bu bakımdan,
Sayın Bakanın açıklama yapmasını bekliyorum.
Çok teşekkür
ederim Sayın Başkan.
BAŞKAN – Son
olarak Sayın Arslan…
TANJU ÖZCAN
(Bolu) – Benim de fevkalade önemli bir sözüm olacak ama Genel Kurula…
22.- Denizli Milletvekili Kazım Arslan’ın, Denizli’nin Tavas, Kale,
Beyağaç, Güney ve Bekilli ilçelerinde yetiştirilen tütünlerin teslim ve
tesellüm işlemlerine ve besicilik yapılan bölgelere hibe desteği verilmesinin
düşünülüp düşünülmediğini öğrenmek istediğine ilişkin açıklaması
KAZIM ARSLAN
(Denizli) – Teşekkür ederim Sayın Başkan.
Gıda, Tarım ve
Hayvancılık Bakanına soruyorum: Denizli Tavas, Kale, Beyağaç, Güney, Bekilli
ilçelerimizde yetiştirilen tütünlerin teslim ve tesellüm işlemleri
yapılmaktadır. Tütün üreticileri, tütün alıcısı tüccarla yaptıkları sözleşmede
kilogramı 19 Türk lirasından anlaşmış oldukları hâlde tütün bedelleri 17 Türk
lirasından ödenmek istenmektedir. Tütün üreticisini zor durumda bırakan bu
konuya Bakanlık olarak müdahale etmenizi bekliyoruz, sözleşmede kararlaştırılan
bedeller ödensin.
İki: Ülkemiz et besiciliği
ihtiyacımızı karşılayamayacak bir duruma gelmiştir, bu nedenle birçok ülkeden
et ithal etmek zorunda kalıyoruz. Mevcut durumumuz dikkate alınarak, et
ihtiyacımızın karşılanması açısından ülkemizin besicilik yapılan bütün
bölgelerine hibe desteğini vermeyi düşünüyor musunuz?
Teşekkür ederim.
BAŞKAN –
Teşekkür ediyorum.
TANJU ÖZCAN
(Bolu) – O kadar önemli ki Sayın Başkan, 60’a göre…
BAŞKAN – Şimdi,
sisteme giren sayın grup başkan vekillerine iki dakika süreyle söz vereceğim.
Sayın Usta,
buyurun.
23.- Samsun Milletvekili Erhan Usta’nın, 14 Ocak 2018’de Hakkâri’nin
Çukurca ilçesinde şehit olan Bülent Alp’a Allah’tan rahmet dilediğine, taşeron
işçilere kadro verilmesiyle ilgili düzenlemedeki bazı sıkıntılara ve Afrin’e
müdahaleyi desteklediklerine ilişkin açıklaması
ERHAN USTA
(Samsun) – Teşekkür ederim Sayın Başkan.
14 Ocak 2018’de
Pazar günü Hakkâri’nin Çukurca ilçesinde, PKK’lı teröristlerce üs bölgesine
sınırın diğer tarafından yapılan saldırıda Piyade Sözleşmeli Er Bülent Alp
şehit olmuştur, 3 askerimiz de yaralanmıştır. Ben şehidimize Allah’tan rahmet,
yaralılarımıza da acil şifalar diliyorum. 
Sayın Başkan,
bildiğiniz gibi, taşeron üzerinden çalışan bir kısım işçilerimize kadro
verilmesi olayı gerçekleşmektedir. Ancak, daha önce konuşmacılarımızın da dile
getirdiği, benim de burada vurgulamak istediğim birkaç tane sıkıntı var. Ben bu
konunun çok önemli olduğunu düşünüyorum çünkü neredeyse 1 milyona yakın insana
bu kadroyu verirken, bunu mutlak suretle hak etmiş olan ancak KHK’deki belki
ufak bir maddeden dolayı bu hakkı alamayan bir kısım insanlar var. Şöyle ki:
KHK’de 4 tane şart ileri sürülüyordu kadro alınabilmesi için; ihale konusu işte
çalışacak personel sayısının ihale dokümanında belirlenmesi, çalışma
saatlerinin tamamının idare için kullanılması, işlerin süreklilik arz etmesi ve
son madde olarak da yaklaşık maliyetin yüzde 70’lik kısmının asgari işçilik
maliyetinden oluşması. Şimdi, bazı yerlerde, bazı iş kollarında veya farklı
şehirlerde aynı işi yapanlar arasında farklı uygulamalar var. Ben seçim bölgem
Samsun’dan örnek vererek hareket etmek istiyorum. Örneğin, SASKİ’de sayaç okuma
personelinde veya Samsun Eğitim ve Araştırma Hastanesinde, Fiziksel Tıp ve
Rehabilitasyon Hastalıkları Hastanesinde bir kısım aksaklıklar var. 
SASKİ’de
şöyle: İhale bu dört şarttan üç tanesini taşımasına rağmen tamamen… Yani normal
bir taşeron işçisi nasıl çalışıyorsa bunlar da o şekilde çalışıyor fakat sayaç
okuma personeline araçlarla birlikte ihale yapıldığı için yüzde 70’in altına
düşüyor. Dolayısıyla bu kişilere şimdi kadro verilmemesi durumu söz konusu.
Veya eğitim ve araştırma hastanelerinde bilgi işlem personelleri var. Burada da
farklı uygulamalar var ama bir kısmında ihaleler yazılımla birlikte yapıldığı
için…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ERHAN
USTA (Samsun) – Yazılım bedelleri de yüksek tabiatıyla. Dolayısıyla bu yüzde 70
şartını yerine getiremediği için bu insanlara kadro verilmemesi gibi bir durum
söz konusu.
Yine
Türkiye'nin her tarafında Karayollarında aynı şey söz konusu. Bakım onarım
işlerinde, trafik işlerinde, tünel işletmelerinde, bunların hepsinde,
kullanılan tuzun, orada kullanılan bir kısım malzemelerin ihale kapsamında yer
almasından dolayı işçilik giderleri düşük kalıyor ve burada çalışan kişiler, bu
taşeron işçileri kadro alamama gibi bir sorunla karşılaşıyorlar. 
Şimdi,
işin daha garip yanı, aynı iş, mesela sayaç okuma işi Samsun’daki başka
yerlerde sorun olmuyor, aynı kişilere kadro veriliyor çünkü onların ihale türü
farklı olduğu için böyle.
Şimdi,
dolayısıyla burada yapılması gereken şey, adaletli olmamız lazım, bir düzeltme
ihtiyacı var. Tabii burada idarelerin yapacağı şey kısıtlı; bu düzeltmenin,
tekrar bir KHK olur, kanun olur -her ne olacaksa artık- veya idarelere bu
konuyla ilgili bir onay vererek, daha üstten yapılacak bir işlemle…
(Mikrofon
otomatik cihaz tarafından kapatıldı) 
BAŞKAN
– Bitirin lütfen.
ERHAN
USTA (Samsun) – Bitiriyorum Sayın Başkan.
Bu
mağduriyetin önüne geçilmesi lazım. Güzel bir iş yapıldı, bu işi biz de
destekliyoruz ancak işi yarım bırakmamak lazım. En önemli şey de adalettir, bu
adaletten ayrılmamak lazım.
Son
olarak da Sayın Başkan, biliyorsunuz, şu anda devletimizin Afrin’e, oradaki
terör unsurlarını yok etmeye yönelik veya onu etkisiz hâle getirmeye yönelik
bir müdahalesi, girişimi söz konusudur. Biz bu müdahaleyi destekliyoruz.
Destekten de öte, bu bir zorunluluktur Türkiye'nin selameti açısından. 
Burada da
Amerika Birleşik Devletleri’nin tavrının da son derece yanlış olduğunu ifade
etmek isterim. Özellikle o terör koridorunu daha da böyle belirgin hâle
getirmek için sınırda 30 bin kişilik bir ordu oluşturması Türkiye tarafından
hiçbir şekilde kabul edilemez. Biz canımız pahasına böyle bir oluşuma izin
vermeyeceğiz. Biz de Milliyetçi Hareket Partisi olarak bunun yanlış bir hareket
olacağını ve Türkiye Cumhuriyeti devletinin bir an evvel Afrin’e müdahale
ederek bu tür girişimleri sonuçsuz bırakması gerektiğini ifade etmek istiyoruz.

Teşekkür ederim.

BAŞKAN –
Teşekkür ediyorum. 
Sayın Yıldırım,
buyurun. 
24.- Muş Milletvekili Ahmet Yıldırım’ın, Afrin’de halkların,
kültürlerin, inançların birlikte yaşam sürdüğü bir gerçeklik olduğuna ve
Freedom House’un 2018 yılına dair raporda Türkiye’nin “Özgür Olmayan Ülkeler”
kategorisine düşürüldüğüne ilişkin açıklaması
AHMET YILDIRIM
(Muş) – Teşekkür ederim Sayın Başkan. 
Sayın Başkan,
değerli milletvekilleri; maalesef ülkede ve bölgesel olarak Orta Doğu’da
yeniden savaş tamtamları çalmakta. Ülkeyi yönetenler, özellikle totaliter
rejimlerin birçoğunda olduğu üzere, kendi yanlış politikalarını, ülkede cereyan
eden sosyal, siyasal, ekonomik bütün sorunların üstünü kapatmanın aracı olarak
kaosu, çatışmayı, kan ve can politikalarını ve savaşı evla görürler. Her zaman
için totaliter rejimlerde savaşlar iktidarların yanlışlarının ve affedilmez
günahlarının üzerini örtmenin aracı hâline getirilmiştir. 
Afrin’de de
cereyan eden budur. Afrin’e dair, Hükûmetin ve siyasal iktidar aklının Afrin’le
ilgili açıklamalarının temel sebebinin bu olduğunu iyi biliyoruz. Yoksa, Afrin
Suriye’de savaş patlak verdikten sonra, Afrinli olmayan 500 bin kişinin
sığındığı ve sorunsuz yaşam akışını sürdürdüğü, toplumsal yaşamın en istikrarlı
olduğu yerlerden biridir. Afrin’de bir sorun değil, halkların, kültürlerin,
inançların birlikte bir yaşam sürdüğü kent gerçekliği, bir yerleşim birimi
gerçekliği vardır. 
Bu ülkenin daha
fazla savaşla kaybedecek canı da yoktur, bir tek kuruşu da yoktur. Eğer bu
ülkeyi yöneten siyasal iktidar bunlara rağmen sudan gerekçelerle bir savaşın
içerisine ülkemizi sürüklemiş olurlarsa yitirilen her candan, kaybedilen her
kuruştan sorumlu olurlar çünkü bu ülkenin savaşta kaybedecek bir evladının bir
tek canı, kaybedecek bir tek kuruşu yoktur. 
Sayın Başkan,
diğer bir konuysa bakın, özellikle savaş tartışmalarının ülkenin suni gündemi
hâline getirildiği… 
(Mikrofon
otomatik cihaz tarafından kapatıldı)
BAŞKAN –
Tamamlayın lütfen.
AHMET YILDIRIM
(Muş) – Teşekkür ederim.
…böyle bir
dönemde, küresel ölçekte çalışma gösteren düşünce kuruluşu olan Freedom
House’un 2018 yılına dair bir raporu açıklandı ve cumhuriyet tarihi boyunca
veya bu düşünce kuruluşunun etkinlik gösterdiği, faaliyet gösterdiği kırk yıl
boyunca ilk kez Türkiye, “Özgür Olmayan Ülkeler” kategorisine düşürüldü. Şöyle
ki: Dünya Özgürlükler Raporu’nda Türkiye’nin özgürlük notu, geçen yıla kıyasla
6 puan düşürülerek bütünlüklü puanı 100 üzerinden 32’ye düşürüldü. Oysa bu
ülkede 80 darbesinde bile Türkiye, “Özgür Olmayan Ülkeler” kategorisinde değil
maalesef, o zaman bile “Kısmen Özgür Olan Ülkeler” kategorisindeydi. Peki, Türkiye’nin
içerisine düşürülmüş olduğu “Özgür Olmayan Ülkeler” kategorisinde hangi ülkeler
var? Savaşın devam ettiği Suriye var, Irak var, Afganistan var ve kraliyetle
yönetilen Arabistan var. 
(Mikrofon
otomatik cihaz tarafından kapatıldı)
BAŞKAN – Lütfen
tamamlayalım artık.
Buyurun. 
AHMET YILDIRIM
(Muş) – Yani Türkiye, hasılı, ya savaşan ya da kraliyetle yönetilen ülkeler
kategorisine bizzat bu iktidarın yanlış politikaları neticesinde düşürülmüştür.
Peki, bu kategoriye alan Freedom House’un gerekçeleri neler? Bir: Seçilmiş
belediye başkanlarının yerine hükûmetin atadığı kişilerin iş başına getirilmiş
olması. İki: Hak savunucularının ve muhalif olan kişilerin rastgele gözaltına
alınması. Üç: Devlet memurlarının tasfiye edilme hâlinin sürmesi. Dört:
İktidarı başkanlıkta toplayan, derinden sorunlu bir anayasa referandumunun
ülkeye dayatılmış olması. Türkiye’ye bu utancı yaşatanların er geç Türkiye
halkları vicdanında mahkûm olacağını ifade etmek isterim.
Teşekkürler.
BAŞKAN –
Teşekkür ediyorum.
Sayın Özkoç,
buyurun.
25.- Sakarya Milletvekili Engin Özkoç’un, İstanbul Milletvekili Enis
Berberoğlu’nun masum olduğuna ve dava sürecine ilişkin açıklaması
ENGİN ÖZKOÇ
(Sakarya) – Teşekkür ederim efendim.
Enis Berberoğlu
masumdur. Bugün, hâkim karşısında dava uzatıldı. Tam sekiz aydan beri mahkûm.
Kardeşimiz, yol arkadaşımız Enis Berberoğlu’nun İstanbul Bölge Adliye
Mahkemesinde duruşması gerçekleştirildi ama mahkûmiyeti devam ediyor. 
Davaya konu olay
19 Ocak 2014’te meydana geldi, casuslukla ilgili. Adana Ceyhan ilçesinde otoban
üzerinde 3 tır durduruldu. Savcı Aziz Takçı ve görevli jandarmalar tırlarda
arama yaptı ve konteynerlerin içindeki malzeme tutanakla tespit edildi; içinde
silah vardı. Bundan iki gün sonra, 21 Ocak 2014’te Aydınlık gazetesi olayı
fotoğraflarıyla birlikte haberleştirdi. Ayrıca, mahkeme kayıtlarına göre
belgeler 18 ayrı sosyal medya hesabında yayımlandı. Yani Cumhuriyet
gazetesindeki haberlere gelinceye kadar ortada zaten bir devlet sırrı falan
kalmamıştı. 
Ancak, devam
edeyim, 29 Mayıs 2015 ve 12 Haziran 2015 tarihlerinde MİT tırları Cumhuriyet
gazetesinde haber oldu. Haberlerde olay yeri tespit ve görgü tutanağı ile
jandarma kriminal laboratuvarları raporu yer aldı. Dava dosyasında yer alan bu
belgelerin birer örneğini, o dönemki yasal düzenlemelere göre şüpheli durumdaki
MİT görevlileri, tır şoförleri ve avukatlar hiçbir kısıtlama olmadan
alabildiler. Yani devlet sırrı ifşası suçunun teknik olarak oluşması da artık
mümkün değildi. Dahası ve esası, bu belgeleri Enis Berberoğlu’nun Can Dündar’a
vermesi de teknik olarak mümkün değildir. 
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen. 
ENGİN ÖZKOÇ
(Sakarya) – Teşekkür ederim Sayın Başkan. 
Öncelikle, Can
Dündar “Tutuklandık” adlı kitabında belgelerin 27 Mayısta flaş disk içinde
solcu bir milletvekili tarafından verildiğini söyledi. Oysaki Enis Berberoğlu o
tarihte milletvekili değildi. Bu durumda Can Dündar ve Enis Berberoğlu’nun
buluşması, flaş disk alışverişi yapması mümkün değildi. Dosyada Enis
Berberoğlu’nun Can Dündar’a belge verdiği iddiasını destekleyecek hiçbir somut,
inandırıcı ve hukuki kanıt yok. Hele ki müebbet hapis cezasına mahkûm edildiği
casusluk iddiası, Yargıtayın 1942’den bu yana yerleşmiş kararlarına göre
anlaşmaya bağlı olarak bir başka ülkeye belge aktarılmasını gerektiriyordu;
ortada ne bir anlaşma ne de başka bir ülke var. 
İstanbul İstinaf
Mahkemesi tüm bu gerçekleri göz önüne alarak Enis Berberoğlu’nun mahkûmiyet
kararını bozdu, casuslukla ilgili somut kanıt bulunamadığına ve mahkûmiyet
kararının gerekçesiz olduğuna hükmetti. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
ENGİN
ÖZKOÇ (Sakarya) – Teşekkür ederim. 
“Devlet
sırrı daha önce açıklanmışsa suç olamaz.” dedi. Ceza Muhakemesi Kanunu açık;
yerel mahkeme, istinaf mahkemesine karşı direnemezken yerel mahkeme direndi.
İstanbul 14. Ağır Ceza Mahkemesi direnerek açıkça yasayı çiğnedi ve suç işledi.
Dosya tekrar istinafa gitti, istinaf mahkemesi bozma kararı verdiği dosyada
yasayı çiğneyerek yeniden yargılama başlattı. Rezalet bununla bitmedi.
Mahkûmiyet kararını bozan mahkeme heyeti bir gece yarısı operasyonuyla
değiştirildi. 
Yargı
bütünüyle siyaset güdümü altında; ortada devlet sırrı yok, casus yok, suç yok,
suçlu yok. Cevap istiyoruz: Enis Berberoğlu neden hapiste? Berberoğlu masumdur,
yeri cezaevi değil, Türkiye Büyük Millet Meclisidir. (CHP sıralarından
alkışlar) 
BAŞKAN
– Teşekkür ediyorum. 
Sayın
Muş, buyurun. 
26.- İstanbul Milletvekili Mehmet Muş’un, Türkiye’nin terör örgütlerine
karşı mücadelesine kararlı bir şekilde devam ettiğine ve gerek Afrin’de gerek
Irak’ın kuzeyinde PKK/PYD unsurlarını yok etmekten asla geri durmayacağına
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bildiğiniz üzere,
Türkiye terör örgütlerine karşı mücadelesine kararlı bir şekilde devam
etmektedir. Devletimiz her türlü imkânı seferber ederek terör unsurlarına karşı
operasyonlarını sürdürmektedir. Bu minvalde, Suriye’nin kuzeyinde Türkiye’ye
karşı tehdit unsuru olan terör örgütlerine yönelik atılacak her türlü adım
devletimizin bekası açısından önem arz etmektedir. 
Şu
husus bilinmelidir ki sınırımızın hemen dibinde terör şeridi kurmak isteyenlere
devletimiz asla müsaade etmeyecektir. İçeride ya da dışarıda birileri ne derse
desin Türkiye kendi güvenliğini tehdit eden terör yuvalarını yok edecektir, ne
PKK/PYD’ye ne de DAEŞ’e asla göz açtırılmayacaktır. Zira bizim için
vatandaşlarımızın güvenliği her şeyin üzerindedir. 
Üzülerek
belirtmek isterim ki Meclis çatısı altında bulunan bazı siyasiler sınır ötesine
yapılacak operasyon üzerinden Türkiye’yi iç savaşla ya da darbeyle tehdit
etmektedir. Şu husus iyi bilinmelidir ki bu devletin arkasında koca bir millet
ve güçlü bir siyasi irade bulunmaktadır. Bu devlet ne terör örgütlerinin ne de
onların sözcülerinin tehditlerine asla pabuç bırakmaz. 
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen.
MEHMET MUŞ
(İstanbul) – Türkiye’de iç savaş çığırtkanlığı yaparak terör örgütlerini
kollamaya çalışanlar art niyetli çevrelerdir. Gayeleri, algı operasyonları
yürüterek Türkiye’nin terörle mücadelesini akamete uğratmaya çalışmaktır.
Terörün borazanlığını yaparak akıllarınca Türkiye’yi tehdit edenler bilmedir ki
Türkiye gerek Afrin’de gerekse Irak’ın kuzeyinde PKK/PYD unsurlarını yok
etmeden asla geri durmayacaktır. Bizler milletin vekilleri olarak Türkiye’nin
güvenliği için, vatandaşlarımızın huzuru için, devletimizin bekası için terörle
mücadeleye destek vermeliyiz.
Genel Kurulu
saygıyla selamlıyorum.
BAŞKAN –
Teşekkür ediyorum.
Sayın Özcan,
sizi geçmişiz, buyurun, 60’a göre size de bir dakika süre veriyorum.
27.- Bolu Milletvekili Tanju Özcan’ın, 31 Aralıkta yapılacak olan AK
PARTİ Bolu İl Kongresinin iki gün kala AK PARTİ Genel Başkanı tarafından
hukuksuz bir şekilde ertelendiğine ilişkin açıklaması
TANJU ÖZCAN
(Bolu) – Teşekkür ediyorum Sayın Başkan.
Sayın Başkan, AK
PARTİ Grubunun saygın simalarından Sayın Ahmet İyimaya yazdığı kitabında siyasi
partilerin demokrasinin vazgeçilmez unsurları olduğunu ve yine siyasi parti
kongrelerinin o partinin bayram günü olduğunu ifade eder. Siyasi parti
kongreleri on beş gün önceden ilan edilir ve mahkeme kararı olmaksızın
ertelenemez ancak Sayın Başkan -ben hayatım boyunca hep mağdurdan yana oldum
siyasi duruşum sebebiyle, söylemek zorundayım- AK PARTİ Bolu İl Kongresi 31
Aralıkta yapılacaktı, iki gün kala AK PARTİ Genel Başkanı tarafından hukuksuz
bir şekilde kongre ertelendi. Bolu’daki AK PARTİ’li arkadaşlarım mağdur oldu bu
durumdan. AK PARTİ kongre gününün bir an önce verilmesini, ilan edilmesini ben
sizden Bolu’daki AK PARTİ’li yönetici arkadaşlarım adına talep ediyorum. 
Saygılarımla.
(CHP sıralarından alkışlar) 
BAŞKAN –
Teşekkür ediyoruz.
MEHMET MUŞ
(İstanbul) – Sayın Başkan, AK PARTİ olarak kongrelerimizi ne zaman yapacağımızı
CHP Milletvekiline soracak değiliz, biz karar veririz zamanına, yerine.
BAŞKAN –
Teşekkür ediyoruz.
Şimdi gündeme
geçiyoruz.
Başkanlığın
Genel Kurula sunuşları vardır. 
Sayın
milletvekilleri, Bilim, Sanayi ve Teknoloji Bakanı Faruk Özlü gündemin sözlü
sorular kısmının 1, 26, 45, 47, 72, 74, 98, 99, 131, 132, 133, 134, 135, 136,
137 ,144, 206, 217, 218, 219, 273, 353, 380, 418, 419, 422 ve 423’üncü
sıralarında yer alan önergeleri birlikte cevaplandırmak istemişlerdir. Sayın
Bakanın bu istemini sırası geldiğinde yerine getireceğim.
VI.- BAŞKANLIĞIN GENEL KURULA SUNUŞLARI
A) Tezkereler
1.- Başkanlıkça, esas komisyon olarak Dışişleri Komisyonuna, tali
komisyon olarak da Çevre Komisyonu ile Tarım, Orman ve Köyişleri Komisyonuna
havale edilen (1/792) esas numaralı Türkiye Cumhuriyeti Hükümeti ile Birleşmiş
Milletler Çölleşme ile Mücadele Sözleşmesi Sekreteryası Arasında Ankara
Girişiminin Uygulanmasına İlişkin Anlaşmanın Onaylanmasının Uygun Bulunduğuna
Dair Kanun Tasarısı’nın Hükûmetçe geri alındığına ilişkin tezkeresi (3/1391)
BAŞKAN
- Sayın milletvekilleri, esas komisyon olarak Dışişleri Komisyonuna, tali
komisyon olarak da Çevre Komisyonu ile Tarım, Orman ve Köyişleri Komisyonuna
havale edilen (1/792) esas numaralı Türkiye Cumhuriyeti Hükümeti ile Birleşmiş
Milletler Çölleşme ile Mücadele Sözleşmesi Sekreteryası Arasında Ankara
Girişiminin Uygulanmasına İlişkin Anlaşmanın Onaylanmasının Uygun Bulunduğuna
Dair Kanun Tasarısı Hükûmetçe geri alınmıştır.
Bilgilerinize
sunulur.
Yurt
Dışına Kaçırılan Kültür Varlıklarımızın Belirlenerek İadelerinin Sağlanması ve
Mevcut Kültür Varlıklarımızın Korunması İçin Alınması Gereken Tedbirlerin
Belirlenmesi Maksadıyla Kurulan (10/601) esas numaralı Meclis Araştırması
Komisyonu Başkanlığının Komisyonun görev süresinin uzatılmasına dair bir
tezkeresi vardır, okutuyorum:
2.- Yurt Dışına Kaçırılan Kültür Varlıklarımızın Belirlenerek
İadelerinin Sağlanması ve Mevcut Kültür Varlıklarımızın Korunması İçin Alınması
Gereken Tedbirlerin Belirlenmesi Maksadıyla Kurulan (10/601) esas numaralı
Meclis Araştırması Komisyonu Başkanlığının, çalışma süresinin 25/1/2018
tarihinden geçerli olmak üzere bir ay uzatılmasına ilişkin tezkeresi (3/1387)
11/1/2018
Türkiye Büyük Millet Meclisi Başkanlığına
16/10/2017
tarihinde çalışmalarına başlayan Yurt Dışına Kaçırılan Kültür Varlıklarımızın
Belirlenerek İadelerinin Sağlanması ve Mevcut Kültür Varlıklarımızın Korunması
İçin Alınması Gereken Tedbirlerin Belirlenmesi Maksadıyla Kurulan Meclis
Araştırması Komisyonunun 11 Ocak 2018 tarihli toplantısında aldığı karar
gereğince çalışma süresinin, Türkiye Büyük Millet Meclisi İçtüzüğü'nün 105'inci
maddesinin ikinci fıkrası uyarınca, 25/1/2018 tarihinden geçerli olmak üzere
bir ay uzatılması hususunda gereğini saygılarımla arz ederim.
 Mustafa
İsen
 Sakarya
 Komisyon
Başkanı
BAŞKAN – İç
Tüzük’ün 105’inci maddesinin ikinci fıkrasında yer alan “Araştırmasını üç ay
içinde bitiremeyen komisyona bir aylık kesin süre verilir.” hükmü gereğince
Komisyona bir aylık ek süre verilmiştir.
Türkiye Büyük
Millet Meclisi Başkanlığının üç adet tezkeresi vardır, ayrı ayrı okutup
oylarınıza sunacağım.
3.- Türkiye Büyük Millet Meclisi Başkanlığının, Türkiye Büyük Millet
Meclisi Dışişleri Komisyonu üyelerinden oluşan bir heyetin, Azerbaycan
Cumhuriyeti Millî Meclisi Dış İlişkiler Komitesi Başkanı Samed Seyidov’un vaki
davetine icabetle Azerbaycan’a resmî bir ziyaret yapmasına ilişkin tezkeresi
(3/1388)
Türkiye Büyük Millet Meclisi Genel Kuruluna
Türkiye Büyük
Millet Meclisi Dışişleri Komisyonu üyelerinden oluşan bir heyetin Azerbaycan
Cumhuriyeti Milli Meclisi Dış İlişkiler Komitesi Başkanı Samed Seyidov'un vaki
davetine icabetle Azerbaycan'a resmî ziyaret yapması öngörülmektedir.
Anılan heyetin
söz konusu Azerbaycan ziyareti, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN – Kabul
edenler… Kabul etmeyenler… Kabul edilmiştir. 
Diğer tezkereyi
okutuyorum: 
4.- Türkiye Büyük Millet Meclisi Başkanlığının, Türkiye Büyük Millet
Meclisi Dışişleri Komisyonu üyelerinden oluşan bir heyetin, 15-17 Şubat 2018
tarihlerinde Bulgaristan’ın başkenti Sofya’da gerçekleştirilecek olan
Parlamentolararası Ortak Dış ve Güvenlik Politikası (ODGP) ve Ortak Güvenlik ve
Savunma Politikası (OGSP) Konferansı’na katılmasına ilişkin tezkeresi (3/1389)
Türkiye Büyük Millet Meclisi Genel Kuruluna
Türkiye Büyük
Millet Meclisi Dışişleri Komisyonu üyelerinden oluşan bir heyetin 15-17 Şubat
2018 tarihlerinde Bulgaristan'ın başkenti Sofya'da gerçekleştirilecek olan
Parlamentolararası Ortak Dış ve Güvenlik Politikası (ODGP) ve Ortak Güvenlik ve
Savunma Politikası (OGSP) Konferansı'na katılması hususu, 28/3/1990 tarihli ve
3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun'un 9'uncu maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN – Kabul
edenler… Kabul etmeyenler… Kabul edilmiştir. 
Diğer tezkereyi
okutuyorum: 
5.- Türkiye Büyük Millet Meclisi Başkanlığının, Türkiye Büyük Millet
Meclisi Millî Savunma Komisyonu üyelerinden oluşan bir heyetin, Ukrayna
Parlamentosu Millî Güvenlik ve Savunma Komitesinin vaki davetine icabetle 23-26
Ocak 2018 tarihlerinde Ukrayna’ya resmî bir ziyarette bulunmasına ilişkin
tezkeresi (3/1390)
Türkiye Büyük Millet Meclisi Genel Kuruluna
Ukrayna
Parlamentosu Millî Güvenlik ve Savunma Komitesinin vaki davetine icabetle,
Türkiye Büyük Millet Meclisi Millî Savunma Komisyonunun 23-26 Ocak 2018
tarihlerinde Ukrayna'ya resmî bir ziyarette bulunması öngörülmektedir.
Anılan
toplantıya Türkiye Büyük Millet Meclisini temsilen Millî Savunma Komisyonu
üyelerinden oluşan bir heyetin katılması hususu, 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6'ncı maddesi uyarınca Genel Kurulun tasviplerine sunulur. 
 İsmail
Kahraman
 Türkiye
Büyük Millet Meclisi 
 Başkanı

BAŞKAN – Kabul
edenler… Kabul etmeyenler… Kabul edilmiştir. 
Şimdi,
Milliyetçi Hareket Partisi Grubunun İç Tüzük’ün 19’uncu maddesine göre verilmiş
bir önerisi vardır; okutup işleme alacağım, oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisinin gündeminin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
Ankara Milletvekili Mustafa Mit ve arkadaşları tarafından işsizliğin
sosyoekonomik boyutlarının tespiti ile ortadan kaldırılması için yapılması
gerekenlerin araştırılarak alınması gereken önlemlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/2214) esas numaralı
Meclis Araştırması Önergesi’nin ön görüşmelerinin, Genel Kurulun 16 Ocak 2018
Salı günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 16/1/2018 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla. 
 Erhan
Usta
 Samsun
 MHP
Grup Başkan Vekili 
Öneri: 
Türkiye Büyük
Millet Meclisinin Gündeminin “Genel Görüşme ve Meclis Araştırması Yapılmasına
Dair Öngörüşmeler” kısmında yer alan, Ankara Milletvekili Mustafa Mit ve
arkadaşlarının (10/2214) esas numaralı işsizliğin sosyoekonomik boyutlarının
tespiti ile ortadan kaldırılması için yapılması gerekenlerin araştırılarak
alınması gereken önlemlerin belirlenmesi amacıyla verdiği Meclis araştırması
açılmasına dair önergemizin görüşmelerinin 16/1/2018 Salı günkü birleşiminde
yapılması önerilmiştir.
BAŞKAN –
Milliyetçi Hareket Partisi grup önerisi üzerinde öneri sahibi adına Ankara
Milletvekili Mustafa Mit konuşacaktır.
Sayın Mit,
buyurun. (MHP sıralarından alkışlar)
Lütfen, beş
dakikada tamamlayalım.
MHP GRUBU ADINA
MUSTAFA MİT (Ankara) – Sayın Başkan, değerli milletvekilleri; işsizliğin
sosyoekonomik boyutlarının tespitiyle işsizliğin ortadan kaldırılması için
gereken tedbirlerin araştırılması hakkında vermiş olduğumuz önerge dolayısıyla
söz almış bulunmaktayım. Genel Kurulu saygıyla selamlıyorum.
Değerli
milletvekilleri, Anayasa'mızın 5’inci maddesi, kişilerin ve toplumun refah,
huzur ve mutluluğunu sağlamayı, insanın maddi ve manevi varlığının gelişmesi
için şartları hazırlamayı devletin görevleri arasında saymaktadır. Eğitilmiş
insan ve iş gücü sağlayan yükseköğrenim mezunlarında ise 24 yaş grubunda yüzde
42, genel olarak üniversite mezunlarında ise yüzde 25 oranında işsizlik
mevcuttur. Bugün itibarıyla resmî rakamlara göre 15 ile 24 yaş arasında
işsizlik oranı yüzde 19,3, istihdamda ve eğitimde olmayanların oranı ise yüzde
24,1, toplam istihdam piyasası itibarıyla ise işsizlik oranı yüzde 10,3
seviyesindedir. İş gücüne katılım yaşına gelmemiş olan 7,5 milyon civarındaki
yükseköğrenim kurumlarında okuyan gençlerimiz bu oranlara dâhil değildir; keza
2017’deki 1 milyon 150 bin stajyer, kursiyer öğrenci sayısı da bu oranlara
dâhil değildir. 
Değerli
milletvekilleri, işsizliğin toplum yapımızda meydana getirdiği sosyal, ekonomik
ve psikolojik sorunlar her gün her yerde karşılaştığımız normal olaylar hâline
gelmiştir. Bu durum sürdürülemez bir hâldedir. Gençlerimizde millete ve devlete
olan inanç sarsılmaktadır.
Değerli
milletvekilleri, 2017 yılı Ekim ayında yayınlanan 2018-2020 Orta Vadeli Program’da
2020 yılı için gayrisafi yurt içi hasılada yüzde 27 artış hesap edilmesine
rağmen, işsizlik oranının yüzde 10,8’den yüzde 9,6’ya düşeceği
gösterilmektedir. Yaş ve nüfus itibarıyla yılda yaklaşık 1,5 milyon kişinin
katıldığı istihdam piyasası, ancak piyasaya yeni katılacakları kabul edecek
seviyededir. 2018-2020 Orta Vadeli Program’da, 2020 yılı için gayrisafi yurt
içi hasılada öngörülen yüzde 27 oranındaki artışa karşılık, istihdam
piyasasında yüzde 11 civarındaki artış, sosyoekonomik politikada politikasızlık,
işleri kendi hâline bırakma halidir. 
Kamu personel
alımlarında uygulanan KPSS, tatbikata konuluş amacından sapmıştır. Puanlama
esasına göre yapılacak atamalar yerine, bir kesime aidiyet araştırmasına dönen
mülakat uygulamaları, gençlerin millete ve devlete olan inançlarını da sarsmaya
başlamıştır. Bundan daha önemlisi ise, asırlar boyu yerleştirmeye çalıştığımız
fertlerdeki adalet duygusu neredeyse tamamen yok olma durumuna gelmiştir.
Değerli
milletvekilleri, yanlış ekonomi ve eğitim politikaları sonucunda özendirilen
şehre göç de tarımda iş gücü eksikliğine yol açmıştır. Şehirde mesleki vasfı
olmayan nüfus yığılması, ihtiyaç duyulan kalifiye eleman açığına karşı, diğer
yandan işsizlik gibi bir garabete yol açmaktadır. Devlet, ekonomideki düzenleyici
etkisiyle istihdamı artırıcı yönde başarılı olamamıştır. Ekonomi politikalarına
bağlı olarak kendi dengeleri içinde gelişecek bir istihdam piyasasının oluşması
için devletin düzenleyici etkisinin bu yöne kanalize edilmesi, sosyal devlet
anlayışına uygun olacaktır. Ekonomideki dengesizlik sebebiyle reel kâr
oranlarındaki düşüşü, yüksek işçilik maliyetine bağlamak doğru değildir. Düşük
ücretle kaçak göçmen ve yabancı istihdamına müsamaha göstermek, ileride
yaşanacak sosyal patlamanın sebebi olabilecektir. Firma bilançolarına
bakıldığında, esas maliyet unsurunun işçilik değil, faiz olduğu çok açık bir
şekilde görülecektir. 
Değerli
milletvekilleri, büyük sosyal meselelere yol açma potansiyeline sahip olan
işsizliğin ortadan kaldırılması, yapılması gereken iş ve işlemler ile alınması
gereken tedbirlerin tespiti ancak geniş kapsamlı ve geniş tabanlı Meclis
araştırmasıyla mümkün olacaktır. 
(Mikrofon
otomatik cihaz tarafından kapatıldı) 
MUSTAFA
MİT (Devamla) – Vermiş olduğumuz önergemizi diğer grupların da destekleyip bir
komisyon kurulmasına yardımcı olmanızı diler, hepinizi saygıyla selamlarım.
(MHP sıralarından alkışlar) 
BAŞKAN
– Teşekkürler Sayın Mit. 
Halkların
Demokratik Partisi Grubu adına İstanbul Milletvekili Garo Paylan konuşacaktır. 
Buyurun
Sayın Paylan. (HDP sıralarından alkışlar) 
Süreniz
üç dakikadır.
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum. 
Geçen
yıl “Ekonomimiz büyüyor, büyüyor.” dedi Hükûmet. Biz de dedik ki: “Arkadaş, kim
büyüyor? Kimi büyütüyorsun?” Sokakta işçiye soruyoruz: “Benim ekonomim
büyümüyor.” diyor. Esnafa soruyoruz: “Benim ekonomim küçülüyor.” diyor. “Kimi
büyütüyorsun?” dedik, cevabını biz söyledik: Bir avuç müteahhidi, yandaşı, o
yüzde 1’i büyüttüler ve sonuçlarını da, bakın, bugün görüyoruz. İşsizlik rakamı
yine çift hanede arkadaşlar, yüzde 10,3, o da görünen, açıklayacağım biraz
sonra. Genç işsizlik yüzde 19,3 arkadaşlar. Ya, kimi büyütmüşsünüz? Bir avuç
yandaşı büyütmüşsünüz. İşçi, memur, çalışan, esnaf cebine dokunmamış. Gerçek
ayan beyan ortaya çıktı arkadaşlar. 
Bakın,
AKP’nin yanlış ekonomi ve eğitim politikalarının bir sonucudur bu. AKP
döneminde yurt dışından 450 milyar dolar kaynak buraya transfer edildi cari
açıkla. Ne yaptık? Tüketim ekonomisi, tükettik yalnızca. Rant ekonomisine
harcadık bu paraları ama üretim ekonomisine dönüşmedi ve çalışan, üreten bir
Türkiye değil, tüketen, borçlanan, rant ekonomisinin yedeğine düşmüş bir
Türkiye’yle karşı karşıyayız.
Bakın,
işsizlik rakamı yüzde 10,3. AKP döneminin ortalaması ne, 2002-2017? Yüzde 10,6
ortalamanız var, karneniz bu, çift hane ortalama. Hani 90’lı yıllar çok kötüydü
ya, 1990-2000 arası işsizlik oranı ortalaması yüzde 7,2 arkadaşlar, çok kötüydü
90’lar. AKP dönemi yüzde 10,6; 90’lar, hem de koalisyon, her şey çok kötüydü,
yüzde 7,2; 80’ler yüzde 7,8; 70’ler yüzde 7,8. E, ne oluyor? AKP şahane ekonomi
yönetiyor. Hayır, AKP rantı yönetiyor çok güzel, tüketim ekonomisini çok güzel
yönetiyor, milleti borçlandırıyor, o borçlanan halkımız da gelip Meclisin
önünde kendini maalesef yakıyor arkadaşlar. Sıtkı Aydın arkadaşımız hafta sonu
-bu bizim, hepimizin utancıdır, öncelikle Hükûmetin utancıdır- gelip Meclisin
önünde kendisini yaktı arkadaşlar.
Bakın, aklımızı
başımıza toplamalıyız. Savaş tamtamlarının çaldığı bir ülkede işsizlik asla
düşmez. Önce iç barışımızı sağlayacağız, komşularımızla barışımızı
sağlayacağız, demokrasimizi yükselteceğiz, üretim ekonomisine döneceğiz; o
zaman tekrar 90’larda olduğu gibi işsizlik rakamlarımızı yüzde 7 ve altına düşürürüz
bir üretim ekonomisiyle.
Hepinizi
saygıyla selamlarım. (HDP ve CHP sıralarından alkışlar)
BAŞKAN –
Teşekkür ediyorum.
Cumhuriyet Halk
Partisi Grubu adına İstanbul Milletvekili Yakup Akkaya.
Buyurun Sayın
Akkaya. (CHP sıralarından alkışlar)
CHP GRUBU ADINA
YAKUP AKKAYA (İstanbul) – Sayın Başkan, değerli milletvekilleri; öncelikle
hepinizi saygıyla selamlıyorum.
Ülkemizin en
önemli sorunlarından bir tanesi işsizlik. Bugün, sabahleyin evinden kalkıp “Ben
işe gidiyorum.” demenin lüks olduğu bir dönemi yaşıyoruz ne yazık ki. Bakmayın
siz “İşsizlik düştü.” laflarına. İşte, Mecliste kendini yakan bir
vatandaşımızın durumunu hep beraber gördük ve bugün de İzmir’de, İŞKUR’un
önünde, sadece iç çamaşırlarıyla kalan, işsizlikten dolayı isyan eden
vatandaşların durumunu görüyoruz. Yani rakam oyunlarıyla, ne yazık ki bu ülkede
işsizliğin çözülmeyeceğini hepimizin bilmesi lazım. Yani prim teşvikleriyle,
bir senden, bir benden uygulamalarıyla on altı yıldır hâlâ işsizliğin
çözülemeyeceğini bilmeyen bir iktidarla karşı karşıyayız. 
İşsizliği
azaltmanın elbette ki yolları var. Nedir bu yollar değerli arkadaşlar?
Rantiyeden yana değil, halktan yana politikalar uygulanarak ancak işsizlik
çözülebilir. Yani, kısacası, bize bacası tüten fabrikalar lazım değerli
arkadaşlar. Çırak, stajyer ve kursiyerlerin sayılarıyla, “İstihdamı artırdık.”
yalanlarıyla, kandırmacalarıyla işsizliğin azalmayacağını hepimiz biliyoruz. 
Her şeyden önce,
işsizliğin azalması için bir güven unsurunun olması lazım bu ülkede; yani,
kısaca, her şeyden önce bu ülkede hak, hukuk, adalet olması lazım ve herkesin,
her kişinin adalete inanması ve güvenmesi lazım değerli arkadaşlar. Ne yazık ki
AKP iktidarı bu anlamda bu ülkenin dibine dinamit koydu. Geç gelen adalet,
adalet değildir. Bakın, 140 binden fazla insan kamudan ihraç edildi, haksız
hukuksuz, yargılanmadan, kendi savunmalarını yapmadan ama dayısı olanların,
AKP’ye yakın olanların sorunları çözüldü, onlar görevlerine iade edildi. Ama
hâlâ bu konuda masum olduğuna… Ki yargı karar vermedi, insanlar yargılanmadan
ve savunma hakkı olmadan şu anda aç bir şekilde geçimlerini sağlamaya
çalışıyorlar. 
Geçtiğimiz
günlerde Anayasa Mahkemesi bir karar verdi. Hükûmet hemen bu konuda talimat
verir gibi kararlar aldı, açıklamalar yaptı ve mahkemeler birbirine düştü. Birbirine
düşen mahkemelerde bir güven olmazsa elbette ki bu ülkede yatırım olmaz değerli
arkadaşlar. Bize bacası tüten fabrikalar gerekli ve bu iktidar bunu yapamaz.
Dolayısıyla işsizliği çözmesi mümkün değildir. Çünkü iktidar kamuya yeni
yatırım yapmıyor, çünkü özel sektör yatırımları askıya aldı. 
Sonuç olarak AKP
işsizlik sorununu çözmek istiyorsa önce demokratik hukuk devletini yeniden inşa
etmek için OHAL’den kurtulmak zorundadır. OHAL’in olağan hâle geldiği bir
durumda işsizlik azalmaz, kimseye güven gelmez. OHAL, demokrasi ve cumhuriyete
yönelik bir operasyondur değerli arkadaşlar. Bizim, Cumhuriyet Halk Partisi
olarak, OHAL’in demokrasiye ve cumhuriyete yönelik bu operasyonuna sonuna
kadar, demokratik kurallar çerçevesi içinde, karşı çıkacağımızı bir kez daha
buradan ifade etmek istiyorum. 
Teşekkür
ediyorum. (CHP sıralarından alkışlar) 
BAŞKAN –
Teşekkür ediyorum. 
Öneri
üzerinde son konuşmacı Adalet ve Kalkınma Partisi Grubu adına Çorum
Milletvekili Salim Uslu. 
Buyurun
Sayın Uslu. (AK PARTİ sıralarından alkışlar)
AK
PARTİ GRUBU ADINA SALİM USLU (Çorum) – Sayın Başkan, değerli milletvekilleri;
sizleri saygıyla selamlıyorum. Milliyetçi Hareket Partisi Grubuna, Türkiye'nin
ve dünyanın en başat konularından biri hakkında araştırma önergesi verdiği için
de ayrıca teşekkür ediyorum. Bu vesileyle görüşlerimizi açıklama fırsatı bulmuş
oluyoruz.
Sayın
Başkan, değerli milletvekilleri; bildiğiniz gibi, Türkiye'nin en başat
sorunlarından bir tanesidir dedim; bu sorun dünyada da çözülmüş değil, dünyanın
birçok ülkesinde farklı oranlarda devam etmektedir. Özellikle bunu bilen
iktidarımız nüfusumuzun yüzde 98’ini sosyal güvenlik şemsiyesi altına almıştır.
Bu da özellikle sosyal devletin gereklerinden bir tanesidir.
Yine,
sosyal devlet ön plana çıkarılarak her bireyin mutlaka faydalanması
sağlanmıştır. Tabii ki istihdamın artırılmasına ve işsizliğin azaltılmasına
yönelik aktif politikaların, pasif politikaların birlikte uygulanması
gerektiğini düşünmekteyim.
Yine,
İŞKUR’un yaptığı iş gücü piyasa analizleri, iş ve meslek danışmanlarının
yaptığı hizmetler ve aynı zamanda toplum yararına çalışma (TYP) projesinin
uygulanıyor olması; eğitimli, nitelikli gençlerin sektörler ve firmalar
hakkında bilgi sahibi olması, iş bulmasına aracılık edilmesi, kariyer
planlaması, kariyer fuarları söz konusu olunca elbette önemli gelişmeler
oluyor. 
Ayrıca,
işsizliği önlemek amacıyla istihdam paketlerinin açılmış olması da son derece
önemlidir. Millî istihdam seferberliği kapsamında çeşitli adımlar atılmıştır,
birinci, ikinci faz başlamıştır. Son olarak İstihdam Şûrası da gerçekleşmiş ve
alınan kararlardan bir tanesi çok önemlidir; özellikle teşviklerin mevcut
hâliyle devamı konusunda önemli müjdeler ortaya çıkmıştır.
Bilhassa
özel sektör iş yerlerinde imalat ve bilişim sektörü başta olmak üzere birçok
sektörde bazı teşviklerden yararlanabilmelerin devam ediyor olmasını, bilhassa
özel politika gerektiren engelliler, gençler ve kadınlara yönelik bazı
çalışmaların sürelerinin uzatılmış olmasını da son derece önemli görmekteyim. 
Her
ne kadar az önceki değerli konuşmacı hafife almış olsa bile “Bir senden bir
benden” teşvikiyle 1 ve 3 çalışanı olan, imalat sektöründe faaliyet gösteren ve
ustalık belgesi olan özel sektör iş yerlerinde 2018 yılında mevcut çalışan
sayılarına ek olarak ilave istihdam sağlanmıştır. Bundan da maksat şudur:
Bizler gençlerin, genç iş gücünün ağırlığını hissetmek yerine genç iş gücünün
keyfini sürmek istiyoruz ve bu amaçla gençleri istihdam eden işletmelere özel
katkılar sunmak istiyoruz.
Bu
vesileyle ben MHP grup önerisinin aleyhinde olduğumu belirtmek istiyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum. 
Öneri…
YAKUP
AKKAYA (İstanbul) – Sayın Başkan…
FİLİZ
KERESTECİOĞLU DEMİR (İstanbul) – Karar yeter sayısı istiyoruz.
BAŞKAN
– Bir saniye… 
Sayın
Akkaya…
YAKUP
AKKAYA (İstanbul) – Sayın konuşmacı, benim konuşmamda bu durumu hafife aldığımı
söyledi. 
BAŞKAN
– İsminizi zikretmedi ama.
VELİ
AĞBABA (Malatya) – Ağır bir sataşma var ama Sayın Başkan.
BAŞKAN
- Sayın Akkaya, hiç şey yapmayalım, bunu böyle güzel bir espri olarak kabul
edelim. Böyle sataşılan bir durum değil bu.
YAKUP
AKKAYA (İstanbul) – Şimdi, Sayın Başkanım yani ben en azından kayıtlara geçmesi
için söylüyorum.
BAŞKAN
– Söyleyin, kayıtlara geçiyor şu hâliyle.
YAKUP
AKKAYA (İstanbul) – Şimdi, buradaki olay -ki bu, TÜİK’in kayıtlarında var,
Sosyal Güvenlik Kurumunun kayıtlarında da var- 2016 yılında Sosyal Güvenlik
Kurumuna kayıtlı işçi ile 2017 Temmuz ayında Sosyal Güvenlik Kurumuna kayıtlı
işçi arasında 147 bin kişi fazlalık var. Geri kalan bu stajyer, kursiyerleri
4/A yani SSK’li sınıfına aldıkları için sanki bir istihdam yaratıyormuş gibi, 1
milyon 450 bin ayrı ek bir istihdam olmuş havası, algısı yaratılmaya
çalışılıyor; bu, doğru bir yaklaşım değil, bunu ifade etmek istiyorum.
BAŞKAN
– Kayıtlara geçti.
Teşekkür
ediyorum.
Şimdi
Milliyetçi Hareket Partisi grup önerisini oylarınıza sunacağım. 
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN
- Karar yeter sayısı arayacağım.
Öneriyi
kabul edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 16.49
ÜÇÜNCÜ OTURUM
Açılma
Saati:17.13
BAŞKAN: Başkan Vekili Ahmet AYDIN
KÂTİP ÜYELER:
Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 49’uncu Birleşiminin Üçüncü Oturumunu
açıyorum.
Milliyetçi
Hareket Partisi grup önerisinin oylamasında karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım. 
Kabul
edenler... Kabul etmeyenler... Karar yeter sayısı vardır, öneri kabul
edilmemiştir. 
Şimdi
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, Türkiye’de 6284 no.lu Kanun ve İstanbul
Sözleşmesi’nin etkin biçimde hayata geçirilmesi ve kadınlara yönelik şiddete
karşı alınması gereken önlemlerin belirlenmesi amacıyla 10/1/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 16 Ocak 2018 Salı günkü
birleşiminde yapılmasına ilişkin önerisi
16/1/2018
Türkiye Büyük Millet Meclisi Başkanlığına
Danışma
Kurulunun 16/1/2018 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Ahmet
Yıldırım
 Muş

 Grup
Başkan Vekili
Öneri: 
10 Ocak 2018 tarihinde İstanbul Milletvekili Grup
Başkan Vekili Filiz Kerestecioğlu tarafından verilen 6440 sıra numaralı
Türkiye’de 6284 no.lu Kanun ve İstanbul Sözleşmesi’nin etkin biçimde hayata
geçirilmesi ve kadınlara yönelik şiddete karşı alınması gereken önlemlerin
belirlenmesi amacıyla Türkiye Büyük Millet Meclisine verilmiş olan Meclis
araştırması önergesinin diğer önergelerin önüne alınarak görüşmelerinin
16/1/2018 Salı günkü birleşimde yapılması önerilmiştir. 
BAŞKAN – Öneri
üzerinde ilk söz, öneri sahibi adına İstanbul Milletvekili Filiz
Kerestecioğlu’na aittir. 
Sayın
Kerestecioğlu, buyurun. (HDP sıralarından alkışlar)
HDP GRUBU ADINA
FİLİZ KERESTECİOĞLU DEMİR (İstanbul) – Teşekkürler Sayın Başkan.
Değerli milletvekilleri,
Türkiye’de savaş ve öfke siyaseti insanların yaşadıkları gerçek acıları, gerçek
dertleri gizliyor. Geçtiğimiz haftalarda daha 4 yaşındaki Elif Mina ve 2
yaşındaki Miray Hira, babaları Ali Yardım tarafından öldürüldü. Belki bu acı
olay bu kadar da gündemde yer bulamazdı ama anneleri Dilek Çakır’ın güçlü
duruşu, isyanı ve başta yönetenler olmak üzere tüm toplumdan sorduğu hesap,
yaşanan bu acıyı birkaç gün daha fazla gündemde tuttu. 
Kadına yönelik
şiddete karşı bütünlüklü bir politika oluşturmak, kolluk güçlerinden hâkime,
savcıya, tüm yargı makamlarına, sosyal çalışmacılara kadar her birimin kadına
yönelik şiddet konusunda uzmanlaşmalarını sağlamak anlamına gelir;
siyasetçilerin, hükûmet temsilcilerinin bu şiddete karşı net bir tutum takınması
demektir. Öfke yerine eşitlik, uzlaşı ve barışı büyütmezsek, her gün bir bakan,
bir genel başkan çıkıp da birilerine karşı kabadayılar gibi konuşursa,
kadın-erkek eşitliğine inanmadığını da söylerse şiddetin esas nedeni olan erkek
egemenliği gitgide güçlenir. 
Sadece dün ve
bugün söylenenleri değerlendirin, bunlar fevri sözler değil arkadaşlar. Grup
toplantılarında, elleri patlayıncaya kadar, bakanlar alkışlıyorlar bu sözleri.
Örneğin, Cumhuriyet Halk Partisi İstanbul İl Başkanı seçilen Canan
Kaftancıoğlu’na dünden beri çok çirkin bir saldırı yürütülüyor. Kendisine ait
olmadığı çok net olmasına rağmen bir genç kadının, bir eylemden, üstelik
fotoğrafı da servis ediliyor ve o genç kadın da aslında mağdur ediliyor bir
yandan ve buna AKP Genel Başkanı da itibar ediyor. İtibar mı ediyor yoksa bu
tip yalanlar nerelerden üretiliyor, gerçekten, insan tereddüde düşüyor. 
Siyasetin içinde
sürekli şiddet var, hele kadınlar söz konusu olduğunda. Hele kadınlar bir adım
öne çıktığında o şiddet fark edilmeyen biçimlerde de -sadece fiziksel şiddet
olarak değil aynı zamanda psikolojik şiddet olarak, mobbing yaparak, farklı
algılar yaratarak da- çok daha fazla körükleniyor ve kadınların ayağı
kaydırılmaya çalışılıyor. Çünkü deniliyor ki: “Buraların hâkimi bizleriz, sizin
ne haddinize? Sizin ne haddinize, öyle kadın partisi olmak ya da kadın il
başkanı olmak, kadın eş başkan olmak ya da çok sayıda milletvekiliyle Mecliste
temsil ediliyor olmak?” Evet, bunlar, kadınlar söz konusu olduğunda maalesef
böyle olabiliyor. 
Siyasetin içinde
sürekli şiddet var. Orta Doğu’da savaş sürekli kışkırtılıyor ve dün, yine
Suriye’ye girmekten bahsedildi. Orada kaybedeceklerimiz kimin çocukları
arkadaşlar? Ne için verilecek bu kayıplar biliyor musunuz gerçekten? Ya da
bilen var mı gerçekten? Yani, Afrin’e giriliyorsa niye giriliyor? Orada kimin
çocukları ölecek ve bunlar buradaki milletvekillerinin çocukları mı, parti
başkanlarının çocukları mı olacak? Türkiye’ye neler getirecek, hiç bunları
hesap ediyor musunuz? Bugün, bakmayın yine aynı şekilde bir öfkeyle bir algıyı
yönetmeye çalışıyorsunuz ama bunun sonu, hakikaten, orada çok sayıda insanın,
çok sayıda askerin kaybı olabilir ve bunun hesabını verecek olan da yine
sizlersiniz. Bugün, barış için inisiyatifler yeterince güçlü olmayabilir -Irak
savaşında tezkereyi reddeden de aynı zamanda bu Meclisti- belki bunlar o denli
güçlü olmayabilir ama başka şeyler iktidarların sonunu getirir. 
Şimdi arkadaşlar
“Dünya yerinden oynar kadınlar özgür olsa.” diye bir sloganımız var ya,
kadınlar özgür olsa gerçekten ne reise ne şuna buna, kimseye itaat etmezler.
Kadınlar özgür olsalar gerçekten, sadece aslında, dünyada eşitliği, özgürlüğü
daha fazla yaygınlaştırırlar. Artık hamaseti, savaşı, hırslarınızı bırakın,
kadınlara şiddeti önlemek için uğraşın ve bizim “Böyle yaşamak istemiyoruz.”
diyen sesimize kulak verin, bu önergeyi bu Mecliste kabul edin. Etmezseniz
kadınlar size kabul ettirmeyi bilirler.
Teşekkür eder,
saygılar sunarım. (HDP ve CHP sıralarından alkışlar)
BAŞKAN –
Teşekkür ediyorum.
MEHMET MUŞ
(İstanbul) – Sayın Başkan…
BAŞKAN – Buyurun
Sayın Muş.
MEHMET MUŞ
(İstanbul) – Hatip, Cumhuriyet Halk Partisine bir İstanbul il başkanı atanmış…
ALİ ÖZCAN
(İstanbul) – Atanma değil, seçilmiş.
MEHMET MUŞ
(İstanbul) – Seçilmiş. 
Bugün
Cumhurbaşkanımızın, Genel Başkanımızın Mecliste yaptığı bir konuşmaya atıf
yaparak, üretilmiş yalanlardan hareket ederek bir linç kampanyası başlatıldığı,
Cumhurbaşkanımızın, Genel Başkanımızın bu işe destek verdiği, bunu desteklediği
minvalinde açıklamalarda bulunmuştur. Bu açık bir sataşmadır, bundan dolayı söz
talep ediyorum. 
BAŞKAN – Lütfen
yeni bir sataşmaya meydan vermeyelim. 
Buyurun Sayın
Muş.
VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, İstanbul Milletvekili Filiz
Kerestecioğlu Demir’in HDP grup önerisi üzerinde HDP Grubu adına yaptığı
konuşması sırasında AK PARTİ Genel Başkanına sataşması nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; Genel Kurulu saygıyla
selamlıyorum.
Cumhuriyet Halk
Partisinin il başkanını savunmak herhâlde HDP’ye kalmaz, kendileri bununla
alakalı açıklama yapılacaksa yaparlar. Kaldı ki Cumhurbaşkanımız, Genel
Başkanımız bazı değerlendirmelerde bulunmuştur, doğru; yapılan beyanatlar
üzerinden, atılan beyanatlar üzerinden, burada kendisinin şahsına atfen
söylenen ifadeler de vardır. Dolayısıyla, ortada vahim bir tablo vardır. Zaten
bununla alakalı söylemi, kararı verecek olan Cumhuriyet Halk Partisidir, ne
yapacaklarsa yapsınlar, bu bizimle ilgili bir mesele değil. Ama biz burada
ortaya konulanları, millete söylenenleri -kusura bakmasınlar- Meclis
kürsüsünden de, farklı platformlardan da, medyadan da dile getireceğiz, bundan
geri durmayacağımızı ifade etmek isterim. Bakın, burada bir paylaşım var,
ağzıma alamayacağım bir ifade millete dair kullanılmış. Yan tarafa saman
konulmuş ama daha ötesi “Rahmetli Dedem ‘Parayla .ok satılsa bir şey sanır,
alır yer bu millet.’ derdi. Ne doğruymuş saman terapi odası.” Değerli
milletvekilleri, bunun ne anlama geldiğini herkes biliyor herhâlde. 
ALİ
ÖZCAN (İstanbul) – Hangi tarihte yazmış bunu?
MEHMET
MUŞ (Devamla) - Dolayısıyla biz bunları dile getireceğiz ama bunun savunması
HDP’ye düşmez. 
Bir
diğeri, Suriye’yle alakalı madem siz askerimizi, polisimizi bu kadar
düşünüyorsunuz, bir gün çıkın da bu askeri, polisi şehit eden PKK
teröristlerine laf edin bu kürsüden, bir gün çıkın da bunu ortaya koyun. Ne
kadar da askerimizi, polisimizi düşünüyorlarmış! İnanın burada şaşkınlıkla,
hayretle izledim. Değerli milletvekilleri, yapılan operasyon orada yaşayan
insanlara değil, orada Türkiye’yi tehdit eden PKK’nın Suriye uzantısı PYD’li
teröristleredir, iki şeyi birbirinden ayırt edelim.
Teşekkür
ediyorum.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan…
ENGİN
ÖZKOÇ (Sakarya) – Sayın Başkan…
BAŞKAN
– Önce dilerseniz Filiz Hanımı dinleyeyim, sonra sizi Sayın Özkoç.
Buyurun
Sayın Kerestecioğlu…
FİLİZ
KERESTECİOĞLU DEMİR (İstanbul) – Şimdi, kalkıp da işte “İstanbul İl Başkanını
savunmak HDP’ye düşmez.” falan diyerek basbayağı sataşmada bulunmuştur.
BAŞKAN
– Buyurun Sayın Kerestecioğlu, size de iki dakika süre veriyorum.
Lütfen
yeni bir sataşmaya meydan vermeyelim.
2.- İstanbul Milletvekili Filiz Kerestecioğlu Demir’in, İstanbul Milletvekili
Mehmet Muş’un sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, ben sataşmaya meydan vermeyecek
şekilde konuşabilirim ama maalesef algılar öyle olmuyor, işte, yani daha önceki
konuşmamda da öyle bir şey yoktu ama… Ben burada kadın dayanışmasından
bahsediyorum ve özellikle kadın siyasetçilere yapılanlardan bahsediyorum. Canan
Kaftancıoğlu, zaten kendisi yıllardır siyasetin içinde olan bir kadın, onu
savunmak bana düşmez, o kendi yaptıklarını zaten kendisi savunur, böyle bir
şeyden bahsetmiyorum, bunu anlayan anlamıştır. Bugün Meral Akşener’e de ya da
AK PARTİ’li herhangi bir kadına da kalkıp siyasette öne çıkmaya kalktığında
laflar edilecek olsa buradan gene, bu kürsüden laf edecek olan bizlerizdir,
erkeklere özellikle, onun önünü kesmemesi için işaret edecek olan ve uyaracak
olan bizleriz. 
İnsanların
burada otururken gerçekten buradan ölenleri düşünmesi ya da onlar için sözler
söylemesi kolay. İşte biz bunu yapmayın diyoruz. Gerçekten neden savaşa
girilmeye kalkılıyor, oradan ne tehdidi geldi? Orada IŞİD bitirildi, herkes
bunu söylüyor. Oradan Türkiye’ye daha önce IŞİD’den dolayı tehdit geliyordu,
bugün ise gelen tehdit, bir şey yok ama kalkıp da siz eğer ülke içerisinde
siyaseti bu öfkeyle yürütmeye devam etmek istiyorsanız ve bunun için malzemeniz
yeterli değilse o zaman biraz da başka yerlere yönelmek durumunda kalırsınız.
Aslında bugün güdülen siyasetin temel nedeni budur. 
Şimdi, koskoca
bir yere gelmişsiniz, iktidarsınız, yıllardır buradasınız; ya Allah aşkına,
artık şu insanlar mutlu olsunlar, öfke duymasınlar birbirine diye bir çaba
göstersenize. Gerçekten ona buna savaş açmak yerine Kürtlerle dost olmayı
denesenize. En kolayı budur aslında, diğeri çok zor.
Saygılar
sunarım. (HDP sıralarından alkışlar) 
BAŞKAN –
Teşekkür ediyorum.
MEHMET MUŞ
(İstanbul) – Kürtler bizim kardeşimiz, dostumuz, merak etmeyin siz; teröristler
düşmanımız.
FİLİZ
KERESTECİOĞLU DEMİR (İstanbul) – Hiç öyle gözükmüyor.
BAŞKAN – Sayın
Özkoç...
ENGİN ÖZKOÇ
(Sakarya) – Sayın Hatip Cumhuriyet Halk Partisini hedef alarak sataşmada
bulunmuştur efendim.
BAŞKAN – Size de
iki dakika süre veriyorum.
Buyurun Sayın
Özkoç.
3.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; Türkiye Büyük
Millet Meclisinde kürsüden defalarca şöyle seslendik, dedik ki:
“Konuşmalarımıza dikkat edelim. Özellikle grup başkan vekili arkadaşlarımız
konuşurlarken sarf ettikleri, örnek verdikleri şeylere dikkat etsinler.” Bizi
izleyen insanlar da izledikleri yerlerde, cevap verdiğimiz zaman, aynı üslupla
cevap verdiğimiz zaman rahatsız oluyorlar; evlerinde rahatsız oluyorlar,
izledikleri yerlerde rahatsız oluyorlar, “Meclis bu duruma gelmemelidir.”
diyorlar. 
Size ne kardeşim
Cumhuriyet Halk Partisinin il başkanından? Size ne Cumhuriyet Halk Partisinin
politikalarından? Siz kendi içine düştüğünüz çirkefliğe baksanıza. Sizin AKP
Genel Başkanının muteber iş arkadaşı, yol arkadaşı, binlerce ihaleyi verdiği,
Cerattepe’de orayı peşkeş çektiği Mehmet Cengiz -demedi mi de çok kıymetli o
da- “Milleti bilmem ne yaparım.” diyen kişi o kişi değil midir? Sizin
arkadaşınız, sizin Genel Başkanınızın yol arkadaşı bu kişi değil midir? Siz
hangi yüzle Cumhuriyet Halk Partisine, hangi yüzle Cumhuriyet Halk Partisinin
il başkanına dil uzatıyorsunuz? 
Biraz sonra,
sizin yaptıklarınızı ve sizin Genel Başkanınızın, burada, hangi yol arkadaşları
olduğunu, kimlerle yol yürüdüğünü de açıklayacağım. 
Saygılar
sunuyorum. (CHP sıralarından alkışlar) 
MEHMET MUŞ
(İstanbul) – Bekliyoruz. 
Sayın Başkan…
BAŞKAN – Buyurun
Sayın Muş. 
MEHMET MUŞ (İstanbul)
– 60’a göre bir söz talebim var. 
BAŞKAN – Lütfen…
60’a göre bir dakika süreyle buyurun. 
V.- AÇIKLAMALAR (Devam)
28.- İstanbul Milletvekili Mehmet Muş’un, Sakarya Milletvekili Engin
Özkoç’un sataşma nedeniyle yaptığı konuşmasındaki bazı ifadelerine ilişkin
açıklaması
MEHMET MUŞ
(İstanbul) – Sayın Başkan, sayın hatibin bahsettiği konuyla ilgili, partimizle,
bizimle bir yol arkadaşlığı yoktur, bizimle bir yol arkadaşlığı olamaz. Burada
ben bir partinin il başkanından bahsettim, aslında bahsetmek istemezdim zaten
olanlar milletin gözü önünde. Ama, çıkıp da birisini bizim partimizle
ilişkilendirmeye, kusura bakmasın, hiç kimse çalışmasın, o, bizim partimizde ne
bir yöneticidir ne bir idarecidir ne bir görevi vardır, partimizle uzaktan
yakından bir ilişkisi yoktur.
TUFAN KÖSE
(Çorum) – İhale alıyor ya efendim, yetmez mi ihale?
MEHMET MUŞ
(İstanbul) – Söylemiş olduğu her ne varsa bu millete dair de tamamen
reddederiz, kesinlikli kabul etmemiz mümkün değildir.
TUFAN KÖSE
(Çorum) – Ağır top, ağır.
MEHMET MUŞ
(İstanbul) – Bunu biz, altını çizerek, özellikle ifade etmek isteriz.
Partimizde hiçbir görevi olmayanı partimizle kimse bağdaştırmaya çalışmasın. 
Bakalım kimleri
ifade edecekler, ifade ettikçe biz de bu yeni il başkanıyla ilgili bizim
söylediğimiz değil, kendisinin söylediklerini Meclis kürsüsünden ifade etmeye
devam edeceğiz. 
ENGİN ÖZKOÇ
(Sakarya) – 60’a göre söz istiyorum. 
BAŞKAN – Buyurun
60’a göre Sayın Özkoç, size de söz veriyorum. 
29.- Sakarya Milletvekili Engin Özkoç’un, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; bu kadar işin
arasında bunu uzatmak istemiyorum ama bu işi çirkinleştiren taraf karşı taraf
olunca yapacak da başka bir şey kalmıyor. Kendisi burada olmayan, bunları yapıp
yapmadığı kesinleşmemiş bir kadın il başkanı hakkında burada konuşulanlar çok
çirkindir ve edebe aykırıdır. 
MEHMET MUŞ
(İstanbul) – Herkes konuşuyor. 
HASAN BASRİ KURT
(Samsun) – Kadın-erkek fark etmez ya, biz kadın diye suçlamıyoruz ki. 
ENGİN ÖZKOÇ
(Sakarya) – Eğer gerçekten biz birilerini suçlamak istiyorsak ve yol
arkadaşlığıyla ilgili suçlamak istiyorsak bakın, sizin AKP Genel Başkanınızın
yol arkadaşı Fetullah Gülen’dir. (CHP sıralarından alkışlar) Sizin AKP Genel
Başkanınızın yol arkadaşı, altına kırmızı halı serdiği Salih Müslim’dir,
Barzani’dir, Rıza Sarraf’dır, Mehmet Cengiz’dir, Ensar Vakfıdır. O yüzden, siz
önce başınızı kaldırmaya çalışın. (CHP sıralarından alkışlar)
MEHMET MUŞ (İstanbul)
– Sayın Başkanım… Sayın Başkanım, kusura bakmasın da sayın hatip neyin ne
olduğunu, biraz işleri karıştırıyor sanırım.
EJDER AÇIKKAPI
(Elâzığ) – Karıştırıyor, karıştırıyor.
ALİ ŞEKER
(İstanbul) – Siz o fotoğrafları karıştırıyorsunuz. 
MEHMET MUŞ (İstanbul)
– Hâlâ o il başkanının şokundan çıkamamış. Bir kere burada sürekli, her kürsüye
çıkan “Kadın-erkek eşittir.” diyor. Doğru, eşittir. Şimdi, bir kadın il
başkanına böyle böyle şeyler söylüyorlar, biz bir şey söylemiyoruz. 
EJDER AÇIKKAPI
(Elâzığ) – Kendi kullandığı şeyler.
MEHMET MUŞ
(İstanbul) – Sadece kendisinin söylediklerini, kendisinin yazdıklarını burada
ifade ediyoruz. Bunlar saklı gizli de değil, çarşaf çarşaf internette de var. 
Teşekkür ederim.
BAŞKAN –
Kayıtlara geçmiştir Sayın Muş.
ENGİN ÖZKOÇ
(Sakarya) – Sayın Başkan, kayıtlara geçmesi için söylüyorum: “Milletin …” diyen
bir kişiye bu devletin ihalelerini açan, bu devletin imkânlarını veren,
Cerattepe’yi o kişiye peşkeş çeken bir anlayışın bunları söylemeye hakkı
yoktur, yoktur. (CHP sıralarından alkışlar)
MEHMET MUŞ
(İstanbul) – Sayın Başkan, hukuk devleti neyse gereğini yapsın, o dediği şahsa
da yapsın, bundan sonra kim ne diyecekse onlara da yapsın. Savcıları göreve
çağırıyoruz. 
BAŞKAN – Sayın
milletvekilleri, lütfen, bu tartışmayı bitirelim.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, Türkiye’de 6284 no.lu Kanun ve İstanbul
Sözleşmesi’nin etkin biçimde hayata geçirilmesi ve kadınlara yönelik şiddete
karşı alınması gereken önlemlerin belirlenmesi amacıyla 10/1/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 16 Ocak 2018 Salı günkü birleşiminde
yapılmasına ilişkin önerisi (Devam)
BAŞKAN - Söz
sırası, Cumhuriyet Halk Partisi Grubu adına Ankara Milletvekili Şenal Sarıhan’a
aittir.
Sayın Sarıhan,
buyurun. (CHP sıralarından alkışlar)
CHP GRUBU ADINA ŞENAL SARIHAN (Ankara) – Değerli
Başkan, değerli Divan, salonda bulunan bütün arkadaşlarım; hepinizi saygıyla
selamlıyorum. 
Şu anda bir araştırma önergesi üzerinde konuşmaya
çalışıyoruz. Verilen Meclis araştırması istemi iki ana noktaya dayanıyor.
Birisi 6284 sayılı Yasa’nın uygulanması konusunda gerekli önlemlerin alınması
istemi, diğeri de İstanbul Sözleşmesi’nin etkin bir biçimde uygulanması istemi.
Aslında ikisi birbirini besleyen, birbirine dayanak olan iki yasal düzenleme.
Biri uluslararası bir sözleşme, diğeri ise Türkiye iç hukukunda kabul edilmiş
olan bir yasa. 
Şimdi, bu iki yasanın da asıl amacının ne olduğu
meselesi üzerinde kısaca durmak istiyorum. İstanbul Sözleşmesi şöyle der:
Kadınlara yönelik şiddet ve ev içi şiddetin önlenmesi için ve bunlarla
mücadeleye ilişkin, Avrupa Konseyi Sözleşmesi olan İstanbul Sözleşmesi’nin
uygulanmasına atıf yapar ve de kadına yönelik her türlü şiddetin -aynı zamanda
ev içi şiddetin- önlenmesi, şiddet mağdurlarının korunması, suçların
kovuşturulması, suçluların cezalandırılması, kadına karşı şiddetle mücadele
alanında bütüncül, eş güdümlü ve etkili bir iş birliği içeren politikalara
hayat verilmesi. 
6284 sayılı Yasa ne diyor, o yasanın temeli ne? “Bu
Kanunun amacı; şiddete uğrayan veya şiddete uğrama tehlikesi bulunan
kadınların, çocukların, aile bireylerinin ve tek taraflı ısrarlı takip mağduru
olan kişilerin korunması ve bu kişilere yönelik şiddetin önlenmesi amacıyla
alınacak tedbirlere ilişkin usul ve esasları düzenlemektir.” Şimdi, bu usul ve
esasların İstanbul Sözleşmesi ışığında nasıl düzenlenmesi gerekiyor? Etkin bir
biçimde ve süratli bir biçimde düzenlenmesi gerekiyor. 
Biraz önce bu
konuya ilişkin konuşma yapacağımı bilen Selina Doğan arkadaşım, bana, kendisine
şu anda bildirilmiş olan bir kadın fotoğrafını gösterdi, daha doğrusu bir
kadına ilişkin çeşitli fotoğrafları gösterdi. Bu fotoğrafta, vücudunun hemen
her yerinde şiddet izleri bulunuyordu ve kendisinden yardım istendiğini ifade
etti. Ben İstanbul zannederek “İstanbul Barosuna başvursun.” gibi şeyler
söyledim. Meğerse Ankara’ymış, Ankara’da bir polis görevlisiymiş ve polis
görevlisi kendi karısına bu şiddeti uygulamış. Şimdi, demek ki bir güvenlik
görevlisi olmak da şiddetin önlenmesi konusunda herhangi bir olumlu adımı
getirmiyor. Aynen onun gibi bizim parlamenter olmamız, Türkiye Büyük Millet
Meclisine seçilerek gelmiş olmamız da şiddet karşısındaki duruşumuzu çok fazla
etkilemiyor, bunu görüyorum. Burada gördüğüm tablo budur. Neden? Deminden bu
yana il başkanımıza ilişkin söylemler geliştiriliyor ve karşılıklı olarak bu
konuda birtakım açıklamalar yapılıyor.
(Mikrofon
otomatik cihaz tarafından kapatıldı)
ŞENAL SARIHAN
(Devamla) – Bir dakika lütfen.
BAŞKAN – Peki,
buyurun, size pozitif ayrımcılık yapmış olayım.
ŞENAL SARIHAN
(Devamla) – Değerli arkadaşlar, bir kadın kendisine yapılan saldırı karşısında
boyun eğmez, o saldırıların nedenini bilir. Hele bir siyasetçi kadınsa, o
siyasetçi öne çıkışının ve duruşunun kendisine bir saldırı getirdiğini bilir ve
yanıtını mutlaka ve mutlaka kendisi verir. Ama yeter ki biz burada
milletvekilleri olarak kadınlara şiddet uygulamayalım. 
Teşekkür
ediyorum. (CHP ve HDP sıralarından alkışlar) 
BAŞKAN –
Teşekkür ediyorum. 
Söz sırası,
Milliyetçi Hareket Partisi Grubu adına Aydın Milletvekili Deniz Depboylu’ya
aittir. 
Sayın Depboylu,
buyurun. (MHP sıralarından alkışlar) 
MHP GRUBU ADINA
DENİZ DEPBOYLU (Aydın) – Sayın Başkan, değerli milletvekilleri; kadına yönelik
şiddetin araştırılması amacıyla verilmiş olan grup önergesi üzerinde Milliyetçi
Hareket Partisi Grubumuz adına söz almış bulunmaktayım. Konuşmama başlamadan
önce aziz Türk milletini ve sizleri saygıyla selamlıyorum. 
Değerli
milletvekilleri, yaralanma, ölüm, psikolojik zarar veya kayıpla sonuçlanan veya
bunlarla sonuçlanması muhtemel olan; kişinin kendisine, başka bir kişiye, bir
gruba veya topluluğa karşı fiziksel şiddet ve gücün tehdit veya fiilî olarak
kasıtlı kullanımı şeklinde tanımlayabileceğimiz şiddet olaylarının maalesef
arttığı ve yaşanmaya devam ettiği bir gerçeklik. Zira, her gün haberlerde,
gazetede, basında karşımıza çıkan bilgiler bu yönde ve nihayetinde kadın
cinayetlerinin de çok fazla arttığını biliyoruz. Ama asıl üzücü olay,
çocukların da bu cinayetlere kurban gidiyor olması.
2017 yılında 20
çocuğumuzu kaybettik, çok çok üzücüdür; 10’unun babası tarafından öldürüldüğünü
biliyoruz. 2 Ocak 2018 tarihinde 2 küçük kızımız daha yine maalesef babası
tarafından katledildi. Tabii ki bunlar çok üzücü olaylar, üzerinde durulması
gereken sorunlar.
Peki, şiddetten
sadece kadınlar ve çocuklar mı etkilenmektedir? Hayır, yaşamımızı paylaştığımız
canlılar, hayvanlar da bu şiddetten nasibini almaktalar. Gerçi bununla ilgili
güzel düzenlemeler yapıldığını biliyorum. Cezaların arttırıldığı, hayvanların
mal değil de can gözüyle değerlendirildiği yeni bir yasa hazırlığı içerisinde
olunması gayet güzel. Ama sadece cezaya yönelik işlemlerle bu sorunun
üstesinden gelinebilir mi, maalesef gelinemez. 
Yine, şiddetin
tek boyutu, sadece çevremize verilen, çevredekilere verilen zarar da değildir.
Şiddetin başka bir boyutu vardır ki bu da kendine yönelik uygulanan şiddettir
yani “self mutilasyon” da dediğimiz uygulamalar veya intihar girişimi.
Baktığımızda, gerçekten, 2016 yılında 3.064 kişinin de intihar ettiğini
görüyoruz. Şiddeti her boyutuyla ele almak zorundayız. Kızgınlık, öfke bir
duygudur, aynı mutluluk, üzüntü ve korku gibi. Ancak şiddet bir davranış
türüdür. Davranış, hissedilen duygular ve zihinde beliren düşüncelerle tercih
edilmiş, ortaya konulmuş olan hareketlerdir. Demek ki bizim sorunu sadece
cezalarla çözmemiz değil, aynı zamanda sorunun kaynağına inerek de çözmemiz
gerekiyor ve üzerinde durmamız gereken bir konu. Ancak bütün bunları
değerlendirirken tabii ki şiddeti önlemek için her şeyi yapmak durumundayız,
çocuklarımızı, kadınlarımızı da korumak zorundayız ama kadına, çocuğa yönelik
şiddeti önlemek başlığı ile devletin terörle mücadelesinin, kadın, erkek, çocuk
milletin bekasının müdafaasının yani buradaki mücadelenin aynı çerçeveye
sokulması mevcut sorunun çözülmesi açısından olumsuz bir yaklaşım. Bu, sonucun
mevcut çözümden, yoldan çıkarılması demektir. Bizim de bu konuda genel anlamda
bir araştırma önergemiz mevcut, ilerideki günlerde getireceğiz. 
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ediyorum. 
Grup
önerisi üzerinde son söz, Adalet ve Kalkınma Partisi Grubu adına Konya
Milletvekili Leyla Şahin Usta’ya aittir. 
Buyurun
Sayın Şahin Usta. (AK PARTİ sıralarından alkışlar) 
AK
PARTİ GRUBU ADINA LEYLA ŞAHİN USTA (Konya) - Sayın Başkan, değerli
milletvekilleri; HDP’nin vermiş olduğu grup önerisi üzerine söz aldım. 
Kadına
yönelik şiddet aslında bütün dünyaca ve evrensel boyutta düşünülmesi gereken
bir sorun. Ancak “kadın” ve “şiddet” gibi yan yana olmaması gereken iki
kelimeyi bir önerge olarak yine önümüzde görüyoruz. Aslında, önergeyi veren
sayın vekilin konuşmasına baktığımız zaman iş farklı boyutlara gitti. Kadına
yönelik şiddet diye önerge verildi, oradan CHP’nin seçilen bir il başkanıyla
ilgili bir savunmaya geçildi, sanki bir senaryo kuruldu. Bakın, burada, seçimle
gelmiş olan kişi bir il başkanı, kadınlığına bir saldırı yok, onun kadın olduğu
için ekstra bir saldırıya uğramadığını görmeniz gerekir. Burada cinsiyetçi
yaklaşım yaparak asıl ayrımı yapan sizlersiniz. Burada kadın olsun, erkek
olsun, kim olursa olsun, bu millete, bu vatana, bu bayrağa küfrediyorsa, hakaret
ediyorsa hesabını verecektir, teröristlere destek oluyorsa elbette ki hesabını
verecektir. 
ENGİN ÖZKOÇ
(Sakarya) – Millete, vatana küfreden kim var? Nerede küfür?
ALİ AKYILDIZ
(Sivas) – Öyle bir küfür var mı?
LEYLA ŞAHİN USTA
(Devamla) – Bu noktada eğer parti kendi içerisinde buna çözüm getiremiyorsa
bunun araştırması da yapılır. 
ÜNAL DEMİRTAŞ
(Zonguldak) – Çarpıtmayalım lütfen, çarpıtmayalım. 
LEYLA ŞAHİN USTA
(Devamla) – Soruyorum ben: Aylin Nazlıaka’yı hiç eleştirmediniz, kendiniz
attınız bir kadın vekil olmasına rağmen. Belki de cumhuriyet tarihinde
görülmemiş bir şeyi CHP yaptı. Neden çıkıp HDP bunun hesabını sormuyor? 
TUFAN KÖSE
(Çorum) – Siz kürsüden attınız ya, kürsüden. Kürsüden söküp attınız ya
kürsüdeki kadın milletvekilini, kafasını gözünü kırarak. 
ÜNAL DEMİRTAŞ
(Zonguldak) – Çarpıtmayalım, yalan söylemeyelim lütfen. 
LEYLA ŞAHİN USTA
(Devamla) – Var mı Türkiye Cumhuriyeti’nin tarihinde bir kadın milletvekilinin
milletvekilliği… Kadın olduğu için pozitif ayrımcılık yapabilirdiniz, yapmadınız.
Bu işi, eylemi yapan erkeğe hiçbir şey söylemediniz. Siz Aylin Nazlıaka’yı
kendiniz partinizden attınız. Niye bununla ilgili bir şey söylemiyor HDP? İşi
dönüp dolaştırıp… Bu ülkenin sınırlarına bir ordu kurmaya, terör ordusu kurmaya
çalışanlara laf söylemiyorsunuz. 
LEZGİN BOTAN
(Van) – Suriye'ye millî ordu kuran sizsiniz. Suriye’ye millî orduyu siz
kuruyorsunuz. Çetelerden millî ordu olur mu?
LEYLA ŞAHİN USTA
(Devamla) – Biz vatanımızı, bayrağımızı, sınırımızı koruyacağız diye, kendi
hakkımızı koruyacağız diye, bu işin sonuna kadar sınırlarımızın güvenliği bize
aittir ve biz korumakla yükümlüyüz diye orada harekât yapacağız diyoruz, siz
bunu da getirip kadına şiddete bağlıyorsunuz.
LEZGİN BOTAN
(Van) – Suriye'de millî orduyu kuran sizsiniz. Çetelerden millî ordu
kuruyorsunuz.
LEYLA ŞAHİN USTA
(Devamla) – Bu kadar planlı bir senaryoyla burada, bu milletin kürsüsünde yine
bunu yapıyorsunuz. Bunu takdire sunuyoruz elbette ki. 
Kadın ve şiddet
noktasında asla bir araya gelinmeyecek bir dönemdeyiz ve bu konuyla ilgili de
en iyi çalışmaları… En iddialı şekilde söylüyorum: Bu ülkenin barışı, huzuru
için kadın olsun, erkek olsun, çocuk olsun, kim olursa olsun; Türk olsun, Kürt
olsun, Alevi olsun, Sünni olsun, kim olursa olsun, hepsi için en iyi ve en çok
yapan bizden başkası da görülmemiştir ve olmamıştır. Bunu çok iddialı şekilde
söylüyorum. (AK PARTİ sıralarından alkışlar) Varsa yaptığınız, aksini ispat
etmek sizin takdirinize sunulmaktadır.
Ben, yüce heyeti
ve saygıdeğer milletvekillerimizi saygıyla selamlıyorum. (AK PARTİ sıralarından
alkışlar)
FİLİZ
KERESTECİOĞLU DEMİR (İstanbul) – Sayın Başkan…
ENGİN ÖZKOÇ
(Sakarya) – Sayın Başkan… 
BAŞKAN – Sayın
Kerestecioğlu, önce sizi dinleyeyim.
Buyurun.
FİLİZ
KERESTECİOĞLU DEMİR (İstanbul) – Planlı bir senaryoymuş bizim önergemiz, kadın
ile şiddet yan yana gelmezmiş.
BAŞKAN –
Sataşmadan iki dakika konuşalım lütfen. 
FİLİZ
KERESTECİOĞLU DEMİR (İstanbul) – Sataşacağım Sayın Başkan. 
BAŞKAN –
Buyurun.
VIII.- SATAŞMALARA İLİŞKİN KONUŞMALAR (Devam)
4.- İstanbul Milletvekili Filiz Kerestecioğlu Demir’in, Konya
Milletvekili Leyla Şahin Usta’nın HDP grup önerisi üzerinde AK PARTİ Grubu
adına yaptığı konuşması sırasında HDP Grubuna sataşması nedeniyle konuşması
FİLİZ
KERESTECİOĞLU DEMİR (İstanbul) – Evet, yani gerçekten
bazen ilginç oluyor burada işitilen bazı sözler. Hani öyle çok alışmışsınız ki
algıyla yönetmeye ülkeyi, zannediyorsunuz ki… Önergeyi de okumadan çıkmışsınız
maalesef yani önergede çok net ve açık bir şekilde yazıyor neler olduğu kadına
yönelik şiddetin.
LEYLA
ŞAHİN USTA (Konya) – Ben sizin konuşmanızdan bahsediyorum. Önergeyi okudum ama
siz konuşmanızda… Ne konuştuğunuzu bilmiyorsunuz o zaman.
FİLİZ
KERESTECİOĞLU DEMİR (Devamla) – Onu okumuşsunuz, o zaman niye böyle
söylüyorsunuz “planlı bir senaryo” diye? Ben burada dedim ki: AK PARTİ’den bir
kadın da olsa, başka bir yerden bir kadın da olsa, Meral Akşener dahi olsa
-yani 1990’larda bütün siyasi kimliğimle karşı durduğum bir kadın olarak- gene
bir kadın siyasetçiye çelme takılmaya çalışıldığında savunuruz. 
“Aylin
Nazlıaka” dediniz. Aylin Nazlıaka burada geldi, kendini ifade etmek için buraya
kelepçeledi. Bizim arkadaşlarımızın saçı başı yolundu neredeyse yani. Burada
biz Aylin Nazlıaka’ya aynı dayanışmayı göstermek için buraya geldik. Yani bunu
görüyorsunuz, bunu biliyorsunuz; gözümüzün içine baka baka –haydi sataşmıyorum
Sayın Başkan, anlayan anladı- ama gözümüzün içine baka baka oluyor bütün
bunlar. 
Kadın
ile şiddet yan yana gelmezmiş. Ya, kadın ile şiddet keşke yan yana gelmese,
keşke yan yana gelmese. Hakikaten mümkün olsa keşke onlarca kadın öldürülmese,
keşke önergemize konu olan Dilek Çakır gerçekten şiddeti önlemek için
-kendisine yapılan, çocuklarına yapılma ihtimali olan- savcılığa, karakola
başvurmamış olsa, keşke hayatta böyle bir olay olmamış olsa ya da olduğunda
keşke emniyet görevlileri onu korumuş olsa, keşke mahkemeler bu adamın şiddet
eğilimini göre göre çocukları görme hakkını vermese, en azından bunun için bir
eğitim uygulasa ve keşke o 2 çocuk ölmese. Ya, kadın ile şiddet işte o zaman
yan yana gelmez.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Ama keşke kadınlar hakikaten dayanışsa,
dayanışma içinde olsa, söylediğimiz şuradaki lafları “algı” diye almasa. (HDP
sıralarından alkışlar) 
BAŞKAN
– Teşekkür ediyorum.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Efendim, Aylin Nazlıaka konusunda ve diğer konularda
partimizin tutumuyla ilgili sataşmada bulunmuşlardır.
BAŞKAN -
Buyurun. (CHP sıralarından alkışlar) 
5.- Sakarya Milletvekili Engin Özkoç’un, İstanbul Milletvekili Filiz
Kerestecioğlu Demir’in sataşma nedeniyle yaptığı konuşması sırasında Cumhuriyet
Halk Partisine sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; üzücü olan,
AKP’nin erkekleri ile kadınları aynı söylem içerisinde, birbirlerinden farkları
yok. Aynı söylemi… Maalesef, kadına şiddet Türkiye’de almış başını gidiyorken
burada bir kadın milletvekilimizin sanki böyle bir şey yokmuş imalarında
bulunması gerçekten çok üzücüdür; birincisi bu. 
İkincisi, ya,
siz bir il başkanı kadın arkadaşımızdan bahsediyorsunuz ve bununla bağlantılı
olarak Aylin Nazlıaka’yı burada bizim görevden aldığımızı söylüyorsunuz. Aylin
Nazlıaka’ya burada uçan tekme atan sizin kadın arkadaşınızdır. (CHP
sıralarından alkışlar) 
HASAN BASRİ KURT
(Samsun) – Sizin partinize tekrar girebilmek için kadın kendini oraya…
ENGİN ÖZKOÇ
(Devamla) - Burada engelli bir milletvekili arkadaşımızı yerlerde süründüren
sizin kadın milletvekili arkadaşlarınızdır. (CHP sıralarından alkışlar)
Birazcık olsun yüzünüzün kızarıyor olması gerekir. 
MİHRİMAH BELMA
SATIR (İstanbul) – Ne alakası var ya!
ENGİN ÖZKOÇ
(Devamla) - Siz, şimdi bir de başka şeylerden bahsediyorsunuz, diyorsunuz ki:
“Ya, siz görev aldınız, cumhuriyet tarihinde ilk defa oldu bu.” Cumhuriyet
tarihinde ilk defa olan bir şey, millet iradesiyle gelen bir başbakanı görevden
almaktır. Cumhuriyet iradesinde ilk defa olan şeylerden bir tanesi, bir iktidar
partisinin kendi belediye başkanlarını millet iradesiyle göreve geldiği hâlde
görevden almasıdır.
RADİYE SEZER
KATIRCIOĞLU (Kocaeli) – Kadına şiddeti konuşuyoruz. 
HASAN BASRİ KURT
(Samsun) - Kongreyle gelen Genel Başkanınızı kasetle gönderdiniz.
ENGİN ÖZKOÇ
(Devamla) - Eğer başbakanın bir suçu varsa hukukun karşısına çıkartırsınız.
Belediye başkanlarınız eğer hırsızlık, arsızlık yaptılarsa onları hukuk
karşısına çıkartırsınız ama siz, millet iradesine saygı duymadığınız için
onları ağlayarak istifa ettiren bir partinin mensubu olarak buradan bu sözleri
söyleme hakkına sahip değilsiniz. 
Teşekkür ederim.
(CHP sıralarından alkışlar) 
MEHMET MUŞ
(İstanbul) – Sayın Başkan…
BAŞKAN – Buyurun
Sayın Muş. 
MEHMET MUŞ
(İstanbul) – Sayın Başkan, Engin Bey hızını alamıyor bugün, her çıkışında
partimize yeni yeni ithamlarla sataşıyor. Efendim, Türkiye Cumhuriyeti
tarihinde ilk defa bir başbakan alınmış da, işte genel başkan böyle
değiştirilmiş de… Dolayısıyla bu sataşmadır, bunların cevabını mutlaka almak
zorundalar. 
ÜNAL DEMİRTAŞ
(Zonguldak) – Gerçekleri söylüyor, öyle olmadı mı? MEHMET MUŞ (İstanbul) - Söz
talep ediyoruz efendim. 
BAŞKAN – Buyurun
lütfen, siz de sataşmadan konuşursanız memnun oluruz. (AK PARTİ sıralarından
alkışlar) 
SÜREYYA SADİ
BİLGİÇ (Isparta) – Sayın Başkan, sen de “kaset” falan deyip yeni bir sataşmaya
yol açma.
6.- İstanbul Milletvekili Mehmet Muş’un, Sakarya Milletvekili Engin
Özkoç’un sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET MUŞ
(İstanbul) - Sayın Başkan, değerli milletvekilleri; şimdi, mesele -az önce
Leyla Hanım da ifade etti- birisinin kadın olması meselesi falan değil. Burada
siyasi bir pozisyon var, bunu Cumhuriyet Halk Partisi delegeleri böyle takdir
etmişlerdir, biz de söylediklerini konuşacağız.
Bakın, söylediği
bir laf var, yenilir yutulur değil: “‘Tayyip Erdoğan neredesin, Allah belanı
versin.’ Şimdiki sloganımız bu.” Bunu yazan bu kadın ve bunun gibi pek çok
hakaretlerde bulundu. Bunların tamamını bu şahsa iade ediyoruz.
RADİYE SEZER
KATIRCIOĞLU (Kocaeli) – Hepsi de şiddet içeriyor.
MEHMET MUŞ
(Devamla) - “Devlet katil değil, seri katil.” diyor. 
ALİ ÖZCAN
(İstanbul) – Ne zaman söylemiş bunları? Kaç sene önce söylemiş bunları?
MEHMET MUŞ
(Devamla) - Şimdi, Sayın Özkoç ne diyor bununla alakalı, Cumhuriyet Halk Partisi
ne diyor? İl başkanları diyor ki: “Devlet katil değil, seri katil.” Ne diyor?
Çıksın bir söylesin bize. 
ALİ ÖZCAN
(İstanbul) – Neredeydiniz altı senedir?
MEHMET MUŞ
(Devamla) - Bakın, Türkiye'nin mücadele ettiği… 24 Nisan 2012: “Tarihte bugün:
Ermeni soykırımı başladı.” Bunu Cumhuriyet Halk Partisinin il başkanı söylüyor.

Arkadaşlar,
hangi soykırım, hangi soykırım? Bunu Cumhuriyet Halk Partisi izah etsin,
çıksın, anlatsın bize. Bir diğeri…
Sayın Başkan,
daha çok var. Konuştukça ben buradan okuyacağım bunları, daha çok çok var.
ÜNAL DEMİRTAŞ
(Zonguldak) – Korkmayın il başkanımızdan, korkmayın! Kadın diye korkmayın!
MEHMET MUŞ
(Devamla) – Şimdi, bir diğeri şu: Efendim, tarihte ilk defa başbakan alınmış
da…
Değerli
milletvekilleri, AK PARTİ’yi diğer partilerden ayıran bir özellik vardır. 
İBRAHİM ÖZDİŞ
(Adana) – Biat!
MEHMET MUŞ
(Devamla) - AK PARTİ hem genel başkan hem başbakan çıkarır ya da Cumhurbaşkanı
çıkarır. Böyle bir farkı var AK PARTİ’nin. Dolayısıyla Ahmet Davutoğlu bizim
Genel Başkanlığımızı yaptı, Başbakanlığımızı yaptı, hâlen bizim
milletvekilimizdir, partilimizdir. Delegelerle geldi, kongrede coşkulu bir
programla, coşkulu bir kongreyle beraber görevini Binali Yıldırım’a devretti.
Peki, sizin genel başkan değişiminiz nasıl oldu? Rahatsız oluyorsunuz, “Adama
kumpas kuruldu.” diyorsunuz. Peki, bu kumpas kurulan genel başkanın arkasında
dimdik neden durmadınız? 
(Mikrofon
otomatik cihaz tarafından kapatıldı) 
MEHMET MUŞ
(Devamla) - Neden adamı yemek için bir gün sonra fikrinizi, kararınızı değiştirdiniz?
Neden hiç tasvip etmeyeceğimiz yollara başvuruldu ve siz bunun üzerine
akladınız? Ben oradaki enstrümanı söylemek istemiyorum.
Teşekkür ederim.
(AK PARTİ sıralarından alkışlar) 
BAŞKAN –
Teşekkür ediyorum.
Sayın Özkoç…
ENGİN ÖZKOÇ
(Sakarya) – Uzatmak istemiyoruz ama sataşmaları siz de alenen görüyorsunuz
Sayın Başkan, sataşmadan söz istiyorum.
BAŞKAN –
Buyurun. (CHP sıralarından alkışlar) 
Lütfen,
arkadaşlar, bu polemiği keselim.
7.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; sizin partinize
mensup birisinin -şu anda Twitter’da dolaşıyor- söyledikleri yenilir, içilir
lokmalar değil ama o, Twitter’da dolaşanı doğrulatmadan hemen buraya getirip
söylemiyorum ve dikkat ediyorum. Ama sizin daha önceden söylediklerinizi sizin
yüzünüze karşı bir kere daha söyleyeyim.
Saray sofrasının
başında oturup da Atatürk’ün annesine, namusuna dil uzatan sizler değil
misiniz? (AK PARTİ sıralarından gürültüler)
HASAN BASRİ KURT
(Samsun) – Hayır. 
EJDER AÇIKKAPI
(Elâzığ) – Hayır, hayır. 
MEHMET MUŞ
(İstanbul) – Öyle bir şey kesinlikle yok.
RADİYE SEZER
KATIRCIOĞLU (Kocaeli) – Hayır, hayır. 
MEHMET MUŞ
(İstanbul) – Söyle, neymiş?
ENGİN ÖZKOÇ
(Devamla) – Atatürk’ün manevi kızına “Çankaya’nın nikâhsız first leydisi” diyen
sizler değil misiniz? (AK PARTİ sıralarından “Değiliz” sesleri, gürültüler)
RADİYE SEZER
KATIRCIOĞLU (Kocaeli) – Değiliz.
ENGİN ÖZKOÇ
(Devamla) – Sarayın resmî tarihçisi olup…
MEHMET MUŞ
(İstanbul) – Söyle, neymiş? Hadi oradan be! Özkoç, geç bu işleri, geç bu
işleri!
ENGİN ÖZKOÇ
(Devamla) – Ne oldu, heyecanlandınız değil mi? 
MEHMET MUŞ
(İstanbul) – Geç bu işleri, geç!
RADİYE SEZER
KATIRCIOĞLU (Kocaeli) – Kanıtlaman lazım.
ENGİN ÖZKOÇ
(Devamla) – Nasılmış arkadaşlar gerçekleri söyleyince? 
HASAN BASRİ KURT
(Samsun) – Ya, Atatürk’ü niye kullanıyorsun ya?
ENGİN ÖZKOÇ
(Devamla) – “Atatürk heykellerini köpek leşi gibi sürükleyeceğiz.” diyen sizler
değil misiniz? 
RADİYE SEZER
KATIRCIOĞLU (Kocaeli) – Değiliz.
HASAN BASRİ KURT
(Samsun) – Atatürk’ü niye kullanıyorsun kendi rezilliğine?
ENGİN ÖZKOÇ
(Devamla) – Ne oldu, sinirleriniz mi bozuldu? (AK PARTİ sıralarından gürültüler)
MEHMET MUŞ
(İstanbul) – Yo, bozulmadı.
ENGİN ÖZKOÇ
(Devamla) – Resmî fetvacı olup da “Müziği dinlemesi, icrası doğru değildir.”
diyenler sizler değil misiniz? (AK PARTİ sıralarından gürültüler)
EJDER AÇIKKAPI
(Elâzığ) – Külliyen yalan!
RADİYE SEZER
KATIRCIOĞLU (Kocaeli) – Değiliz, değiliz.
ENGİN ÖZKOÇ
(Devamla) – “Kahkaha atan kadın iffetsizdir.” diyen sizler değil misiniz?
EJDER AÇIKKAPI
(Elâzığ) – Külliyen yalan söylüyorsunuz.
RADİYE SEZER
KATIRCIOĞLU (Kocaeli) – Değiliz. 
ENGİN ÖZKOÇ
(Devamla) – Şortlu kadına tekme atan, salıveren, Kadıköy vapurunda onu taciz
edenlere katkı sunan sizler değil misiniz?
RADİYE SEZER
KATIRCIOĞLU (Kocaeli) – Biz değiliz, biz değiliz.
EJDER AÇIKKAPI
(Elâzığ) – Hayır, yalan söylüyorsunuz.
HASAN BASRİ KURT
(Samsun) – Değiliz. Sen kendini öyle mi kandırıyorsun?
ENGİN ÖZKOÇ
(Devamla) – “Her türlü milliyetçiliği ayaklar altına alıyorum.” diyen sizin
Genel Başkanınız değil mi?
IŞİD’e “öfkeli
gençler” diyen, “Yoksa ‘İslam düşmanı DEAŞ’ mı diyelim?” diyen sizler değil
misiniz?
HASAN BASRİ KURT
(Samsun) – Değiliz. 
EJDER AÇIKKAPI
(Elâzığ) – Teröristlere “arkadaşım” diyen kim, teröristlere?
HASAN BASRİ KURT
(Samsun) – Öyle bir kayıt yok. 
ENGİN ÖZKOÇ
(Devamla) – Değerli arkadaşlarım, onun için, sizin bu milletin yüzüne bakacak
hâliniz yok. Siz Cumhuriyet Halk Partisini bırakın, kendi ağzınıza bakın. (CHP
sıralarından alkışlar) 
EJDER AÇIKKAPI
(Elâzığ) – DHKP-C marşıyla yürüyenler kimler?
MEHMET MUŞ
(İstanbul) – Sayın Başkan, söz almak istemiyorum, sadece yerimden 60’a göre bir
açıklamada bulunmak istiyorum. 
ENGİN ÖZKOÇ
(Sakarya) – Söz almak istemiyorsa almasın Sayın Başkan, o zaman ben de 60’a
göre söz alacağım. 
BAŞKAN – Sayın
milletvekilleri, lütfen, bakın, bu tartışmayı bitirelim. Devlet, ortak
devletimiz; Atatürk, ortak bir değerimiz. Farklı birtakım söylemlerle onları
yüceltmiyoruz. Lütfen, ne olursa olsun bunlar üzerinde siyaset yapmayalım,
ortak değerlerimiz, ortak paydamız ve hep birlikte yüceltelim diyorum. Yani
yanlış yapanlar olabilir mi? Bu ülkede elbette vardır.
ENGİN
ÖZKOÇ (Sakarya) – Sayın Başkanım, kadınlar bizim ortak değerlerimiz değil mi?
HASAN
BASRİ KURT (Samsun) – Senin il başkanınla ne alakası var şimdi? Kadınları niye
sömürüyorsun? Senin il başkanın.
BAŞKAN
– “İnsanlık değerleri” diye bir değer var, kadın da erkek de hepimizin ortak
değerleri.
ENGİN
ÖZKOÇ (Sakarya) – İnsanlar ortak değerimiz.
BAŞKAN
– Ve özellikle kadına yönelik şiddeti konuşurken bu tür söylemler hiç
yakışmıyor, hiçbirimize yakışmıyor.
HASAN
BASRİ KURT (Samsun) – Kadını sömüren zihniyet bu. 
ENGİN
ÖZKOÇ (Sakarya) – Onlara karşı burada iftira atılırken neden uyarı görevinizi
yapmıyorsunuz Sayın Başkan?
BAŞKAN
– Herkesi uyarıyorum Sayın Özkoç.
ENGİN
ÖZKOÇ (Sakarya) – Lütfen…
BAŞKAN
– Yani bütün uyarım herkes içindir, lütfen bu tartışmaları bitirelim. 
Sayın
Muş, konuşacak mısınız 60’a göre?
MEHMET
MUŞ (İstanbul) – Evet Sayın Başkan, eğer uygun görürseniz. 
BAŞKAN
– Lütfen yeni bir tartışmaya meydan vermeyelim.
MEHMET
MUŞ (İstanbul) – Mutlaka.
BAŞKAN
– Buyurun.
V.- AÇIKLAMALAR (Devam)
30.- İstanbul Milletvekili Mehmet Muş’un, Sakarya Milletvekili Engin
Özkoçun sataşma nedeniyle yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Şöyle: Ben daha söze başlamadan Sayın Özkoç “Ben de 60’a göre
söz isterim.” dedi de daha ne dediğimi bilmiyor, bir konuşayım, ondan sonra
isterseniz yine söz alabilirsiniz.
Bakın
sayın milletvekilleri, CHP ne zaman sıkışsa bir yerde köşeye, hemen Atatürk’ü
önüne koyup onun arkasına sığınıp Atatürk’ü bu sıkışıklıktan çıkmak için
kullanmaya çalışıyor. Bırakın, düşün Atatürk’ün yakasından. Her sıkıştığınız
yerde Atatürk’ü kullanmaya çalışmayın. Bir kere, bizim, Atatürk’ün annesine,
vesaire, böyle bir şey söylememiz kesinlikle söz konusu olamaz, böyle bir şeyi
reddederiz.
VELİ
AĞBABA (Malatya) – Sizin tarihçileriniz… Fesli, fesli soytarı var ya tarihçi…
“Atatürk’ün annesi bilmem nerede çalışıyor.” diyen var ya…
MEHMET
MUŞ (İstanbul) – Bakın, DEAŞ teröristtir. Ne diyor, biliyor musunuz?
VELİ
AĞBABA (Malatya) – “Atatürk’ün annesi bilmem nerede çalışıyor.” diyen sizin
resmî tarihçiniz. 
RADİYE
SEZER KATIRCIOĞLU (Kocaeli) – AK PARTİ mi söyledi?
VELİ
AĞBABA (Malatya) – Resmî tarihçiniz o, resmî tarihçiniz.
MEHMET
MUŞ (İstanbul) – Bakın, genel başkanları bir kadın bakanımıza, bir önceki Aile
Bakanımıza ağza alınmayacak laflar söyledi. Ya Sayın Özkoç milletvekiliydi, ne
çıkıp söyledi? 
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Madem bu kadar kadınlarla alakalı hassasiyetleri var, bu
kadar, kadınlarla alakalı “ortak değerimiz” diyorlar; Aile Bakanımıza ağza
alınmayacak o lafları söylerken Kılıçdaroğlu’na karşı bir şey söyleyebildi mi? 
EJDER
AÇIKKAPI (Elâzığ) – Ayıp ayıp! Çok ayıp!
MEHMET
MUŞ (İstanbul) – Kaldı ki belediyelerle alakalı genel başkan yardımcılarının
söyledikleri ortada, kendi belediyeleriyle ilgili. 
BAŞKAN
– Teşekkür ediyorum.
Sayın
Özkoç, 60’a göre size de söz veriyorum ama lütfen, rica ediyorum bitirelim
artık bu tartışmayı.
Buyurun.
31.- Sakarya Milletvekili Engin Özkoç’un, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, ne yapmamı istiyorsunuz? Hiç alakası yokken,
Mecliste yasaları, kanunları ve önergeleri tartışıyorken AKP’nin Grup Başkan
Vekili Cumhuriyet Halk Partisinin seçilmiş il başkanını delili olmadan burada
çamur atarak lekelemeye çalışıyor.
MEHMET
MUŞ (İstanbul) – Çamur değil, söylemiş hepsini ya.
ENGİN
ÖZKOÇ (Sakarya) – Ne yapmamız gerekiyor? Nasıl davranmamız gerekiyor?
MEHMET
MUŞ (İstanbul) – Aynı hesaptan yapmadı mı? Aynı hesaptan açıklama yapıyor.
ENGİN
ÖZKOÇ (Sakarya) – Bakın, şu anda Abdurrahim Boynukalın, Bakan Yardımcısı.
Şimdi, ne diyor, biliyor musunuz -kendi “tweet”ini söylüyorum- “Bir de TSK'nin
ve örgütün şehitliği kullanması var ya, öldürüyor beni! Bırakın kardeşim,
biriniz laik, diğeriniz Marksist Leninisttiniz hani?” diyor, “Allah El
Nusra'nın yardımcısı olsun.” diyor. Şimdi neyi tartışmamızı istiyorsunuz? İşte
“tweet”leri, işte sizin Bakan Yardımcınız, işte sizin partiliniz. 
(Mikrofon
otomatik cihaz tarafından kapatıldı) 
ENGİN ÖZKOÇ
(Sakarya) – Yani, bunları burada birbirimize söyleyerek bu konuda varmak
istediğiniz bir yer varsa o zaman burada görüşme açalım Sayın Başkan,
birbirimize söylemek istediğimiz her şeyi uzun uzun konuşalım ve söyleyelim.
(CHP sıralarından alkışlar) 
BAŞKAN –
Teşekkür ediyorum.
MEHMET MUŞ
(İstanbul) – Sayın Başkan, kimse layüsel değildir. Eleştirilerimizi yapacağız. 
TUFAN KÖSE
(Çorum) – Efendim, ben de 60’a göre…
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, Türkiye’de 6284 no.lu Kanun ve İstanbul
Sözleşmesi’nin etkin biçimde hayata geçirilmesi ve kadınlara yönelik şiddete
karşı alınması gereken önlemlerin belirlenmesi amacıyla 10/1/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 16 Ocak 2018 Salı günkü
birleşiminde yapılmasına ilişkin önerisi (Devam)
BAŞKAN –
Meclisin bir gündemi var, Meclis gündemine devam ediyoruz. 
FİLİZ
KERESTECİOĞLU DEMİR (İstanbul) – Karar yeter sayısı…
BAŞKAN – Karar
yeter sayısı arayacağım. 
TUFAN KÖSE
(Çorum) – Benim bir talebim vardı Sayın Başkan, 60’a göre ben de söz
istemiştim. Normal milletvekillerinin söz hakkı yok mu efendim?
BAŞKAN – Şimdi
oylamaya geçtim. 
Karar yeter
sayısı arayacağım. 
FİLİZ
KERESTECİOĞLU DEMİR (İstanbul) – Karar yeter sayısını ne kadar çok oyla
reddedildiğini görmek için istedim. 
BAŞKAN –
Arayacağım. 
Halkların
Demokratik Partisi grup önerisini oylarınıza sunuyorum: Kabul edenler… Kabul
etmeyenler… Karar yeter sayısı yoktur. 
Birleşime on
dakika ara veriyorum. 
Kapanma Saati: 17.56
DÖRDÜNCÜ OTURUM
Açılma
Saati:18.11
BAŞKAN: Başkan Vekili Ahmet AYDIN
KÂTİP ÜYELER:
Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 49’uncu Birleşiminin Dördüncü Oturumunu
açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım: Kabul
edenler... Kabul etmeyenler... 
Elektronik
oylama cihazıyla yapacağız oylamamızı.
Üç
dakika süre veriyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN – Karar
yeter sayısı yoktur.
Birleşime on
dakika ara veriyorum.
Kapanma Saati: 18.14
BEŞİNCİ OTURUM
Açılma
Saati:18.26
BAŞKAN: Başkan Vekili Ahmet AYDIN
KÂTİP ÜYELER:
Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 49’uncu Birleşiminin Beşinci Oturumunu
açıyorum.
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım.
Elektronik
oylama cihazıyla öneriyi oylarınıza sunuyorum ve üç dakika süre veriyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN – Karar
yeter sayısı vardır, öneri kabul edilmemiştir. 
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım, oylarınıza sunacağım. 
3.- CHP Grubunun, Türkiye Büyük Millet Meclisi gündeminin “Kanun Tasarı
ve Teklifleri ile Komisyonlardan Genel Diğer İşler” kısmında yer alan 420, 423,
424, 436, 437, 444, 445, 448, 449, 450, 452, 453, 454, 455, 467, 468, 470, 483,
484, 496, 498, 499 ve 500 sıra sayılı Kanun Tasarılarının yine bu kısmın 1, 2,
3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22 ve
23’üncü sıralarına alınmasına ve diğer işlerin buna göre teselsül ettirilmesine
ilişkin önerisi
16/1/2018
Türkiye Büyük Millet Meclisi Başkanlığına
Danışma
Kurulunun 16/1/2018 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
Engin Özkoç 
Sakarya
Grup Başkan
Vekili
Öneri:
Türkiye Büyük
Millet Meclisi gündeminin “Kanun Tasarı ve Teklifleri ile Komisyonlardan Gelen
Diğer İşler” kısmında yer alan 420, 423, 424, 436, 437, 444, 445, 448, 449,
450, 452, 453, 454, 455, 467, 468, 470, 483, 484, 496, 498, 499 ve 500 sıra
sayılı Kanun Tasarılarının yine bu kısmın 1, 2, 3, 4, 5, 6, 7, 8, 9, 10, 11,
12, 13, 14, 15, 16, 17, 18, 19, 20, 21, 22 ve 23’üncü sıralarına alınması ve
diğer işlerin buna göre teselsül ettirilmesi önerilmiştir. 
BAŞKAN –
Cumhuriyet Halk Partisi grup önerisi üzerinde ilk söz, öneri sahibi CHP Grubu
adına Sakarya Milletvekili Engin Özkoç’a aittir. 
Buyurun Sayın
Özkoç. (CHP sıralarından alkışlar) 
Sayın
milletvekilleri, lütfen, sessizlik bekliyoruz. 
CHP GRUBU ADINA
ENGİN ÖZKOÇ (Sakarya) – Sayın Başkan, değerli milletvekili arkadaşlarım;
Türkiye Büyük Millet Meclisi kürsüsünden soruyoruz, Cumhuriyet Halk Partisi olarak
diyoruz ki: Adalet ve Kalkınma Partisi olarak millete verdiğiniz sözleri neden
yerine getirmiyorsunuz? 
Evet, bir
olağanüstü hâl artık olağan hâle gelmiştir. Türkiye’de bir kalkışma olmuş
mudur? Olmuştur. Bu kalkışmayla ilgili olağanüstü hâl ilan edilmiş midir?
Edilmiştir. Bu konuda Türkiye Büyük Millet Meclisi varken bütün yetkiler bir
kişinin iki dudağı arasına terk edilmiş midir? Edilmiştir. Ama sizin
söylediğiniz, bunun ötesinde sözler var, diyorsunuz ki: “Hayır, biz Meclisi
devre dışı bırakmadık.” 
Eğer Meclisi
devre dışı bırakmadıysanız 31 tane kanun hükmünde kararnameden neden sadece 5
tanesi Türkiye Büyük Millet Meclisine gelmiştir? Türkiye Büyük Millet Meclisine
kanun hükmünde kararnamelerin gelip Meclis tarafından oylanması gerekiyorken ve
bu konuda sizin çoğunluğunuz varken, çıkardığınız kanun hükmünde kararnamelerin
yasal olmadığını bilmek, olağanüstü hâl kurallarına uygun olmadığını bilmek
sizi engelliyor mu? 
Biliyorsunuz ki
Anayasa’nın ilgili maddesinde “Olağanüstü hâl süresince, Cumhurbaşkanının
başkanlığında toplanan Bakanlar Kurulu, olağanüstü hâlin gerekli kıldığı
konularda kanun hükmünde kararname çıkarır.” diyor. Siz, kurbağa adamlarla
ilgili kanun hükmünde kararname çıkarıyorsunuz, taşeronlarla ilgili kanun
hükmünde kararname çıkarıyorsunuz, bankalarla ilgili kanun hükmünde kararname
çıkarıyorsunuz. Bizim izlememiz gereken, takip etmemiz gereken kanun hükmünde
kararnameleri Meclisin gündemine getirip de diğer maddelerin önceliğine koyup
İç Tüzük gereği… 
Türkiye Büyük
Millet Meclisi Başkanı bu kanun hükmünde kararnamelerin görüşülmesini
engelliyor. Buradan, Türkiye Büyük Millet Meclisi Başkanının bu konuda görevini
kötüye kullandığını milletime şikâyet ediyorum. Türkiye Büyük Millet Meclisi
Başkanı kanun hükmünde kararnameleri Türkiye Büyük Millet Meclisine getirmeyip
onlar üzerinde Meclisin iradesini yok saymaktadır. (CHP sıralarından alkışlar)
Meclis Başkanı, milletin Meclis Başkanı olmaktan çıkmış, sarayın Meclis Başkanı
konumuna gelmiştir. (CHP sıralarından alkışlar) Bunların hiçbir tanesi doğru
değildir.
Değerli
arkadaşlarım, bugün genel başkanlar grup toplantılarında konuştular. Grup
toplantılarında konuşurken Türkiye Büyük Millet Meclisinde her zaman
söylediğimiz, milletimize de verdiğimiz bir söz var “Bir adap içerisinde konuşun
ve millete karşı saygılı olun.” diyoruz. AKP Genel Başkanı Sayın Recep Tayyip
Erdoğan, Genel Başkanımızla ilgili “Cumhuriyet Halk Partisinin Genel Başkanı
karikatür gibi adam.” diyor. Şimdi, bu söz bir Cumhurbaşkanına…
ALİ ÖZKAYA
(Afyonkarahisar) – Doğru.
ENGİN ÖZKOÇ
(Devamla) – Doğru olup olmadığının sana cevabını veririm ama sana yakışmaz,
bana da sana vereceğim cevap yakışmaz. (CHP sıralarından alkışlar) Haddini bil,
öyle otur!
ALİ ÖZKAYA
(Afyonkarahisar) – Sen haddini bil!
ENGİN ÖZKOÇ
(Devamla) - Sen haddini bil, öyle otur!
BAŞKAN – Lütfen
sayın milletvekilleri, lütfen… 
ALİ ÖZKAYA
(Afyonkarahisar) – Sen haddini bil!
ENGİN ÖZKOÇ
(Devamla) – Terbiyesizlik yapmayın oradan!
BAŞKAN - Sayın
milletvekilleri…
ALİ ÖZKAYA
(Afyonkarahisar) – Adam ol, haddini bil! Siz daha fazlasını söylüyorsunuz
Cumhurbaşkanına, haddinizi bilin!
BAŞKAN - Sayın
Özkaya, istirham ediyorum.
ENGİN ÖZKOÇ
(Devamla) – Sen bir Genel Başkana bu şekilde davranamazsın, haddini bil!
BAŞKAN – Sayın
milletvekilleri…
Sayın Özkoç,
Genel Kurula hitap edin.
ENGİN ÖZKOÇ
(Devamla) – Saygısızlık yapmayın. 
Cumhurbaşkanı
eğer bir Genel Başkana “Karikatürsün.” diyorsa “Ekonomi büyüyor.” diyen
Cumhurbaşkanına Türkiye gülüyor “İleri demokrasi var.” diyen Cumhurbaşkanına
dünya gülüyor.
KEMALETTİN
YILMAZTEKİN (Şanlıurfa) – Sana da biz gülüyoruz.
ENGİN ÖZKOÇ
(Devamla) - “Hukuk devleti” diyorsunuz, adalet mensupları gülüyor. 
KEMALETTİN
YILMAZTEKİN (Şanlıurfa) – Sana da biz gülüyoruz.
ENGİN ÖZKOÇ
(Devamla) - Bir karikatür mü arıyorsunuz, aynaya bakın, eminim siz de
güleceksiniz, hem de kahkahalarla.
Teşekkür
ediyorum. (CHP sıralarından alkışlar)
ALİ ÖZKAYA
(Afyonkarahisar) – Size gülüyorlar, size gülüyorlar.
FEVZİ ŞANVERDİ
(Hatay) - Milletin dediğine bakıyoruz biz, milletin dediğine bakıyoruz.
MEHMET MUŞ
(İstanbul) – Sayın Başkan…
BAŞKAN – Bir
saniye Sayın Muş, size söz vereceğim ama bir konuyla ilgili, özellikle Meclis
Başkanlığıyla ilgili… Meclis Başkanlığını temsilen biz de burada oturumu
yönetiyoruz.
Şimdi, gelen
kanun tasarı ve teklifleri -özellikle olağanüstü hâllerle ilgili siz ifade
ettiniz- Meclis Başkanlığı olarak geldiği andan itibaren gündemin son sırasına
koyuluyor ve gündeme yazılıyor, gündemde var.
MAHMUT TANAL
(İstanbul) – Anayasa öyle demiyor. 
BAŞKAN – Ama bu
gündemdeki işlerin görüşülme sırası İç Tüzük’ün 19’uncu ve 49’uncu maddeleri
gereğince Genel Kurulun takdiriyle belirlenir; ya ortak Danışma Kurulu ya da
grup önerisiyle gündem belirleniyor.
MAHMUT TANAL
(İstanbul) – Anayasa “öncelikle ve ivedilikle” diyor Başkanım, yapma. 
BAŞKAN –
Dolayısıyla Meclis Başkanlığı, geldiği andan, Meclise sevk edildiği andan
itibaren gündemin son sırasına bunları koyuyor ve gündemde de var; arkaya da
bakarsanız, şu kırmızı gündem kitapçığında.
MEHMET GÖKDAĞ
(Gaziantep) – Anayasa’da “ivedilikle” diyor Başkanım. 
BAŞKAN – Ama
görüşülme sırasını belirlemek Genel Kurulun elinde, ben bunu özellikle ifade
etmek istedim. 
MAHMUT TANAL
(İstanbul) – Genel Kurulun elinde değil. 
BAŞKAN –
Dolayısıyla Meclis Başkanlığının bu noktada yapacağı gündeme almaktı, gündemin
son sırasında bunu işleme almaktı. Onu da gelir gelmez yapıyor zaten, onda bir
sıkıntı yok. 
ENGİN ÖZKOÇ
(Sakarya) – Anayasa’da -bizim İç Tüzük de öyle diyor- OHAL kararnameleri kanun
tasarı ve tekliflerinden önce, otuz gün içinde görüşülüp karara bağlanır.
BAŞKAN –
Anladım. 
ENGİN ÖZKOÇ
(Sakarya) – Komisyonlarda en geç yirmi gün içerisinde görüşmeleri tamamlanan
KHK’ler Meclis Başkanlığınca doğrudan Genel Kurulun gündemine alınır… 
BAŞKAN – Tamam. 
ENGİN ÖZKOÇ
(Sakarya) – …ve doğrudan Genel Kurul gündemine alınan bu KHK’ler diğer
maddelerin önüne geçirilir. 
MAHMUT TANAL
(İstanbul) – İç Tüzük’ün 128’inci maddesi. 
BAŞKAN – Meclis
Başkanlığı bunu gündeme almış, gündeminde var. Bunu gündemin ön sırasına alıp
görüşme işlemi de Genel Kurulun elinde. Aynı şeyi ifade ediyoruz. 
ENGİN ÖZKOÇ
(Sakarya) – Aynı şeyleri söylemiyoruz Sayın Başkan. 
BAŞKAN –
Teşekkür ediyorum. 
MEHMET MUŞ
(İstanbul) – Sayın Başkan…
BAŞKAN – Buyurun
Sayın Muş. 
MEHMET MUŞ
(İstanbul) – Kürsüden söz talebim olacak. 
BAŞKAN –
Buyurun. 
MEHMET MUŞ (İstanbul)
– Sayın hatip partimize, Genel Başkanımıza sataşmada bulunmuştur. 
MEHMET GÖKDAĞ
(Gaziantep) – Ne diye sataşmada bulundu? 
ENGİN ÖZKOÇ
(Sakarya) – Ne dedim?
MEHMET GÖKDAĞ
(Gaziantep) – Ne dediğini söylesin, ne diye sataşmış?
MEHMET MUŞ
(İstanbul) – Dolayısıyla İç Tüzük 69’a göre, sataşmadan doğan hakkımızı
kullanmak istiyoruz. 
BAŞKAN – Buyurun
Sayın Muş. 
Lütfen yeni bir
sataşmaya meydan vermeyelim. 
VIII.- SATAŞMALARA İLİŞKİN KONUŞMALAR (Devam)
8.- İstanbul Milletvekili Mehmet Muş’un, Sakarya Milletvekili Engin
Özkoç’un CHP grup önerisi üzerinde CHP Grubu adına yaptığı konuşması sırasında
Adalet ve Kalkınma Partisine ve Adalet ve Kalkınma Partisi Genel Başkanına
sataşması nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; sayın hatip buradan
“Milletin huzurunda millete karşı düzgün bir dil kullanacağız.” dedi.
Kendisinin bu sözünü biz kabul ediyoruz ama gel gör ki Cumhuriyet Halk
Partisinde işler böyle olmuyor. 
Şimdi, değerli
milletvekilleri, bakın, İstanbul İl Başkanları öyle bir paylaşım yapıyor ki
galiz bir küfür, galiz, galiz; galiz yani, galiz küfür.
AHMET HAMDİ
ÇAMLI (İstanbul) – Ona yakışır!
MEHMET MUŞ
(Devamla) – Şimdi, fikrinizde ne varsa zikriniz de o olur, kafanızın arka
planında ne varsa dilinize de o yansır. Demek ki o yazdıklarıyla alakalı bazı
sorunlar var ortada. Hani temiz dil, hani temiz dil? Nerede temiz dil? Demek ki
öyle bir şey yok.
BURCU KÖKSAL
(Afyonkarahisar) – Afyon AKP İl Başkanı “terörist arkadaşlar” demişti Sayın
Muş, sizin İl Başkanınız “terörist arkadaşlar” demişti PKK’lılara.
MEHMET MUŞ
(Devamla) – Bakın, “En büyük cami, en büyük adalet sarayı, en büyük bayrak, en
büyük kortej…” Devamını söyleyemiyorum, bu kürsüye ayıp olur; isteyenler bu
“tweet”lere, bu paylaşımlara baksınlar. Hani temiz dil? Bu, sıradan birisi
değil ya, İstanbul İl Başkanı. 
TUFAN KÖSE
(Çorum) – Abdurrahim boynu eğri ne yapmış? Boynu eğri ne yapmış, boynu eğri?
Bakan Yardımcısı ya.
CEYHUN İRGİL
(Bursa) – Sizin milletvekilleriniz neler söylüyor.
BURCU KÖKSAL
(Afyonkarahisar) – Afyon İl Başkanınız “terörist arkadaşlar” diyor. 24’üncü
Dönem milletvekiliniz “Dağdan inenleri, tövbe edenleri affedelim.” diyor. 
MEHMET MUŞ
(Devamla) – Efendim, AK PARTİ Genel Başkanı “karikatür” demiş. Ya, siz siyasi
eleştiriye açıktınız hani? Hani siz bütün bu söylediklerinizi siyasi eleştiri
kapsamında söylüyordunuz? Kürsüden her gün, bileğini bükemediğiniz, sandıkta
yenemediğiniz Tayyip Erdoğan’a “diktatör” diyordunuz; bunlar siyasi eleştiri,
ağzınıza gelen her şeyi sayıyorsunuz, bunlar siyasi eleştiri ama size biraz bir
şey söylenince “Cumhuriyet Halk Partisi Genel Başkanına böyle bir şey
söyleyemezsin.” Öyle bir söyleriz ki, öyle bir söyleriz ki…
ENGİN ÖZKOÇ
(Sakarya) – Söyleyemezsin! 
MEHMET MUŞ
(Devamla) – Öyle bir söyleriz ki sen bile hayret edersin Sayın Özkoç.
ENGİN ÖZKOÇ
(Sakarya) – Sen söyleyemezsin, senin cirmin yetmez!
MEHMET MUŞ
(Devamla) – Eğer bir şey işitmek istemiyorsanız siz de ona göre konuşacaksınız.
Konuşursanız çok daha ağırını bizden işiteceksiniz, bunu hiçbir zaman unutmayın.
Teşekkür
ediyorum. (AK PARTİ sıralarından alkışlar) 
BAŞKAN –
Teşekkür ediyorum. 
MEHMET GÖKDAĞ
(Gaziantep) – Ne demek o “konuşma”, tehdit mi var yani, ne? Tehdit mi
ediyorsun? 
BURCU KÖKSAL
(Afyonkarahisar) – Tehdit mi ediyorsunuz?
EJDER AÇIKKAPI
(Elâzığ) – Uyarı, uyarı.
ENGİN ÖZKOÇ
(Sakarya) – Açık açık tehdit ediyor efendim.
BAŞKAN – Buyurun
Sayın Özkoç.
Lütfen siz de
iki dakika içerisinde meramınızı ifade edin.
9.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; Cumhuriyet Halk
Partisi, Türkiye Cumhuriyeti’nin onurlu bir siyasi partisidir. Söyleyecek sözünüz
varsa söylemezseniz namertsiniz; söyleyeceksiniz.
EJDER AÇIKKAPI
(Elâzığ) – Namert sensin, namert; senden iyi namert mi var!
ENGİN ÖZKOÇ
(Devamla) – Buraya, bu kürsüye çıkacaksınız, Cumhuriyet Halk Partisiyle ilgili
ne sözünüz varsa söyleyeceksiniz. 
Sizin
Genel Başkanınız bugün “Yol arkadaşlarına dikkat et.” diyor Sayın Genel
Başkanımıza. Ben sizin yol arkadaşlarınızı söyleyeyim: “Sayın Fetullah Gülen”
diyorsunuz ya siz “Sayın Fetullah Gülen” dediğiniz o kişi sizin yol
arkadaşınız, her istediğini verdiğiniz “Bitsin bu hasret.” dediğiniz.
EJDER
AÇIKKAPI (Elâzığ) – Bugün koluna girmişsiniz, bugün! Bugün kol kolasınız.
ENGİN
ÖZKOÇ (Devamla) – Bakın, yol arkadaşları böyle resimler veriyor, görüyor
musunuz? Nasıl yol arkadaşınız? Beraber, el ele yürüdüğünüz yol arkadaşınız bu.

EJDER
AÇIKKAPI (Elâzığ) – Sözcülüğünü yapıyorsunuz şu anda. 
ENGİN
ÖZKOÇ (Devamla) – Onun için, bu resimlere bakın. Sizin yol arkadaşınız Zekeriya
Öz’dür. Sizin yol arkadaşlarınız PYD Lideri Salih Müslim’dir.
ALİ
ÖZKAYA (Afyonkarahisar) – Sizin Genel Başkanınız diyor “Terörist değil.” diye.
“Terörist değil.” diyen sizin Genel Başkanınız. 
ENGİN
ÖZKOÇ (Devamla) – Siz PYD Lideri Salih Müslim’i kırmızı halılar sererek
Türkiye’de ağırladınız. Sizin yol arkadaşınız Barzani’dir. 
EJDER
AÇIKKAPI (Elâzığ) – Sizin Genel Başkanınız söylüyor. 
ENGİN
ÖZKOÇ (Devamla) – Sizin yol arkadaşınız Reza Zarrab’dır. Sizin yol arkadaşınız,
hani işaretle gösteriyorsunuz ya, soygun yapan, talan yapan, bu milleti soyan
bakanlarınızdır.
AHMET
HAMDİ ÇAMLI (İstanbul) – Millet, millet bizim yol arkadaşlarımız.
ENGİN
ÖZKOÇ (Devamla) – Sizin yol arkadaşınız, millete ağır küfreden Mehmet
Cengiz’dir. Sizin yol arkadaşınız, milletin ırzıyla, namusuyla uğraşan Ensar
Vakfıdır. Siz kendi yol arkadaşlarınızı seçmişsiniz, yolunuz açık olsun! (CHP
sıralarından alkışlar) 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi gündeminin “Kanun Tasarı
ve Teklifleri ile Komisyonlardan Genel Diğer İşler” kısmında yer alan 420, 423,
424, 436, 437, 444, 445, 448, 449, 450, 452, 453, 454, 455, 467, 468, 470, 483,
484, 496, 498, 499 ve 500 sıra sayılı Kanun Tasarılarının yine bu kısmın 1, 2,
3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22 ve
23’üncü sıralarına alınmasına ve diğer işlerin buna göre teselsül ettirilmesine
ilişkin önerisi (Devam)
BAŞKAN
– Cumhuriyet Halk Partisi grup önerisi üzerinde gruplar adına ilk söz,
Milliyetçi Hareket Partisi Grubu adına Samsun Milletvekili Erhan Usta’ya
aittir. 
Sayın
Usta, buyurun. (MHP sıralarından alkışlar) 
MHP
GRUBU ADINA ERHAN USTA (Samsun) – Sayın Başkan, değerli milletvekilleri; Genel
Kurulu saygıyla selamlıyorum. 
Şimdi,
bu grup önerisi, Temmuz 2016 sonrasında çıkartılan bir kısım KHK’lerin Meclis
gündemine alınmasına ilişkin bir grup önerisidir. Biraz geriye gidecek olursak
gerek bu OHAL kapsamında çıkartılanlar olsun gerekse Anayasa’nın 91’inci
maddesi çerçevesinde çıkartılan normal KHK’ler olsun, bunların aslında
zamanında Meclise getirilmemesi önemli bir sorundur. Bir defa, onu tespit etmek
lazım. 
Bu
dönemde, bu son OHAL kapsamında 31 adet KHK çıktı, bunun 5 tanesi Mecliste
görüşüldü. Geçen hafta da bu konu gündeme gelmişti. Grup Başkan Vekili
arkadaşımız Erkan Akçay bir kısım istatistikler verdi, ben onları yine
tekrarlamak istiyorum. Daha önce, bu son OHAL’den önce çıkmış 268 tane KHK var
aslında ve bunlar şu anda KHK olarak yürürlükte yani kanunlaşmamış maalesef.
Bunun 252 tanesi Anayasa’nın 91’inci maddesi çerçevesinde çıkartılmış ki ben bu
kürsüde bunu defalarca eleştirdim, özellikle son, 2011 yılında çıkartılan
KHK’ler son derece sıkıntılı KHK’ler olmuştur. Bütün kamu bürokrasisini veya
bakanlıkları organize eden KHK’lerdi, Mecliste görüşülmemesinden kaynaklanan da
ciddi sıkıntılar olmuştur, onu ifade ettik. Yalnız, dikkatinizi çekmek
istiyorum, 16 tane de daha önceden, yine bugün olduğu gibi, Anayasa’nın
121’inci maddesi kapsamında, OHAL kapsamında çıkartılan KHK’ler vardı.
Dolayısıyla,
ortada böyle bir sorun var. Şimdi, bu sorunun çözümüne yönelik olarak biz geçen
hafta burada, bununla ilgili bir planlama yapılması gerektiğini vurguladık.
Yani bunları oturup, aslında bütün siyasi partiler, gruplar bir yan yana gelip…
Tabii, hepsini madde madde görüşelim dediğimiz zaman bunu görüşmek mümkün değil
ama bunların görüşülmesi lazım, bunların da sistem açısından kanunlaştırılması
lazım yani kanun hâline getirilmesi lazım veya reddedecekse Meclis, onun
reddedilmesi lazım.
Dolayısıyla,
hakikaten ortak bir anlayışla, bir komisyonla, gruplar arasında bir mutabakatla
bir planlama yaparak, öncelikleri tespit ederek bunları Meclis gündemine
taşımanın biz de faydalı olacağını düşünüyoruz ama tamamıyla ilgili bu
söylediğimiz. Ta 83’ten itibaren, şu anda yürürlükte olan kanun hükmünde
kararnameler var.
Tabii, esas olan
da bu sorunu kalıcı olarak çözmektir. Aslında bu sorun, inşallah, bu yeni
sistemin, Cumhurbaşkanlığı hükûmet sisteminin ilk seçimlerde gündeme
gelmesiyle, yürürlüğe girmesiyle çözülecektir. Biliyorsunuz, Anayasa’da yapılan
değişiklikle, Cumhurbaşkanlığı kararnamelerin -o zaman Cumhurbaşkanlığı
kararnamesi hâline dönüşüyor bunlar- üç ay içerisinde Türkiye Büyük Millet
Meclisinde görüşülmemesi, karara bağlanmaması durumunda bu kararnamelerin
kendiliğinden düşeceği, yürürlükten kalkacağına ilişkin hüküm var. Bu hakikaten
son derece yerinde bir hükümdür Meclisin yetkilerinin korunması açısından da. O
anlamda, Anayasa değişikliği esnasında bunlara yapılan eleştirilerin ne kadar
haksız olduğunu da burada tespit etmemiz lazım. Çünkü bu yapılan değişiklikle
Meclisin itibarı da korunmaktadır, yetkisi korunmaktadır. 
(Mikrofon
otomatik cihaz tarafından kapatıldı)
ERHAN USTA
(Devamla) – Orada kalıcı olarak çözülecektir. Geçmiştekilerin de, söylediğimiz
şekilde, bir komisyon marifetiyle görüşülmesinin bizim açımızdan da uygun olacağını
düşünüyoruz.
Teşekkür ederim.
(MHP sıralarından alkışlar)
BAŞKAN –
Teşekkür ediyorum. 
Halkların
Demokratik Partisi Grubu adına Gaziantep Milletvekili Mahmut Toğrul
konuşacaktır.
Sayın Toğrul,
buyurun. (HDP sıralarından alkışlar) 
HDP GRUBU ADINA
MAHMUT TOĞRUL (Gaziantep) – Teşekkürler.
Sayın Başkan,
değerli milletvekilleri; Genel Kurulu bu vesileyle saygıyla selamlıyorum.
Değerli
arkadaşlar, 15 Temmuz 2016’da bu ülke bir darbeyle karşı karşıya kaldı ancak 20
Temmuzda OHAL ilan ederek, tüm siyasi partilerin 15 Temmuzdaki darbeye karşı
açıkça, beraberce karşı durulması konusunda irade beyan etmesine rağmen 20
Temmuzda OHAL ilan ederek ve sonrasında 31 tane KHK çıkararak aslında darbeyi
bu sefer halk üzerine bir karşı darbeye dönüştürmüş durumdadır. Hükûmet OHAL’i
ilan ettiğinde “Bu OHAL, devlete karşı.” demişti ama görüyorsunuz ki, yaşıyoruz
ki bu darbe doğrudan halka, halkın iradesine, yoksula, emekçiye, işçiye
yapılıyor. 31 tane KHK çıkarıldı. Açık bir şekilde OHAL KHK’lerinin OHAL
alanıyla ilgili olması gerekirken, baktığınızda, kış lastiğinden tutun da tüm
alanlar KHK marifetiyle dizayn edilmeye çalışılıyor. Maalesef, OHAL KHK’leri
bir taraftan Meclisten kaçırılırken bir taraftan da OHAL’le ilgili olmadığı
Anayasa Mahkemesine götürüldüğünde Anayasa Mahkemesi “Ben bu işi görüşmem.”
diyerek topu maalesef, milletin iradesi dışında, iktidara, iktidarın eline
veriyor. 
Aslında, hepiniz
biliyorsunuz değerli arkadaşlar, Anayasa Mahkemesi niye var? Diyelim ki Hükûmet
-yapmaz mı dersiniz, yapar- örneğin “‘Türkiye Cumhuriyeti laik, demokratik bir
hukuk devletidir.’ ilkesini bir KHK’yle kaldırdım.” derse Anayasa Mahkemesi
bunu incelemeyecek mi? İncelemelidir ama Anayasa Mahkemesi “Ben incelemem.”
diyor. 
Peki, değerli
arkadaşlar, bu KHK’lerle bugüne kadar ne yapıldı? Bu KHK’lerle bugüne kadar 150
bin insan haksız, hukuksuz, haklarında en ufak bir işlem dahi yapılmadan kapı
önüne konuldu. Sadece bu insanlar mağdur edilmedi, bu insanların aileleri,
çevreleri, çocukları dahi mağdur edildi. Ailesinin bilmem kaçıncı göbekten bir
akrabası gerekçe gösterilerek insanlar ihraç ediliyor. Bakın, bu ülkede “Barış
istiyorum.” diyen akademisyenler bu ülkede “Çocuklar ölmesin.” diyen Ayşe
öğretmenler bu KHK’ler marifetiyle ne yapıldı? Kapı önüne konuldu, “Çocuklar
ölmesin.” diyen Ayşe öğretmen ceza aldı. Bakın, ertelenmeseydi nisana kadar,
Ayşe öğretmen çocuğuyla beraber cezaevine gönderilecekti. Bu, bir zulüm
cumhuriyetidir değerli arkadaşlar. Artık Türkiye Cumhuriyeti bir zulüm
cumhuriyetine dönüşmüş durumdadır. 
(Mikrofon otomatik
cihaz tarafından kapatıldı)
MAHMUT TOĞRUL
(Devamla) – Tüm belediyelere el koyacaksınız, siyasetin alanını
daraltacaksınız, en etkili muhalefet liderlerini içeriye tıkacaksınız ve bunu
KHK marifetiyle bu ülkeye yedirmeye çalışacaksınız. Bu OHAL’e karşı da,
KHK’lere karşı da sonuna kadar direneceğiz diyorum. 
Genel Kurulu
saygıyla selamlıyorum. (HDP sıralarından alkışlar) 
BAŞKAN –
Teşekkür ediyorum. 
Grup önerisi
üzerinde son söz, Adalet ve Kalkınma Partisi Grubu adına İstanbul Milletvekili
Mehmet Muş’a aittir. 
Sayın Muş,
buyurun. (AK PARTİ sıralarından alkışlar)
AK PARTİ GRUBU
ADINA MEHMET MUŞ (İstanbul) – Sayın Başkan, değerli milletvekilleri; Genel
Kurulu saygıyla selamlıyorum. 
Tabii, burada,
KHK’lerle alakalı, bunların belli bir kısmı biliyorsunuz Parlamentodan
geçmiştir, bir kısmı da buraya intikal etmiştir; süreç içerisinde bunlarla
alakalı seyri hep beraber göreceğiz. Parlamento, Genel Kurul programına göre
zaten hareket ediyor, programını belirleyip burada yasama faaliyetlerini
gerçekleştiriyor; geçirdikleri var, bekleyenler var. 
MEHMET GÖKDAĞ
(Gaziantep) – 5 tane geldi Sayın Muş, 5 tane. 
MEHMET MUŞ
(Devamla) - Önümüzdeki günlerde Parlamento programına göre nasıl hareket
edildiğini göreceğiz. Bununla alakalı bunu söyleyeyim.
Değerli
milletvekilleri, OHAL sanki bizim durup dururken ilan ettiğimiz bir şey. 
TUFAN KÖSE
(Çorum) – Kaç tanesi geldi Sayın Muş?
MEHMET MUŞ
(Devamla) - OHAL bir keyfîlik değil değerli arkadaşlar; OHAL bir zorunluluktan
dolayı ilan edildi ve Türkiye Cumhuriyeti devletinin kendi varlığını korumak
için, mücadele etmek maksadıyla…
TUFAN KÖSE
(Çorum) – Kış lastiğinin OHAL’le ne alakası var, kış lastiğinin?
MEHMET MUŞ
(Devamla) - …kullanılan, Anayasa’dan ve yasalardan alınan bir haktır.
Şimdi,
bunları söyledikten sonra, bizi 15 Temmuz darbe girişiminde… 
TUFAN
KÖSE (Çorum) – Rektör atamasının ne alakası var OHAL’le? Yargıtay üyelerinin
özlük haklarının ne alakası var OHAL’le Sayın Muş?
MEHMET
MUŞ (Devamla) – Bakın, 15 Temmuz darbe girişiminde Türkiye Cumhuriyeti
devletini kurtaran, meşru Hükûmeti ayakta tutan millete karşı, bakın Sayın
Özkoç, milletvekiliniz ne diyor biliyor musunuz: “İt” diyor, “it.”
ENGİN ÖZKOÇ
(Sakarya) – Hangi milletvekili?
MEHMET
MUŞ (Devamla) – Milletvekiliniz. Bakarsınız milletvekilinize. 
ENGİN
ÖZKOÇ (Sakarya) – Yahu, kime diyor, nerede diyor? Öyle “bakarsın” falan yok,
tamam mı? Nerede diyor?
MEHMET
MUŞ (Devamla) – Milletvekili bu lafı söylüyor. Kime söylüyor? Darbeyi durduran
millete söylüyor.
CEYHUN
İRGİL (Bursa) – Ayıp ya, ayıp, ayıp! Yapmayın arkadaşlar.
ENGİN
ÖZKOÇ (Sakarya) – Çok ayıp ediyorsunuz. 
MEHMET
MUŞ (Devamla) – Kimin yol arkadaşı? E, Kılıçdaroğlu’nun yol arkadaşı. 
CEYHUN
İRGİL (Bursa) – Bu kadar olmaz yani.
MEHMET
MUŞ (Devamla) – Kendisi ne diyor: Sokağa çıkıp darbeyi durduranlara “militan” diyor,
“militan.”
CEYHUN
İRGİL (Bursa) – Yapmayın, toplumu karşı karşıya getirmeyin ya! 
MEHMET
MUŞ (Devamla) – Arkadaşlar, sokağa çıkıp darbelere, darbecilere karşı direnmek
ne zamandan beri militanlık oluyor, ne zamandan beri militanlık oluyor? 
EJDER
AÇIKKAPI (Elâzığ) – Asalettir o, kahramanlıktır. 
MEHMET
GÖKDAĞ (Gaziantep) – Burada mermilerin altında CHP’li milletvekilleri vardı. O
mermilerin altında CHP’li milletvekilleri de vardı. 
ENGİN
ÖZKOÇ (Sakarya) – İspatla onları, ispatla.
TUFAN
KÖSE (Çorum) – İftira ya, vallahi iftira!
MEHMET
MUŞ (Devamla) – Bakın, değerli milletvekilleri, Kılıçdaroğlu ne diyor biliyor
musunuz? “YPG, terör örgütü değil, vatanını kurtarmak için örgütlenmiş bir
oluşumdur.” 
Şimdi
çıkmış buradan bize laf atıyorsunuz, önce Genel Başkanınızın ne söylediklerini
bir takip edin. 
ENGİN
ÖZKOÇ (Sakarya) – Yahu, PYD’ye kırmızı halı serdiniz ya!
MEHMET
MUŞ (Devamla) – Bir takip edin önce bunları.
CEYHUN
İRGİL (Bursa) – 15 Temmuz gecesi buraya kurşunlar atılırken sırf sizin kafanıza
mı sıkıldı? Bizim kafamıza da bomba atıldı, bize de kurşun sıkıldı, biz de
sizin kadar direndik. Ayıptır yani, o gece birlikte direndik.
MEHMET
MUŞ (Devamla) – Bakın, bir başka örnek değerli milletvekilleri, şu an meşhur
olanları İstanbul İl Başkanları ya, diyor ki: “Tarihte bugün: Ermeni soykırımı
başladı.” Kimin yol arkadaşı? Kılıçdaroğlu’nun yol arkadaşı. Bakın, millete
“Bok yer.” diyen kim? İl başkanları. Kimin yol arkadaşı? Kılıçdaroğlu’nun yol
arkadaşı olacak. 
AHMET
TUNCAY ÖZKAN (İzmir) – Kim o milletvekili, kim? Kim o milletvekili, millete
küfreden milletvekili kim? Kim, Cumhuriyet Halk Partisinde kim küfrediyor?
MEHMET
MUŞ (Devamla) – Bakın, il başkanınız il, il başkanınız. 
Bakın,
burada fotoğraf paylaşıyor ya. Bak, burada ne var Sayın Özkoç, unuttun. 
AHMET
TUNCAY ÖZKAN (İzmir) – Adını söyle, adını. Meçhule mektup yazma, adını
söyle, adını. Kim o, kim? Kim o, kim? 
MEHMET
MUŞ (Devamla) – Sayın Özkoç, hatırlatayım sana, bak, bu ne? 
AHMET
TUNCAY ÖZKAN (İzmir) – O milletvekili kim? Kim o ya? Kim o, kim, adını söyle.
Adını söyle, adını, kim o milletvekili? Millete “it” diyen milletvekili kim? 
BURCU
KÖKSAL (Afyonkarahisar) – İsim, isim ver, isim. İsim vereceksin. 
MEHMET
MUŞ (Devamla) – Bu ne biliyor musunuz? 30 Mart 2014 seçimlerinden önce, 21
Martta bu programa çıkıp…
(Mikrofon
otomatik cihaz tarafından kapatıldı) 
AHMET
TUNCAY ÖZKAN (İzmir) – Kim, kim? Adını söyle. Adres söyle, öyle isimsiz mektup
yazılmaz, kim? 
BURCU
KÖKSAL (Afyonkarahisar) – Öyle havada bırakmayacaksın, isim vereceksin. 
AHMET
TUNCAY ÖZKAN (İzmir) – Kim, kim söylüyor, hangi milletvekili söylüyor?
MEHMET
MUŞ (Devamla) – …“İddia ediyorum, Tayyip Erdoğan kaçacak.” diyen Cumhuriyet
Halk Partisi Genel Başkanıdır. 
CEYHUN
İRGİL (Bursa) – Arkadaşım, bir tane fotoğraf bulmuşsun. Sizin bütün milletvekillerinin
ansiklopedi olur, külliyat olur fotoğrafları, FETÖ’yle iş birliği. Bir tane
bulmuşsun, dönüp dolaşıp o. 
MEHMET
MUŞ (Devamla) – Kimin kanalı bu? FETÖ’nün. Hükûmet ile devlet ne yapıyor o
zaman? FETÖ’yle mücadele ediyor. 
Şimdi
çıkıp, çok önceden çıkmış bir fotoğrafı gösterip de burada yol arkadaşlığı
kuramazsınız. 
TUFAN KÖSE
(Çorum) – “Allah için beraberiz.” diyordunuz FETÖ’ye ya! 
MEHMET MUŞ
(Devamla) - Bak, senin yol arkadaşın; bak, Genel Başkanının yol arkadaşı. (AK
PARTİ sıralarından alkışlar) 
BAŞKAN –
Teşekkür ediyorum Sayın Muş. 
CEYHUN İRGİL
(Bursa) – Bütün arkadaşlarınız başını örtüyordu, önünde başınızı örtüyordunuz
arkadaşlar, önünde secde ediyordunuz be!
ENGİN ÖZKOÇ
(Sakarya) – Direkt Cumhuriyet Halk Partisini hedef alarak sataşmada bulundu. 
BAŞKAN – Buyurun
Sayın Özkoç. 
VIII.- SATAŞMALARA İLİŞKİN KONUŞMALAR (Devam)
10.- Sakarya Milletvekili Engin Özkoç’un, İstanbul Milletvekili Mehmet
Muş’un CHP grup önerisi üzerinde AK PARTİ Grubu adına yaptığı konuşması
sırasında Cumhuriyet Halk Partisine sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; biz, burada
gerçekleri söylüyoruz. Gerçeklerden bir tanesini çok net şekilde ifade
ediyorum: Fetullah Gülen cemaatiyle birlikte, kol kola olan siyasi parti
AKP’dir. (CHP sıralarından alkışlar) Fetullah Gülen cemaatini Türkiye’de
büyüten, Bank Asyanın kurdelesini kesen AKP’nin Genel Başkanı Sayın Recep
Tayyip Erdoğan’dır. (CHP sıralarından alkışlar) 
MEHMET GÖKDAĞ
(Gaziantep) – “Ne istediler de vermedik?” diyen. 
ENGİN ÖZKOÇ
(Devamla) – Fetullah terör örgütünü, Türkçe Olimpiyatları’nda, belediyeleriniz
eliyle, milletvekilleriniz eliyle geliştirerek, örgütlendirerek, millî
insanlarımızın ruhuna sokarak… Bir, askeriyede; iki, Millî Eğitimde; üç, kamuda…
MEHMET GÖKDAĞ
(Gaziantep) – Yargıda…
ENGİN ÖZKOÇ
(Devamla) – …her yere FETÖ terör örgütünü sokan siyasi partinin adı AKP’dir. 
CEYHUN İRGİL
(Bursa) – Yargı, Emniyet…
ENGİN ÖZKOÇ
(Devamla) – Cumhuriyet tarihinde görülmemiş bir şekilde bir terör örgütünün
liderine “Sen ne istedin de ben vermedim?” diyen kişi Cumhurbaşkanı, şu anda da
AKP Genel Başkanı Sayın Recep Tayyip Erdoğan’dır. Sizin, AKP’nin, savcı
Zekeriya Öz’le birlikte, onun arkasında durarak getirdiğiniz subay ve
astsubaylar kalkışma yapmış ve 250 şehit vermişizdir. Bunun sorumlusu bir tek
Cumhurbaşkanı Recep Tayyip Erdoğan ve sizsiniz. (CHP sıralarından alkışlar)
EJDER AÇIKKAPI
(Elâzığ) - Yazıklar olsun, yazıklar olsun sana! 
ENGİN ÖZKOÇ
(Sakarya) – Tamam mı? Sonuna kadar söylemeye devam edeceğim. 
EJDER AÇIKKAPI
(Elâzığ) – Yazıklar olsun! 
MEHMET MUŞ
(İstanbul) – Sayın Başkan, bu bir sataşmadır. Yani hangisini söyleyeyim? 
ENGİN ÖZKOÇ
(Sakarya) – Hangisini istersen onu söyle! 
MEHMET MUŞ
(İstanbul) – Baştan sona sataşmadır. İç Tüzük 69’a göre söz talebimiz var. 
BAŞKAN - Söz
vereyim de yalnız bunun da bir sonu gelsin. 
Buyurun Sayın
Muş lütfen. 
MEHMET MUŞ
(İstanbul) – Sayın Başkanım, bunlara cevap vermemiz gerekiyor. 
MEHMET GÖKDAĞ
(Gaziantep) – Gelmez çünkü cilt cilt resimler var ya!
CEYHUN İRGİL
(Bursa) – Ağabeyciğim, sizin FETÖ’yle olan ilişkiniz, aşkınız bitecek gibi
değil ki! 
BAŞKAN –
Buyurun. 
11.- İstanbul Milletvekili Mehmet Muş’un, Sakarya Milletvekili Engin
Özkoç’un sataşma nedeniyle yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; burada hepimiz
milletvekilliği yapıyoruz, Sayın Özkoç da milletvekili. Bugün burada ama yarın
öbür herhangi birimiz bir suç işlediği zaman hukuk devreye girer. O zaman bizim
o suç işlenen ana kadar olan yaşantımız ve ondan sonraki yaşantımız…
Bakın,
Cumhuriyet Halk Partisinin farkı nedir? 
ENGİN ÖZKOÇ
(Sakarya) – Tehdit ediyorsun yani? 
MEHMET MUŞ
(Devamla) – Şimdi, bu örgüt, devlet bununla mücadele ediyor.
ENGİN ÖZKOÇ
(Sakarya) – Tehdit mi ediyorsun beni? Beni tehdit mi ediyorsun?
MEHMET MUŞ
(Devamla) – Devlet bununla mücadele ediyor, Hükûmet bununla mücadele ediyor. 
TUFAN KÖSE
(Çorum) – Devlet 2004’te mücadeleye başlıyor, 2004’te. 2004’te Milli Güvenlik
Kurulu kararı var, 2004’te.
MEHMET MUŞ
(Devamla) - Kılıçdaroğlu kanalına çıkıyor, diyor ki: “İddia ediyorum, Tayyip
Erdoğan seçimleri beklemeyecek, kaçacak.” 
EJDER AÇIKKAPI
(Elâzığ) - Bir yerden haber mi almış?
MEHMET MUŞ
(Devamla) - Nerede Tayyip Erdoğan? Dimdik burada ve Cumhurbaşkanı seçildi. (AK
PARTİ sıralarından alkışlar)
EJDER AÇIKKAPI
(Elâzığ) - Darbenin haberini mi almışlar?
TUFAN KÖSE
(Çorum) – 2004’te devlet mücadeleye başlamış, 2004’te.
MEHMET MUŞ
(Devamla) – Bakın, biz mücadele ediyoruz FETÖ’yle, bak, Bank Asyanın önünde
kimler var? Sayın Özkoç, görüyorsunuz değil mi? Bak, bunlar sizin
milletvekilleriniz. 
BURCU KÖKSAL
(Afyonkarahisar) – Kim açtı orayı?
MEHMET GÖKDAĞ
(Gaziantep) – Siz açmadınız mı? Bank Asyayı siz açmadınız mı? 
MEHMET MUŞ
(Devamla) – Kapanmasın diye uğraşıyorlar, bak, görüyor musun?
MEHMET GÖKDAĞ
(Gaziantep) – O kurdeleyi kim kesti, kurdeleyi?
MEHMET MUŞ
(Devamla) – Bak, milletvekilleriniz, gazetecileriniz.
ENGİN ÖZKOÇ
(Sakarya) – Ben sana göstereceğim biraz sonra, biraz sonra göstereceğim.
MEHMET MUŞ
(Devamla) – Bak, milletvekilleriniz kanallarının önünde kapanmasın diye
bekliyor; bak, görüyor musunuz? 
Arkadaşlar, suç
örgütü olduğu ortaya çıkmış, devlet de Hükûmet de bununla mücadele ediyor,
ondan sonra, bakın, suç işlediği artık kamuda, kamuoyunda alenileşmiş bir yapı
olduğu ortaya çıktıktan sonra Cumhuriyet Halk Partisi buna sahip çıkıyor. 
CEYHUN İRGİL
(Bursa) – Suç örgütü olduktan sonra siz bunların okullarına para verdiniz mi?
Okullarına teşvik parası verdiniz mi? Suç örgütü olduğunu öğrendikten sonra
milletvekilleriniz çocuklarını okullarına gönderdiler mi, göndermediler mi?
BURCU KÖKSAL
(Afyonkarahisar) – Daha 15 Temmuza kadar okullarına teşvik veriyordunuz siz!
MEHMET MUŞ
(Devamla) - Bakın, burada makamında ağırlıyor makamında, makamında ağırlıyor.
Bakın, şu fotoğraf.
CEYHUN İRGİL
(Bursa) - Kaçınızın çocukları FETÖ okullarında okudu, hepsini biliyoruz. 
MEHMET MUŞ
(Devamla) - Değerli milletvekilleri, görüyor musunuz…
BURCU KÖKSAL
(Afyonkarahisar) – 15 Temmuza kadar siz daha teşvikler veriyordunuz okullara,
FETÖ okullarına!
MEHMET MUŞ
(Devamla) - …Cumhuriyet Halk Partisinin Genel Başkanı kendi makamında
ağırlıyor. 
CEYHUN İRGİL
(Bursa) - Bu kadar pişkinlik olmaz! Tamamınız FETÖ’yle iş birliği yaptınız,
şimdi kalkmış kendinizden başka herkesi FETÖ’cü ilan ediyorsunuz. 
MEHMET MUŞ
(Devamla) - Ne zaman? Bu yapının bir suç örgütü olduğu ortaya çıktıktan sonra
bunları yapıyor. 
CEYHUN İRGİL
(Bursa) - Bu kadar pişkinlik olmaz! Hepiniz FETÖ’yle iş birliği yaptınız!
MEHMET MUŞ
(Devamla) - Yine, bakın, Cumhuriyet Halk Partisinin genel başkan yardımcısı
diyor ki, İzmir Milletvekili Birgül Ayman Güler: “Her ne kadar parti
yönetimimiz inkâr etse de 30 Mart seçimlerinde bir ittifak yaptı, FETÖ’yle
ittifak yaptı.” Ben söylemiyorum, Cumhuriyet Halk Partisinin genel başkan
yardımcısı bu itirafta bulunuyor.
CEYHUN İRGİL
(Bursa) – Çocukların listesini çıkaralım, koyalım önlerine, görsünler bakalım.
Ben biliyorum, Bursa’da hepinizin çocukları o okullara gidiyordu. Hem de 17-25
Aralıktan sonra da almadılar çocuklarını o okullardan. 
MEHMET MUŞ
(Devamla) - Değerli dostlar, yol arkadaşı diyor ki… 
(Mikrofon
otomatik cihaz tarafından kapatıldı)
MEHMET MUŞ
(Devamla) - Suç örgütü olduktan sonra kimseyi yol arkadaşı edinmeyin, benden
size tavsiye. (AK PARTİ sıralarından alkışlar)
BAŞKAN –
Teşekkür ediyorum.
ENGİN ÖZKOÇ
(Sakarya) – Sayın Genel Başkanımıza sataşmada bulunmuştur.
BAŞKAN – Sayın
Özkoç, sabaha kadar buradayız, karşılıklı dinleriz, problem yok, zamanımız da
var. 
Buyurun.
12.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisi
Grup Başkanına sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; televizyonunun
başında bizi izleyen, gerçekten vicdanı bu ülke için sızlayan vatandaşlarımıza
buradan sesleniyorum: Az önce, AKP Grup Başkan Vekili, bizzat Cumhuriyet Halk
Partisi Grup Başkan Vekilini konuşmalarından dolayı tehdit etmiştir bu
kürsüden. Kendisi aynen şöyle ifadede bulunmuştur: “Sayın Özkoç şu anda
milletvekilidir.” Daha sonra “Burası hukuk devleti; bu milletvekilliği de
bitecek, ondan sonra bunun hesabını verecek.” demiştir.
MEHMET
MUŞ (İstanbul) – Özkoç, gülüyorum buna ya! Yapma ya!
ENGİN
ÖZKOÇ (Devamla) – Şimdi, bu söylediği, açık açık Sayın AKP Genel Başkanı Recep
Tayyip Erdoğan’ın “Siz hesabını vereceksiniz.” diyen -hukukla değil, yasalarla
değil- sanki bir kabadayı edasıyla “Hesabını vereceksiniz.” diyen ağzıyla aynı
ağızdır. 
Değerli
arkadaşlarım, şimdi buradan resimler gösteriyor “Çok önceleri” diyor. Sizin
“Çok önceleri” dediğiniz kişinin tam darbe olmadan önce, üç gün önce çekilen
resimleri bakın burada. Burada, üç gün önce çekilen resimleri. Sizin İçişleri
Bakanınızın söylediği sözler burada. Sizin Enerji ve Tabii Kaynaklar
Bakanınızın söylediği sözler burada. Sakarya Milletvekili Şaban Dişli’yi,
kardeşi general olarak bizzat bu darbenin başında olduğu hâlde, başdanışman
ilan eden sizin Cumhurbaşkanınızdır. (CHP sıralarından alkışlar) İşte burada, resmi
burada, kendisi burada. 
Onun
için, siz CHP’ye akıl vermeyi bırakın, bizim aklımız bize yeter; siz kendinizi
nasıl savunacaksınız ileride, onu düşünün. (CHP sıralarından alkışlar) 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Hatip biraz önce, Bank Asyanın önündeki resimleri göstererek
–o giden kişi benim- beni ima ederek sataşmada bulunmuştur; 69’a göre söz
istiyorum. 
SÜREYYA
SADİ BİLGİÇ (Isparta) – Adını vermedi efendim. 
BAŞKAN
– Sizin isminizi vermedi Sayın Tanal. 
MAHMUT
TANAL (İstanbul) – Vermedi, resmimi gösterdi. 
BURCU
KÖKSAL (Afyonkarahisar) – Resmi gösterdi, resmi; Mahmut ağabeyin resmi var
orada. 
BAŞKAN
- Yani “Bank Asyanın kapanmaması için uğraş veren vekiller.” dedi. Eğer uğraş
verdiyseniz kapanmaması için, buyurun, buyurun. 
MAHMUT
TANAL (İstanbul) – Fotoğrafımı gösterdi benim. 
BAŞKAN
– Siz kendiniz üzerinize alıyorsanız, buyurun. 
Lütfen
yeni bir sataşmaya meydan vermeyin. 
13.- İstanbul Milletvekili Mahmut Tanal’ın, İstanbul Milletvekili Mehmet
Muş’un sataşma nedeniyle yaptığı konuşması sırasında şahsına sataşması
nedeniyle konuşması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum. 
Biz bugüne kadar
hep girişimci özgürlüğünü savunduk, hep basın özgürlüğünü savunduk. Eğer kim
FETÖ’nün okullarına çocuğunu, torununu göndermişse Allah belasını versin!
İçinizde kaç kişinin çocuğu var? Bizde gönderen hiç kimse yok.
İLYAS ŞEKER
(Kocaeli) - Hesap açan var, hesap açan. 
MAHMUT TANAL
(Devamla) - Bakın, CHP ne diyor? CHP “Gülen’i bitirin.” diyor.
İLYAS ŞEKER
(Kocaeli) – Bankada hesap açan kim?
EJDER AÇIKKAPI
(Elâzığ) – Sen de FETÖ gibi bela okuyorsun ha? İyi öğrenmişsin.
MAHMUT TANAL
(Devamla) - AKP ne diyor? “Kurtardı.” diyor. 
İLYAS ŞEKER
(Kocaeli) – Terör örgütü ilan edildikten sonra hesap açan kim? 
EJDER AÇIKKAPI
(Elâzığ) - Bela okumayı FETÖ’den öğrendiniz.
MAHMUT TANAL
(Devamla) – İki…
İLYAS ŞEKER
(Kocaeli) – Bankada hesap açan kim? 
MAHMUT TANAL
(Devamla) – İki: Siz…
İLYAS ŞEKER
(Kocaeli) - Bankada hesap açan kim, söyle bakalım? 
MAHMUT TANAL
(Devamla) - İki: FETÖ’nün tüm okullarına 15 Temmuz 2016’ya kadar Millî Eğitim
Bakanı destek verdi mi, vermedi mi? FETÖ’nün tüm okullarına finansmanı sağlayan
iktidar AKP iktidarı.
Üç: O kadar kamu
görevlisini FETÖ’nün sendikalarına üye oldu diye attınız cezaevine ve açığa
aldınız. 15 Temmuza kadar o kamu kurumlarındaki o sendikaların aidatını kesen
kim? Sizin iktidarınız. Sizin kardeşleriniz FETÖ’den içeri alındı. Sizin
amcalarınız, dünürünüz… 
EJDER AÇIKKAPI
(Elâzığ) – Kendinle ilgili suçlamalara cevap ver.
MAHMUT TANAL
(Devamla) - Senin hangi akraban alındı? Senin hangi akraban alındı, bana onu
söyle? 
EJDER AÇIKKAPI
(Elâzığ) – Kendinle ilgili suçlamalara cevap ver.
MAHMUT TANAL
(Devamla) – Elâzığ’dan hangi akraban alındı FETÖ’den, onu gel bana anlat? (CHP
sıralarından alkışlar)
EJDER AÇIKKAPI
(Elâzığ) – Kendinle ilgili suçlamalara cevap ver. Bank Asyaya gel. 
MAHMUT TANAL
(Devamla) - Bakın, AKP içinde ne kadar çok bağıran varsa o kadar FETÖ’cü. 
Sen FETÖ’nün
okullarında okudun mu? Okudun Muşlu. Söyler misin bana, sen onların yurtlarında
kaldın mı, kalmadın mı? 
MEHMET MUŞ
(İstanbul) – Güngören Ticaret Meslek Lisesi...
MAHMUT TANAL
(Devamla) - Onların bursunu aldın mı almadın mı? Gel, bana bunları anlat! 
MEHMET MUŞ
(İstanbul) – Güngören Ticaret Meslek Lisesi lisem. 
MAHMUT TANAL
(Devamla) – Gel, bana bunları anlat Muşlu! 
MEHMET MUŞ
(İstanbul) – Üniversitem Doğu Akdeniz Üniversitesi. 
EJDER AÇIKKAPI
(Elâzığ) – Şu anda FETÖ’nün sözcüsü gibi konuşmayın.
MAHMUT TANAL (Devamla)
- Sen FETÖ’nün hangi okullarında, hangi yurdunda kaldığını, hangi bursu
aldığını da gel, burada anlat. 
Teşekkür ederim.
(CHP sıralarından alkışlar)
EJDER AÇIKKAPI
(Elâzığ) – Çok kızardın ya, çok kızardın. 
MAHMUT TANAL
(İstanbul) – Elâzığ’da anlattıklarını gel, anlat. 
EJDER AÇIKKAPI
(Elâzığ) – Anlatırız.
MAHMUT TANAL
(İstanbul) – Gel, gel. 
BAŞKAN – Evet,
Sayın Tanal…
EJDER AÇIKKAPI
(Elâzığ) – Anlatırız.
İLYAS ŞEKER
(Kocaeli) – Sen niye hesap açtın, gidip?
MEHMET MUŞ
(İstanbul) – Sayın Başkan, ismimi vererek Sayın Tanal sataşıyor.
BAŞKAN – Tamam,
buyurun, siz de anlatın. 
MEHMET MUŞ
(İstanbul) - İlla benden o hatırlatmayı yapmamı istiyor, onun için yapıyor
bunu. Ben de hatırlatacağım Genel Kurula. (AK PARTİ sıralarından alkışlar)
Biliyorsunuz, Mahmut Bey’in ünlü bir tarafı var.
MAHMUT TANAL
(İstanbul) – Okulunu anlat da aldığın bursları anlat da ondan sonra. 
MUSA ÇAM (İzmir)
– Okul hayatını bir anlat bakalım.
BAŞKAN - Buyurun
Sayın Muş. 
14.- İstanbul Milletvekili Mehmet Muş’un, İstanbul Milletvekili Mahmut
Tanal’ın sataşma nedeniyle yaptığı konuşması sırasında şahsına sataşması
nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; öncelikle, Sayın Özkoç’u
bir düzeltelim. 
Sayın Özkoç,
sizi ben tehdit etmem. Size birisi bir şey yapmaya kalksa önce ben itiraz
ederim. Biz burada fikirlerimizi yarıştırıyoruz.
CEYHUN İRGİL
(Bursa) – Enis Berberoğlu gibi mi?
MEHMET MUŞ
(Devamla) - Söylediğim şudur…
CEYHUN İRGİL
(Bursa) – Enis Berberoğlu gibi mi?
MEHMET MUŞ
(Devamla) – Söylediğim şu: Sizin yerinize beni koyun. Şimdi, ben
milletvekiliyim, değil mi? Bugün benimle dostluk kurdunuz ama ben yarın öbür
gün bir suç işlediğim zaman o suç anına kadar ben başka birisiyim, suç
işledikten sonra artık ben suçlu birisiyim. 
ENGİN ÖZKOÇ (Sakarya)
– Hangi suçu işledim?
MEHMET MUŞ
(Devamla) - FETÖ terör örgütü… Bir de sadece sizi değil, bütün
milletvekillerini kastettim veya herhangi bir bireyi kastedelim. 
CEYHUN İRGİL
(Bursa) – Enis Berberoğlu ne yapmış, bir söyle bakalım?
MEHMET MUŞ
(Devamla) – “Suç işledikten önceki ve sonraki” diye hukukta bir terminoloji,
bir tanım vardır. Şimdi, siz peşinen herkesi burada suçlu ilan edemezsiniz ama
suç işlenmeye başladığı andan itibaren orada hukuk devreye girer. 
MEHMET GÖKDAĞ
(Gaziantep) – Kim belirliyor bunu, kim belirliyor?
MEHMET MUŞ
(Devamla) - Bizim Cumhuriyet Halk Partisini eleştirdiğimiz nokta değerli
milletvekilleri burasıdır. Devlet üzerine gidiyor, Hükûmet üzerine gidiyor ama
Cumhuriyet Halk Partisi o dönemde mesafe koymuyor.
CEYHUN İRGİL
(Bursa) – Peki, suçu sizden on yıl önce fark ettiysek, beş yıl önce fark
ettiysek, önerge verdiysek, siz uyanmamışsanız bu kimin suçu? Bu millete bu
kadar zarar verdiniz. 
MEHMET MUŞ
(Devamla) – İkincisi: Bakın, Sayın Tanal iddialarda bulunuyor. Hangi okulda okudum?
Bakın, Türkiye Büyük Millet Meclisi sitesine giriyorsunuz; orada hangi
okullarda okuduğum var. Genç Osman ilkokulu, Genç Osman Ortaokulu, Güngören
Ticaret Meslek Lisesi, katsayılardan dolayı Doğu Akdeniz Üniversitesi,
okullarım bunlar. Washington State Üniversitesinde yüksek lisans, Marmara
Üniversitesinde de doktora yaptım. Kimseden de tek kuruş burs almadım. Tamam
mı? Ama Mahmut Tanal ne yaptı biliyor musunuz? FETÖ’nün kanalları kapanmasın
diye kendisini ortaya attı, polislerle mücadele etti, mücadele etti arkadaşlar.

ŞİRİN ÜNAL
(İstanbul) – Bank Asyaya para da yatırmış. 
MEHMET MUŞ
(Devamla) - Tarık Toros’un odasına gidiyor, diyor ki: “Bütün mücadelemi verdim
ama kanalların kapanmasını engelleyemedim.” Tarık Toros anlatıyor, ben
söylemiyorum. Mahmut Tanal hüngür hüngür ağlamış orada. Sanırsınız gazete
kendisinin, kapanıyor da hüngür hüngür ağlıyor. Mahmut Tanal böyle birisidir.
Bunun bilinmesi lazım. 
SÜREYYA SADİ
BİLGİÇ (Isparta) – Yufka yürekli mi yani?
MEHMET MUŞ
(Devamla) - FETÖ kanalı kapatıldığı için hüngür hüngür ağlayan bir
arkadaşımızdır. 
BAŞKAN –
Birleşime on dakika ara veriyorum. 
Kapanma Saati: 19.04 
ALTINCI OTURUM
Açılma
Saati:19.24
BAŞKAN: Başkan Vekili Ahmet AYDIN
KÂTİP ÜYELER:
Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0----- 
BAŞKAN
– Türkiye Büyük Millet Meclisinin 49’uncu Birleşiminin Altıncı Oturumunu
açıyorum.
Cumhuriyet
Halk Partisi grup önerisi üzerinde konuşmalar tamamlanmıştı…
MAHMUT
TANAL (İstanbul) – Sayın Başkan…
BAŞKAN
– Buyurun Sayın Tanal.
MAHMUT
TANAL (İstanbul) – Değerli Başkanım, Sayın Muşlu konuşmasında…
BAŞKAN
– Muş…
MAHMUT
TANAL (İstanbul) – Evet, özür dilerim, Sayın Muş’un konuşmasında beni ismimi
zikrederek terör örgütüyle ilişkilendirmesi nedeniyle sataşmadan dolayı 69’a
göre söz istiyorum. 
BAŞKAN –
Sataşmadan söz veremiyorum ara verdiğim için. İç Tüzük 60’a göre size söz
vereyim.
MAHMUT TANAL
(İstanbul) – Sayın Başkanım, bakın, siz bilerek ve isteyerek arayı o amaçla
verdiniz. Anayasa’mızın 14’üncü maddesi derki: Hakkın kötüye kullanılması
yasaktır. Sizden istirham ediyorum. Siz bunu bilerek yaptınız.
BAŞKAN – Hakkın
kötüye kullanması değil, en az 10 defa karşılıklı sataşmalar oldu. 
MAHMUT TANAL
(İstanbul) – Ama değil.
BAŞKAN - İç
Tüzük’ten doğan hakkımı kullandım, ara verdim doğal olarak.
MAHMUT TANAL
(İstanbul) – Ama bakın, bunu siz iyiye kullanmadınız, kötüye kullandınız.
Şimdi, ben de diyorum ki: Gayet rahat, karşılıklı, hukukçu olduğumuz için
birbirimizin derdini iyi anlıyoruz. 
BAŞKAN – Evet.
MAHMUT TANAL
(İstanbul) – Yani bunu birbirimize anlatmaya gerek yok. Benim sizden istirhamım
şu: Yani burada açık ve net sataştı, sataşmadan dolayı… Eğer vicdanen, hukuken
“Sataşma yoktur.” diyebiliyorsanız ben bu dediklerimi geri çekerim ama açık ve
net sataşmada bulunmuştur.
BAŞKAN – Ben
hukuken ara verdiğim için sataşmadan söz veremiyorum ama İç Tüzük 60’a göre söz
verebilirim. Benden İç Tüzük’ü ihlal etmemi mi istiyorsunuz bir hukukçu olarak,
değerli bir hukukçu olarak? Ben İç Tüzük’ü nasıl ihlal edeyim?
Buyurun, 60’a
göre…
MAHMUT TANAL
(İstanbul) – Anayasa’yı ihlal ediyorsunuz Başkanım, bırakın İç Tüzük’ü ya!
Allah’tan korkun ya!
BAŞKAN – Ben
ihlal etmiyorum. Ben İç Tüzük’e ve Anayasa’ya uygun bir şekilde yönetiyorum.
Sayın Tanal,
60’a göre size söz vereyim.
Buyurun.
V.- AÇIKLAMALAR (Devam)
32.- İstanbul Milletvekili Mahmut Tanal’ın, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
MAHMUT TANAL
(İstanbul) – Değerli Başkanım, değerli milletvekilleri; Cumhurbaşkanı, AKP’nin
Genel Başkanı ne demişti? “Bizim menzilimiz ile Fetullah Gülen’in menzili
aynıdır. Ne istedin de vermedik?” Bunu ne zaman söylemişti? 15 Temmuz
darbesinden sonra söylemişti. Peki, menzilleri neydi? AKP’nin menzili: 2008
yılında, laik hukuk devletinin eylemsel anlamda yıkım odağı hâline geldiği için
hazine yardımından mahrum edilmişti.
O dönem, yine
17-25 Aralıktan sonra ne olmuştu? Kalkmıştı o dönem Sayın Cumhurbaşkanı -aracı
bularak- Fetullah Gülen’e arayı bulmak için insanları göndermişti.
Yine aynı
şekilde, KHK’yle kapatılan 15 tane üniversiteyi açan, özel kanununu yapan AKP
iktidarı değil midir? 
Aynı zamanda, şu
anda kamudan ihraç edilen, tüm kamu…
(Mikrofon
otomatik cihaz tarafından kapatıldı)
MAHMUT TANAL
(İstanbul) – Özür dilerim.
BAŞKAN –
Tamamlandı efendim.
MAHMUT TANAL
(İstanbul) – Selamlamak için bir söz verebilir misiniz Sayın Başkanım?
BAŞKAN – Tamam,
selamlama tutanağa geçiyor. 
Sayın Tanal,
teşekkür ediyoruz.
MAHMUT TANAL
(İstanbul) – Başkanım, sizden rica ediyorum.
BAŞKAN – Tamam
Sayın Tanal, tutanaklara geçmiştir.
Teşekkür
ediyoruz. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi gündeminin “Kanun Tasarı
ve Teklifleri ile Komisyonlardan Genel Diğer İşler” kısmında yer alan 420, 423,
424, 436, 437, 444, 445, 448, 449, 450, 452, 453, 454, 455, 467, 468, 470, 483,
484, 496, 498, 499 ve 500 sıra sayılı Kanun Tasarılarının yine bu kısmın 1, 2,
3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22 ve
23’üncü sıralarına alınmasına ve diğer işlerin buna göre teselsül ettirilmesine
ilişkin önerisi (Devam)
BAŞKAN –
Cumhuriyet Halk Partisi grup önerisi üzerindeki konuşmalar tamamlanmıştır.
Şimdi, öneriyi
oylarınıza sunuyorum: Kabul edenler... Kabul etmeyenler... Öneri kabul
edilmemiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- Malatya Milletvekili Veli Ağbaba’nın, (2/308) esas numaralı
Ankara’da Barış Meydanı Kurulması Hakkında Kanun Teklifi’nin doğrudan gündeme
alınmasına ilişkin önergesi (4/126)
Türkiye Büyük
Millet Meclisi Başkanlığına
(2/308)
esas numaralı Ankara’da barış meydanı kurulması hakkında kanun teklifimin İç
Tüzük’ün 37’nci maddesi uyarınca doğrudan Genel Kurul gündemine alınmasını arz
ve talep ederim.
 Veli
Ağbaba
 Malatya
BAŞKAN – Önerge
üzerinde teklif sahibi olarak Malatya Milletvekili Veli Ağbaba konuşacaktır.
Sayın Ağbaba, buyurun. (CHP sıralarından alkışlar) 
Süreniz beş dakikadır.
VELİ AĞBABA (Malatya) – Değerli milletvekilleri,
hepinizi saygıyla selamlıyorum. 
Hepinizin bildiği gibi, 10 Ekim 2015’te Türkiye
tarihinin en büyük katliamı Ankara’nın göbeğinde gerçekleşti. Aslında, adım
adım gelen, herkesin gördüğü, izlediği bir katliamdı. Aynen Marquez’in “Kırmızı
Pazartesi”de anlattığı cinayetin hikâyesine benziyordu. Herkes gördü ama
maalesef müdahale edilmedi. 5 Haziranda Diyarbakır mitinginde atılan bomba,
ardından 20 Temmuz’da Suruç’ta patlatılan canlı bomba, 10 Ekim’de yapılacak
katliamın aslında işaret fişeği gibiydi. Sadece 10 Ekim mi? Hayır tabii ki.
Atatürk Havalimanı’nda yapılan alçakça saldırının, Reina saldırısının, Urfa
düğününde patlayan bombaların habercisi aslında bu atılan bombalardı. 
Peki, Türkiye
nasıl geldi buraya? Değerli arkadaşlar, Ankara, İstanbul neden Bağdat’a,
Kabil’e benzedi? Bunun cevabını da Hükûmetin izlediği Suriye politikasında
görebilirsiniz. Öngörüsü olmayan, yanlış politika maalesef yüzlerce
yurttaşımızın katledilmesine, öldürülmesine sebep oldu. Hükûmeti defalarca
uyardık, “Suriye politikanız yanlış.” dedik “Türkiye’yi ateşe atıyorsunuz.”
dedik ama gözü kararmış bir siyasetle Türkiye maalesef, ateşin tam ortasına
atıldı. Türkiye sınırı yol geçen hanına döndü, maalesef, dünyadaki eli kanlı
teröristler Türkiye sınırlarından geçerek Suriye’ye gitti. Hükûmet bu gruplara
her türlü desteği, şefkati verdi. Sadece Suriye rejimine düşman olduğu için
terör gruplarına hem sınırlarımız açıldı hem de Türkiye’nin birçok ilinden bu
örgüte eleman kazandırıldı ve bunların sonunda ismi bilinen eli kanlı katiller
özel arabalarıyla mola vererek, çay içerek geldiler, Türkiye’nin göbeğinde
katliamı gerçekleştirdiler. Bu katillerin ismini MİT biliyordu, Emniyet
biliyordu ama hiç kimse engellemedi. Öyle ihmaller var ki normal bir ülkede
olsa hükûmet istifa eder. Ama maalesef, 10 Ekim katliamını organize etmekle
suçlanan firari IŞİD yöneticisi Edremit Türe polis takibindeyken hastanede
tedavi gördü. IŞİD’in Türkiye sorumlusu olarak bilinen İlhami Balı, polis
takibindeyken IŞİD militanlarını hastanede ziyaret etti, onları sevk ettirdi.
Bu ihmallerin
çok daha fazlası vardı katliam öncesinde. Hele, katliam esnasında yaşananlar
çok daha üzüntü verici değerli milletvekilleri. Akrep tipi zırhlı araçlar insan
parçalarının üzerinden geçti. Polis yaralılara ve onlara yardım etmek
isteyenlere biber gazı sıktı. İhmali, hatta kastı aşan bir durum var. Ne oldu
peki? Bu kadar ihmal var, kasıt var, bir tek kişi bile bedelini ödemedi. Ne
oldu? “Anket yaptık, oylarımız arttı.” diyen bir Başbakan, sırıtan müsteşarlar…
Devletin hazırladığı raporlarda bunlar var ama ne Hükûmet ne Emniyet, hatta bir
tek bekçi bile bu katliamdan sorumlu tutulup yargılanmadı. Değerli arkadaşlar,
ne yapıldı? Acılarını yaşamak isteyen, evlatlarını anmak isteyen ailelerin
üzerine her 10 Ekim günü gaz sıkıldı, polis şiddeti uygulandı; hatta, sendika
binalarına kadar girilerek bu insanlara şiddet uygulandı. 
Değerli
arkadaşlar, şimdi, cumhuriyet tarihinin en kanlı katliamının hafızalardan
silinmemesi gerekiyor. Bakın, 1993’te Almanya’da Türk kökenli Genç ailesinin
oturduğu evi Neonaziler yaktı. O binanın yerine gökdelen dikilmedi, anıt
yapıldı. Almanya, Nazi katliamının unutulmaması için elinden geleni yapıyor.
Daha dün 15
Temmuzu yaşadık, 15 Temmuzda ağır bir darbe girişimi yaşadık. Oradaki, şehit
olan insanlarımızın adına anıtlar dikiliyor. Yine, IŞİD katillerinin yapmış
olduğu Atatürk Havalimanı katliamından sonra Atatürk Havalimanı’nın önüne
anıtlar dikildi.
Değerli
arkadaşlar, insanlar arasında ayrım yapıyorsunuz, yaşayan insanlar arasında
ayrım yapıyorsunuz ama katledilen, şehit olan insanlar arasında lütfen ayrım
yapmayın. Nasıl ki Atatürk Havalimanı’nda IŞİD katilleri tarafından katledilen
insanlar için anıt dikiyorsanız, 10 Ekimde çocuklarını kaybedenlerin, barış
güvercinlerinin adına da lütfen anıt dikin ve buradaki meydanın barış meydanı
yapılmasını sağlayın. (CHP sıralarından alkışlar) Bu konuda desteklerinizi
bekliyorum. 
Bir
de biraz önce yapılan tartışmaya değinmek istiyorum. Biraz önce, sayın grup
başkan vekili, Ermeni soykırımıyla ilgili bir şey söyledi. Değerli arkadaşlar,
bizim tarihimizde Türk Bayrağı, Azeri Bayrağı yasaklandığında Hükûmet AKP’ydi.
Bursa’da Türkiye-Ermenistan maçında Türk Bayrağı’nı, Azerbaycan Bayrağı’nı
yasaklayan sizsiniz. 
“PYD”
diyor, “PYD.” PYD’nin Eş Başkanı Salih Müslim’i Ankara’nın devlet
koridorlarında ağırlayan, özel uçakla getirip götüren de sizsiniz.
(Mikrofon
otomatik cihaz tarafından kapatıldı)
VELİ
AĞBABA (Devamla) - Cumhuriyet Halk Partisine ne Fetullahçı ne de terör damgası
yapışamaz. Bilin ki Fetullah varsa sizin sayenizde. Fetullah, devlete falan
sızmamıştır, AKP tarafından devlete yerleştirilmiştir. 249 şehit varsa o da
sizin sayenizdedir. (CHP sıralarından alkışlar)
BAŞKAN
– Sayın Muş, 60’a göre bir söz talebiniz var. 
Buyurun
bir dakika lütfen. 
V.- AÇIKLAMALAR (Devam)
33.- İstanbul Milletvekili Mehmet Muş’un, Türkiye Cumhuriyeti devletinin
DEAŞ’la mücadelesindeki kararlılığının tartışmaya açılacak bir konu olmadığına
ilişkin açıklaması
MEHMET
MUŞ (İstanbul) – Sayın Başkan, teşekkür ediyorum. 
Burada
ortaya atılan bazı iddialarla alakalı bazı paylaşımlarda bulunmak istiyorum. 
Türkiye
Cumhuriyeti devleti, DEAŞ terör örgütüne karşı en kararlı ve en büyük
mücadeleyi veren devlettir. Bakın, binlercesi sınır dışı edildi, binlercesi
hapishanelerde; yetmedi, sınır ötesinde sınır ötesi operasyonu yapıldı ve DEAŞ
terör örgütü sınırlarımızdan uzaklaştırıldı. Bunu yapan Türkiye Cumhuriyeti
devletidir ve AK PARTİ iktidarıdır. Bakın, DEAŞ’ın içerisinde olan teröristleri,
dünyanın farklı yerlerinden gelmiş, geçmek üzere olduğu pek çok noktada Türkiye
Cumhuriyeti devleti yakalamış, sınır dışı etmiştir. Dolayısıyla burada, Türkiye
Cumhuriyeti devletinin DEAŞ’la mücadelesindeki kararlılığı tartışılacak veya
tartışmaya açılacak bir konu değildir. 
Teşekkür
ederim. 
BAŞKAN
– Teşekkür ediyorum. 
VI.- BAŞKANLIĞIN GENEL KURULA SUNUŞLARI (Devam)
B) Önergeler (Devam)
1.- Malatya Milletvekili Veli Ağbaba’nın, (2/308) esas numaralı
Ankara’da Barış Meydanı Kurulması Hakkında Kanun Teklifi’nin doğrudan gündeme
alınmasına ilişkin önergesi (4/126) (Devam)
BAŞKAN
- İç Tüzük 37 önergesini oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Gündemin
“Sözlü Sorular” kısmına geçiyoruz. 
IX.- SÖZLÜ SORULAR VE CEVAPLARI(x)
1.- Trabzon Milletvekili Haluk Pekşen’in, ceza ve tevkifevleriyle ilgili
sorunlara ilişkin Adalet Bakanından sözlü soru önergesi (6/63) ve Bilim, Sanayi
ve Teknoloji Bakanı Faruk Özlü’nün cevabı
2.- Niğde Milletvekili Ömer Fethi Gürer’in, asansörler ve yürüyen
merdivenlerle ilgili çeşitli hususlara ilişkin sözlü soru önergesi (6/165) ve
Bilim, Sanayi ve Teknoloji Bakanı Faruk Özlü’nün cevabı
3.- Muş Milletvekili Ahmet Yıldırım’ın, yenilenebilir enerjiyle ilgili
yürütülen çalışmalara ilişkin sözlü soru önergesi (6/212) ve Bilim, Sanayi ve
Teknoloji Bakanı Faruk Özlü’nün cevabı
4.- İstanbul Milletvekili Barış Yarkadaş’ın, Türk Patent Enstitüsü
Markalar Dairesi Başkanlığına ve coğrafi işaret çalışmalarına ilişkin sözlü
soru önergesi (6/216) ve Bilim, Sanayi ve Teknoloji Bakanı Faruk Özlü’nün
cevabı
5.- Kocaeli Milletvekili Haydar Akar’ın, Türkiye Cumhuriyeti Kimlik
Kartı Projesi’ne ve Proje kapsamında TÜBİTAK’ın geliştirdiği Ulusal Akıllı Kart
Çipi’ne ilişkin sözlü soru önergesi (6/261) ve Bilim, Sanayi ve Teknoloji
Bakanı Faruk Özlü’nün cevabı
6.- Trabzon Milletvekili Haluk Pekşen’in, Vakfıkebir Organize Sanayi
Bölgesi’ne ilişkin sözlü soru önergesi (6/264) ve Bilim, Sanayi ve Teknoloji
Bakanı Faruk Özlü’nün cevabı
7.- Muş Milletvekili Ahmet Yıldırım’ın, KOSGEB’den hibe veya teşvik alan
işletmelere ilişkin sözlü soru önergesi (6/322) ve Bilim, Sanayi ve Teknoloji
Bakanı Faruk Özlü’nün cevabı
8.- Trabzon Milletvekili Haluk Pekşen’in, Şanlıurfa’daki organize sanayi
bölgelerine ilişkin sözlü soru önergesi (6/324) ve Bilim, Sanayi ve Teknoloji
Bakanı Faruk Özlü’nün cevabı
9.- Niğde Milletvekili Ömer Fethi Gürer’in, yurt dışına satış gibi
gösterilerek yurt içine yapılan şeker satışına ve alınan önlemlere ilişkin
Gümrük ve Ticaret Bakanından sözlü soru önergesi (6/424) ve Bilim, Sanayi ve
Teknoloji Bakanı Faruk Özlü’nün cevabı
10.- Niğde Milletvekili Ömer Fethi Gürer’in, yüksek yoğunluklu
tatlandırıcı ithalatına sınırlama getirilmesine ilişkin sözlü soru önergesi
(6/425) ve Bilim, Sanayi ve Teknoloji Bakanı Faruk Özlü’nün cevabı
11.- Niğde Milletvekili Ömer Fethi Gürer’in, şeker üreten şirketlerin
denetimine ilişkin sözlü soru önergesi (6/426) ve Bilim, Sanayi ve Teknoloji
Bakanı Faruk Özlü’nün cevabı
12.- Niğde Milletvekili Ömer Fethi Gürer’in, Şeker Enstitüsünün
bütçesine ve yeniden yapılandırılmasına yönelik çalışmalara ilişkin sözlü soru
önergesi (6/427) ve Bilim, Sanayi ve Teknoloji Bakanı Faruk Özlü’nün cevabı
13.- Niğde Milletvekili Ömer Fethi Gürer’in, Şeker Kurumunun idari
giderleri için tahsil edilen katılım paylarına ilişkin sözlü soru önergesi
(6/428) ve Bilim, Sanayi ve Teknoloji Bakanı Faruk Özlü’nün cevabı
14.- Niğde Milletvekili Ömer Fethi Gürer’in, Türkiye Şeker Fabrikaları
AŞ’ye bağlı fabrikalarda rafineri kısmında şekerle temas eden makine ve aksamların
krom nikel malzeme ile değiştirilmesine ilişkin sözlü soru önergesi (6/429) ve
Bilim, Sanayi ve Teknoloji Bakanı Faruk Özlü’nün cevabı
15.- Niğde Milletvekili Ömer Fethi Gürer’in, Türkiye Şeker Fabrikaları
AŞ’nin personel ihtiyacına ilişkin sözlü soru önergesi (6/430) ve Bilim, Sanayi
ve Teknoloji Bakanı Faruk Özlü’nün cevabı
16.- Niğde Milletvekili Ömer Fethi Gürer’in, Türkiye Şeker Fabrikaları
AŞ’nin üretim maliyetlerinin düşürülmesine yönelik çalışmalara ilişkin sözlü
soru önergesi (6/431) ve Bilim, Sanayi ve Teknoloji Bakanı Faruk Özlü’nün
cevabı
17.- Niğde Milletvekili Ömer Fethi Gürer’in, kamu kurum ve
kuruluşlarının yazılım projelerine ilişkin sözlü soru önergesi (6/472) ve
Bilim, Sanayi ve Teknoloji Bakanı Faruk Özlü’nün cevabı
18.- Niğde Milletvekili Ömer Fethi Gürer’in, Bor Şeker Fabrikasının
teknolojik bakımdan yenilenmesine yönelik çalışmalara ilişkin sözlü soru
önergesi (6/637) ve Bilim, Sanayi ve Teknoloji Bakanı Faruk Özlü’nün cevabı
19.- Niğde Milletvekili Ömer Fethi Gürer’in, KOSGEB kredilerinden
kahvecilerin yararlandırılmadığı iddiasına ilişkin sözlü soru önergesi (6/675)
ve Bilim, Sanayi ve Teknoloji Bakanı Faruk Özlü’nün cevabı
20.- Niğde Milletvekili Ömer Fethi Gürer’in, Niğde Demirciler ve Oto
Tamircileri Odası üyelerinin KOSGEB kredisinden yararlanamadığı iddiasına
ilişkin sözlü soru önergesi (6/676) ve Bilim, Sanayi ve Teknoloji Bakanı Faruk
Özlü’nün cevabı
21.- Niğde Milletvekili Ömer Fethi Gürer’in, Niğde’nin Bor ilçesindeki
Karma Organize Sanayi Bölgesinde “Teknoloji Park” kurulması ile ilgili
yürütülen çalışmalara ilişkin sözlü soru önergesi (6/677) ve Bilim, Sanayi ve
Teknoloji Bakanı Faruk Özlü’nün cevabı
22.- Niğde Milletvekili Ömer Fethi Gürer’in, imalat sanayinde son beş
yılda açılan ve kapanan iş yerlerine ilişkin sözlü soru önergesi (6/794) ve
Bilim, Sanayi ve Teknoloji Bakanı Faruk Özlü’nün cevabı
23.- Ağrı Milletvekili Dirayet Dilan Taşdemir’in, TÜBİTAK projelerinde
yer alan akademisyenlere ilişkin sözlü soru önergesi (6/890) ve Bilim, Sanayi
ve Teknoloji Bakanı Faruk Özlü’nün cevabı
24.- Niğde Milletvekili Ömer Fethi Gürer’in, 2016 ve 2017 yıllarında
imalat sanayinde işe başlayan ve işten çıkarılan kişi sayısı ile aynı dönemde
açılan ve kapanan iş yeri sayısına ilişkin sözlü soru önergesi (6/917) ve
Bilim, Sanayi ve Teknoloji Bakanı Faruk Özlü’nün cevabı
25.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda özelleştirilmesi öngörülen
Zonguldak’taki bir maden sahasına ilişkin Başbakandan sözlü soru önergesi
(6/958) ve Bilim, Sanayi ve Teknoloji Bakanı Faruk Özlü’nün cevabı
26.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda özelleştirilmesi öngörülen
maden sahaları arasında redevans marifetiyle işletilen saha olup olmadığına
ilişkin Başbakandan sözlü soru önergesi (6/959) ve Bilim, Sanayi ve Teknoloji
Bakanı Faruk Özlü’nün cevabı
27.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda özelleştirilmesi öngörülen
maden sahaları arasında gösterilen Zonguldak’taki bir maden sahasına ilişkin
Başbakandan sözlü soru önergesi (6/962) ve Bilim, Sanayi ve Teknoloji Bakanı
Faruk Özlü’nün cevabı
28.- Bartın Milletvekili Muhammet Rıza Yalçınkaya’nın, Özelleştirme
İdaresi Başkanlığı tarafından hazırlanan bir raporda yer alan Zonguldak’taki
bir maden sahasına termik santral kurulup kurulmayacağına ilişkin Başbakandan
sözlü soru önergesi (6/963) ve Bilim, Sanayi ve Teknoloji Bakanı Faruk Özlü’nün
cevabı
BAŞKAN – Sayın
milletvekilleri, soru-cevap işlemine ayrılan süreyi daha verimli kullanmak için
öngörülen önergelerin okunması işlemi yapılmayacaktır. Önergeler tam metin
hâlinde tutanak dergisinde bastırılmaktadır. Ayrıca, cevaplanacağı önceden
bildirilen soru önergelerinin özet bilgilerini içeren liste gruplara
dağıtılmıştır. 
Sözlü soru
önergelerini cevaplandırmak üzere Bilim, Sanayi ve Teknoloji Bakanımız Sayın
Faruk Özlü’yü kürsüye davet ediyorum. 
Buyurun Sayın
Bakanım. (AK PARTİ sıralarından alkışlar)
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Sayın Başkan, değerli milletvekilleri;
Bakanlığımıza yöneltilen sözlü soru önergelerini cevaplandırmak üzere söz almış
bulunuyorum. Sözlerimin başında yüce heyetinizi saygıyla selamlıyorum.
Değerli
milletvekilleri, Bilim, Sanayi ve Teknoloji Bakanlığı olarak araştırma
geliştirmeye, inovasyona, tasarıma verdiğimiz büyük desteğe bu yıl da devam
edeceğiz. Geçmiş yıllarda bu alanlara yaptığımız yatırımların meyvelerini
almaya başladık. 2017 yılının Temmuz ayında hayata geçirdiğimiz üretim reform
paketi, Türk sanayimiz için, tüm sanayimiz için olumlu sonuçlar vermeye
başlamıştır. Aynı şekilde, Sınai Mülkiyet Kanunu’yla da önemli bir aşama
kaydettik. 2017 yılı, araştırma geliştirme ve tasarımda bir sıçrama yılı oldu.
2017 yılında 437 adet AR-GE merkezi ve 136 adet tasarım merkezi kurduk. Böylece
773 AR-GE merkezi, 142 tasarım merkezi sayısına ulaştık. Yine, 2017’de 5 yeni
teknoloji geliştirme bölgesi kurduk. Teknoparklarımızın sayısı 69’a ulaştı. Bu
sene AR-GE merkezi sayımızı en az bine, tasarım merkezi sayımızı da en az
250’ye yükseltmeyi planlıyoruz. Teknopark sayımızı da inşallah 80’e
çıkaracağız. 
Araştırma
geliştirmeye, tasarıma ve teknolojiye yaptığımız yatırımlar sonucunda patent ve
marka sayımız da hızlı bir şekilde artmıştır. Toplam patent sayımız 65 bine,
toplam marka sayımız 925 bine, toplam coğrafi işaret sayımız ise 303’e
ulaşmıştır. 
2017’de
organize sanayi bölgeleri içinde teknik kolejler kurmaya başladık. Millî Eğitim
Bakanlığımızla bir protokol imzaladık; 300 OSB’ye 300 teknik kolej çalışması
kapsamında 2018 yılında 10 adet teknik kolej kurmayı planlıyoruz. Üretim reform
paketi kapsamında 10 ilde 11 sanayi sitesinin taşınması çalışmaları devam
ediyor. 2018 yılında da bu sürece devam edeceğiz. 
Değerli
milletvekilleri, 2017 yılında 274 bin KOBİ’ye 6,7 milyar lira kredi verdik.
Ayrıca, genç girişimcilerin desteklenmesi, KOBİ’lerimizin markalaşması, AR-GE
faaliyetlerinin geliştirilmesi amacıyla KOSGEB bütçesine ayırdığımız kaynağı
geçen yıla göre yüzde 60 oranında artırdık ve 1,7 milyar liraya çıkardık. 
ÖMER
FETHİ GÜRER (Niğde) – Bakanımız sorulara cevap vermiyor, Bakanlık çalışmalarını
anlatıyor. 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Değerli Başkan, değerli
milletvekilleri; Ocak 2016 ile Ocak 2018 tarihleri arasında Bakanlığımıza
toplam 30 adet sözlü soru önergesi tevcih edilmiştir. Bunlardan 16 tanesi Niğde
Milletvekili Sayın Ömer Fethi Gürer, 4 tanesi Bartın Milletvekili Sayın Rıza
Yalçınkaya ve 3 tanesi Trabzon Milletvekili Sayın Haluk Pekşen tarafından
sorulmuştur. Sözlü soru önergelerinin 4 tanesi Başbakanlık, 1 tanesi Adalet
Bakanlığından intikal ederken 25 önerge de doğrudan Bakanlığımıza
gönderilmiştir.
Değerli
milletvekilleri, bu önergelerin 10 adedi şeker fabrikaları ve üreticileri,
nişasta bazlı şeker ve Şeker Kurumuyla ilgilidir. Geri kalan 19 adet önergenin konuları ise
ağırlıklı olarak KOSGEB destekleri, imalat sanayisinde açılan ve kapatılan
işletmeler, OSB’ler, coğrafi işaret başvuruları, asansör denetimleri ve AR-GE
merkezleriyle ilgilidir. Şimdi, izninizle bu önergelerle ilgili tek tek sorulan
soruları cevaplandıracağız. 
Bartın
Milletvekili Sayın Rıza Yalçınkaya’nın, Başbakanımız Sayın Binali Yıldırım’ın
cevaplamaları için sorduğu (6/958), (6/959), (6/962), (6/963) esas numaralı
Sözlü Soru Önergelerine cevaplarımıza geçiyorum. Özelleştirme İdaresi
bünyesinde Türkiye Taşkömürü Kurumuna yani TTK’ye ait maden sahalarının
özelleştirilmesine ilişkin bir çalışma bulunmamaktadır. Aynı şekilde,
Zonguldak’ta Türkiye Taşkömürü Kurumunun ruhsat sahibi olduğu 600 milyon ton
rezervin bulunduğu sahada santral kurulmasına ilişkin bir çalışma veya
hazırlığı da yoktur. 
Değerli
milletvekilleri, Niğde Milletvekili Sayın Ömer Fethi Gürer’in (6/424), (6/425),
(6/426), (6/427), (6/428), (6/429), (6/430), (6/431), (6/436) ve (6/637) esas
numaralı 10 adet sözlü soru önergesine ilişkin cevaplarımı arz ediyorum. 
Değerli
milletvekilleri, CHP Niğde Milletvekili Sayın Ömer Fethi Gürer’in, nişasta
bazlı şeker, şeker fabrikaları, TÜRKŞEKER ve Şeker Kurumuyla ilgili olarak
Bakanlığımıza 2016 yılı başından bu yana tevcih etmiş olduğu 10 adet sözlü soru
önergesini topluca cevaplandırmak istiyorum. Ancak biliyorsunuz ki Türkiye
Şeker Kurumu, Bakanlar Kurulumuzca 24/12/2017 tarihli ve 30280 sayılı Resmî
Gazete’de yayınlanan 696 sayılı KHK’yle kapatıldı. Şeker Kurumuna ve Şeker
Kuruluna yapılmış olan atıflar Gıda, Tarım ve Hayvancılık Bakanlığına yapılmış
sayıldı. Gıda, Tarım ve Hayvancılık Bakanlığı bundan böyle kotaların tespiti,
denetim, iç fiyat, arz-talep dengesi ve spekülatif etkileri dikkate alarak
şeker ticaretine ilişkin kuralları belirleyecek. Dolayısıyla Bakanlığımızın,
Şeker Kurumuyla herhangi bir ilişkisi kalmamıştır. 
Bununla beraber,
Şeker Kurumunun, Bakanlığımızın ilişkili kuruluşu statüsünde olduğu dönemlerde
bu kurumun görev, yetki ve sorumluluklarının şeker piyasasındaki diğer
aktörlerle sıklıkla karıştırıldığını üzülerek belirtmek istiyorum. Öyle ki
Şeker Kurumunun görev tanımı ve faaliyetleri içerisinde bulunmayan hususlarla
ilgili olarak bugüne kadar sayın milletvekillerimizden çok sayıda soru önergesi
gelmiştir. Hâlbuki Şeker Kurumu 4634 sayılı Şeker Kanunu’yla kurulmuş olup bu
Kanun’un amacı, yurt içi talebin yurt içi üretimle karşılanmasından ve
gerektiğinde ihracata yönelik olarak Türkiye’de şeker rejimini, şeker
üretimindeki usul ve esaslar ile fiyatlandırma, pazarlama şart ve yöntemlerini
düzenlemekten ibaret idi. Diğer taraftan TÜRKŞEKER -yani Türkiye Şeker
Fabrikaları Anonim Şirketi- ise 4046 sayılı Özelleştirme Uygulamaları Hakkında
Kanun’a tabi bir iktisadi devlet teşekkülüdür. Şeker pancarı üretimini, Şeker
Kanunu gereğince, Şeker Kurulu tarafından tahsis edilen kota çerçevesinde,
mevcut stoklarını ve bünyesinde bulunan fabrikaların kapasitelerini göz önünde bulundurarak
gerçekleştirir. Üretim planlamasını Bakanlar Kurulu kararıyla yayımlanan usul
ve esaslar çerçevesinde yapar ve bünyesinde 25 adet şeker fabrikası yer alır. 
TÜRKŞEKER’in
Bakanlığımızla herhangi bir ilgisi bulunmamaktadır. Bundan dolayıdır ki sözlü
önergeler arasında TÜRKŞEKER ve bünyesindeki şeker fabrikalarıyla ilgili olan 4
tanesini, yani (6/429), (6/430), (6/431) ve (6/637) esas numaralı Sözlü Soru
Önergelerini bugün burada cevaplandırmayacağım. Bahse konu soruların muhatabı
Türkiye Şeker Fabrikaları Anonim Şirketidir. 
ÖMER FETHİ GÜRER
(Niğde) – Onlar KİT olarak kime bağlı, hangi bakanlığa bağlı Sayın Bakan?
BİLİM, SANAYİ VE
TEKNOLOJİ BAKANI FARUK ÖZLÜ (Devamla) - Benzer şekilde, Şeker Enstitüsü de
Ankara Şeker Fabrikası kampüsü içinde 1967 yılında kurulan bir kurum olarak
Bakanlığımın yetki alanı dışındadır. Dolayısıyla (6/427) esas numaralı Sözlü
Soru Önergesi’ni de geçiyorum. 
Değerli
arkadaşlar kalan sorulara gelince, (6/428) esas numaralı Sözlü Soru Önergesi’ne
cevap olarak: “C şekerini Kurul kararı dışında iç piyasada satan veya bedelsiz
devredenler hakkında birinci fıkrada öngörülen cezalar uygulanır.” hükmüne
istinaden gerekli idari para cezaları uygulanmıştır. Ancak, Kabahatler
Kanunu’na göre, idari para cezalarının tahsil edilebilmesi için bunların
kesinleşmiş olması gerekmektedir. Öte yandan, yüksek yoğunluklu
tatlandırıcıların nihai tüketiciye ulaşmalarına kadarki süreç, mülga Şeker
Kurumunca yakinen takip edilerek ithalatla ilgili uygunluk belgeleri de yine bu
minvalde verilmiştir. 
ÖMER FETHİ GÜRER
(Niğde) – Faydalı bir kurumdu ama kaldırdınız. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) - Bu arada, şeker üreten şirketlerin kota
dışı satış veya başka ürün adıyla satış yapıp yapmadıkları ve ilgili mevzuata
göre pancar temin edip etmediklerinin denetimi, mülga Şeker Kurumu bünyesinde
oluşturulan İzleme ve Denetleme Grup Başkanlığınca yürütülmüştür. Bahse konu
denetim faaliyetlerinde Şeker Kurumu personelinin -ki bunlar 52 kişidir-
neredeyse tamamı görev almıştır.
(6/428) esas
numaralı Sözlü Soru Önergesi’nde ise, Şeker Kurumunun idari giderleri için
tahsil edilen katılım paylarının tüm şeker üreten firmalardan alınması için
mevzuat değişikliğinin düşünülüp düşünülmediği sorulmaktadır. Şeker Kurumu
kapatıldığı için sanırım artık bu soruyu da cevaplama gereği ortadan kalkmış
bulunuyor.
Mülga Şeker
Kurumunun geçmiş faaliyetleriyle ilgili 1/6/2016 tarihli son bir önergedeyse
Avrupa Birliğinde yüzde 5 olduğu iddia edilen nişasta bazlı şeker kotalarının
ülkemizde niçin Bakanlar Kurulu kararıyla artırıldığı sorulmaktadır. 
Esasen
ülkelerarası karşılaştırma yapılırken verilerin aynı temelde olması önemlidir.
Avrupa Birliği nişasta bazlı şeker türlerinin toplamı için değil sadece nişasta
bazlı şekerin bir türü olan izoglikoz için kuru madde bazında kota tahsis
etmektedir. Türkiye’de ise glikoz, izoglikoz ve kristal fruktoz dâhil tüm
nişasta bazlı şeker türleri için kota tahsis edilmektedir. 
Ayrıca, mülga
4634 sayılı Şeker Kanunu bu şeker türlerini kanun kapsamına dâhil ederek ülke
toplam kotasından alacağı payı belirli bir seviyede sınırlamıştır. Kanunla yeni
nişasta bazlı şeker fabrikası kurulması için Şeker Kurumundan kota temini
zorunluluğu getirilmiştir. Ancak Şeker Kurumu görüşünün icrai bağlayıcılığı
bulunmamaktadır. Bakanlar Kurulunun yasal artırım oranı ile kurum görüşü
arasında farklılıklar olabilmektedir. Zaten Bakanlar Kurulumuz nişasta bazlı
şeker kotalarını her yıl ihtiyaçlar çerçevesinde değişen oranlarda artırmasına
karşın nişasta bazlı şekerin pazar payı yükselmemiş tam tersine azalmıştır. 
ÖMER FETHİ GÜRER
(Niğde) – O bilgi yanlış Bakanım. Yalnız bu yıl, 2017’de nişasta bazlı giriş
arttı. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) - Değerli milletvekilleri, Niğde
Milletvekili Sayın Ömer Fethi Gürer’in (6/165) esas numaralı Sözlü Soru
Önergesi’ni cevaplandırıyorum.
1) Ülkemizde
yaklaşık 477 bin adet asansör vardır. 2017 yılında 356 bin asansörün periyodik
kontrol faaliyetleri yapılmış ve 87 bin asansöre kırmızı etiket
iliştirilmiştir. 
2) Asansörlere,
asansör montaj firmalarına ve bakım firmalarına yönelik piyasa gözetim ve
denetim faaliyeti yürütüyoruz. 2017’de 7.120 adet asansör ve asansör firması
denetlendi. 2.358 adedinde uygunsuzluk bulundu ve 7 milyon Türk lirası idari
para cezası uygulandı. 
3) PGD işini toplam
139 denetim personelimizle yürütüyoruz. Ayrıca, 31 tane A tipi muayene
kuruluşumuzda 847 personel istihdam edilmektedir. 
4) Ara eleman
yetiştirmek için meslek liselerinde asansör bölümleri açıyoruz -Bursa, İstanbul
ve Ankara gibi- ve eğitim alanı asansör olan yeni meslek liseleri kuruyoruz. 
Değerli
milletvekilleri, Muş Milletvekili Sayın Ahmet Yıldırım’ın (6/212) esas numaralı
Sözlü Soru Önergesi’ni cevaplandırıyorum. Bakanlığımız ilgili kuruluşlarından
TÜBİTAK Marmara Araştırma Merkezi, Enerji ve Tabii Kaynaklar Bakanlığıyla
birlikte birçok AR-GE projesi yürütüyor. Örneğin, Enerji Bakanlığıyla güneş
enerjisi konusunda, Fotovoltaik Temelli Güneş Enerjisi Santral Teknolojilerinin
Geliştirilmesi -kısa adı MİLGES- Projesi kapsamında çalışıyoruz. Pilot uygulama
olarak Şanlıurfa Ceylânpınar TİGEM işletmelerinde 10 megavat kapasiteli bir
güneş enerjisi santrali kuracağız. Ayrıca, rüzgâr enerjisi üretimi konusunda,
Millî Rüzgâr Enerji Sistemleri Geliştirilmesi ve Prototip Türbin Üretimi
-MİLRES- kapsamında da çalışıyoruz. Bu projenin toplam bütçesi 10 milyon Türk
lirasıdır. Hidroelektrik Santral Bileşenlerinin Yerli Olarak Tasarımı ve
Üretimi yani MİLHES Projesi ise bir diğer ortak projemizdir. Bu projenin
bütçesi 22 milyon Türk lirasıdır. Kısacası, yenilenebilir enerji, Bakanlık
olarak üzerinde hassasiyetle durduğumuz, iş birliği yaptığımız ve
desteklediğimiz konulardandır. 
Değerli
milletvekilleri, İstanbul Milletvekili Sayın Barış Yarkadaş’ın (6/216) esas
numaralı Sözlü Soru Önergesi’ni cevaplandırıyorum. Cevap 1, 2, 3, 4 için ifade
ediyorum. Ülkemizde 15 Ocak 2018 tarihi itibarıyla 315 tescilli coğrafi işaret
mevcuttur.
MAHMUT TANAL
(İstanbul) – Sayın Bakanım, bu, Ömür Eylem Muş’un sizdeki görevi ne?
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – 10 Ocak 2017 tarihinde yürürlüğe giren
6769 sayılı Sınai Mülkiyet Kanunu’yla Türk Patent ve Marka Kurumu bünyesinde
Coğrafi İşaretler Dairesi Başkanlığını kurduk. Böylece, coğrafi işaret ve
geleneksel ürün adı başvurularının incelenmesi, tescil edilmesi, korunması,
bunlarla ilgili bilgilendirme ve farkındalık çalışmalarının yürütülmesi
görevleri artık daha iyi bir şekilde yerine getiriliyor. Öte yandan, AB’ye
başvurusu yapılan coğrafi işaretlerin tescil işlemleri AB Komisyonu nezdinde
yürütülüyor. Burada diğer ülkelerle ikili müzakereler söz konusu değildir.
Ayrıca, ülkemizden Komisyona yapılan coğrafi işaret başvurularının tescil
işlemlerinin hızlandırılması için Türk Patent ve Marka Kurumu tarafından,
başvuru yapan kuruluşlara teknik destek sağlıyoruz. 
MAHMUT TANAL
(İstanbul) – Sayın Bakanım, bu, Ömür Eylem Muş sizde hangi birimde çalışıyor,
uzmanlığı ne?
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Sonra konuşalım.
Kocaeli
Milletvekili Sayın Haydar Akar’ın (6/261) esas numaralı Sözlü Soru Önergesi’ni
cevaplandırıyorum. Değerli milletvekilleri, TÜBİTAK Marmara Teknokentin 1071
TARAL destekli Kimlik Kartı Projesi’yle herhangi bir bağlantısı
bulunmamaktadır. Ayrıca, Nüfus ve Vatandaşlık İşleri Genel Müdürlüğüyle
birlikte sürdürülen E-kimlik Projesi kapsamında sürücü belgelerinin
entegrasyonu hususu da hiçbir zaman gündeme gelmemiştir. Çip tabanlı Türkiye
Cumhuriyeti kimlik kartı Nüfus ve Vatandaşlık İşleri Genel Müdürlüğü ile
TÜBİTAK Bilişim ve Bilgi Güvenliği İleri Teknolojiler Araştırma Merkezi arasında
imzalanan sözleşme kapsamında geliştirilmiş ve Bolu’da pilot uygulama yapılarak
gerekli denemeler ve iyileştirmeler yapılmıştır. Çipli Türkiye kimlik kartları
hâlihazırda 15 milyon vatandaşımıza teslim edilmiş bulunmaktadır. 
Değerli
milletvekilleri, Trabzon Milletvekili Avukat Sayın Haluk Pekşen’in (6/264) esas
numaralı Sözlü Soru Önergesi’ni cevaplandırıyorum. Cevap 1, 2, 3, 4, 5:
Vakfıkebir Organize Sanayi Bölgesi 1998-2002 yıllarında etüt karakteristiği,
2004-2010 yıllarında 100 hektar karakteristiği ve 2014 yılında 93 hektar
karakteristiğiyle yeni proje olarak Bakanlığımız yatırım programına dâhil
edilmiştir. Daha yenilerde Bakanlığımız 2017 Yılı Yatırım Programı’nda 93
hektar karakteristiği ve 5 bin TL ödenekle yer almış olan Vakfıkebir OSB’nin
kamulaştırma işlemleri tamamlanmış, 6/11/2017 tarihinde ise imar planına esas
jeolojik etüt raporu revize edilmiştir.
Şimdi,
Bakanlığımız 2018 Yılı Yatırım Programı teklifinde yer alan bu önemli projenin
bundan sonraki süreçte altyapı projeleri ve keşif bedellerinin onaylanmasını
müteakip altyapı inşaat ihalesinin yapılmasını planlıyoruz. Bu proje için
bugüne kadar kullandırılan kredi 2018 yılı fiyatlarıyla 20 milyon 294 bin 912
Türk lirası gibi bir değerdir. Öte yandan, bölgedeki diğer OSB’ler de tıpkı Vakfıkebir
OSB gibi kendi doğal mecralarında ilerliyor. Örneğin, Bakanlığımız yatırım
programına 2014 yılında dâhil olan 41 hektar büyüklüğündeki Trabzon Beşikdüzü
OSB’de projenin altyapı yapım işi fiziki gerçekleşmesi yüzde 2 seviyesinde
bulunuyor. Yatırım programına 2017 yılında dâhil edilen Trabzon Arsin OSB
Projesi’nin enerji nakil hattının -4,3 kilometrelik hattın- yapım işinin ise
2018 yılı içerisinde ihalesinin yapılmasını planlıyoruz. Bu noktada göz ardı
edilmemesi gereken husus, Bakanlığımızın yalnızca kredi veren kuruluş
statüsünde olup söz konusu projelere ait inşaatların OSB yönetimlerinin
sorumluluğu altında yürütülmekte olduğu gerçeğidir. Bunlar, Bakanlığımızca
kredilendirme açısından denetlenmektedir. Dolayısıyla projelerin tamamlanma
sürelerinde değişiklikler olması normaldir. 
Sayın Başkan,
değerli milletvekilleri; Muş Milletvekili Sayın Ahmet Yıldırım’ın (6/322) esas
numaralı Sözlü Soru Önergesi’ne ilişkin cevapları veriyorum. Bakanlığımız
ilgili kuruluşlarından KOSGEB’ten girişimcilik desteği alan işletme sayısı
46.927’dir. Bu desteği alan işletmelerden yalnızca 1.625 tanesi işletmesini
kapatmıştır, destek alanlar içerisinde yüzde 3,5’luk bir kesimi
oluşturmaktadır. Diğer taraftan, geri ödemeli olarak destek alan 7/1/2018
tarihi itibarıyla 3.682 işletme vardır. Bu işletmelerden ise yalnızca 90
tanesinin vadesi geçmiş borcu bulunmaktadır. Bu, destek alanlar içinde yüzde
2,4’lük bir kesimi oluşturuyor. 
Son olarak, ifade etmek isterim ki KOSGEB Hukuk
Müşavirliğince haciz yoluyla tahsil edilen dosya sayısı 55’tir. 
Değerli milletvekilleri, tüm bu istatistiki veriler,
KOSGEB’den hibe veya teşvik alan işletmelerin hayatta kalma ve borçlarını geri
ödeme oranlarının son derece yüksek olduğunu göstermektedir. 
Sayın Başkan, değerli milletvekilleri; şimdi de Trabzon
Milletvekili Avukat Sayın Haluk Pekşen’in (6/324) esas numaralı Sözlü Soru
Önergesi’ni cevaplandırıyorum. Cevap 1, 2, 3: Bakanlığımızca Şanlıurfa ilimizde
sicil verilerek tüzel kişilik kazanan 5 adet OSB bulunmaktadır. Bunlar;
Şanlıurfa OSB, Şanlıurfa Viranşehir OSB, Şanlıurfa Birecik OSB, Şanlıurfa
Siverek OSB ve Şanlıurfa Gıda İhtisas Organize Sanayi Bölgesi’dir. 
Bakanlığımız
burada yalnızca kredi veren kuruluş statüsündedir, söz konusu projelere ait
inşaatlar OSB yönetimlerinin sorumluluğu altında yürütülüyor. Kredilendirme
işlemleri bölgelerden Bakanlığımıza intikal eden hak edişler çerçevesinde
gerçekleştiriliyor ve projeler kredilendirme açısından denetleniyor. 
Şanlıurfa
Organize Sanayi Bölgesi 1.713 hektardır, 96 hektarlık ikinci kısım altyapı
inşaatı 2010 yılı itibarıyla Bakanlığımız kredi desteğiyle tamamlanarak hizmete
sunulmuştur. 572 adet sanayi parselinin 405 adedi tahsis edildi, 15.350 kişi
burada istihdam ediliyor. Bölgenin tevsi alanı da Bakanlığımız 2017 Yılı
Yatırım Programı’nda 1.239 hektar karakteristiğiyle yer almıştır. 
Yine,
Şanlıurfa Viranşehir OSB 183 hektardır. 133 adet sanayi parselinin 53 adedi
tahsis edildi. Üretime geçen parsellerde 510 kişi istihdam ediliyor. 
Şanlıurfa
Birecik OSB 116 hektardır. Bu projenin ise imar planı onaylandı, altyapı yapım
işi inşaatı hâlen yüzde 17 seviyesinde bulunuyor. Projenin altyapı inşaatının
2019 yılında tamamlanmasını öngörüyoruz. İstihdam hedefi ise yaklaşık 3 bin
kişidir. 
Şanlıurfa
Siverek OSB 100 hektardır. Bu projenin imar planı onaylandı. Altyapı
projelerinin ve keşiflerinin OSB tarafından hazırlanarak Bakanlığımız
onaylamasını müteakip 2018 yılında altyapı inşaat ihalesinin yapılmasını
öngörüyoruz. 
Değerli
milletvekilleri, son olarak Şanlıurfa Gıda İhtisas OSB 235 hektardır. 28/12/2017
tarihinde tüzel kişilik kazanmıştır. 2018 Yılı Yatırım Programı teklifimizde
yeni proje olarak Kalkınma Bakanlığına teklif edildi. 
Sayın
Başkan, değerli milletvekilleri; Niğde Milletvekili Sayın Ömer Fethi Gürer’in
(6/472) esas numaralı Sözlü Soru Önergesi’ni cevaplandırıyorum: Kamuda
yürütülen yazılım projeleri, bütçesine ve süresine uyularak tamamlanmaktadır.
Ancak, kamu veya özel tüm alanlarda olduğu gibi, bütçe ve takvim planından az
bir sapmayla tamamlanan projeler de muhakkak mevcuttur.
ÖMER FETHİ GÜRER
(Niğde) – Az değil, çok sapmış Sayın Bakan.
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Başarılı ya da başarısız projelerin
toplam bütçesi Bakanlığımızca denetlenmemekle beraber örnek teşkil etmesi
bakımından 2010-2015 yılları arasında Bakanlığımızda yürütülen yazılım
projelerinin toplam bütçesi 8 milyon 461 bin 718 Türk lirasıdır. Bu çerçevede
yürütülen projelerin tamamı başarıyla sonuçlanmıştır.
ÖMER FETHİ GÜRER
(Niğde) – Diğer kurumlara da bakın, diğer kurumlarda sorun var. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Değerli milletvekilleri, Niğde
Milletvekili Sayın Ömer Fethi Gürer’in (6/672) esas numaralı Sözlü Önergesi’ni
cevaplandırıyorum: Bilindiği gibi, organize sanayi bölgeleri (OSB) tüzel
kişiliği haiz olup elektrik tedarikçisini arzu ettiği kaynaklardan seçme
hakkına sahiptir. Bu bağlamda, organize sanayi bölgelerinin elektrik
tedarikçilerinde yaşanan sıkıntılardan kaynaklanan üretim kaybıyla ilgili
olarak Bakanlığımızın müdahil olma yetki ve görevi bulunmamaktadır ve ayrıca,
OSB’lerde gerçekleşen üretim miktarıyla ilgili istatistiki bilgiler de
Bakanlığımızca tutulmamaktadır.
Sayın Başkan,
değerli milletvekilleri; Niğde Milletvekili Sayın Ömer Fethi Gürer’in (6/675)
esas numaralı Sözlü Soru Önergesi’ni cevaplandırıyorum: 18/9/2009 tarih ve
27353 sayılı Resmî Gazete’de yayımlanan KOSGEB Tarafından Verilecek Hizmetler
ve Desteklerden Yararlanacak Küçük ve Orta Büyüklükteki İşletmelere İlişkin
Sektörel ve Bölgesel Önceliklerin Belirlenmesi Hakkında Bakanlar Kurulu
Kararı’yla hangi sektörlerdeki işletmelerin KOSGEB desteklerinden
yararlanabilecekleri belirlenmiştir. NACE Rev. 2’ye göre 56.30 kodunda faaliyet
gösteren kıraathaneler, kahvehaneler bu kapsama dâhil olmadığından KOSGEB
desteklerinden istifade edememektedirler. 
ÖMER FETHİ GÜRER
(Niğde) – Dâhil edelim Sayın Bakanım, çok talep ediyorlar. Bir kanun hükmünde
kararnameyle bu işi hallederiz. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Siz KHK’ye karşı değil misiniz, niye
KHK’ye gönderiyorsunuz?
ÖMER FETHİ GÜRER
(Niğde) – Size söylüyorum, size öneriyorum. Şeker Kurumunu bile kanun hükmünde
kararnameyle kaldırdınız. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Hayır, hani karşısınız da o yüzden;
hani, karşı olduğunuz bir şeyi tavsiye etmemeniz gerekir. 
ÖMER FETHİ GÜRER
(Niğde) – Yok, olağanlaştırdınız diye ben…
KAZIM ARSLAN
(Denizli) – Sayın Bakan, çıkmayacak değil mi efendim bundan sonra kanun
hükmünde kararname?
ÖMER FETHİ GÜRER
(Niğde) – Esnaf için filan da çıksın. 
KAZIM ARSLAN (Denizli)
– Bir defa da düzgün bir şey için kullanın. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Değerli milletvekilleri…
Kazım Bey,
gerekirse çıkar yani “Çıkmaz.” diye bir şey yok, gerekirse çıkar. 
KAZIM ARSLAN
(Denizli) – Ama “Karşı çıktı.” diyorsunuz ya, biz karşı olsak da niye
çıkarıyorsunuz?
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Hayır, siz karşısınız diye söyledim. 
KAZIM ARSLAN
(Denizli) – Efendim, çıkarmayın o zaman. Meclise de getirmiyorsunuz. 
BAŞKAN – Sayın
Bakanım, siz Genel Kurula hitap edin. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Niğde Milletvekili Sayın Ömer Fethi
Gürer’in (6/676) esas numaralı Sözlü Soru Önergesi’ni cevaplandırıyorum: Niğde
ilimizde 2016 Yılı KOSGEB Sıfır Faizli İşletme Kredisi Programı’ndan 22, 2017
Yılı KOSGEB Sıfır Faizli İşletme Kredisi Faiz Desteği Programı’ndan 978 olmak
üzere, toplamda 1.000 esnaf ve sanatkârımız kredi programlarından
yararlanmıştır. 2018’de yeni kredi faiz destek programları uygulamaya alınacağı
zaman bunları kamuoyuyla paylaşacağız. Bu çerçevede, Niğde Demirciler ve Oto
Tamircileri Odası üyesi esnafımızın da KOSGEB desteklerinden yararlanmak için
gerekli şartları yerine getirip yeni desteklerimizden faydalanmalarını arzu
ediyoruz. 
Sayın Başkan,
değerli milletvekilleri; Niğde Milletvekili Sayın Ömer Fethi Gürer’in (6/677)
esas numaralı Sözlü Soru Önergesi’ni cevaplandırıyorum: Önergede yer alan
konuya ilişkin olarak Niğde Bor Karma ve Deri İhtisas Organize Sanayi Bölgesi
yönetiminden alınan 3/2/2017 tarihli elektronik posta iletisinde özetle; 2012
yılında başlayan Türk-Çin endüstriyel parkı görüşmelerinin devam ettiği, bugüne
kadar Çin Halk Cumhuriyeti’nden çok sayıda büyük sanayicinin bölgelerine
gelerek karşılıklı görüş alışverişinde bulunulduğu, konuya ilişkin olarak 6
adet Çin sermayeli şirketin kurulduğu ve bunlardan hâlihazırda bölgede 1 adet
Çin sermayeli firmanın faaliyette olduğu ifade edilmiştir. Diğer taraftan,
Niğde Bor Karma ve Deri İhtisas OSB’de yatırım yapmak isteyen Çinli sanayiciler
için 400 hektar OSB genişleme alanının yatırıma hazır hâle gelmesinden sonra
Türk-Çin İş Adamları Derneğiyle görüşmelerin devam edeceği bildirilmektedir. 
ÖMER FETHİ GÜRER
(Niğde) – Sayın Bakanım, beş yılda 200 fabrika açılacağını söylediklerinde yıl
2011’di, şimdi 2018’deyiz, daha fabrika mabrika yok. Gazetelerde manşet atıldı
“200 fabrika açılıyor.” diye, ne fabrika var ne bir şey; o bilgi de doğru
değil.
BAŞKAN – Sayın
Gürer, Sayın Bakan bitirsin, ondan sonra size söz vereceğim.
ÖMER FETHİ GÜRER
(Niğde) – Bir dakikamız az ya, burada kullanalım.
BAŞKAN – Bir şey
olmaz. Burada korsan tebliğde bulunuyorsun yani.
Sayın Bakanım,
siz devam edin lütfen.
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Sayın Başkan, değerli milletvekilleri;
Ağrı Milletvekili Sayın Dirayet Taşdemir’in (6/890) esas numaralı Sözlü Soru
Önergesi’ni cevaplandırıyorum: Bakanlığımız ilgili kuruluşlarından Türkiye
Bilimsel ve Teknolojik Araştırma Kurumu (TÜBİTAK) programlanan kapsamda
desteklenen projelerde görev yapan akademisyenlerimize soru önergesinde
belirtildiği şekilde herhangi bir baskı veya bildirim yapmamaktadır. TÜBİTAK
projelerinde görev alan proje yürütücüsü ve araştırmacılar sadece bilimsel
yeterlilik açısından değerlendirilmekte olup burada başka herhangi bir değerlendirme
kriteri söz konusu değildir. Bununla birlikte, proje ekiplerinin 15/7/2016
tarihinden sonra yayımlanan Olağanüstü Hâl Kapsamında Bazı Tedbirler Alınması
Hakkında Kanun Hükmünde Kararnamelerde yer alan hususlar çerçevesinde
değerlendirilmesiyse işin doğası gereğidir. Nitekim bu çerçevede zaman zaman,
OHAL kapsamında, çalıştığı kurum-kuruluştaki görevine son verilen ya da
görevinden uzaklaştırılan akademisyenlerin görev aldıkları projelerin
yürütülebilmesi ve tamamlanabilmesini sağlayabilmek amacıyla proje yürütücüsü
ya da araştırmacı/danışman değişikliği yapılması gibi önlemlere başvurulmak
durumunda kalındığı olmuştur. 
Sayın
Başkan, değerli milletvekilleri; Niğde Milletvekili Sayın Ömer Fethi Gürer’in
(6/794) ve (6/917) esas numaralı Sözlü Soru Önergelerini cevaplandırıyorum:
Türkiye Odalar ve Borsalar Birliği verilerine göre, kurulan kapanan şirket
istatistikleri, 2013-2017 Ocak-Kasım dönemi C-İmalat sanayisinde kurulan ve
kapanan şirketlere ait veriler şu şekildedir: Kurulan şirket sayısı 2013 yılında
7.208, 2014 yılında 8.229, 2015 yılında 8.465, 2016 yılında 8.636, 2017
Ocak-Kasım ayında 9.316’dır. Yine, 2013-2017 yılları arasında kapanan şirket
sayıları ise şöyledir: Kapanan şirket sayısı 2013’te 2.601, 2014’te 2.309,
2015’te 1.871, 2016’da 1.551, 2017 Ocak-Kasım dönemi verileri 1.606. 
Özetlersek,
bakın, 2013 yılında 7.208 şirket kurulmuş, 2.601 şirket kapanmış. 2014 yılında
8.229 şirket kurulmuş, 2.309 şirket kapanmış. 2015 yılında 8.465 şirket
kurulmuş, 1.871 şirket kapanmış. 2016’da 8.636 şirket kurulmuş, 1.551 şirket
kapanmış. Geçen yıl ocak-kasım döneminde ise kurulan şirket sayısı 9.316,
kapanan şirket sayısı 1.606 yani kapanan şirket sayısı, kurulan şirket
sayısının beşte 1’i, hatta beş buçukta 1’i.
ÖMER FETHİ GÜRER
(Niğde) – O da olmasa daha iyiymiş, hiç kapanmasa.
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Değerli milletvekilleri, yine, Türkiye
Odalar ve Borsalar Birliği tarafından yayımlanan verilere göre, TOBB’un
kayıtlarına göre 2016 Ocak-Aralık tüm yıl ve 2017 Ocak-Kasım dönemi C-İmalat
sanayisinde kurulan ve kapanan şirket ve gerçek kişi ticari işletmelerine ait
veriler ise şöyledir… Burada iktisadi faaliyet koluna NACE Rev.2 C-İmalat’a
göre bakıyoruz. İmalat sanayisinde kurulan ve kapanan şirket sayısı… Buradaki
ayrımda şirket- gerçek kişi ayrımı yapıyoruz. Bakın, ocak-aralık dönemi yani
2016’nın tamamında şirket olarak kurulan şirket sayısı 8.636, kapanan şirket
sayısı 1.551. Yine şirket bazında, Ocak ve Kasım 2017’de kurulan şirket sayısı
9.316, kapanan şirket sayısı 1.606. Gerçek kişi ticari işletme anlamında
baktığımızda, Ocak-Aralık 2016’da kurulan şirket sayısı 4.714, kapanan şirket
sayısı 2.011. Ocak-Kasım 2017’ye baktığımızda, kurulan şirket sayısı 4.843,
kapanan şirket sayısı 1.612.
Sayın Başkan,
değerli milletvekilleri; son olarak Trabzon Milletvekili Sayın Haluk Pekşen’in
ceza ve tevkifevlerinin mevcut kapasitelerinin yetersizliği ve mahkûmların
barınma, sağlık ve güvenlik şartlarının kötü olduğu hususuna ilişkin (6/63)
esas numaralı sözlü soru önergesine cevaplarımı arz ediyorum: Hükümlü ve
tutuklu sayısındaki artışın karşılanması ve fiziki şartların iyileştirilmesi
amacıyla planlanan ceza infaz kurumlarından 22’sinin ihale, 55’inin proje ve
12’sinin plan aşamasında olduğu, 136’sının ise ihalesi yapılarak inşaatının devam
ettiğini ifade etmek isterim. Ayrıca, inşaat süresinin uzunluğu göz önüne
alınarak kamuya ait atıl binaların küçük onarımlarla açık ceza ve infaz
kurumuna dönüştürülmesi yönünde Bakanlık çalışmaları hızla devam etmektedir.
Değerli
milletvekilleri, diğer yandan, mevcut ceza infaz kurumlarında yoğunluğun
giderilmesi amacıyla her türlü ihtiyaç derhâl karşılanmaktadır. Ülkemiz
genelinde bulunan tüm ceza infaz kurumlarında deprem, yangın, isyan gibi
konularda hazırlanan planlar bulunmakta, ayrıca bu planlara istinaden belirli
zamanlarda tatbikatlar yapılmaktadır. Öte yandan, 21/6/2012 tarihinde Adalet
Bakanlığı Ceza ve Tevkifevleri Genel Müdürlüğü tarafından tüm ceza infaz kurumu
müdürlüklerine yazı yazılarak; 
1) Yangın hortumlarının boylarının her odaya yetişecek
şekilde olduğunun kontrol edilmesi ve gereğinin yapılması,
2) Yangın tüplerinin her an hazır tutulması için
dolumlarının yenilenmesi ile kontrollerinin yapılması, 
3) Ceza infaz kurumlarının konuşlandırıldıkları yer
itfaiye müdürlükleriyle görüşülmek suretiyle yangın tüpü ve hortumlarının
uygunluğu konusunda rapor alınmış, eksikliklerinin tespit edilip gerekli
görüldüğü takdirde ödenek talebinde bulunulması istenmiştir. 
Söz konusu eksiklikleri belirleyen ceza infaz
kurumlarının ödenek talepleri Adalet Bakanlığı tarafından karşılanmaktadır.
Ceza infaz kurumlarının yangın güvenliğine yönelik tedbirleri almaları
sağlanmaktadır. 
Sayın Başkan, değerli milletvekilleri; Bakanlığımıza
yöneltilen soru önergeleriyle ilgili cevaplarımı arz ettim, yüce Meclisi
saygıyla selamlıyorum. (AK PARTİ sıralarından alkışlar)
ERHAN USTA
(Samsun) – Sayın Başkan…
BAŞKAN – Sayın
Gürer’e bir söz verelim sorularla alakalı, en son Sayın Usta size söz
vereceğim. 
Sayın Gürer,
buyurun. 
ÖMER FETHİ GÜRER
(Niğde) –Teşekkürler Sayın Başkan. 
Sayın Bakana
yanıtları için teşekkür ediyoruz ama bizleri tatmin etmedi yanıtları. 
Öncelikle, Şeker
Kurumunun ortadan kaldırılması büyük bir risk. OHAL kapsamında kanun hükmünde
kararnameyle Şeker Kurumu kaldırıldı. 2004 yılında çıkarılan bir yasayla bu
kurumda düzenleme yapılıyordu ancak Anayasa Mahkemesi ve Danıştay bunu iptal
etmişti çünkü Şeker Kurumu piyasa düzenleyicisiydi. 
Şimdi, bu
durumda Şeker Kurumu ortadan kalktığı için Bakanlığın ne kadar konuyu
denetleyeceği ve takip edeceği bizler için şüpheli. Nişasta bazlı şekerin
ülkemizde yaygınlaşmasının önünü açan, aynı zamanda yoğun tatlandırıcıların da
ülkemize girmesine neden olacak bu uygulamadan vazgeçilmesinin gerektiğini
düşünüyorum. Çünkü, bu, şeker pancarının ve şeker fabrikalarının sonu olur.
Şeker fabrikalarında çalışan mevsimlik işçiler kadroya alınmadı ama fabrikalara
hiç bakım yapılmıyor, özelleştirme kapsamında olan fabrikalar dökülüyor. Bu
anlamda, şeker fabrikaları fabrika üreten fabrikalardı. Hükûmetin şeker
fabrikalarını bir an önce revizyona alıp, bakımlarını yapıp verimli kılmasını
da öneriyorum çünkü çok arıza yapıyor, büyük risk var. Bu anlamda yapılacak
çalışmaların Hükûmet tarafından gerçekleştirilmesi gerekiyor. Şeker pancarı
çiftçisinin korunması, şeker fabrikasında çalışan işçilerin de kadroya
alınmasını ayrıca talep ediyorum.
Teşekkür
ederim. 
BAŞKAN
– Teşekkür ediyorum. 
Sayın
Bakan, süremiz var, cevaplayabilirsiniz.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Evet.
Şimdi,
konuşmamda Türkiye Şeker Kurumu ile Türkiye Şeker Fabrikalarının ayrı yapılar
olduğunu ifade etmeye çalıştım. Bunu, sanıyorum, değerli milletvekilimiz de
biliyor.
ÖMER
FETHİ GÜRER (Niğde) – Sayın Bakanım, ben KİT Komisyonundayım, ikisini de çok
iyi biliyorum. 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Evet. Ama sorularınızı
sormanız gereken bakanlığın bizim Bakanlığımız olmadığını da ifade ettim.
ÖMER
FETHİ GÜRER (Niğde) – Hükûmete iletirsiniz diye söyledim. 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Şimdi, 25 şeker fabrikası
Özelleştirme İdaresi bünyesinde, özelleştirme kapsamında; bununla ilgili
çalışmalar yürütülüyor. Türkiye Şeker Kurumu, kurum olarak kapatıldı. Kurumun
bütün görevleri Gıda, Tarım ve Hayvancılık Bakanlığına verildi. Dolayısıyla
Şeker Kurumu bugüne kadar hangi görevleri yapıyorsa Gıda, Tarım ve Hayvancılık
Bakanlığı bünyesindeki yapı -yeni daire başkanlığı veya genel müdürlük- aynı
görevleri yerine getirecek. Dolayısıyla değerli arkadaşlarım, yapılan ve
yapılacak olan görevlerde bir aksaklık söz konusu değildir, endişe edecek bir
durum söz konusu değildir. 
Bakın,
aslında Türkiye Şeker Kurumu…
ÖMER
FETHİ GÜRER (Niğde) – Sayın Bakanım, üye atanmadığı için iki yıldır Şeker
Kurumu faaliyetine devam edemediğinden yüzde 17 nişasta bazlı şeker Türkiye
pazarında arttı. 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Hayır, yok yok. Nişasta
bazlı… 
ÖMER
FETHİ GÜRER (Niğde) – Arttı, veriler var. 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bakın, nişasta bazlı şeker
kotasını…
KADİM
DURMAZ (Tokat) – Değerli Bakanım, ayrıca iki yıl önce 120 ton şeker ithal eden
bir ülkeydik, bu sene 450 bin ton şeker stokumuz var. Ömer Fethi Gürel Bey’in
dediği doğru.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Konuşabilir miyim?
BAŞKAN
– Tamamlasın Sayın Bakan. Lütfen, sayın milletvekilleri…
Buyurun
Sayın Bakan.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Nişasta bazlı şeker kotasını
ne geçen sene ne bu sene artırdık.
ÖMER
FETHİ GÜRER (Niğde) – Yüzde 17 artış Türkiye’deki üretiminde var Sayın Bakanım.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bakın artırmadık, normalde,
geçerli olan kanunda yüzde 10 hakkı vardır.
ÖMER
FETHİ GÜRER (Niğde) – Hayır, yüzde 17 bu yıl pazarı genişledi. 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bunun yüzde 50’ye kadar
artırılması yetkisi Şeker Kurumunun değil, Bakanlar Kurulunundur. Son iki yılda
da nişasta bazlı şeker üretiminin kotasında bir artış olmadı, artış yapılmadı,
mevcut durum neyse o.
Bu
bakımdan…
KADİM
DURMAZ (Tokat) – Ama ithalat girişiyle ne kadar üretildiği denetlenmedi
Saygıdeğer Bakanım. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Bakın, denetim… 
ÖMER FETHİ GÜRER
(Niğde) – Gerçi kurum size bağlı olmadığı için sorular… 
BAŞKAN – Lütfen sayın
milletvekilleri, sordunuz, Sayın Bakan cevabını verdi, uzatmayalım. 
BİLİM, SANAYİ VE
TEKNOLOJİ BAKANI FARUK ÖZLÜ (Devamla) –Kapatılmış bir kurumdan bahsediyoruz. 
BAŞKAN –
Uzatmayalım. 
ÖMER FETHİ GÜRER
(Niğde) – Sizin çocuğunuz için de önemli Sayın Başkan. Nişasta bazlı şeker ve
yoğun tatlandırıcının kansere neden olduğu artık bilimsel gerçek. Şeker
pancarını onun için sahiplenelim. 
BAŞKAN – Çok
teşekkür ediyorum Sayın Gürer, bütün çocukları düşündüğünüz için tebrik
ediyoruz, teşekkür ediyoruz. Sayın Bakan da aynı şekilde düşünüyor, hepimiz
düşünüyoruz. 
Sayın Bakan, çok
teşekkür ediyorum, soruları cevaplandırdınız ancak Sayın Usta’nın bir söz
talebi var. 
ÖMER FETHİ GÜRER
(Niğde) – Süreyi kullanalım, süremiz var. 
ERHAN USTA
(Samsun) – Teşekkür ederim Sayın Başkan. 
Ben de Sayın
Bilim, Sanayi ve Teknoloji Bakanımızın dikkatine bir konuyu sunmak istiyorum:
Bundan birkaç gün önce Çorum Organize Sanayi Bölgesi’ni ziyaret etmiştim, orada
sanayicilerin birtakım meselelerini dinledik, birçok konuyu dile getirdiler.
Bir tanesi, Sayın Bakanım, önemli ve bence de hemen yapılması gereken bir şey.
Biliyorsunuz, KOBİ tanımı için iki kriter var. Kriterlerden bir tanesi işçi
sayısının 50’nin altında olması, diğeri de bilanço büyüklüğünün veya işte
cirosunun –diyelim kabaca- 40 milyon TL’nin altında olması. Bu 40 milyon TL
-biliyorsunuz- daha doğrusu bu ciro büyüklüğü ilk kez 2005 yılında konulmuş, 25
milyon TL imiş, 2012’de bu 40 milyon TL’ye çıkartılmış, o günden beri de hiçbir
artış yapılmadı yani yaklaşık beş yıl geçti, beş yılın üzerinde bir vakit
geçti. Tabii, enflasyon ortamında reel olarak bu paranın değeri düştü yani o
gün diyelim ki 100 gömlek üreten firma KOBİ ise bugün 100 gömlek üretmese bile
KOBİ kapsamının dışına çıkmış oluyor. Örnek olsun diye söylüyorum. Miktar
olarak aynı kalmış olsa veya düşmüş olsa bile enflasyon nedeniyle KOBİ
kapsamının dışına çıkıyor. Bu da tabii firmaları çok sıkıntıya sokuyor yani
özellikle böyle Anadolu’da yeni yeni KOBİ, işte bu sınırlarda olan, yeni yeni
ihracata başlamış firmaların önünde hem bir belirsizlik oluyor hem de
devletimizin, Hükûmetin KOBİ’lere verdiği destekten faydalanamama durumu ortaya
çıkıyor. 
Şimdi, ben şöyle
kabaca bir baktım yani o 2012’yi TÜFE’yle veya ÜFE’yle güncellemiş olsak bugün
için o günkü reel değeri korumak için yani 40 milyon TL değerini bugün
koruyacak rakam 62 milyon TL. Hatta ilk kez 25 milyon TL konulanı o günden
bugüne 40 milyonu hiç görmeden getirmiş olsak da Tüketici Fiyat Endeksi’ne göre
68 milyon TL, Üretici Fiyat Endeksi’ne göre de 64 milyon TL yani nereden
bakarsak bakalım bu 40 milyon TL’nin hemen ve ivedilikle bir 60-65 milyon TL’ye
yükseltilmesinin KOBİ’lerimiz açısından, hele hele ekonominin sıkıştığı şu
ortamda çok faydalı olacağını düşünüyorum. 
(Mikrofon
otomatik cihaz tarafından kapatıldı)
ERHAN USTA
(Samsun) – Çok kısa…
BAŞKAN –
Tamamlayın lütfen.
ERHAN USTA
(Samsun) – Dolayısıyla bu, Bakanlar Kurulumuzun yetkisinde olan bir şey. Bu
güncellemenin de yapılması lazım. Hatta benim önerim de şu: Bunu böyle hani
tutup tutup üç, beş yılda bir güncellemek yerine, buraya mesela birçok
vergilerde olduğu gibi veya birçok bu tür maktu tutarların yeniden değerleme
oranında her yıl otomatik olarak artırıyoruz, belki öyle bir mekanizma
getirmenin de faydası olacağını da düşünüyorum.
Çok teşekkür
ederim.
BAŞKAN –
Teşekkür ediyorum.
Sayın Gürer’e de
son bir soru hakkı daha verelim.
Buyurun.
Tamamlayalım.
ÖMER FETHİ GÜRER
(Niğde) – Teşekkür ederim Sayın Başkan.
Bu KOSGEB
kredilerinden kahvehanelerin de, kıraathanelerin de yararlanması konusunda bir
düzenlemeyi talep ediyor kahvehaneler, kıraathane sahipleri ve odalar. Ayrıca
Niğde Demirciler ve Oto Tamircileri Odası beni aradığında bu kredilerden
yeterli ölçüde yararlanamadıkları için talepleri vardı. 
Sayın Bakan,
biraz evvel de belirttiğim gibi, 2011 yılında Niğde’ye Çinlilerin 200 fabrika
kuracağı gazete manşetlerinde yer aldı. O günden bu yana ne Çinliler geldi o
200 fabrikayı kurdu ne de bunun yönünde bir girişim var. Ama biraz evvel siz
yine veriler olarak söylediniz, onlar kamuoyunda şöyle algılanıyor, sanki
bunlarla ilgili bir çalışma varmış gibi görülüyor. Niğde’ye havaalanı
yapılmazsa Çinliler gelmiyor. Onun için Niğde’ye mutlaka bir havaalanı
yapılması gerekiyor. Ayrıca bunun dışında Niğde’deki bazı kurumlar bu dönemde
kapandı. Örneğin BİRKO Niğde’nin lokomotif fabrikalarından biriydi ve halı
sanayisinde, iplik sanayisinde çok önemli bir kuruluştu, ne yazık ki arsası
şimdi inşaat alanına dönüşüyor. Bu konularda Hükûmetin Niğde’ye yeterli destek
verdiğini düşünmüyoruz.
Teşekkür ederim.
BAŞKAN –
Teşekkür ediyorum Sayın Gürer. 
Tamamlayalım
Sayın Bakan.
Buyurun.
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Sayın Başkan, değerli milletvekilleri;
önce Sayın Usta’nın sorusunu cevaplandırayım. Evet, KOBİ tanımında bir çalışma
yaptık. Bu 40 milyonu artıracağız ama bunun ne olacağını biliyorsunuz Bakanlar
Kurulu karar verecek. 
ERHAN USTA
(Samsun) - 65 milyon olsun Sayın Bakanım.
BİLİM, SANAYİ VE
TEKNOLOJİ BAKANI FARUK ÖZLÜ (Devamla) – Biz Bakanlar Kuruluna arz edeceğiz. Bir
çalışma yaptık, çalışmamız hazır, bunu ifade edeyim. 
İkinci konu;
Sayın Gürer’in soruları, Niğde’yle ilgili sorular. 
Şimdi, bakın
yatırımı biz yapmıyoruz yani devlet yatırımı yapmıyor. Biz altyapıyı
hazırlıyoruz, yatırımı özel sektör yapıyor. Bu özel sektör… Daha çok Çinli
firmaların, şirketlerin ilgi duyduğu Niğde’deki bölgeye ben de gittim, ben de
görüşmeler yaptım. Buradaki sürecin hızlandırılması mümkün ama neticede yatırım
yapacak olan yabancı sermaye daha uygun şartlar, birtakım etütler yapıyor. Bunu
biz takip edeceğiz, hızlandırmak için elimizden geleni yapacağız. İnşallah bir
an önce Niğde’de bir büyük endüstri bölgesini hayata geçirmiş oluruz.
Sayın
Başkan, teşekkür ediyorum, saygılarımı arz ediyorum. (AK PARTİ sıralarından
alkışlar)
BAŞKAN
– Çok teşekkür ediyorum Sayın Bakan. 
Soru
önergeleri böylece cevaplandırılmıştır. 
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’nci
sırada yer alan, 460 sıra sayılı Kanun Tasarısı ile Dışişleri Komisyonu
Raporu’nun görüşmelerine başlayacağız. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Hükümeti ile Birleşmiş Milletler Arasında Afet
ve Acil Durum Halinde Yardım Sevkiyatının ve Yardım Personeline Ait Eşyanın
İthalat, İhracat ve Transitini Hızlandırmaya Yönelik Önlemlerin Alınmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/764)
ve Dışişleri Komisyonu Raporu (S. Sayısı: 460)
BAŞKAN – Komisyon? Yok.
Ertelenmiştir.
2’nci sırada yer
alan, 465 sıra sayılı Kanun Tasarısı ve Dışişleri Komisyonu Raporu’nun
görüşmelerine başlayacağız.
2.- Türkiye Cumhuriyeti Hükümeti ile Karadağ Hükümeti Arasında Gümrük
Konularında Karşılıklı Yardım Anlaşmasının Onaylanmasının Uygun Bulunduğuna
Dair Kanun Tasarısı (1/763) ve Dışişleri Komisyonu Raporu (S. Sayısı: 465)
BAŞKAN – Komisyon? Yok.
Ertelenmiştir.
Bundan sonra da komisyonların bulunamayacağı
anlaşıldığından, alınan karar gereğince kanun tasarı ve teklifleri ile
komisyonlardan gelen diğer işleri sırasıyla görüşmek için, 17 Ocak 2018
Çarşamba günü saat 14.00’te toplanmak üzere birleşimi kapatıyor, hayırlı
akşamlar diliyorum.
Kapanma Saati: 20.31




(x) Sözlü soru önergeleri Genel Kurulda
okunmamış olup tutanağa eklidir.




