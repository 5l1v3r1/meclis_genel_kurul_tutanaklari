



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

29’uncu Birleşim
10 Aralık 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 10
Aralık İnsan Hakları Günü vesilesiyle 2016 yılında İstanbul ili Vodafone Arena
Stadı yakınlarında patlatılan iki ayrı bomba nedeniyle şehit olan
vatandaşlarımıza Allah’tan rahmet dilediğine ilişkin konuşması

IV.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Komisyonlardan Gelen Diğer İşler
1.- 1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129)
2.- 2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130)
A) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU 
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ 
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY 
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI
1) Kapadokya Alan Başkanlığı 2020 Yılı Merkezî Yönetim
Bütçesi

V.- AÇIKLAMALAR
1.- İstanbul Milletvekili Mehmet Muş’un, Ankara
Milletvekili Şenol Sunat’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
2.- İzmir Milletvekili Dursun Müsavat Dervişoğlu’nun,
Ankara Milletvekili Şenol Sunat’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin birinci
tur görüşmelerinde İYİ PARTİ Grubu adına yaptığı konuşmasında geleceğe
projeksiyon tuttuğuna ilişkin açıklaması
3.- İstanbul Milletvekili Engin Altay’ın, Ankara
Milletvekili Şenol Sunat’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde İYİ PARTİ Grubu adına yaptığı konuşmasında RTÜK Başkanıyla
ilgili sözlerinde bir yanlış olmadığına, Osman Kavala’yla ilgili AİHM kararına
uyulması gerektiği noktasında çağrıda bulunduklarına, 10 Aralık İnsan Hakları Günü
vesilesiyle sokağın demokrasi, demokrasinin de tepki ve protesto rejimi demek
olduğuna ilişkin açıklaması
4.- İstanbul Milletvekili Mehmet Muş’un, İstanbul
Milletvekili Abdul Ahat Andican’ın 129 sıra sayılı 2020 Yılı Bütçe Kanun Teklifi
ile 130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
5.- İstanbul Milletvekili Engin Altay’ın, Sakarya
Milletvekili Muhammed Levent Bülbül’ün sataşma nedeniyle yaptığı konuşmasındaki
bazı ifadelerine ilişkin açıklaması
6.- İstanbul Milletvekili Mehmet Muş’un, Anayasa
Mahkemesinin verdiği kararı eleştirmek ile Anayasa Mahkemesinin verdiği karara
uymanın ayrı şeyler olduğuna ve AK PARTİ iktidarlarının Anayasa Mahkemesinin verdiği
kararlara uyduğuna ilişkin açıklaması
7.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin açıklaması
8.- Mersin Milletvekili Fatma Kurtulan’ın, barış
akademisyenlerinin devlete ve millete ihanet etmediğine, devleti yönetemeyen
Hükûmetin aklını eleştirdiğine ilişkin açıklaması
9.- İstanbul Milletvekili Mehmet Muş’un, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
10.- Mersin Milletvekili Fatma Kurtulan’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
11.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ve Türkiye’de
hiç kimsenin düşüncesinden ötürü “terörist” diye yaftalanmasına göz
yummayacaklarına ilişkin açıklaması
12.- İstanbul Milletvekili Mehmet Muş’un, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
13.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
14.- İstanbul Milletvekili Mehmet Muş’un, Siirt
Milletvekili Meral Danış Beştaş’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin birinci
tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
15.- İstanbul Milletvekili Engin Altay’ın, iktidar
partisi grup başkan vekillerinin her konuşmacıdan sonra değerlendirmede bulunmasının
doğru olmadığına, 10 Aralık İnsan Hakları Günü vesilesiyle 2016 yılında
İstanbul ili Vodafone Arena Stadı yakınlarında patlatılan iki ayrı bomba
nedeniyle şehit olan Berkay Akbaş’a, güvenlik kuvvetlerimize ve
vatandaşlarımıza Allah’tan rahmet dilediğine ilişkin açıklaması
16.- İstanbul Milletvekili Hakkı Saruhan Oluç’un,
Avrupa İnsan Hakları Mahkemesinin kararlarının eleştirilebileceğine ancak iktidarın
bu kararlara uymak zorunda olduğuna ve 10 Aralık İnsan Hakları Günü’ne ilişkin
açıklaması
17.- Sakarya Milletvekili Muhammed Levent Bülbül’ün, 10
Aralık İnsan Hakları Günü vesilesiyle “insan hakları, özgürlük, hukukun
üstünlüğü” kavramlarının terör örgütlerinin katliamlarını gizlemek üzere
kullanılmasını lanetlediklerine ve 2016 tarihinde İstanbul ili Vodafone Arena
Stadı yakınlarında patlatılan iki ayrı bomba nedeniyle şehit olan
vatandaşlarımıza Allah’tan rahmet dilediğine ilişkin açıklaması
18.- Çanakkale Milletvekili Bülent Turan’ın, Antalya
Milletvekili Kemal Bülbül’ün 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
19.- Mersin Milletvekili Fatma Kurtulan’ın, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
20.- Sakarya Milletvekili Muhammed Levent Bülbül’ün,
Antalya Milletvekili Kemal Bülbül’ün 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin birinci
tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
21.- Çanakkale Milletvekili Bülent Turan’ın, Mersin
Milletvekili Fatma Kurtulan’ın yaptığı açıklamasındaki bazı ifadelerine ve 82
milyonun Alevisiyle Sünnisiyle kardeş olduğuna ilişkin açıklaması
22.- Antalya Milletvekili Kemal Bülbül’ün, ülkede
adaleti, eşitliği, hakkaniyeti örgütlemek, yaşamak ve yaşatmak için her türlü bedeli
ödemiş bir topluluk olduklarına ilişkin açıklaması
23.- Mersin Milletvekili Fatma Kurtulan’ın, Alevi
vatandaşların kapılarına çizilen çarpı işaretinin “Sıradan insanlar yapmıştır,
bu bir provokasyondur.” denilerek geçiştirilmemesi gerektiğine ilişkin açıklaması
24.- İstanbul Milletvekili Hakkı Saruhan Oluç’un,
İstanbul Milletvekili Mehmet Muş’un sataşma nedeniyle yaptığı konuşması sırasında
İstanbul Milletvekili Ahmet Şık’a hakaret ettiğine ilişkin açıklaması
25.- Mersin Milletvekili Fatma Kurtulan’ın, İstanbul
Milletvekili Mehmet Muş’un sataşma nedeniyle yaptığı konuşmasındaki bazı
ifadelerine ilişkin açıklaması
26.- İstanbul Milletvekili Mehmet Muş’un, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
27.- İstanbul Milletvekili Mehmet Muş’un, Kahramanmaraş
Milletvekili Ali Öztunç’un 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde CHP Grubu adına yaptığı konuşmasındaki bazı ifadelerine ilişkin açıklaması
28.- İstanbul Milletvekili Engin Altay’ın, Balıkesir
ili merkezli İzmir ve İstanbul ilinde hissedilen deprem hakkında yürütmeden
bilgi talep ettiklerine ve yöre halkına geçmiş olsun dileğinde bulunduğuna,
Türkiye’nin olası bir depreme karşı hazırlığının bulunmadığına ilişkin
açıklaması
29.- İstanbul Milletvekili Engin Altay’ın, soru-cevap
mekanizmasının Meclis İçtüzüğü’ne uygun olarak çalışmadığına, Kültür ve Turizm
Bakanı iken Mehmet Nuri Ersoy’un firmasına arazi tahsis edilmesinin etik olup
olmadığını ve yeri değiştirilen Muğla ili Bodrum ilçesi Torba beldesindeki atık
su arıtma tesisine turizm tahsis belgesi verilip verilmediğini öğrenmek
istediğine ilişkin açıklaması
30.- Kültür ve Turizm Bakanı Mehmet Nuri Ersoy’un,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması





VI.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, İstanbul
Milletvekili Feti Yıldız’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur görüşmelerinde
MHP Grubu adına yaptığı konuşması sırasında Cumhuriyet Halk Partisine sataşması
nedeniyle konuşması
2.- Sakarya Milletvekili Muhammed Levent Bülbül’ün,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine ve İstanbul Milletvekili Feti Yıldız’ın
şahsına sataşması nedeniyle konuşması
3.- İstanbul Milletvekili Mehmet Muş’un, İstanbul
Milletvekili Ahmet Şık’ın 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin birinci tur görüşmelerinde
HDP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
4.- İstanbul Milletvekili Ahmet Şık’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
5.- İstanbul Milletvekili Mehmet Muş’un, İstanbul
Milletvekili Ahmet Şık’ın sataşma nedeniyle yaptığı konuşması sırasında Adalet
ve Kalkınma Partisine sataşması nedeniyle konuşması
6.- İzmir Milletvekili Cemal Bekle’nin, İzmir
Milletvekili Özcan Purçu’nun 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine ve şahsına sataşması nedeniyle konuşması
7.- İzmir Milletvekili Özcan Purçu’nun, İzmir
Milletvekili Cemal Bekle’nin sataşma nedeniyle yaptığı konuşması sırasında
şahsına sataşması nedeniyle konuşması

10 Aralık 2019 Salı
BİRİNCİ OTURUM
Açılma Saati: 11.01
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 29’uncu Birleşimini açıyorum. 
Toplantı
yeter sayısı vardır, görüşmelere başlıyoruz. 
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 10
Aralık İnsan Hakları Günü vesilesiyle 2016 yılında İstanbul ili Vodafone Arena
Stadı yakınlarında patlatılan iki ayrı bomba nedeniyle şehit olan
vatandaşlarımıza Allah’tan rahmet dilediğine ilişkin konuşması
BAŞKAN
– Değerli milletvekilleri, bugün 10 Aralık Dünya İnsan Hakları Günü. İnsan
hakları mücadelesi, insanların hayatı pahasına kazandıkları büyük kazanımların
sonucu ulaşılmış ve bugün de hakların boyutu konusunda hâlen çok tartışma olan
bir konu. Elbette insan hakları mücadelesinin çok değişik boyutları var. Biz de
ülkemizde, insan hakları alanında, dünya standartları düzeyinde, en gelişmiş
ülkeler düzeyinde insan haklarını ülkemize de uygulama konusunda hepimizin
ortak çabası olması gerektiği kanısındayız. İnsan hakları mücadelesi evrensel
bir mücadele. 10 Aralık 1948’de Birleşmiş Milletler İnsan Hakları Komisyonu
tarafından hazırlanan ve Paris’te yapılan oturumda kabul edilen İnsan Hakları
Evrensel Bildirgesi’yle de bütün insanların ırk, renk, dil, cinsiyet, din,
siyasi diğer görüşler, ulusal ve sosyal köken, mülkiyet, doğum ve diğer
statüler gözetilmeksizin doğuştan eşit haklara sahip olduğu kabul edilmiştir. 
Değerli
milletvekilleri, böylesi bir günde, 10 Aralık Dünya İnsan Hakları Günü’nde,
insan haklarının en ileri boyutuna ulaşmamızı diliyorum. Ama bugün, aynı zamanda
en temel insan hakkı olan yaşam hakkının ihlal edildiği önemli günlerden de bir
tanesi. Bundan tam üç yıl önce, 10 Aralık 2016’da, İstanbul’da Vodafone Arena
Stadı yakınlarında patlatılan bir bombayla 38 polis memuru ve 8 sivil
yurttaşımız hayatını kaybetti ve bir İnsan Hakları Günü’nde en temel insan
hakları ihlalini yaşadık. 38 polis memurumuzu ve 8 sivil vatandaşımızı bugün
saygıyla, rahmetle bir kez daha anıyorum ve Türkiye’de bu terörü yaratan, adı
ne olursa olsun, bütün terör örgütlerinin hepsini de lanetliyorum. (AK PARTİ,
CHP ve İYİ PARTİ sıralarından alkışlar)
Değerli
milletvekilleri, gündemimize göre 2020 Yılı Merkezi Yönetim Bütçe Kanun Teklifi
ile 2018 Yılı Merkezi Yönetim Kesin Hesap Kanunu Teklifi üzerindeki görüşmelere
devam edeceğiz. 
Program
uyarınca bugün birinci turdaki görüşmeleri yapacağız. 
Birinci
turda Türkiye Büyük Millet Meclisi, Kamu Denetçiliği Kurumu, Anayasa Mahkemesi,
Sayıştay, Kültür ve Turizm Bakanlığı, Radyo ve Televizyon Üst Kurulu, Devlet
Opera ve Balesi Genel Müdürlüğü, Devlet Tiyatroları Genel Müdürlüğü, Türkiye
Yazma Eserler Kurumu Başkanlığı, Vakıflar Genel Müdürlüğü, Türk İşbirliği ve
Koordinasyon Ajansı Başkanlığı, Yurtdışı Türkler ve Akraba Topluluklar
Başkanlığı, Atatürk Kültür, Dil ve Tarih Yüksek Kurumu, Atatürk Araştırma
Merkezi, Atatürk Kültür Merkezi, Türk Dil Kurumu, Türk Tarih Kurumu, Kapadokya Alan
Başkanlığı bütçe ve kesin hesapları yer almaktadır. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Komisyonlardan Gelen Diğer İşler
1.- 1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (x) 
2.- 2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (x)
A) TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU 
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ 
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY 
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Komisyon yerinde.
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecek, bu süreler
birden fazla konuşmacı tarafından kullanılabilecek ve şahsı adına yapılacak
konuşmaların süresi ise beşer dakika olacaktır. Ayrıca, konuşmalar tamamlanınca
soru-cevap işlemi on dakika soru, on dakika cevap olarak yapılacak ve sorular
gerekçesiz olarak yerinden sorulacaktır.
Bilgilerinize
sunulur.
Şimdi,
birinci turda siyasi parti grupları, yürütme ve şahısları adına söz alanların
adlarını sırasıyla okutuyorum:
AK
PARTİ: 
İstanbul
Milletvekili Rümeysa Kadak
Kilis
Milletvekili Ahmet Salih Dal
Mersin
Milletvekili Zeynep Gül Yılmaz
Samsun
Milletvekili Orhan Kırcalı
Hatay
Milletvekili Hüseyin Yayman
6)
Balıkesir Milletvekili Mustafa Canbey
7)
İstanbul Milletvekili İsmet Uçma
8)
İstanbul Milletvekili Fatih Süleyman Denizolgun
9)
Adıyaman Milletvekili Muhammed Fatih Toprak
10)
Şanlıurfa Milletvekili Ahmet Akay
11)
Erzincan Milletvekili Burhan Çakır
12)
Karabük Milletvekili Cumhur Ünal
13)
Şanlıurfa Milletvekili Halil Özşavlı
14)
Nevşehir Milletvekili Mustafa Açıkgöz
İYİ
PARTİ:
İzmir
Milletvekili Aytun Çıray
2)
Antalya Milletvekili Hasan Subaşı
3)
Ankara Milletvekili İbrahim Halil Oral
4)
Aydın Milletvekili Aydın Adnan Sezgin
5)
Ankara Milletvekili Şenol Sunat
6)
İstanbul Milletvekili Abdul Ahat Andican
Milliyetçi
Hareket Partisi:
1)
İstanbul Milletvekili İsmail Faruk Aksu
2)
Afyonkarahisar Milletvekili Mehmet Taytak
3)
İstanbul Milletvekili Feti Yıldız
4)
Kütahya Milletvekili Ahmet Erbaş
5)
Ankara Milletvekili Erkan Haberal
6)
İstanbul Milletvekili Cemal Çetin
7)
Erzurum Milletvekili Kamil Aydın
HDP:
Gaziantep
Milletvekili Mahmut Toğrul
Siirt
Milletvekili Meral Danış Beştaş
3)
Batman Milletvekili Necdet İpekyüz
4)
Antalya Milletvekili Kemal Bülbül
5)
İstanbul Milletvekili Ahmet Şık
6)
Şanlıurfa Milletvekili Nimetullah Erdoğmuş
7)
İstanbul Milletvekili Oya Ersoy

Cumhuriyet
Halk Partisi:
1)
Antalya Milletvekili Cavit Arı
2)
İstanbul Milletvekili Mahmut Tanal
3)
İstanbul Milletvekili İbrahim Özden Kaboğlu
4)
Antalya Milletvekili Çetin Osman Budak
5)
İstanbul Milletvekili Saliha Sera Kadıgil Sütlü
6)
İzmir Milletvekili Özcan Purçu
7)
Muğla Milletvekili Mürsel Alban
8)
Kahramanmaraş Milletvekili Ali Öztunç
9)
Ankara Milletvekili Murat Emir
10)
Bursa Milletvekili Yüksel Özkan
11)
Eskişehir Milletvekili Utku Çakırözer 
12)
Nevşehir Milletvekili Faruk Sarıaslan
Şahıslar:
Lehinde,
İstanbul Milletvekili Arzu Erdem.
Talepte
bulunması sebebiyle yürütme adına Kültür ve Turizm Bakanı Mehmet Nuri Ersoy.
Aleyhinde,
Elâzığ Milletvekili Gürsel Erol.
Tabii,
yürütme adına konuşmaların bölünerek yapılması mümkündür. Bu konunun Meclis
tarafından da değerlendirilmesi mümkündür. Arzu eden Sayın Bakan, Sayın Meclis
Başkan Vekilimiz de konuşmayı bölüşerek kullanabilirler. 
Değerli
milletvekilleri, tabii, bugün oldukça çok sayıda konuşmacımız var. Biraz zamanı
da ekonomik kullanalım diyorum. Konuşmacı arkadaşlarımız mümkün olduğu kadar ön
sıralarda olursa, onları konuşmaya davet edeceğiz ve özellikle konuşmaların
tamamlanması açısından bugün artı birin dışında fazla bir süre vermeyi
düşünmüyorum çünkü çok genişletecek süreyi ve belli aralıklarda onar-on beşer
dakikalık kısa aralarımız olacak görüşmeler boyunca. Mümkün olduğu kadar
süratli bir görüşmeyi yapmaya gayret edeceğiz. 
Şimdi,
değerli arkadaşlar, birinci turda söz alan milletvekillerimizden AK PARTİ
Grubuyla konuşmalara başlıyoruz.
AK
PARTİ Grubu adına ilk söz İstanbul Milletvekilimiz Sayın Rümeysa Kadak’a
aittir.(AK PARTİ sıralarından alkışlar)
Sayın
Kadak, süreniz beş dakika.
AK
PARTİ GRUBU ADINA RÜMEYSA KADAK (İstanbul) – Sayın Başkan, çok kıymetli Genel
Kurul; Türkiye Büyük Millet Meclisinin 2020 bütçesi üzerine grubum adına söz
almış bulunmaktayım. 
Tabii,
böyle özel bir günde, öncelikle genç bir kadın olarak, tüm toplumu derin bir
hüzne boğan, Ceren Özdemir, Emine Bulut, Güleda Cankel ve belki ismini burada
anmadığımız daha nicesinin, tüm kadınların, tüm mağdurların adına açıkçası söz
almak istedim bugün. Maalesef, günümüzde, kadınlar hâlâ en çok şiddet
olaylarıyla gündeme geliyor. Aslında, bugün size, üniversitelerden mezun olan
öğrencilerin çoğunluğunun kadın olduğundan bahsetmek isterdim ya da üniversite
kadrolarına baktığımızda, fırsat eşitliğini yakaladığımızdan, hatta
akademisyenlerimizin çoğunun kadın olduğundan bahsetmek isterdim ya da daha 34
yaşında ABD’nin en önemli üniversitelerinin birinde kanser çalışmaları dalında
kendi laboratuvarlarında araştırmalarını yürüten Canan Hanım’dan bahsetmek
isterdim bugün sizlere. 
Bütün
bunlardan bahsetmeliyiz, bütün bunları konuşmalı ve gurur duymalıyız bizler
aslında. Ülkemizin kadınlarının ve kadınların toplumdaki yerini artırmak için
son yirmi yılda attığımız adımları ve elde ettiğimiz kazanımları konuşmalıyız.
Fakat topluma baktığımızda, topluma bu denli katkı sağlayan başarılarına rağmen
hâlâ toplumsal şiddetin en büyük mağdurları olarak görüyoruz kadınları. 
Tabii,
şiddetten bahsedeceksek şiddeti de tanımlamalıyız bence. Şiddetin tespitini çok
daha doğru yapmalıyız özellikle burada, Genel Kurulda. 
Şiddet
toplumsal bir problemdir; beraber yaşama kültürümüzün bozulmasıyla, karşılıklı
toleransı, iletişimi ve sevgiyi kaybetmemizle ortaya çıkar. Aslında her
birimizin kolektif olarak biriktirdiklerimizdir şiddet. Bu nedenle, ancak
kolektif bir iradeyle bunun üstesinden gelebiliriz. Bu kolektif iradenin çok
ufak nüanslarla bunu başarabilmesi de aslında mümkün. Örneğin, bugün
birbirimize daha fazla gülerek, burada konuşan konuşmacıları daha büyük
saygıyla dinleyerek, insanların, özellikle çalıştığımız insanların her şeyden
öte insan olduklarını hiçbir zaman unutmayarak, birbirimize belki selam vererek
ya da gülümseyerek de başlatabiliriz aslında. 
Sokakta,
Mecliste, futbol sahasında olanlardan aslında her birimiz birey olarak
sorumluyuz bugün. O sebeple sizden ricam, hazır 2020 yılına sayılı günlerimiz
kalmışken en azından Genel Kurulda bu konuyu dikkate almamız; birbirimize had
bildirmek yerine nezaketle, saygıyla birbirimizi eleştirmeyi herkese
göstermemiz. (AK PARTİ sıralarından alkışlar) Çünkü aslında, bizler, burada
sadece o anki tepkilerimizle konuşmuyoruz; bizler, burada, aslında bizi seçen
insanlara, farklı görüşten insanlarla nasıl iletişime geçileceğini de
gösteriyoruz. Keşke sadece burada değil, bugün, asansörde, kuyruklarda,
üniversitede, futbol sahasında, Genel Kurulda, aslında her alanda, mesela önümüzdeki
Fenerbahçe-Beşiktaş maçında da bunu gösterebilsek. (AK PARTİ sıralarından
alkışlar) Maçın sadece başında değil, sonunda da el sıkışabilsek; belki o zaman
17 yaşındaki Muhammed’i kaybetmezdik. Keşke bu toleransı Genel Kuruldan
başlayarak toplumun her aşamasında görebilsek bizler. O yüzden, sizden, her
birinizden rica ediyorum, sadece sizlerden değil, gençlerden de… Bugün, sosyal
medya, maalesef gençlerin en çok kullandığı alan, nefret söylemini en çok
barındıran alan olmuş durumda. Birbirimize olan tahammülün bu denli azaldığını,
toplumsal şiddetin bu denli normalleştiğini görmek gerçekten çok üzücü. Bazen
profillerimiz, isimlerimiz, fotoğraflarımız gerçek olmayabiliyor ama yaydığımız
şiddet, aslında topluma kattığımız nefret söylemi maalesef gerçek. 
Özellikle
genç arkadaşlarımdan rica ediyorum. Bugün, hangi görüşten olursak olalım,
fikirlerimiz ne kadar zıt düşerse düşsün, ifade özgürlüğümüzden asla ödün
vermeden, nefret ve şiddet yayanlara fırsat vermeyelim. Bu yaydığımız şiddet,
bir genç kızın, bir annenin, belki bir futbol taraftarının, çocuğun, bir
göçmenin, bir yaşlının, bir hayalin maalesef sonu oluyor; dönüp dolaşıp
Muhammed’in, Ceren’in sonu oluyor maalesef. Fikir ve görüş ayrılıklarımız
olabilir ama unutmamamız lazım, bu ülke her birimizin. Ne olursa olsun, maçın
sonunda el sıkışabilelim lütfen, birbirimize saygı duyalım. (AK PARTİ
sıralarından alkışlar) Her şeyden önce, kimseye had bildirmeye kalkmayalım
mesela. Lütfen, toplumsal olarak şiddeti yayarak başka bir genç arkadaşımın
daha canına son vermeyelim. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Kadak.
RÜMEYSA
KADAK (Devamla) – Ben, öncelikle bu toleransı, burada belki en genç kardeşiniz
olarak Genel Kurulda görmek istiyorum. Maalesef, zaman zaman bizi üzen
davranışlara da şahitlik ediyoruz. Lütfen, hep birlikte, bu şiddetin aslında ne
kadar kolay yayıldığını unutmadan, öncelikle burada “Şiddete hayır.” diyelim.
Sadece bir “tweet” atıp ertesi gün sorumluluk almaktan çekinmeyelim. Bu
sözlerimizin ve burada yaptığımız konuşmaların lütfen arkasında duralım.
Teşekkürler.
(AK PARTİ sıralarından alkışlar) 
(Uğultular)

BAŞKAN
– Değerli arkadaşlar, salonda bir uğultu duyuluyor, rica ediyorum. 
ENGİN
ALTAY (İstanbul) – AK PARTİ sıralarından geliyor efendim.
BAŞKAN
- Bütün her yerden geliyor, onu engelleyelim.
Şimdi,
söz sırası Kilis Milletvekilimiz Sayın Ahmet Salih Dal’a aittir. (AK PARTİ
sıralarından alkışlar) 
Süreniz
beş dakika. 
AK
PARTİ GRUBU ADINA AHMET SALİH DAL (Kilis) – Sayın Başkan, Gazi Meclisimiz ve
saygıdeğer milletvekilleri; 2020 Yılı Merkezi Yönetim Bütçe Kanun Teklifi’nin
birinci turunda Kamu Denetçiliği Kurumu bütçesi üzerine grubum adına söz almış
bulunmaktayım. 
Kamu
Denetçiliği Kurumu, Anayasa’mızın 74’üncü maddesinde yer alan hüküm gereğince
idarenin işleyişiyle ilgili şikâyetleri inceleyen, 6328 sayılı Kanun’la
kurulmuş anayasal bir kurumdur. Kurulduğu günden bu yana etkin bir şikâyet
mekanizması oluşturan Kamu Denetçiliği Kurumu 2018 yılında da bu yönde birçok
yeniliğe imza atmıştır; her şeyden önce, hak arama hürriyetinin önünü
açmaktadır, kişilerin güçlenmesini ve adalete kolay erişilmesini sağlamak gibi
önemli görevleri yerine getirmektedir. 
Kamu
Denetçiliği Kurumu, denetim faaliyetlerini Türkiye Büyük Millet Meclisi adına
gerçekleştirmektedir, gücünü yüce Meclisin manevi şahsiyetinden almaktadır;
adalet, hak arama, insan haklarının korunması alanında hayati kurumlardan biri
hâline gelmiştir. Cumhurbaşkanlığı hükûmet sistemiyle beraber, parlamenter
sistemde denetlenemeyen, Cumhurbaşkanının tek başına yaptığı işlemler ile resen
imzaladığı kararlar ve emirler hükmü kanunumuzdan kaldırılmıştır. Böylece Kamu
Denetçiliği Kurumu, Cumhurbaşkanıyla ilgili şikâyetleri alabilecek bir duruma
gelmiştir. 
Kamu
Denetçiliği Kurumu, kararlarını, niteliğiyle, saygınlığıyla, kamuoyu baskısıyla
ve en önemlisi, Parlamentonun desteği ve takibiyle hukuk ve hakkaniyete uygun
bir şekilde alır. Kamu Denetçiliği Kurumunun 2018’de verdiği tavsiye
kararlarına idarelerin uyma oranı yüzde 70’tir. Bu süreçte kuruma en büyük desteği
Türkiye Büyük Millet Meclisi vermiştir. Kurumun tavsiye kararlarının gereğini
yerine getirmekte tereddüt eden bazı kurumların yetkililerini Başkanlığını
yürüttüğüm Dilekçe Komisyonu ile İnsan Haklarını İnceleme Komisyonu Üyelerinden
Kurulu Karma Komisyon Alt Komisyonuna çağırarak sorunun giderilmesi adına ciddi
adımlar attık. Bu vesileyle, Karma Alt Komisyon toplantılarımıza katılan
değerli kamu yetkililerine ve milletvekili arkadaşlarıma bu kürsüden bir kez
daha teşekkür etmek istiyorum. 
Kamu
Denetçiliği Kurumu, idarenin hizmet kalitesinin yükseltilmesine, iyi yönetim
ilkelerinin yerleşmesine, insan haklarının gelişmesine, hukukun üstünlüğünün
sağlanmasına, hak arama kültürünün yaygınlaşmasına, şeffaf, hesap verebilir,
insan odaklı bir idarenin oluşmasına katkı sağlamaya çalışmaktadır.
Dünyada
130’dan fazla ülkede ombudsmanlık kurumu bulunmaktadır, bu kurumlar da kendi
arasında uluslararası örgütlerde toplanmışlardır. Bu anlamda, ombudsmanlık,
yumuşak bir güç olarak uluslararası ilişkilerde de yer almaktadır. 
Kamu
Denetçiliği Kurumu bu ombudsmanlık kurumlarının da üye olduğu 8 tane
uluslararası ombudsmanlık birliğinin üyesidir. Bazı ülkelerdeki ombudsmanlık
kurumlarının yetki alanı ve faaliyetlerini de Alt Komisyonumuzda inceledik.
Buna göre, İspanya ve Portekiz Ombudsmanları Anayasa Mahkemesine kanunların
Anayasa’ya aykırılığı konusunda başvurabilmekte, İsveç Ombudsmanı mahkemelerin
duruşmalarına ve müzakerelerine katılabilmekte, yönetsel kuruluşların toplantı
ve müzakerelerinde hazır bulanabilmekte, ayrıca dünyadaki muadil kurumlarda
bulunduğu üzere resen inceleme yetkisi de verilebilmektedir. 
İktidarı
devraldığımız 2002 yılından bu tarafa, yargı ve hukuk sistemimizde daha şeffaf,
daha hızlı, vicdanları rahatlatacak kararların verilmesi adına birçok düzenleme
yaptık; Kamu Denetçiliğinin kurulması da bunlardan bir tanesidir. İdarenin
denetiminde daha etkin hâle gelebilmesi amacıyla, resen inceleme yetkisi de
olacak şekilde, Kamu Başdenetçisinin görev ve yetkilerinin yapılacak bir yasal
düzenlemeyle genişletilmesinin faydalı olacağını yüce Meclisimizin takdirlerine
sunuyorum. Netice itibarıyla, daha nitelikli başvurular almak ve hak arama
kültürünü yaygınlaştırmak adına, kurumun, dostane çözüm girişimleri ve verdiği
kararlarla yargının iş yükünü hafifletme yönünde ülkemize katkısı
tartışılmazdır.
(Mikrofon
otomatik cihaz tarafından kapatıldı)
BAŞKAN
– Bir dakika daha ilave ediyorum.
AHMET
SALİH DAL (Devamla) – Teşekkür ediyorum.
Adalet
Bakanlığımız, yeni Yargı Reformu Stratejisi ışığında yeni bir İnsan Hakları
Eylem Planı hazırlığına başladı. İnsanlarımızın ihtiyaçlarına cevap veren, hak
ve özgürlüklerini koruyup geliştiren, toplumun geleceğine yön verecek hukuk
standartlarımızı daha ileriye taşımaya kararlıyız. 
Bu
duygu ve düşüncelerle Kamu Denetçiliği Kurumu Başkanını, denetçilerimizi ve
uzman arkadaşları bu özverili çalışmalarından dolayı kutluyorum, teşekkür
ediyorum.
Ayrıca,
biz milletvekillerinin gerek Genel Kurul çalışmalarımızda gerekse yereldeki
çalışmalarımızda perde arkasında en büyük destekçimiz olan ve bize her türlü
bilgi ve belgeyi temin eden, başta kendi danışmanlarım olmak üzere tüm danışman
arkadaşlara da teşekkür ediyorum.
Bütçemizin
hayırlara vesile olmasını diliyorum. Gazi Meclisimizi saygıyla selamlıyorum.
(AK PARTİ sıralarından alkışlar)
BAŞKAN
– Söz sırası Samsun Milletvekilimiz Sayın Orhan Kırcalı’da. (AK PARTİ
sıralarından alkışlar) 
Süreniz
beş dakika.
AK
PARTİ GRUBU ADINA ORHAN KIRCALI (Samsun) – Sayın Başkan, değerli
milletvekilleri; Sayıştay Başkanlığı 2020 Yılı Merkezi Yönetim Bütçe Kanun
Teklifi üzerine AK PARTİ Grubu adına söz almış bulunmaktayım. Yüce Meclisi
saygıyla selamlarım.
Sözlerime
başlarken, hainler tarafından kahpece tuzaklanmış el yapımı patlayıcının
infilak etmesi sonucu şehit olan, şehadet şerbetini içen şehitlerimiz Astsubay
Üstçavuş Esma Çevik’e ve Samsun Havzalı hemşehrim, şehidimiz Uzman Çavuş Kemal
Sayar’a Allah’tan rahmet, yakınlarına, ailesine ve aziz milletimize başsağlığı
diliyorum. Yaralı askerlerimize ve gazilerimize de acil şifalar diliyorum.
Terörü ve terör destekçilerini de lanetliyorum. 
Değerli
milletvekilleri, Anayasa’mızın 160’ıncı maddesiyle Sayıştay, merkezî yönetim
bütçesi kapsamındaki kamu idareleri ile sosyal güvenlik kurumlarının bütün
gelir ve giderleri ile mallarını Türkiye Büyük Millet Meclisi adına denetlemek
ve sorumluların hesap ve işlemlerini kesin hükme bağlamakla
görevlendirilmiştir. Yüz elli yedi yıllık köklü bir geçmişe ve tecrübeye sahip
Sayıştayın, Türkiye Büyük Millet Meclisinin denetim faaliyetinin etkin bir
şekilde yürütülmesindeki rolü de büyüktür. Sayıştay, yüce Meclis adına yaptığı
denetimleri dürüst, ön yargıdan uzak, tarafsız ve uluslararası denetim
standartlarına uygun bir şekilde planlamakta ve yürütmektedir. Sayıştayın
bağımsızlığı da kanunla güvence altına alınmıştır.
1862
yılından beri milletimize ve ülkemize hizmet veren Sayıştay Başkanlığı, kamu
yönetiminin saydamlığına ve hesap verilebilirliğine katkı sağlamayı
hedeflemektedir. Sayıştay, denetimlerinde bilişim teknolojisinden de azami
ölçüde yararlanmaktadır. Denetim ve raporlama kapasitesini sürekli olarak
geliştiren Sayıştay Başkanlığı, devletin şeffaflaşmasında da çok önemli işleve
sahiptir. Sayıştay, Türkiye Büyük Millet Meclisinin, kamuoyunun ve denetlenen
kamu idarelerinin beklenti ve ihtiyaçlarını da her zaman dikkate almaktadır.
Sayın
Başkan, değerli milletvekilleri; iktidara geldiğimiz günden bu yana, kamu mali
yönetimi ve denetiminin ön yargıdan uzak, dürüst, şeffaf ve uluslararası
denetim standartlarına uygun bir şekilde yürütülebilmesi için bir çok reforma
imza attık. Bu reformlar doğrultusunda, hesap verilebilir, dünya
standartlarında bir denetim süreci işlemeye başlamıştır. Kamu harcamalarında
verimlilik sağlanarak israf önlenmiş, kalkınmanın hızlanması ve sürdürülebilir
bir kalkınmanın gerçekleşmesinin de önü açılmıştır. Devlet ile vatandaş
arasında güven duygusu oluşmuştur. Devletimizin en köklü kuruluşlarından biri
olan Sayıştay, kamuda mali hareketlerin hukuka uygunluğunu denetlemek suretiyle
demokrasimizin işleyişine, vatandaşımızın hak ve menfaatlerinin korunmasına,
ülkemizin huzur ve istikrarına büyük katkı sağlamaktadır. Geçmişi, birikimi ve
hizmetleriyle devlet geleneğimizde önemli bir yeri bulunan Sayıştay Başkanlığı,
yüksek denetim kurumlarının uluslararası bölgesel organizasyonlarıyla da sıkı bir
iş birliği içerisindedir. 
Değerli
milletvekilleri, 2018 Yılı Denetim Programı kapsamında 189 adet Sayıştay
denetim raporu Türkiye Büyük Millet Meclisine sunulmuştur. Mahallî idarelere
ilişkin olarak da 230 adet Sayıştay denetim raporu meclislerinde görüşülmek
üzere ilgili idarelere gönderilmiş, Yatırım İzleme ve Koordinasyon Başkanlığına
ilişkin 13 adet denetim raporu da İçişleri Bakanlığı ile valiliklere
gönderilmiştir. Kalkınma ajanslarının denetimine ilişkin olarak 2018 yılında
bütün kalkınma ajansları denetlenerek Kalkınma Ajansları Genel Denetim Raporu
Türkiye Büyük Millet Meclisine sunulmuştur. Sayıştay tarafından
gerçekleştirilen denetimler yıllık olarak yürütülmekle birlikte, bir bütün
olarak denetim süreci üç dört yıllık bir süreyi kapsamaktadır. Denetimler
sonucunda hazırlanan raporlar mevzuat çerçevesinde yasal süresi içerisinde
Sayıştay “web” sitesinde de yayınlanmaktadır. 
(Mikrofon
otomatik cihaz tarafından kapatıldı)
BAŞKAN
– Buyurun.
ORHAN
KIRCALI (Devamla) - Yüksek vazife anlayışıyla kararlı bir şekilde görevlerini
yerine getiren Sayıştay Başkanlığımız, yetişmiş kadroları ve birikimiyle
önümüzdeki dönemlerde de aziz milletimizin devletine aktardığı vergilerin en
doğru şekilde kullanılmasını temin etme yönündeki sorumluluğunu hakkıyla yerine
getirmektedir. 
Bu
düşüncelerle 2020 Yılı Merkezi Yönetim Bütçe Kanun Teklifi’nin ülkemize,
milletimize ve Sayıştay Başkanlığımıza hayırlar getirmesini diliyor, yüce
Meclisi tekrar saygıyla selamlıyorum. (AK PARTİ sıralarından alkışlar)
BAŞKAN
– Söz sırası Mersin Milletvekilimiz Sayın Zeynep Gül Yılmaz’a aittir. (AK PARTİ
sıralarından alkışlar)
Süreniz
beş dakika Sayın Yılmaz.
AK
PARTİ GRUBU ADINA ZEYNEP GÜL YILMAZ (Mersin) – Sayın Başkan, değerli
milletvekilleri; Anayasa Mahkemesinin bütçesi hakkında AK PARTİ Grubumuz adına
söz almış bulunuyorum. Yüce Meclisimizi ve aziz milletimizi saygıyla
selamlıyorum. 
Bildiğimiz
üzere, Anayasa Mahkemesinin, yasaların Anayasa’ya uygunluğunun denetlenmesi,
siyasi partilerin denetlenmesi ve Yüce Divan sıfatı gibi üç görevi vardır; 1961
Anayasası’yla sisteme girmiş, bugüne kadar birtakım yapısal düzenlemelerle
görevine devam etmiştir. İktidara geldiğimiz 2002 yılından bu yana, temel hak
ve özgürlüklerle hukuk devleti zemininde ciddi reformlar ve yapısal
değişiklikler hayata geçirilmiş, bunun yanında ulusal yükümlülüklerimizden de
taviz verilmemiştir. Bu bağlamda, Anayasa’nın 90’ıncı maddesine eklenen ve 2004
yılında yürürlüğe giren temel hak ve özgürlüklere ilişkin milletlerarası
anlaşmalar ile kanunların aynı konuda çelişmesi durumunda milletlerarası
anlaşmalara üstünlük tanınacağı hüküm altına alınmıştır. 
Devrim
niteliğinde bir düzenleme de 2010 yılında yapılan Anayasa değişikliğiyle
148’inci maddesinde getirilen bireysel başvuru hakkıdır. Bireysel başvuru, kamu
gücü tarafından temel hak ve özgürlükleri ihlal edilen kişilerin başvurdukları
olağanüstü bir kanun yoludur. Temel amacı, hak ihlaline neden olan durumları
tespit ederek kamu makamları tarafından giderilmesini sağlamak ve yeni
ihlallerin ortaya çıkmasını önlemektir. Bireysel başvuru Türk hukuk sistemine
önemli yenilikler getirmiş, Anayasa Mahkemesi sadece normların Anayasa’ya
uygunluğunu denetlemekten çıkmış, bu kapsamda bireysel başvuru uygulamasının
başladığı 23 Eylül 2012 tarihinden bu zamana kadar toplam bireysel başvuru
sayısı da 244.783 olmuştur. Anayasa Mahkemesi bu başvuruların yaklaşık yüzde
80’ini karara bağlamıştır. Toplam karara bağlanan dosya sayısı ise 197.761’dir;
bu dosyaların yüzde 89’u kabul edilmezlik kararı, yüzde 6’sı ise ret
şeklindedir, yüzde 4 oranında başvuruya ise hak ihlali kararı verilmiştir,
47.022 dosya hâlen derdest olup bu da yüzde 19’unu teşkil etmektedir. Bireysel
başvuru sonrasında yapılan düzenlemeyle, Anayasa Mahkemesinin üye sayısı da
artırılmış, Türkiye Büyük Millet Meclisine, Anayasa Mahkemesine üye seçme
yetkisi de verilmiştir. 
Bireysel
başvuru uygulamasının yanı sıra, Adalet Bakanlığı bünyesinde İnsan Hakları
Tazminat Komisyonu Başkanlığı da kurulmuştur. 2013 yılından itibaren faaliyet
gösteren bu Komisyona, bugüne kadar Avrupa İnsan Hakları Mahkemesi yönünden
8.934 başvuru yapılmış, bu başvuruların 8.931’i karara bağlanmıştır. Avrupa
İnsan Hakları Mahkemesi bu Komisyonu iç hukuk yolu olarak kabul etmiş ve
yapılan birçok başvuruyu, İnsan Hakları Tazminat Komisyonuna başvurulabileceği
gerekçesiyle reddetmiştir. Bu düzenlemelerle, Avrupa İnsan Hakları Mahkemesine
yapılan başvurular da oldukça azaltılmıştır.
Tabii,
bunun yanında eleştirebileceğimiz noktaları da vardır Anayasa Mahkemesinin.
Bireysel başvuruyla temel insan hak ve özgürlüklerinin olay bazında
belirlenmesi, ihlal edilen hakkın onarılması ve gerekli önlemlerin alınması
için Anayasa Mahkemesine verilen yetki, yüksek mahkemeler başta olmak üzere,
mahkeme kararlarına yönelik bir denetim mekanizması asla değildir. Anayasa Mahkemesinin
zaman zaman ilk derece mahkemelerin yerine geçerek yerindelik denetimi dahi
yapması, mahkemenin kararlarını maalesef tartışılır hâle getirmiştir. Örneğin,
Can Dündar ve akademisyenlere ilişkin 26/7/2019 tarihli kararı gibi. Anayasa
Mahkemesinin, Türk Ceza Kanunu’nda ve Terörle Mücadele Kanunu’nda suç sayılan
eylemleri işleyenlerin, terörü övenlerin, terör yanlısı tavır takınanların ceza
almasını hak ihlali sayması, bir kere hukuki açıdan büyük bir problem olup bu
karar milletimizin kamu vicdanını da yaralamıştır. Sonucunda terörün haklı
çıktığı bir kurgusal hukuk mantığı kabul edilemez. Bu, aynı zamanda evrensel
hukuk kurallarına da aykırıdır. Tam da özellikle yurt içi terörle mücadelede
sona gelindiği, sahada kahraman güvenlik güçlerimizin ve Türk Silahlı
Kuvvetleri mensubu kahraman Mehmetçiklerimizin büyük fedakârlıkla mücadele
ettiği bir zamanda, bu şekilde kararlarla onların da moral motivasyonunun
olumsuz etkilenmesi ihtimaline karşı Anayasa Mahkemesinin çok daha dikkatli
olması gerektiğini düşünüyorum. 
(Mikrofon
otomatik cihaz tarafından kapatıldı)
BAŞKAN
– Bir dakika ekliyorum, toparlayalım.
ZEYNEP
GÜL YILMAZ (Devamla) – Bu tür kararlar, özellikle başta PKK, FETÖ gibi terör
örgütleri olmak üzere, Türkiye’deki bazı terör odaklarına ve bu terör
odaklarını destekleyen, savunan sinsi odaklara bir hukukî boşluk açmamalıdır. 
Bu
düşüncelerle Anayasa Mahkemesinin ve diğer tüm kurumlarımızın bütçelerinin
memleketimiz için, ülkemiz için hayırlı olmasını diliyor, saygılarımı
sunuyorum. (AK PARTİ sıralarından alkışlar)
BAŞKAN
– Söz sırası, Hatay Milletvekilimiz Sayın Hüseyin Yayman’da. (AK PARTİ
sıralarından alkışlar) 
Süreniz
beş dakika Sayın Yayman.
AK
PARTİ GRUBU ADINA HÜSEYİN YAYMAN (Hatay) – Sayın Başkan, değerli
milletvekilleri; hepinizi saygıyla sevgiyle selamlıyorum. Bizleri ekranları
başında izleyen aziz milletimize de saygılarımızı, şükranlarımızı ifade etmek
isteriz. 
Sözlerime
başlamadan önce dün hain terör örgütü PKK tarafından şehit edilen kahraman
askerlerimize Allah’tan rahmet diliyorum; kederli ailelerine sabır diliyorum,
aziz milletimizin başı sağ olsun diyorum. 
Sayın
Başkan, değerli milletvekilleri; AK Parti Grubumuz adına Kültür ve Turizm
Bakanlığımızın 2020 bütçesi üzerine söz almış bulunmaktayım.
Sayın
Başkan, değerli milletvekilleri; bugün Türkiye Büyük Millet Meclisi, Türk
siyasal tarihinin, dünya demokrasi tarihinin rekorlarından birine imza
atmaktadır; AK PARTİ Hükûmetimiz 18’inci bütçesini yapmaktadır. Bu, Türkiye
tarihinde çok partili hayata geçildiğinden bu yana görülmüş bir olay değildir,
dünya tarihi bakımından da örneğine çok az rastlanılacak bir rekordur. 
Sayın
Başkan, değerli milletvekilleri; biz kültürü, turizmi ve sanatı siyasetin üstü,
partilerin üstü bir konu olarak mütalaa etmekteyiz ve Türkiye’nin, bu alanda
gerçekten dünyanın en büyük açık hava müzesi, dünyanın en büyük turizm
destinasyonu ve dünyanın en büyük kütüphanesi olduğuna inanıyoruz. Türkiye’miz
dillerin, dinlerin, medeniyetlerin birleştiği bir coğrafyadır. Türkiye,
hikâyesi olan bir ülkedir. Bu büyük hikâyeyi iktidar muhalefet demeden hep
birlikte büyütmemiz ve Türkiye’nin yumuşak gücü olarak dünyaya göstermemiz
gerekmektedir. 
Türkiye,
aynı zamanda dünyanın en büyük turizm ülkelerinden bir tanesidir. Gelen turist
sayısı bakımından dünyada 6’ncı, gelir bakımından ise 13’üncü sıradadır. 
Allah’a
çok şükür ki benim de Bakan Yardımcısı olduğum dönemde, yirmi sekiz yıl sonra
Kültür Şûrası’nı ve on beş yıl sonra da Turizm Şûrası’nı gerçekleştirmek
Bakanlarımıza ve Hükûmetimize nasip oldu. 
Aynı
zamanda, Türkiye’de bütün illere gittiğinizde çıplak gözle dahi fark edeceğiniz
büyük müzelerin, kültür merkezlerinin, konser salonlarının, tiyatro binalarının
olduğunu ve milletimizin kültür sanat alanında büyük bir sessiz devrim
gerçekleştirdiğini ifade etmek lazım. AK PARTİ’miz sadece ekonomi alanında,
kalkınma alanında, imar alanında, belediyecilik sahasında değil, kültür sanatta
da büyük bir sessiz devrim gerçekleştirmiştir ve bunu gerçekleştirmeye devam
etmektedir. 
AK
PARTİ olarak kültürü insanı, toplumu, geleceği ve uygarlığı inşa eden temel bir
alan olarak görmekteyiz. Mustafa Kemal Atatürk’ün dediği gibi cumhuriyetimizin
temeli kültürdür ve kültür olmaya devam edecektir. Vizyonumuz kendi
değerlerimiz, kültürümüz ve geleneğimiz ile modernliği birleştirmek, yerel ile
evrenseli, millî ile küreseli birleştirmek ve yeni bir sentez ortaya koymaktır.

AK
PARTİ, Türkiye’yi ekonomi alanında dünyanın en gelişmiş 10 ülkesi arasına sokma
hedefinin yanında, aynı zamanda dünyanın en gelişmiş kültür sanat ülkelerinden
biri hâline getirme hedefini taşımaktadır. Özellikle kültürel diplomasi
alanında, gastrodiplomasi alanında ve gerçekten kültürel alanda pek çok sahada
inşallah Türkiye’yi daha ileriye taşıyacak bir hedefler manzumesi içerisinde
olacağız. Bu bağlamda kültürel mirasımız ve geleneğimiz, sanatçılarımız,
düşünce insanlarımız ve eserlerini dünyaya tanıtmak için daha zengin içerikli
programlar yapacağız. Cumhuriyetimizin 100’üncü yılında, inşallah Türkiye’yi
kültür ve sanat alanında daha ileri götüreceğiz ve inşallah hep beraber daha
güzel işler yapacağız. 
Sayın
Başkan, değerli milletvekilleri; Türkiye, sinema alanında da çok büyük bir
devrim yaşamıştır. Özellikle Yeşilçam emekçilerinin kıt imkânlarla temellerini
attığı ve inşa ettiği sinemamız, bugün dünya çapında işlere imza atmaktadır.
Türkiye, aynı zamanda, dizi sektörümüz sayesinde Amerika Birleşik
Devletleri’nden sonra dünyada en çok dizi ihraç eden ülkelerden bir tanesidir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Yayman.
HÜSEYİN
YAYMAN (Devamla) – Teşekkür ederim Sayın Başkan.
İnşallah
dizi sektöründe de sinema sektöründe de Türkiye çok daha ileri adımlar atmaya
devam edecektir.
Sayın
Başkan, değerli milletvekilleri; Cumhurbaşkanımız Recep Tayyip Erdoğan’ın 2023
yılı turizm hedefi 75 milyon turisttir. İnşallah Bakanlığımız ile Meclisimiz ve
muhalefetimiz hep birlikte çalışarak bu hedefi gerçekleştireceğiz. 
Sözlerime
son verirken kültürün, tarihin, lezzetin, limanların, denizlerin, dağların,
yaylaların ve medeniyetlerin beşiği Hatay Milletvekili olarak, dünyanın en
büyük mozaik müzesine sahip olan Hatay’ımıza siz değerli milletvekillerimizi
davet ediyoruz. 
Sayın
Başkanımız sizleri de davet ediyoruz. Hatay, dünyanın 26 gastronomi şehrinden
bir tanesidir ve gerçekten dünyanın en eşsiz mutfağına sahiptir. 
Bu
duygu ve düşüncelerle 2020 yılı Kültür ve Turizm Bakanlığı bütçemizin hayırlı
olmasını diliyor, hepinizi saygıyla sevgiyle selamlıyorum. (AK PARTİ
sıralarından alkışlar)
BAŞKAN
– Sayın Yayman, daha önce de ben davetinize icabet etmiştim, davet gününü
bekliyorum.
HÜSEYİN
YAYMAN (Hatay) – Takvimi açalım, bakalım.
BAŞKAN
– Söz sırası Balıkesir Milletvekilimiz Sayın Mustafa Canbey’de. (AK PARTİ
sıralarından alkışlar)
Süreniz
beş dakikadır.
AK
PARTİ GRUBU ADINA MUSTAFA CANBEY (Balıkesir) – Sayın Başkan, değerli
milletvekilleri; Radyo ve Televizyon Üst Kurulunun bütçesi vesilesiyle AK PARTİ
Grubumuz adına söz almış bulunmaktayım. Gazi Meclisimizi ve aziz milletimizi
saygıyla selamlıyorum.
Dün
şehit olan askerlerimize de Allah’tan rahmet diliyor, yaralılarımıza da acil
şifalar diliyorum.
Değerli
milletvekilleri, günümüzün en önemli kitle iletişim araçlarından olan radyo ve
televizyon yayıncılığında sürekli ve hızla değişen şartlar neticesinde daha
kaliteli hizmet verme isteği ve hizmet çeşitliliğinin artırılması talebi ortaya
çıkmıştır. Bu çerçevede, radyo ve televizyon faaliyetlerini düzenlemek ve
denetlemek amacıyla 1994 yılında kurulan RTÜK bugünkü yapısına 6112 sayılı
Kanun’la kavuşturulmuştur. 
Bugün
Kültür ve Turizm Bakanlığıyla ilişkili kuruluş olarak faaliyetlerini yürüten
RTÜK, kendi alanında hayati bir görevi yerine getirmektedir. Hâlihazırda
ülkemizde bugün, karasal ortamdan 193 televizyon, 932 radyo, kablolu yayın
ortamından 177 televizyon ve 9 radyo, uydu ortamından 368 televizyon ve 101
radyo olmak üzere toplam 1.780 radyo ve televizyon yayını bulunmaktadır. Bu
kadar çok sayıda yayını takip etmek ve denetlemek için çalışan RTÜK, düzenleme
ve denetleme görevini yedi gün yirmi dört saat boyunca tamamen TÜBİTAK
tarafından yerli yazılımla oluşturulan sayısal kayıt, arşiv ve analiz
sistemiyle gerçekleştirmektedir. 
Üst
Kurul, idari ve mali özerkliğe sahip olup mevzuatta kendine verilen görev ve
yetkileri bağımsız olarak kullanmaktadır. Üst Kurulun bütçesi, kendi gelirleri
ile gerektiğinde Türkiye Büyük Millet Meclisi bütçesinden alınacak hazine
yardımından oluşmaktadır fakat kurulduğu 1994 yılı dışında RTÜK, bu zamana
kadar kendi gelirleriyle imkânlarını karşılamış ve Türkiye Büyük Millet Meclisi
bütçesinden hazine yardımı almamıştır. Kurulun 2020 yılı bütçe teklifi giderler
toplamı 177 milyon 882 bin TL, gelirler toplamı da 177 milyon 882 bin TL’dir
yani 2020 bütçesinden de yardım almayacaktır. 
Sayın
Başkan, değerli milletvekilleri; 25’inci yaşını kutlayan Üst Kurul, içerik
yönünden medya hizmet sağlayıcılarının öz denetim mekanizmalarını
geliştirmelerini ve izleyicilerin şikâyet ve beğenilerinin değerlendirilmesini
sağlamak amacıyla izleyici temsilcileriyle koordinasyon hâlinde çalışmaya önem
vermekte ve farklı dilde yayın yapılmasına imkân sağlamaktadır. Vatandaşlarımız
RTÜK İletişim Merkezine yayınlarla ilgili görüş ve düşüncelerini gerek şikâyet
hatlarıyla gerekse akıllı işaretlerle yapabilmektedir. 1 Ocak 2019 ve 31 Ekim
2019 tarihleri arasında Üst Kurula çoğunluğu “genel ahlak, manevi değerler ve
ailenin korunması” başlığında olmak üzere 91.203 vatandaşımız bildirim
yapmıştır. Yani RTÜK, şikâyet ve önerileriyle öz denetim mekanizmasını
işletmiştir. 
Geçen
yirmi beş yılda RTÜK akıllı işaretler, medya okuryazarlığı dersi, sayısal kayıt
arşiv ve analiz sisteminin kurulması ve yayıncılık etik ilkeleri gibi pek çok
çalışma ve uygulamayı hayata geçirmiştir. Uluslararası Gelecekle İletişim
Çalıştayı, Uluslararası Çocuk ve Medya Kongresi, İşitme ve Görme Engelliler
Medya Çalıştayı, Radyo ve Televizyon Yayınlarında Güzel Türkçe Kullanımı
Çalıştayı gibi önemli faaliyetler geniş bir katılım sağlanarak icra edilmiştir.

Radyo
ve Televizyon yayıncılığı alanında düzenleme çalışmaları sürdürülürken
çocuklara, gençlere, kadınlara, yaşlılara ve engellilere pozitif ayrımcılık
yapılmaktadır. Radyo ve Televizyon Üst Kurulu çocukların ruhsal, fiziksel ve
ahlaki gelişimine zarar verebilecek her türlü içeriğin önlenmesi için azami
gayret göstermektedir. Sağlık Bakanlığıyla iş birliği hâlinde, çocukları
obeziteye bağlı zararlı sonuçlardan korumak için, aşırı tüketimi tavsiye
edilmeyen gıdaların reklamlarına sınırlama getirilmiştir. Cumhurbaşkanlığı
Sağlık ve Gıda Politikaları Kurulu ve Sağlık Bakanlığı destekleriyle bu konuda
da çalışmalar yapılmaktadır. 
Engellilerin
yayın hizmetlerine erişimini arttırmak için hazırlanan yönetmelikle
dezavantajlı gruplara verilen destek Aile Çalışma ve Sosyal Hizmetler
Bakanlığınca ödüllendirilmiştir. 
Sayın
Başkan, değerli milletvekilleri; AK PARTİ iktidarları döneminde radyo ve televizyonculuk
alanında demokratik yayıncılık anlayışı benimsenmiş, yapılan çalışmalarla
Kurulun önü açılmış, görev ve yetkilerin kullanılması kolaylaştırılmıştır.
Çalışmalarında demokrasinin temel unsuru olan medyanın çoğulcu ve katılımcı
olmasına önem veren, bağımsızlık ve tarafsızlık anlayışını benimseyen RTÜK’ün
177 milyon 882 bin liralık 2020 bütçesinin ve Merkezi Yönetim Bütçe Kanun
Teklifi’nin hayırlı ve uğurlu olmasını diliyorum. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
MUSTAFA
CANBEY (Devamla) – Gazi Meclisimizi ve aziz milletimizi saygıyla selamlıyorum.
(AK PARTİ sıralarından alkışlar)
BAŞKAN
– Söz sırası, İstanbul Milletvekilimiz Sayın İsmet Uçma’da. (AK PARTİ
sıralarından alkışlar)
Süreniz
beş dakika Sayın Uçma. 
AK
PARTİ GRUBU ADINA İSMET UÇMA (İstanbul) – Üç konu var ya efendim… 
ENGİN
ALTAY (İstanbul) – İsmet ağabeye beş dakika yetmez, İsmet Bey’e on dakika
verelim Başkanım. 
BAŞKAN
– Beş dakika artı bir. 
Başlayalım,
devam edelim arkadaşlar, vaktimizi güzel kullanalım. 
ENGİN
ALTAY (İstanbul) – Bizim süremizden verelim. 
BAŞKAN
– Buyurun Sayın Uçma. 
İSMET
UÇMA (Devamla) – Sayın Başkan, değerli milletvekilleri; Kültür ve Turizm
Bakanlığına bağlı Devlet Opera ve Balesi Genel Müdürlüğü, Devlet Tiyatroları
Genel Müdürlüğü, Türkiye Yazma Eserler Kurumu Başkanlığının 2020 yılı bütçeleri
üzerine AK PARTİ Grubu adına söz almış bulunuyorum. Heyetinizi ve her birinizi
ayrı ayrı, saygıyla selamlıyorum. (AK PARTİ ve CHP sıralarından alkışlar)
Bugün,
Dünya İnsan Hakları Günü. İkinci Dünya Savaşı’ndan yorgun çıkan milletler
-Sayın Başkanımız da değindiler- 1948 yılında bir araya gelerek Evrensel İnsan
Hakları Beyannamesi’ni oluşturdular, çok da iyi ettiler. Magna Carta’dan
1789’a, Roosevelt’ten Churchill’in Atlantik Beyannamesi’ne ve geliştirilen
haklara kadar emeği geçen herkese çok ama çok teşekkür ediyoruz. Lakin kendi
medeniyet kodlarımıza dönüp baktığımızda, Hilfü’l-Fudûl, Medine Vesikası ve
Veda Hutbesi bu girişimlerin çok üstünde, evrensel insan hakları
beyannameleridir, bu değerlerin de çağa aktarılması gerekmektedir. 
Sevgili
arkadaşlar, hiçbir arkadaşı ayırt etmeksizin söylüyorum, mücadelemiz şudur;
bütün parti grupları ve milletvekilleri olarak, Türkiye olarak mücadelemiz
şudur: Yeryüzünde hiçbir insan ötekinden daha çok insan olmadığı an gelip
çatıncaya kadar Türkiye Büyük Millet Meclisi mücadelesini sürdürecektir. Bu
mücadeleye katkı veren herkese çok ama çok teşekkür ediyorum. İnsan hakları
konusunda dünyanın sicili hiç de iyi gözükmemektedir. “Dünya 5’ten büyüktür.” sözü,
bir insan hakları manifestosudur. Zaman zaman bu manifestoya bütün
partilerimizin farklı yerlerde ve zamanlarda destek vermesi ülkemiz açısından
fevkalade önemlidir. Türkiye, en büyük demokrasi -iddia ediyorum bakın,
herkesle de bunu konuşmaya hazırım- dünya devletleri arasında en büyük
demokrasi ve bu yetmez, en büyük sosyal devlet ve bu da yetmez, dünyada
birlikte yaşama kültürünü medeniyet olarak hayata geçirmiş tek millettir
arkadaşlar. Bu üç unsurun kıymeti bilinse ve bunlar derlenip toparlansa, hayata
geçirilse gerçekten Türkiye bütün unsurlarıyla, bütün kanaatleriyle, bütün
siyasi teşekkülleriyle dünyaya örnek olur; bunda hiç kuşku yoktur. 
Sevgili
Engin Başkanım -tabii zatıaliniz Başkanımızsınız ama Engin Bey’e de ara sıra
öyle- gerçekten de şunları yaptık hep beraber sevgili arkadaşlar; bu on yedi
yıl zarfında şunu yaptık: Dünya ve ülkemiz, temel hak ve özgürlükler
bakımından, demokrasi bakımından bekleme salonundaydı. Bunu biz görücü
karşısına çıkardık hep birlikte, hep beraber çıkardık. Sonra, temel hak ve
özgürlükler bakımından, demokrasi bakımından çok fazla kiloluydu, obezdi; diyet
yaptırdık, şimdi tığ gibi oldu maşallah. İnşallah, dünyayı da bu hâle sokmak
için bütün siyasi partilerimizle, bütün arkadaşlarımızla el birliği içinde
çalışmaya devam edeceğiz. Bu hususta Zerdüşt’ten Konfüçyüs’e, Platon’dan
Aristo’ya ve hele de günümüzde çağdaş filozoflara kadar söz söylemedik tek bir
insan yoktur; ulülazm, gelenek bunu hayata geçirmeye açıktır. 
Efendim,
yazma eserler hakkında… Diğerlerine giremedim, kusura bakmayın çünkü…
(Mikrofon
otomatik cihaz tarafından kapatıldı) 
BAŞKAN
– Yazma eserlere de pek girecek vakit kalmadı ama Sayın Uçma, son bir dakika,
buyurun. 
Bir
dakika ekliyorum.
ENGİN
ALTAY (İstanbul) – Sayın Uçma’ya bir istisna yapın Başkanım. 
İSMET
UÇMA (Devamla) – Efendim, Engin ağabeyin bir istirhamı vardı ama. 
BAŞKAN
– Buyurun, bir dakika devam edin lütfen.
ENGİN
ALTAY (İstanbul) – Bir dakika da bizden olsun. 
BAŞKAN
– Zamanı iyi kullanalım değerli arkadaşlar, çok konuşmacımız var. 
İSMET
UÇMA (Devamla) – Eyvallah efendim.
O
da şudur efendim: Dünyada yazma eserler gibi bir hazineye sahip olan ikinci bir
ülke yoktur. Başka ülkelerin altın rezervleri olabilir, petrol rezervleri
olabilir, başka zenginlikleri olabilir; onlar bugün vardır yarın yoktur;
coğrafi olarak yer değiştirebilirler, bugün buradadır yarın şuradadır ama
sevgili arkadaşlar, bütün dünya ülkeleri ve İslam ülkeleri de dâhil Türkiye'nin
el yazması hazinesine ve değerine trilyonlar harcasalar ulaşmaları asla mümkün
değildir. Bu konuda çok güzel çalışmalar yapıldı; ilk teorik görüşmelerinde
katkısı olan bir kardeşiniz olarak söyleyeyim, gerçekten göğüs kabartan çok
güzel çalışmalar yapıldı. Bugün yazma eserler 150 bin adedi buldu ve bunlar
iletişim ortamında da tüm milletin istifadesine sunulmuştur. 
(Mikrofon
otomatik cihaz tarafından kapatıldı) 
BAŞKAN
– Selamlayın sadece Sayın Uçma; onun için söz veriyorum, selamlayalım,
bitirelim lütfen. 
ENGİN
ALTAY (İstanbul) – Başkanım, çok rica ediyorum, gün içinde alacağımız 60’a göre
sözlerden feragat ediyoruz.
İSMET
UÇMA (Devamla) – Efendim çok teşekkür ediyorum Sevgili Engin Bey'e, Grup Başkan
Vekillerimize ama kendi grubuma bir espri yapayım: Başkasından rahmet kıskanan
şeyler gibi olmasın üç konu ve beş dakika. (AK PARTİ sıralarından alkışlar)
BAŞKAN
– Peki.
İSMET
UÇMA (Devamla) – Bu, bir espridir tabii.
Sayın
Başkana anlayışından dolayı, sevgili arkadaşlara yüce gönüllerinden dolayı çok
teşekkür ediyor; 2020 yılı bütçesinin ülkemize, milletimize hayırlar,
esenlikler, saadetler getirmesini diliyorum; sağ olun var olun sevgili
arkadaşlar. (AK PARTİ ve CHP sıralarından alkışlar) 
BAŞKAN
– Söz sırası İstanbul Milletvekilimiz Sayın Fatih Süleyman Denizolgun’da. (AK
PARTİ sıralarından alkışlar) 
Süreniz
beş dakika.
AK
PARTİ GRUBU ADINA FATİH SÜLEYMAN DENİZOLGUN (İstanbul) – Sayın Başkan, çok
kıymetli milletvekilleri, 2020 Yılı Merkezi Yönetim Bütçe Kanun Teklifi
görüşmeleri kapsamında Vakıflar Genel Müdürlüğümüzün bütçeleri üzerine AK PARTİ
Grubu adına söz almış bulunmaktayım. Yüce heyeti ve aziz milletimizi saygıyla
selamlıyorum.
Vakıflar
Genel Müdürlüğümüz, kadim olan medeniyet tarihimizde çok ayrı bir öneme sahip,
yüzyıllar boyunca Türk dünyasının sosyal, kültürel ve ekonomik hayatında çok
ciddi rol oynayan; bununla birlikte sosyal bünyemizde daima birleştirici ve
kaynaştırıcı bir görev üstlenen vakıflarımızın amaçlarına uygun yaşatılması
noktasında çok büyük hizmetleri, vazifeleri olan öncü bir kurumumuzdur.
Milletimizin geleneklerini aktarma yönünden taşıyıcı bir kolon vazifesi gören
vakıflarımız, geçmişle olan bağımızı sağlamlaştırdığı gibi, aynı zamanda dünden
bugüne kuşaklar arasında canlı bir köprü olan kültür mirasının korunmasında
büyük gayretler göstermektedir. Bugün Anadolu’ya ve Rumeli’ye gittiğimizde
tarihî özelliğe sahip kervansaray, cami, mescit, han, hamam, darülaceze,
medrese, külliye, çeşme, bedesten, bimarhane, çarşı görüyorsak hiç şüphe
etmeden kesin olarak bilelim ki tüm bu eserler yardımlaşma, dayanışma
duygusunun kurumsallaşmış hâli olan rızaenlillah amacıyla kurulmuş vakıflarımız
vesilesiyle yapılmıştır. Vakıflarımızın tümünün birer hayratı ve bir de akarı
vardır. Kamusal alanın tamamen vakıflara terk edilmesi, özellikle Batılı sosyal
siyasetçilerin 16’ncı yüzyıl Osmanlısı için “vakıf cenneti” tabiri
kullanmalarına neden olmuştur. Evliya Çelebi, 17’nci yüzyıl Osmanlı vakıf
eserleri hakkında “Ben elli yılda 18 padişahlık ve krallık yere seyahat ettim,
hiçbir yerde bu kadar hayrat görmedim.” diye yazacaktır. Ecdadın bizlere
yadigâr bıraktığı hangi vakıfları, hangi hayratları bu beş dakikalık konuşmamda
ifade edebileyim? Hasta leylekleri tedavi eden, göçmen kuşları koruyan;
yetimleri, öksüzleri koruyan; alanın da verenin de belli olmadığı sadaka
taşları, malikâne gibi kuş evleri; daha nice hayratlar, daha nice hayırlar,
daha nice vakıflar. Sosyal yaşamın her alanında yüz yıllar boyunca binlerce
vakıf kurumuş. Bunları kuranlar, yönetenler terkidünya etmişler. Elbette, bu
kıymetli vakıfların, kurumların heba edilmesine göz yumulamazdı. Bu bağlamda,
sürekliliğin sağlanması için vakıfların yaşatılması, devam etmesi Vakıflar
Genel Müdürlüğümüzün vazifesi ve sorumluluğundadır. 
Şu
an yaklaşık 52 binin üzerinde vakıf mevcuttur. 2002-2018 yılları arasında, on
altı yılda tam 5.250 vakıf eserimizin restorasyonu tamamlanmıştır. Bu yıl, 2019
senesinde ise ilave 150 eserimizin daha restorasyonu gerçekleşmiş olup burada
restorasyonu veya onarımı yapılan vakıf kültür varlığı sayısı tam olarak 115
kat artırılmıştır. Vakıflara ait akarlar atıl vaziyetten kurtarılmış ve yüksek
gelir getiren taşınmazlar hâline dönüştürülmüştür. Vakıflar Genel Müdürlüğümüz
çalışmalarını hazineden katkı almadan kendi öz kaynakları üzerinden
gerçekleştirmektedir. 
Bezmialem
ile Fatih Sultan Mehmet Vakıf Üniversitelerinin eğitim hayatına kazandırılması
büyük bir başarıdır. Bugün bu 2 üniversitede modern kompleksler içinde eğitim
verilmektedir. Bezmialem Üniversitesinin Tıp Fakültesi hastaları tedavi etmeye
devam etmekte, hatta ücretsiz sağlık hizmeti sunmaktadır. 
Yine,
Vakıflar Genel Müdürlüğünce 2019 yılında 4.521 kişiye muhtaç aylığı bağlanmış;
20.315 aileye, toplamda ise 78.780 kişiye gıda yardımı yapılmıştır. 15 bin
öğrenciye ise burs verilmiştir. Aşevleri hizmetleri de tüm hızıyla devam
etmektedir. İstanbul Eyüp İmareti’nin yemek verme potansiyeli 2 bin kişi olup ihtiyaç
sahiplerine her gün üç kap sıcak yemekten oluşan bir öğün verilmektedir. Bunun
gibi on binlerce vatandaşımıza sosyal yardım hizmetinde bulunulmaktadır. Bu
yapılan yardımlar hiç kimseyi ötekileştirmeden, farklılıkları gözetmeden, görüş
ve düşünce ayrılıkları olmaksızın, birlikte yaşama, paylaşma kültürüyle yardım
etmenin bir tezahürüdür. 
Vakıf
eserlerinin bakım, onarım ve restorasyonu; eğitime destekleri, sosyal yardım ve
destekleri, hayır hizmetlerinin kesintisiz devam etmesi, yatırımları; kültürel
faaliyet, hizmet ve tedbirlerle kültürel mirasımızın korunmasına yönelik
çalışmalarından ötürü Vakıflar Genel Müdürlüğümüzün kıymetli yöneticilerine,
başta Genel Müdür, bütün mühendis ve işçiler olmak üzere tüm çalışanlarına
grubumuz ve milletimiz adına şükranlarımı sunuyorum. 
(Mikrofon
otomatik cihaz tarafından kapatıldı) 
FATİH
SÜLEYMAN DENİZOLGUN (Devamla) – Selamlıyorum. 
BAŞKAN
– Tamamlayalım. 
FATİH
SÜLEYMAN DENİZOLGUN (Devamla) – 2020 yılı bütçemizin tüm bakanlıklarımıza, tüm
kurumlarımıza, milletimize ve ülkemize hayırlar getirmesini diliyorum, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Adıyaman Milletvekilimiz Sayın Muhammed Fatih Toprak’ta. (AK PARTİ
sıralarından alkışlar) 
Süremiz
beş dakika Sayın Toprak. 
AK
PARTİ GRUBU ADINA MUHAMMED FATİH TOPRAK (Adıyaman) – Sayın Başkan, değerli
milletvekilleri; Türk İşbirliği ve Koordinasyon Ajansı bütçesi üzerine AK
PARTİ’nin görüşlerini arz etmek üzere söz almış bulunmaktayım. Yüce heyetinizi
ve aziz Türk milletini saygıyla selamlıyorum. 
TİKA,
başta Türk Cumhuriyetleri olmak üzere, ülkemizin tarihî ve kültürel bağlarla
sıkı sıkıya bağlı olduğu komşu ve dost ülkelerle güçlü bir iş birliği
geliştirmek üzere 1992 yılında kurulmuş, süreç içerisinde çeşitli mevzuat değişiklikleriyle
güncellenen kurum yapısı 15 Temmuz 2018 tarihli ve 30479 sayılı Resmî
Gazete’deki 4 No.lu Cumhurbaşkanlığı Kararnamesi’yle son hâlini almıştır. 
2002
yılında Orta Asya, Kafkaslar, Balkanlar’da bulunan ofislerinin sayısı 12,
gerçekleştirdiği yıllık ortalama proje sayısı 500, faaliyet gösterdiği toplam
ülke sayısı 28 olan TİKA’nın, Sayın Cumhurbaşkanımız Recep Tayyip Erdoğan’ın ve
hükûmetlerimizin dünya vizyonu, uluslararası alanda gerçekleştirdiği büyük
atılıma bağlı olarak gelişen teşkilat yapısı, görevleri, genişleyen faaliyet
coğrafyası, insan kaynakları ve bütçe imkânlarındaki artışla birlikte, 2019
yılına gelindiğinde faaliyetleri 5 kıtaya ulaşmış, ofis sayısı 60 ülkede 62’ye,
yıllık ortalama proje sayısı 2 bine çıkmış, proje yoluyla erişim sağlanan
toplam ülke sayısı 170’i aşmıştır. TİKA, Cumhurbaşkanımız Sayın Recep Tayyip
Erdoğan’ın “Dünyanın her yerine uzanıp nerede dertli varsa, Türkiye olarak
oraya gidip yardımda bulunacağız.” düsturunu ilke edinmiş, Filipinler, Pasifik
ada ülkeleri, Meksika, Myanmar gibi dünyanın en uzak coğrafyalarında dahi
ihtiyaç sahiplerine uzanan, gönüllere dokunan ülkemizin yardım ve kardeşlik eli
hâline gelmiştir. 
Değerli
milletvekilleri, birçok ülkenin kalkınma yardımı anlayışında sadece kendi
çıkarlarını öne çıkarma, yardımdan farklı saiklerle hareket etme, samimiyetten
uzak, üsttenci yaklaşımlar gözlemlenirken, Türkiye, TİKA eliyle kalkınma iş
birliğine yeni bir yaklaşım getirmiştir. “Türk tipi kalkınma yardımı” olarak
literatüre girmeye başlayan vakıf kültürümüzü çağın gerekleriyle birlikte
yaşatan bu model, insan odaklı bir yaklaşımla, ayrımcılık yapmadan, muhataplara
üstten bakmadan, samimi, eşit ortaklığa dayalı bir şekilde hareket
edilebileceğini; herhangi bir örtülü ajanda uygulama veya sadece kendi çıkarlarını
gözetme niyetiyle değil, ülkelerin önceliklerini, ihtiyaçlarını ve taleplerini
dikkate alarak şeffaf bir yaklaşımla projeler geliştirilebileceğini; ülkelerin
kendi ayakları üzerinde durmasını, karşılaşacakları muhtemel krizlere
dayanaklılığını sağlayacak kurumsal ve insan kaynağı kapasitesini artırmaya
yönelik sürdürülebilir projeler geliştirilebileceğini; esnek, şeffaf ve hızlı
bir şekilde çözüm odaklı, muhatap ülkelerin halklarına doğrudan fayda sağlayan,
kazan-kazan prensibini benimseyen somut projelerin hayata geçirilebileceğini;
dış politikamızla tam uyumu gözetmekle birlikte hem kendi değerlerimizi hem de
muhatap ülkelerin değerlerinin önemsenebileceğini tüm dünyaya göstermiştir. 
Sayın
Başkan, değerli milletvekilleri; TİKA tarafından 2019 yılında gerçekleştirilen
faaliyetlerden bazı örnekler şu şekildedir: 57 bin Filistinlinin yaşadığı
kamptaki 500 öğrencili Vahdet Kız Lisesi TİKA tarafından yenilenmiş, okula
donanım desteği sağlanmıştır. Okulun açılışı geçtiğimiz eylül ayında Kültür ve
Turizm Bakanımız tarafından gerçekleştirilmiştir. TİKA tarafından inşa edilen
ve donatılan Bişkek Kırgız-Türk Dostluk Hastanesinin tıbbi cihaz ve
malzemelerinin temini gerçekleştirilmiştir. Myanmar’da, Arakanlı Müslümanların
yaşadığı bölgede, 20 bin kişiye hizmet edecek bir klinik inşa edilmiş ve
donanımı gerçekleştirilmiştir. Sırbistan’da 1483 yılında Sultan II. Bayezid
tarafından inşa edilen Ram Kalesi ve Sultan Abdülaziz’in annesi tarafından
yaptırılan Valide Sultan Camisinin restorasyonları TİKA tarafından gerçekleştirilmiş,
eserlerin açılışı geçtiğimiz ekim ayında Sayın Cumhurbaşkanımız Recep Tayyip
Erdoğan’ın katıldığı Türkiye-Sırbistan-Bosna Hersek üçlü zirvesinde
gerçekleştirilmiştir. Bu ve benzeri restorasyon projeleri ata yadigârı eserleri
ayağa kaldırmakla kalmamakta, aynı zamanda bulunduğu ülkelerin halklarını
birbirine yaklaştırmaktadır. 
Doğu
Akdeniz’de varlığımızın mührü olan kardeş ülke Kuzey Kıbrıs Türk
Cumhuriyeti’nde merhum Alparslan Türkeş’in evi Sayın Cumhurbaşkanımız Recep
Tayyip Erdoğan’ın talimatlarıyla müze olarak restore edilmiş, açılışı
Cumhurbaşkanı Yardımcımız Sayın Fuat Oktay tarafından gerçekleştirilmiştir.
Uzun vadeli kalkınmaya yönelik projelerin yanında TİKA, dünyanın çeşitli
ülkelerinde gerçekleşen ve insani krizlere sebep olan afetlere acil
müdahalelerde bulunup krizlerin etkilerinin hafifletilmesine ve yaraların daha
hızlı sarılmasına önemli katkılarda bulunmaktadır. En son Arnavutluk’ta
gerçekleşen deprem örneğinde görüldüğü üzere Türkiye, TİKA’yla afet bölgesine
yardım ulaştıran ilk ülke olmuştur. Myanmar’da, Bangladeş’te, Meksika’da,
Somali’de, Sudan’da ve daha birçok ülkede baş gösteren krizlere TİKA’yla hızlı
ve etkili bir şekilde insani yardımlar ulaştırılmıştır. 
Sayın
Başkan, değerli milletvekilleri; TİKA projeleri sadece vicdani saiklerle yapılan
insani yardımlar olarak da görülmemelidir. Gelişen uluslararası ilişkilerle
birlikte kalkınma yardımları da kamu diplomasisinin önemli ayaklarından biri
hâline gelmiştir. 
(Mikrofon
otomatik cihaz tarafından kapatıldı)
BAŞKAN
– Toparlayın.
MUHAMMED
FATİH TOPRAK (Devamla) - Ülkeler askerî ve diplomatik ilişkilerinin yanında
insani ilişkilerini de geliştirmek istemekte, bu doğrultuda kalkınma
yatırımları halkları ve dolayısıyla ülkeleri birbirine yakınlaştıran alanların
başında gelmektedir. 
Değerli
milletvekilleri, ben de sizleri ve aziz milletimizi dünyanın sekizinci
harikasını görmeye Nemrut’a ve dünyanın en güzel şehirlerinden biri olan
Adıyaman’a davet ediyorum. Bütçenin devletimize ve milletimize hayırlara vesile
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN-
Söz sırası Şanlıurfa Milletvekilimiz Sayın Ahmet Akay’da. (AK PARTİ
sıralarından alkışlar) 
Süreniz
beş dakika Sayın Akay
AK
PARTİ GRUBU ADINA AHMET AKAY (Şanlıurfa) – Sayın Başkan, değerli
milletvekilleri, Kültür Bakanlığımıza bağlı Yurtdışı Türkler ve Akraba
Topluluklar Başkanlığı bütçesi üzerine grubum adına söz almış bulunmaktayım.
Ekranları başında bizi seyreden aziz milletimizi ve Genel Kurulu saygıyla
selamlıyorum.
Dün
Şırnak ve Bitlis’te 3 şehidimiz var; şehitlerimize Allah’tan rahmet diliyor,
terörü lanetliyorum. 
YTB,
yurt dışında yaşayan vatandaşlarımızın sorunlarını çözmek, akraba
topluluklarıyla ilişkilerimizi geliştirmek amacıyla kurulmuş önemli bir kamu
kuruluşudur. Başkanlığın öncelikli çalışma alanı yurt dışında yaşayan
vatandaşlarımızdır. Bugün, büyük bir kısmı Kıta Avrupası’nda olmak üzere,
ülkemizin sınırları dışında yaşayan ve 6 milyonu aşan Türk diasporası
bulunmaktadır.
YTB,
Türk toplumuna yönelik gerçekleştirdiği çalışmalarda üç temel ilkeyi esas
almakta, bütün faaliyetlerini bu esas üzerine inşa etmektedir. Bunlardan ilki,
yurt dışında yaşayan vatandaşlarımızın millî kültürümüzle olan bağlarını
korumak ve Türkçeyi unutmamalarını sağlamak; ikincisi, yurt dışındaki
vatandaşlarımızın yaşadıkları ülkelerdeki ekonomik, sosyal ve kültürel
statülerinin yükseltilmesi; üçüncüsü, yurt dışında yaşayan vatandaşlarımızın,
yabancı düşmanlığı, İslamofobi, ırkçılık gibi olumsuz hadiselerden mümkün
olduğunca az etkilenmelerini sağlamaktır. 
Bu
cihetle, güçlü bir Türk diasporasının varlığı, hem yurt dışındaki Türk
toplumunun kendi refahı için hem Türkiye için hem de ikamet ettikleri ülkeler
için artı bir değer yaratmış olacak ve tüm taraflara yarar sağlayacaktır.
Başkanlık,
yurt dışındaki topluluğa yönelik faaliyetlerini, eğitim ve Türkçe, insan
hakları ve hukuk, iletişim ve savunuculuk, kültürel hareketlilik, aile ve
sosyal çalışmalar ve Türkiye’deki hizmetlerin koordinasyonu gibi alanlarda
sürdürmektedir.
YTB,
yurt dışındaki vatandaşlarımıza ve çocuklarına yönelik özellikle dil eğitimi
desteği, kültür programları, kitap ve dergi dağıtımı gerçekleştirmiştir. Türk
toplumunun, ana vatanlarına ve kültürleriyle olan aidiyet bağını güçlendirmek
amacıyla; diasporadaki çocuklarımız için gerçekleştirilen Rafadan Tayfa Dünya
Turnesi etkinlikleri 8 ülke, 29 şehirde düzenlenmiş, bu etkinliklerle yaklaşık
100 bin kişiye ulaşılmıştır. 
Ayrıca,
vatandaşlarımızın karşılaştığı hukuki sorunlar ve ayrımcılık, hak ihlalleri,
İslamofobi, ırkçılık gibi alanlarda Başkanlıkça İnsan Hakları Eğitim Programı
ve YTB Hukukçular Buluşması düzenlenmiştir. Yine, diaspora coğrafyamızdaki cami
ve STK’leri hedef alan saldırılara yönelik Türkçe ve İngilizce raporlar
hazırlanmış, vatandaşlarımızı hedef alan hak ihlallerine yönelik Başkanlıkça
hukuki destekler sağlanmıştır.
YTB,
yurt dışındaki vatandaşlarımızın sınır kapılarından ülkemize giriş-çıkışlarını
sorunsuz geçirmeleri maksadıyla İpsala ve Kapıkule Sınır Kapılarında ve
güzergâhları boyunca 2019 yılında toplamda 1 milyon kişiye hizmet vermiştir.
Değerli
milletvekilleri, Türkiye, Türkiye’den ibaret değildir. Kuzey Afrika’dan
Kafkasya’ya, Balkanlar’dan Asya’nın içlerine kadar olan bölge milletimizin
müşterek bir tarihî, dinî, siyasi ve kültürel mirası bulunmaktadır.
Bu
bölgelerde yaşayan ve soydaş topluluklar olarak tanımladığımız bu topluluklarla
geçmişten gelen derin ve köklü ilişkilerimiz bulunmaktadır. Bu köklü
ilişkilerimizin devamı konusunda YTB, görevini hakkıyla yerine getirmektedir.
Türkiye,
AK PARTİ döneminde ekonomiden dış politikaya, bilişim ve teknolojiden sosyal
politikalara kadar her alanda sergilediği gelişimi eğitim sahasına da
yansıtmış; ilköğretimden yükseköğretime değin, bütün eğitim kurumlarını daha
nitelikli bir yapıya kavuşturmuştur.
Öyle
ki bu tutum ve politikalar bugün meyvelerini vermeye başlamış, hâlihazırda
ülkemizdeki üniversitelerde eğitimlerini sürdüren uluslararası öğrenci sayısı
150 bine ulaşmıştır.
YTB,
sahip olduğu eğitim vizyonu çerçevesinde, “Türkiye Bursları” markasıyla
uluslararası öğrencilere yönelik birçok çalışma gerçekleştirmektedir. Nitekim
Türkiye Burslarıyla bugün, dünyanın 144 ülkesinden 16 bin uluslararası öğrenci
üniversitelerimizde eğitimlerini sürdürmekte; ülkemiz ve milletimizle
kurdukları gönül bağını günden güne sıkılaştırmaktadır. Bu inançla, büyük bir
özen ve içtenlikle dokunan yakınlık bağları, misafir öğrencilerin
üniversitelerinden başarıyla mezun olup dünyanın 165 ülkesinde çalışmalarını
sürdüren 150 bin kişilik Türkiye Mezunları ailesine katılmaları akabinde de
varlığını sürdürmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Akay.
AHMET
AKAY (Devamla) – Değerli milletvekilleri, Türkiye, artık, dış politikada aktif
bir rol oynayan, dünyanın bütün meseleleri hakkında görüşleri, diyecekleri
merak edilen bir ülke. Dışişleri Bakanlığımız “Masada ve sahada güçlü Türkiye”
anlayışıyla hareket etmektedir. 
İşte,
Türkiye'nin etki alanını, manevra kabiliyetini orta ve uzun vadede doğrudan
etkileyerek Türk dış politikasının güçlendirici ve destekleyici unsurlarından
önemli bir kısmını teşkil eden faaliyetleri icra eden Yurtdışı Türkler ailesi
önemli bir görev icra etmektedir. 
Sayın
Cumhurbaşkanımız 2019 yılını “Göbeklitepe Yılı” ilan etti. Biz de
Göbeklitepe’ye, Şanlıurfa’ya ve Harran’a sizleri bekliyoruz. 
Bu
vesileyle, dünyanın dört bir tarafına yayılmış Türk vatandaşlarına ve akraba
topluluklara selamlarımızı iletiyor, 2020 yılı bütçesinin hayırlı olmasını
diliyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Erzincan Milletvekilimiz Sayın Burhan Çakır’a aittir. (AK PARTİ
sıralarından alkışlar) 
Süreniz
beş dakika Sayın Çakır.
AK
PARTİ GRUBU ADINA BURHAN ÇAKIR (Erzincan) – Sayın Başkan, saygıdeğer
milletvekilleri; sözlerime başlamadan önce, dün Şırnak’ın İdil ilçesinde
teröristlerce tuzaklanan el yapımı patlayıcının infilak etmesi sonucu şehit
olan kahraman askerlerimiz Kemal Sayar ve Esma Çevik’e Cenab-ı Allah’tan rahmet
diliyorum; kıymetli ailelerine ve milletimize sabır, yaralı askerlerimize acil
şifalar diliyorum.
2020
yılı Merkezi Yönetim Bütçe Kanun Teklifi Yurtdışı Türkler ve Akraba Topluluklar
Başkanlığı bütçesi üzerine grubum adına söz almış bulunmaktayım. Yüce
heyetinizi ve ekranları başında bizleri izleyen aziz milletimizi saygıyla
selamlıyorum.
Değerli
milletvekilleri, bugün, Birleşmiş Milletler İnsan Hakları Evrensel
Beyannamesi’nin kabul edilişinin 71’inci yıl dönümünü yaşıyoruz. İnsan Hakları
Evrensel Beyannamesi ortaya koyduğu temel değerler, özgürlükler ve haklarla
uluslararası topluma yükümlülüklerini hatırlatan tarihî bir belge olma
özelliğini hâlen muhafaza ediyor. 
Günümüzde
ilanından yetmiş bir yıl sonra bile dünyanın muhtelif yerlerinde en temel insan
haklarının ihlal edildiğine, milyonlarca insanın bu haklardan mahrum bırakıldığına
şahit oluyoruz. Türkiye Cumhuriyeti olarak, Sayın Cumhurbaşkanımız Recep Tayyip
Erdoğan’ın “Dünya 5’ten büyüktür.” sözlerini şiar edinerek dünyanın neresinde
olursa olsun zulme, haksızlığa ve hukuksuzluğa karşı çıkmaya; mazlumların sesi,
insanlığın vicdanı olmaya devam edeceğiz. 
Filistin
davasındaki kararlılığımız, Uygur Türklerine yapılan zulmü haykırışımız,
savaştan kaçarak ülkemize sığınmak zorunda kalan mazlum Suriye halkına
desteğimiz kararlılıkla devam edecektir. Bu doğrultuda, insan onurunu korumayı
en temel değer olarak kabul eden ülkemiz, insan hakları alanında atılan
adımları her daim daha ileri götürmek yönünde çalışmalarını sürdürmektedir.
Yurtdışı Türkler ve Akraba Topluluklar Başkanlığı da işte tam bu noktada
Türkiye’nin aktif dış politika perspektifiyle örtüşecek şekilde insanın ve
insanlığın faydasına olan, başta insan hakları ve eğitim hakkı olmak üzere pek
çok alanda faaliyet göstermektedir. Bugün sayıları 6 milyonu aşan yurt
dışındaki vatandaşlarımız, yabancı düşmanlığından aile birleşimindeki
sıkıntılara, eğitim sorunundan eşit katılıma kadar çeşitli sorunlarla karşı
karşıya bulunmaktadırlar. Başkanlık bu amaçla yurt dışında
yaşayan vatandaşlarımızın talep ve ihtiyaçlarına yönelik olarak ayrımcılıkla
mücadele, Türkçe öğretimi, insan hakları, siyasal katılım, Mavi Kart, çift
dillilik, gençlik ve tecrübe paylaşımı, kültür ve sanat gibi çeşitli sahalarda
çalışmalar yürütmektedir. 
Tarihî,
dinî, siyasi, coğrafi ve kültürel hususiyetlerine binaen ülkemizle köklü
ilişkilere ve derin bağlara sahip kardeş topluluklarımızın Türkiye’yle
irtibatlarını güçlendirmek, ortak kültürümüzü yeniden canlandırmak, tarihsel
mirasımızı korumak, eğitimlerine katkıda bulunmak amacıyla Başkanlık tarafından
tematik programlar geliştirilmiştir.
Çoğunlukla
“soydaş, akraba” veyahut “kardeş” olarak nitelendirdiğimiz bu ülkelerden
ülkemize okumak için gelen uluslararası öğrencilerin Türkiye Mezunları olarak
dayanışma içinde olmaları, kendi ülkeleri ile ülkemiz ilişkilerinin
geliştirilmesine katkı sağlamaları amacıyla Türkiye Mezunları Programı
yürütülmektedir. Bugüne kadar 63 mezun programı düzenlenmiştir. 
Değerli
milletvekilleri, bildiğiniz gibi ülkemiz üniversitelerinin son yıllarda
uluslararasılaşmasındaki en önemli etkenlerden biri de dünyanın pek çok farklı
noktasından ülkemize eğitim almak üzere gelen uluslararası öğrencilerdir. Bu
alanda bir marka hâline gelen Türkiye Bursları kapsamında ülkemizde hâlihazırda
144 ülkeden yaklaşık 16 bin uluslararası öğrenci 70 farklı şehirde 125
üniversitede öğrenim görmektedir. Türkiye Burslarına 2019 yılında 167 ülkeden
yaklaşık 146.600 başvuru alınmış olup bu hâliyle burs programı kendi rekorunu
kırmıştır. Görüldüğü üzere, AK PARTİ olarak iktidara geldiğimiz ilk günden bu
yana, yıllar önce yurt dışına göç etmiş ve bulundukları ülkelere yerleşmiş
vatandaşlarımızın, diğer yandan tarihsel, kültürel ve manevi anlamda ortak
paydaya sahip olduğumuz soydaş, akraba veya kardeş topluluklarımızın…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Çakır.
BURHAN
ÇAKIR (Devamla) - …ve dünyanın dört bir yanından eğitim için ülkemize gelen
uluslararası öğrencilerin sorunlarının tek bir elden ve hızlı çözümü için
Yurtdışı Türkler ve Akraba Topluluklar Başkanlığının koordinasyonunda onların
yaşadığı her tür zorlukları tüm boyutlarıyla ele alıyoruz. Bu anlayışla, geniş
bir sahada önemli hizmetler sunan Başkanlığa özverili çalışmalarından dolayı
teşekkür ediyorum. 
2018
yılı kesin hesaplarının ve özellikle 2020 yılı bütçe teklifinin aziz
milletimize ve ülkemize hayırlı olmasını Rabb’imden niyaz ediyorum, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Karabük Milletvekilimiz Sayın Cumhur Ünal’a aittir. (AK PARTİ
sıralarından alkışlar)
Süreniz
beş dakika. 
AK
PARTİ GRUBU ADINA CUMHUR ÜNAL (Karabük) – Sayın Başkan, değerli
milletvekilleri; öncelikle Şırnak İdil’de şehit olan askerlerimize Allah’tan
rahmet, ailelerine sabırlar diliyorum; milletimizin başı sağ olsun. 
Atatürk
Kültür, Dil ve Tarih Yüksek Kurumu bütçesi hakkında AK PARTİ Grubu adına
görüşlerimi arz etmek üzere söz almış bulunmaktayım. Sizleri ve aziz
milletimizi saygıyla selamlıyorum. 
Atatürk
Kültür, Dil ve Tarih Yüksek Kurumu, Atatürk ve onun mirası ile millî kültür ve
ortak değerler etrafında, toplumsal bütünlüğün ve dayanışmanın güçlendirilmesi,
kültürel zenginlik ve çeşitliliğin korunup geliştirilerek gelecek nesillere
aktarılması, yurt içi ve yurt dışındaki kültürel mirasımıza sahip çıkılması,
Türkiye’deki bozulma ve yabancılaşmanın önüne geçilmesi, hayatın tüm alanlarını
kapsayan kültür ve tarih bilincinin geliştirilmesi gibi sosyal ve beşerî
bilimler alanında bilimsel araştırmalar yapılmasını amaçlayan bir kurumdur. 
Yüksek
Kurum, 2019 yılında başta üniversiteler olmak üzere kamu kurumlarınca yapılan
etkinliklere destek vermeye devam etmiş, kamu kurumları ve sivil toplum
kuruluşlarıyla destek ve iş birliği protokol ve sözleşmeleri imzalamıştır. Bu
bağlamda, kurumu ve bünyesinde yer alan kurumları kurumsal özgün bilgi
üretebilecek donanıma kavuşturmak, sosyal ve beşerî bilimler alanında bilgi
üretilmesine yönelik ortamlar hazırlamak maksadıyla hayata geçirilen Bütünleşik
Bilgi Sistemi’nin 2020 yılında da ek modüllerle geliştirilmesi sağlanacaktır. 
Kurumlarca
2019 yılında 249 lisans, 101 yüksek lisans, 177 doktora ve 8 doktora sonrası
olmak üzere toplam 535 kişiye burs verilmiştir. 2020 yılında 168 lisans, 84
yüksek lisans, 60 doktora bursu olmak üzere toplam 312 bursiyere daha destek
verilmesi planlanmaktadır. Kurum bugüne kadar da 40’ı aşkın ülkede ve ülkemizin
75 farklı şehrinde bilimsel etkinlik düzenlemiştir. 2020 yılında 116 bilimsel
etkinliğin daha gerçekleştirilmesi planlanmaktadır. 2019 yılında Yüksek Kurum
bünyesinde bulunan kurumlar, Atatürkçü düşünce, Atatürk ilke ve inkılapları,
Türk kültürü, Türk tarihi ve Türk diliyle ilgili eserleri tanıtmak ve yaymak
amacıyla, 56 ulusal ve 20 uluslararası olmak üzere toplam 76 kitap fuarına
katılım sağlamıştır.
Sayın
Başkan, değerli milletvekili arkadaşlarım; Türk tarihinin ve kültürünün en çok
olduğu Karabük ilimiz ve ilçelerimiz hakkında da kısaca bahsetmek istiyorum.
Nüfusu her geçen gün artan Karabük, 1953 yılında ilçe, 6 Haziran 1995 tarihinde
de Türkiye’nin 78’inci ili olmuştur. Cumhuriyetin ilanından sonra oluşan ilk
şehir olduğu için Karabük bir cumhuriyet kentidir. İlimiz Karabük antik devirde
tarihçi Homeros’un İlyada Destanı’nda “Paflagonya” olarak geçmektedir. Yörede
sırasıyla Hititler, Frigler, dolaylı yoldan Lidyalılar, Persler, Helenistik
krallıklar, Romalılar, Selçuklular, Çobanoğulları, Candaroğulları ve Osmanlılar
egemenlik kurmuşlardır. 
Karabük
ilk ve tek, planlı sanayi şehri olmanın yanında, çevresi ve ilçeleriyle
birlikte tarihî, kültürel değerleri ve doğal güzellikleriyle de öne çıkmakta
olup Türkiye’de orman varlığının en çok olduğu il konumundadır. Bu kültürel
zenginlikler içerisinde 1994 yılında UNESCO tarafından Dünya Mirası Listesi’ne
alınan, özellikle Türk-İslam kentsel tarihinin bozulmamış bir örneği olan
geleneksel şehir dokusu, ahşap yığma evleri, hanı, hamamı, camisi ve su
kemerleriyle turizm kenti olan, yaşayan tarih Safranbolu ilçemiz; orman
varlığıyla dikkat çeken, en fazla ormanlık alana sahip, yeşil Yenice ilçemiz;
mozaikleri ve meşhur Hadrianapolis Antik Şehri’yle Eskipazar ilçemiz; kaya
mezarlarıyla ve kral mezarlarıyla Ovacık ilçemiz; ilk Türk-İslam yapısı olan,
Demirli köyünde Candaroğlu İsmail Bey tarafından 1435’te yaptırılan Küre-i
Hadid Camisi’yle Eflani ilçemiz Karabük ilimizin incileri gibi sıralanmaktadır.

(Mikrofon
otomatik cihaz tarafından kapatıldı)
BAŞKAN
– Tamamlayalım.
CUMHUR
ÜNAL (Devamla) – Bu vesileyle 2018 kesin hesap ve 2020 bütçesinin hayırlı
olmasını diliyor, yüce Meclisi ve ekranları başında bizleri izleyen aziz
milletimizi saygıyla sevgiyle selamlıyorum.(AK PARTİ sıralarından alkışlar)
BAŞKAN
– Söz sırası Şanlıurfa Milletvekili Sayın Halil Özşavlı’da. (AK PARTİ  sıralarından
alkışlar) 
Süreniz
beş dakikadır.
AK
PARTİ GRUBU ADINA HALİL ÖZŞAVLI (Şanlıurfa) – Sayın Başkan, değerli
milletvekilleri; hepinizi sevgiyle saygıyla selamlıyorum. 
Türk
Tarih Kurumu ve Türk Dil Kurumu 2020 yılı bütçeleri üzerinde konuşmak üzere söz
almış bulunmaktayım. Sözlerime başlamadan önce, bu aziz vatan için şehadet
şerbetini içmiş tüm şehitlerimizi rahmetle minnetle anıyorum, gazilerimize
Allah’tan şifalar diliyorum. 
Hem
Türk Tarih Kurumu hem de Türk Dil Kurumu bizzat Atatürk’ün direktifleriyle
kurulmuş iki önemli kurumumuzdur. Türk Tarih Kurumuna baktığımız zaman Türk
tarih ve medeniyetini bilimsel yollardan incelemek amacıyla 28 Nisan 1930
tarihinde Türk Tarihi Heyeti olarak teşkil edilmiştir. Sonraki yıllarda, 15
Nisan 1931’de Türk Tarihi Tedkik Cemiyeti, 3 Ekim 1935’te ise Türk Tarih Kurumu
adını almıştır. 1982 Anayasası’yla Atatürk Kültür, Dil ve Tarih Yüksek Kurumu
kurulur ve bu kurumun bünyesinde Atatürk Araştırma Merkezi, Atatürk Kültür
Merkezi, Türk Tarih Kurumu ve Türk Dil Kurumu olmak üzere toplam 4 kurum
birleştirilmiştir. Türk Tarih Kurumunun bugün 116 personeli vardır. Bunların
kimi kadrolu, kimisi sözleşmeli olarak görev yapmaktadır. 
Türk
Tarih Kurumunun görev alanına baktığımız zaman, az evvel ifade ettiğim üzere
ilk olarak Türk tarihini bilimsel yollardan incelemek, bunun yanında bilimsel
yayınlar yapmak, çalıştay, sempozyum gibi bilimsel toplantılar tertip etmek ve
hepsinden önemlisi burslar vermek olarak sınıflandırılabilir. 
2019
yılında Türk Tarih Kurumu tarafından desteklenen 20 adet bilimsel kazı projesi
vardır. Bu minvalde Türk arkeoloji bilimine katkı sağlanmaktadır. 2020 yılında
10 adet daha projeye destek sağlanacaktır. 2016 yılında Türk Tarih Kurumu
tarafından 27, 2017 yılında 57, 2018 yılında 8 ve 2019’da da 42 bilimsel
toplantı tertip edilmiştir. Bilimsel toplantıdan kastım, az evvel ifade ettiğim
sempozyum, çalıştay, panel gibi toplantılardır. Bu toplantılar son derece
önemli toplantılar olup şahsım da birçok toplantıya katılım sağlamıştır. Yurt
içinden ve yurt dışından, dünyanın her yerinden akademisyenler yazdıkları
makaleleri, tebliğleri öncesinde bir hakem süzgecinden geçmek üzere Türk Tarih
Kurumuna sunarlar, kabul edilenler ilgili tarih ve yerde sempozyumda sunulur.
Bu toplantıların hem bilime katkısı vardır hem de ülkemizin tanıtımına müthiş
bir katkısı vardır. Yurt dışından gelen akademisyenler bizlerle hemhâl olmakta,
ülkemizin güzellikleriyle tanışmaktadırlar. 
Yayınlara
baktığımız zaman ise 2019 yılında Türk Tarih Kurumu tarafından 73 adet yayın
yapılmıştır. 2020 yılında 52 yeni yayının daha yayınlanması planlanmaktadır.
Türk Tarih Kurumu Kütüphanesinde 196.778 adet kütüphane materyali
bulunmaktadır. Burslara baktığımız zaman 125 lisans öğrencisine 1.000 lira, 50
yüksek lisans öğrencisine 1.500 lira ve 50 doktora öğrencisine 2.250 lira burs
verilmektedir. Bunların yanında, “post doktora” dediğimiz yurt dışı araştırma
bursları da vardır. Şahsım da -bu fakir de- 2017’de Türk Tarih Kurumunun post
doktora bursuyla İngiltere’de bir yıl araştırma yapma imkânı bulmuştur. Bu
minvalde kurumumuza şükranlarımı tekrardan sunmak istiyorum. 
Türk
Dil Kurumuna baktığımız zaman ise benzer çalışmalara sahiptir. 1932’de Türk
dilinin öz güzelliğini ve zenginliğini meydana çıkarmak, onu yeryüzü dilleri
arasında değerine yaraşır yüksekliğe eriştirmek amacıyla kurulmuştur. 1934’te
Türk Dili Araştırma Kurumu, 1936’da ise Türk Dil Kurumu adını almıştır.
Bilimsel yayınlar, bilimsel projeler Türk Tarih Kurumu gibi Türk Dil Kurumunun
da yayın alanları içerisine girmektedir. Benzer miktarlarda burslar da Türk Dil
Kurumu tarafından Türkolog adaylarına verilmektedir. 
Sözlerime
son verirken, 2020 yılı bütçesinin vatanımıza ve milletimize hayırlı olmasını
diliyorum, hepinizi saygıyla selamlıyorum. 
Teşekkür
ediyorum Sayın Başkan. (AK PARTİ sıralarından alkışlar)
BAŞKAN
- Söz sırası Nevşehir Milletvekilimiz Sayın Mustafa Açıkgöz’de. (AK PARTİ
sıralarından alkışlar)
Süreniz
beş dakika Sayın Açıkgöz.
AK
PARTİ GRUBU ADINA MUSTAFA AÇIKGÖZ (Nevşehir) – Sayın Başkanım, Kıymetli Divan,
değerli milletvekillerim, aziz ve kahraman milletim; hepinizi saygıyla sevgiyle
ve muhabbetle selamlıyorum. 2020 bütçemiz hayırlı ve bereketli olsun, inşallah.

2020
yılı bütçesi sadece Türkiye’nin bütçesi değil, dünyadaki mazlum coğrafyaların,
umudunu Türkiye’ye ve bizlere bağlamış masumların, kan ve gözyaşı içinde inim
inim inleyen, zulme uğrayan ümmet coğrafyasının bütçesidir. İnşallah,
milletimizin lideri Cumhurbaşkanımız Sayın Recep Tayyip Erdoğan önderliğindeki
müreffeh, zengin ve kalkınmış Türkiye bölgesinin barış teminatıdır. Ayrıca, her
türlü zulmün ve haksızlığın cirit attığı dünyadaki mazlum ve masumların gerçek
ve tek savunucusu ve hamisi yine Türkiye’dir. Türkiye, fiziki sınırlarının
dışında, gönül coğrafyasıyla tüm dünyaya komşudur. Bu cennet vatanın bölünmez
bütünlüğü için, tüm mukaddes değerlerimiz için toprağa düşen aziz
kahramanlarımıza, şehitlerimize Allah’tan rahmet diliyorum. Gazilerimize
hayırlı ve bereketli ömürler dilerim. Tüm dünya bilsin ki eli kanlı, insanlık
düşmanı tüm terör örgütleriyle mücadelemiz sonuna kadar devam edecektir. 
Değerli
milletvekilleri, bu kürsüden defaatle Kapadokya Alan Başkanlığı ve Kapadokya
hakkında konuştum. Ama kafalarda küçük soru işaretleri kaldı, malum, onları giderebilmek
için küçük açıklamalar yapacağım inşallah. Kapadokya alanda arkeolojik, kentsel
ve doğal sit alanları, kültür ve turizm koruma geliştirme alanları, millî park
gibi farklı birçok koruma statüsü bulunmaktaydı. Bu durumun yol açtığı yetki
karmaşası geçmişten günümüze kaçak yapılaşmanın önünü açmaktaydı ve bu eşsiz
güzellikler diyarını tam anlamıyla koruyamamaktaydık. Dolayısıyla kanunun
esası, temeli ve amacı tam da buydu ve bu işi bütün hükûmetlerimiz
işlemişlerdir. Tabii, koruma kurulları aldığı kararları ilgili bakanlıklara
havale ediyordu, bakanlıkların bu işi birbirine bırakmasıyla, belediyelerin de
bu işe soğuk bakmasıyla kaçak yapıların yıkılması ve önlenmesi
engellenemiyordu. Dolayısıyla alan yönetiminin tam da amacı buydu yani yetkiyi
tek bir elde toplayıp kaçak yapıyı tespit etmek, kaçak yapının yok edilmesine
kadar da bu işi takip etmekti. Yani yetkili tek bir merci hem takip edecek hem
de o yapının imhasını sağlayacaktı, Alan Başkanlığı bunun için kurulmuştu.
Görüldüğü gibi, Alan Başkanlığının birinci ve temel görevi alanımızı
korumaktır. Tabii, özellikle Sayın Cumhurbaşkanımızın konuya hassasiyeti, Sayın
Kültür ve Turizm Bakanımız Mehmet Bey’in takibiyle tespit edilmiş olan 250’ye
yakın kaçak uygulama ortadan kaldırılmıştır arkadaşlar. 
Yine,
eleştirilen, UNESCO Dünya Mirası Listesi’ndeki Göreme Millî Parkı’mız,
Derinkuyu ve Kaymaklı Yer Altı Şehirleri kanunun özüne uygun olarak verimli ve
etkin koruma alanı olan Kapadokya Alan Başkanlığına devredilmiştir. Dolayısıyla
burada yapılan eleştiriler haksız ve yersizdir.
Yine,
başka bir eleştiri de alanın yüzde 96’sı özel, şahsi mülkiyettir arkadaşlar.
Dolayısıyla burada rant oluşmasının ne akla ne de vicdana uyan bir yanı vardır.
Dolayısıyla yine buradaki eleştiriler de haksız ve yersizdir. Yine, Alan
Başkanlığı, alanı bütüncül bir bakış açısıyla ele alıp planlamak, daha etkin
bir şekilde tanıtmak ve reklamını yapmak, alanın ihtiyaçlarına yönelik hızlı ve
etkin, verimli çözümler bulmak için yapılmıştır. Yatırımcıların çok fazla, kapı
kapı dolaşmasını engelleyip tek bir elden Alan Başkanlığıyla muhatap olması
sağlanmıştır. Şu anda alanın en çok ihtiyacı olan, korunması ve yaşatılmasını
sağlamak üzere alanın bütüncül bir şekilde değerlendirileceği, üst ölçekli
Kapadokya alan planına hızla geçilmesi gerekiyor, buna ihtiyacımız vardır.
Değerli
milletvekilleri, benim güzel ve aziz Nevşehirli hemşehrilerim, yabancı ve yerli
misafirin ne olduğunu, turistin değerini çok iyi bilen ve bu işin kendi
geleceği olduğunu hiç aklından çıkarmayan turizm sevdalısıdır. Nevşehirli
hemşehrilerimin öngörüsü, zekâsı, vizyonu ve girişimci ruhuyla kayadan oyma
butik oteller yaparak, yer altındaki depoları kazarak ve bölgeye balonları
kazandırarak bölgeye büyük değer katmışlardır. Hepsini tebrik ediyorum
gerçekten.
Böyle
turizm sevdalısı, girişimci, vizyon sahibi hemşehrilerimizin önünü açmak için,
işlerini kolaylaştırmak için onların da çok istediği Alan Başkanlığını hep
beraber kurduk. Alan Komisyonumuz toplantılarını yapıyor ve yaklaşık elliye
yakın kadar da karar alındı. Binamız hazır, teşkilatımız hazır, Allah’ın
izniyle hem Kapadokya’mızın hem de Türk turizminin emrindeyiz. 
Kapadokya,
seçkin misafirlerin konakladığı ve ülkeye en çok döviz bırakan müşterilerin
gözde yeridir. Kapadokya, Türk turizminin çok yakında lokomotifi olacaktır,
Türkiye’nin reklam yüzü olacaktır. Türk turizmine ve ülke ekonomisine en büyük
desteği yine Kapadokya verecektir.
Sevgili
milletvekili arkadaşlarım, bu kürsüden defaatle sayın bakanlarımızı, sayın
milletvekillerimizi bölgeye davet ettik. Sağ olsun birçoğu icabet etti
davetimize, geldiler. 
(Mikrofon
otomatik cihaz tarafından kapatıldı)
ERKAN
HABERAL (Ankara) – Ne zaman?
BAŞKAN
– Tamamlayalım.
MUSTAFA
AÇIKGÖZ (Devamla) – Günün sonunda, gelen bakanlarımız ve milletvekili
arkadaşlarımız umduklarından daha güzel, hayal ettiklerinden daha güzel ve
bizim anlattıklarımızdan çok çok daha güzel bir bölgeyle karşılaştıklarını
söylediler. O yüzden ben yine burada davetimi tekrarlıyorum ve şunu söylüyorum:
Kapadokya…
ERKAN
HABERAL (Ankara) – Geçen dönem de davetini yaptın, sağ ol! 
MUSTAFA
AÇIKGÖZ (Devamla) – Efendim Başkanım?
ERKAN
HABERAL (Ankara) – Geçen dönem götürüyordun bütün Meclisi!
BAŞKAN
– Devam edin, toparlayın, süreniz bitiyor. 
MUSTAFA
AÇIKGÖZ (Devamla) – Kapadokya anlatılmaz, gelip görüp yaşanır ve hayran kalınır
arkadaşlar. (AK PARTİ sıralarından alkışlar)
ERKAN
HABERAL (Ankara) – Bir de gidilmez! 
MUSTAFA
AÇIKGÖZ (Devamla) - O yüzden sadece… Tabii, alanın dışında Kozaklı’mız var;
şifa su kaynağı, 8 bin yatağıyla tüm Türkiye’nin hizmetindedir, çok şifalı
suları vardır. Yine bir Hacı Bektaş Veli pirimiz var sevgi ve hoşgörünün
temsilcisi olan. Nevşehir yerin altı ile yerin üstüyle, insanlığıyla, doğasıyla
gerçekten muhteşem güzel bir yer, hepinizi bekliyorum. 
2020
yılı bütçemizin ülkemize, milletimize, ümmete hayır, bereket, huzur getirmesini
temenni ediyor, yüce Meclisi ve aziz milletimizi saygıyla, muhabbetle
selamlıyorum. (AK PARTİ ve MHP sıralarından alkışlar)
BAŞKAN
– Değerli milletvekilleri, bu şekilde Adalet ve Kalkınma Partisi Grubuna ait
sözcülerimizin konuşmalarını dinledik. 
Şimdi
söz sırası İYİ PARTİ Grubunda. İYİ PARTİ Grubu adına ilk söz İzmir Milletvekili
Sayın Aytun Çıray’a aittir. (İYİ PARTİ sıralarından alkışlar. 
Sayın
Çıray, süreniz on beş dakika. 
İYİ
PARTİ GRUBU ADINA AYTUN ÇIRAY (İzmir) – Sayın Başkan ve yüce Meclisin değerli
üyeleri; tarihin devlet içinde en büyük gizli örgüt teşkilatlanmalarından
birini son derece sistemli bir şekilde gerçekleştiren FETÖ, Temmuz 15, 2016
akşamında bizi gerçek bir felaketin tam kıyısına getiren hain bir kalkışmaya
teşebbüs etti. FETÖ bu hain kalkışma aşamasına Türk Silahlı Kuvvetleri içinde
göz göre göre örgütlenmesine cevaz verildiği için geldi. 
Göz
göre göre demem boşuna değil çünkü bunlar kanlı terör planlarını o kadar
ustalıkla kurgulamışlardı ki Türk Silahlı Kuvvetlerinin en zirvedeki şerefli
komutanlarını dahi terör örgütü üyesi olarak yargılamayı bir askerî vesayeti
kaldırıyorlarmış gibi göstermeyi, pazarlamayı başarmışlardı. 
Değerli
arkadaşlarım, ilk bakışta “Millet Meclisi ve onun içinde bir kurumsal yapısı
olarak Kamu Denetçiliği Kurumunun bütçesi için söz almışsınız, söze bambaşka
bir olayla giriyorsunuz yani ne alaka?” diyebilirsiniz. Hemen cevaplayayım:
Geçtiğimiz yıl yani 2018’de İYİ PARTİ Grubu adına söz aldığım bütçe kapanış
konuşmasına rahmetli 9’uncu Cumhurbaşkanı Süleyman Demirel’in 28 Şubat 1968’de
bu Meclis kürsüsünden yaptığı konuşmanın başlangıcına atıfta bulunarak
başlamıştım. Sayın Cumhurbaşkanımızın o gün Meclise bir saygı duruşu gibi
gerçekleştirdiği sunuşunun tam altı saat sürdüğünü belirterek konuşmasının
açılış cümlelerine özellikle dikkat çekmiştim. 
Ne
demişti aziz merhum Cumhurbaşkanımız o açılış cümlelerinde? “Yetmiş beş gündür
bu Mecliste bütçe konuşuluyor. Bu süre biraz uzun, makule çekelim çünkü bütçe
çok ciddi bir iştir, dikkatlerin dağılmaması lazım. Neden? Çünkü bütçe
milletimizin vergi olarak verdiği paraların nereye gittiğini son kuruşuna kadar
sorması ve öğrenmesi gereken bir demokrasi temelidir.” 
Demokrasiye
saygısı ve demokratik kavrayışlarıyla çoğulcu demokrasi tecrübemizde son derece
müstesna yeri olan aziz Cumhurbaşkanının bu cümlelerine referansta bulunmamın
sebebini bugün bambaşka bir perspektifle anlamlandırmak istiyorum.
Değerli
arkadaşlarım, Türkiye 15 Temmuz 2016’dan sonra bu menhus hadisenin
aydınlatılmasına odaklanmalı, bütün enerjisini buna vermeliydi. Yenikapı ruhu
da bu tutumu gerektirirdi. CHP öncülüğünde derhâl Mecliste bir soruşturma, en
azından bir araştırma komisyonu kurulması için harekete geçildi. Türk milleti
ve kamuoyu da bunu talep ediyor ve destekliyordu. Neticede kamuoyumuzun kısaca
“FETÖ darbesini araştırma komisyonu” diye bildiği komisyon kuruldu. 2016’nın
Ekim ayı başından itibaren de etkin bir şekilde çalışmaya başladı. Komisyon ilk
bir buçuk ayında gerçekten etkili ve verimli bir faaliyet yürüttü. Özellikle de
2016 öncesi Genelkurmay Başkanlarının tanıklıkları dinbaz örgütlenmede iktidar
partisinin sorumluluğuna dair önemli ipuçları veriyordu. Her şey çok iyi
giderken, birdenbire, Sayın Bahçeli’den yeni bir anayasa önerisi teklifi geldi
ve gündem değişti. Komisyon battal hâle geldi ve devamında yeni anayasa taslağı
iktidar partisi tarafından ortaya çıkarıldığında gördük ki bu anayasa milletin
Meclisinden milletin bütçesini yapma ve denetleme hakkı başta olmak üzere ta kuruluşundan
beri bu yüce kurumun uhdesinde bulunan işlevleri ya daraltıp ya da kaldırmıştı
veya tamamen ortadan kaldırarak yeni bir rejim değişikliğine giden yolu açan
bir anayasa önerisiydi.
Sayın
milletvekilleri, atı alanın Yüksek Seçim Kurulu marifetiyle Üsküdar’ı geçtiği
şaibeli referandumla 17 Nisan 2017’de aslında Türkiye’de rejim değiştirildi.
Referandum öncesinde gerçek hukukçular ve felsefeciler öngörülen
değişikliklerle yüce Meclisin Meclis adına bütçe yapma yetkisinin ortadan
kaldırıldığını vurguladılar. Bu, esasen, 1215’te yayımlanan Magna Carta
Libertatum’la yani Büyük Özgürlük Fermanı’ndan bu yana temel anayasa kuralı
olan bir kuralın tahrip ve yok edilmesiydi. Bu kurala göre vergi koyma
yetkisinin ister kral ister hükümdar ister -adına ne derseniz deyin-
cumhurbaşkanı, tek bir kişiye bırakılmayacağıydı, bu konuda yetkinin sadece ve
sadece parlamentoda yani yüce mecliste olduğuydu. 
Değerli
milletvekilleri, anayasa değişikliği, yürütme gücünü Başbakan ve
başkanlığındaki hükûmetten alıp Cumhurbaşkanına devredince ilk kuralın yok
edilmesi daha da dramatik bir hâl aldı ve bu madde, Meclis ile bütçe arasındaki
bağı fiilen neredeyse tamamen ortadan kaldıracak bir hükümle tamamlanıyordu.
Meclisin olur da Cumhurbaşkanının sunduğu bütçeyi yürütmeye koymaması durumunda
geçici bütçe kanunu çıkarılacak, eğer bu da olmazsa bir önceki yılın bütçesi
yeniden değerleme oranına göre artırılıp yürürlüğe konulacaktı. 
Değerli
arkadaşlar, 17 Nisan 2017 tarihinde bütün bu değişiklikler kabul edildi,
ardından erken seçime gidildi. Yeni rejimi tanımlayan anayasa değişikliklerinin
bir an önce faaliyete geçirilmesi, İYİ PARTİ’nin seçimlere Yüksek Seçim Kurulu
el çabukluğuyla girmesinin önüne geçilmesi ve vatandaşın bugün günlük hayatında
iliklerine kadar hissedip kavrulduğu ekonomik krizin etkilerinin henüz
hissedilmediği şartlarda seçime girilmesi hedefleniyordu erken seçimle. Bu
nedenlerle 2019 Kasımında yapılması gereken seçimler yaklaşık bir buçuk yıl öne
çekildi ve 24 Haziran 2018’de Cumhurbaşkanlığı ve milletvekilliği genel
seçimleri yapıldı. Ancak, bu defa sürpriz yapma sırası bizdeydi, önce CHP
lideri Sayın Kemal Kılıçdaroğlu’nun ve ona eşlik eden 15 CHP milletvekilinin
ahlaklı siyaset anlayışları ve sonra Genel Başkanımız Sayın Meral Akşener’in
doğru olanı en doğru anda yapmayı sağlayan liderliğiyle İYİ PARTİ’nin seçime
girmesini engelleme oyununu bozduk, sonra da Saadet Partisi ve Demokrat
Partiyle Millet İttifakı’nı kurduk. (İYİ PARTİ ve CHP sıralarından alkışlar)
Ama tabii ki siyaset, mümkün olanı yapabilme sanatıdır. Bu nedenle Millet
İttifakı olarak tam hedefimize ulaşamadık. Son on yıldır hep olageldiği gibi
seçim için yapılandırılmış bir konjonktürde halkı kandırma parametreleri en
kullanışlı hâliyle işletildi ancak Cumhur İttifakı’nın başarısı aslında bizim
“Bu rejimle Türkiye yönetilemez hâle gelecek.” iddialarımızın doğruluğunun
başlangıcı oldu. Dünyada eşi benzeri olmayan, siyaset bilimcilerin tam bir
ucube olarak niteledikleri bir rejim ortaya çıktı. Bir de bu ucubeye tuhaf bir
isim bulundu: Cumhurbaşkanlığı hükûmet sistemi. Yeni rejim Sayın
Cumhurbaşkanının 9 Temmuz 2018’de Meclis huzurunda yemin etmesinin ardından 10
Temmuz 2018 tarihinde yayınlanan 12 no.lu Cumhurbaşkanlığı Kararnamesi’yle
tesis edilmeye başlandı. Bunu izleyen zincirleme bir dizi kararnameyle de bazı
yetersizlikleri olmakla birlikte kuvvetler ayrılığı ilkesine dayalı parlamenter
sistem, her şeyin ve bu arada bütçe yapma hakkının da tek kişide toplandığı bir
kuvvetler birliği rejimine dönüştü.
Değerli
arkadaşlarım, seçimlerin üzerinden geçen bir buçuk yıldan sonra bunun
tarihimizdeki en hazin dönüşüm olduğunu milletçe idrak etmeye başladık.
Vatandaşlarımız her geçen gün -önümüze gelen anketlerin gösterdiği üzere-
Meclisin Türkiye’nin en değerli kurumu olduğunu, onun kendisinin refah ve mutluluk
arayışının güvencesi olduğu gerçeğini kabul ediyor. Şu anda 17 Nisan 2017
referandumu tekrarlansa sonuç tıpkı İstanbul Büyükşehir Belediye Başkanlığında
yaşandığı gibi, çok açık farkla yani hiçbir Yüksek Seçim Kurulu marifetinin ve
el çabukluğunun sökmeyeceği bir farkla, Cumhur İttifakı’nın kaybıyla
bitecektir. Yani bugün bir referandum yapılsa -ki buna cesaret edemezsiniz-
Türkiye tereddütsüz bir seçmen tercihiyle iyileştirilmiş ve güçlendirilmiş,
özgürlükçü parlamenter sisteme geçer. Peki, diyeceksiniz ki: “Bu
anlattıklarının Kamu Denetçiliğiyle ne alakası var, Ombudsmanlıkla ve onun
bütçesiyle ilişkisi ne?” Çok, hem de çok ilgisi var. Kamu Denetçiliği Kurumu,
bilindiği gibi, Anayasa’mızın 74’üncü maddesine göre ihdas edilmiş bir Meclis
kurumudur. Anayasa’mızın 74’üncü maddesi Türkiye Cumhuriyeti vatandaşlarının ve
karşılıklılık esası gözetilmek kaydıyla, Türkiye’de ikamet eden yabancıların
kendileri ve kamuyla ilgili dilekleri ve şikâyetleri konusunda yetkili
makamlara ve Türkiye Büyük Millet Meclisine yazıyla başvurma hakkına sahip
olduklarını ifade eder. Kamu Denetçiliği Kurumu bu görevi ifa etmektedir. Bu
görev, özünde aracılıktır; herhangi bir kamu kurumuna yönelik bir dileğe veya
şikâyete vekillik etme, vekillik edilen dileğin ve şikâyetlerin sonuçlarını
ilgilisine bildirmeyi içermektedir. Zaten kurumun orijinal kaynağı olan
“ombudsman” kelimesinin anlamı da ara buluculuktur. 
Değerli
arkadaşlarım, Meclisimiz bünyesi içinde yer alan bu kurum elbette çok
değerlidir. Zaten kurumun başında da deneyimli ve geçmişte saygın bir siyasetçi
olan Sayın Malkoç bulunmaktadır. Zaten kurumun sitesine girdiğinizde de bir
dizi şikâyeti ve dileği ciddiyetle ele alıp sonuçlandırdığını görebilirsiniz
ama bu noktada çok kritik, hatta hayati önem taşıyan bir gerçeği aklımızdan
çıkarmamalıyız: Çatısı altında Türk milleti adına görev yaptığımız bu yüce
Meclis esasen, özü itibarıyla, bir bütün olarak muazzam bir ombudsmanlık
kurumudur. Milletvekilleri olarak bizler her birimiz birer ombudsmanız. Bu
vekil olma görevi demokratik seçimler yoluyla bize tevdi edildiği an icra etmek
zorunda olduğumuz en önemli iştir. Yani ombudsmanlığın en büyük kurumsal çatısı
Türkiye Büyük Millet Meclisidir. Şimdi gelelim zurnanın zırt dediği yere:
İktidar cenahında yer alan arkadaşlarımız bu görevi en gereken durumlarda
layıkıyla icra ettiklerini söyleyebilirler mi? 
Bakın,
geride bıraktığımız iki hafta içinde bu konuda yüzünüzü karartıp vicdanınızı
yaralayacak bir kanuna onay verdiniz. Neyi kastettiğimi anlamışsınızdır, 24
termik santrale filtre sistemleri kurulmasını tam iki buçuk yıl öteleyen kanun
değişikliğinin kabulünden söz ediyorum. Bu santrallerin bulunduğu yerleşim
bölgelerindeki insanlarımıza, mesela Silopili bir kardeşimize ve içi hâlâ 300
maden ocağı işçisi şehidiyle yanan Somalı vatandaşımıza sorsaydık “Bu
değişikliğe nasıl bakıyorsunuz?” diye, cevapları ne olurdu acaba? “Biz yeteri
kadar kömür dumanıyla zehirlendik, hiç olmazsa çocuklarımız zehirlenmesin.”
demezler miydi? Bu dileklerini bize ilettikleri anda Kamu Denetçiliği Kurumuna
da iletmiş olmazlar mıydı? 
Siz
iktidar milletvekilleri, eğer ombudsman hakkaniyeti ve vicdanıyla hareket etmiş
olsaydınız, bence “Kuvvetler ayrılığı var.” demek için yapılan bir mizansen
olsa dahi bu kanun buradan çıkmazdı. Ama öyle olmadı. Cumhur İttifakı’nın
oylarıyla, filtre takmayı iki buçuk yıl erteleme teklifi geçti, Cumhurbaşkanı
da veto ederek “iyi insan” oldu. Daha doğrusu, hep sergilenen iyi adam-kötü
adam, havuç-sopa oyunu yine oynandı. Bazı iktidar vekili arkadaşlarımız ve
cümle yandaş kalem bunu kuvvetler ayrılığı ilkesinin var olduğunun ve
işletildiğinin bir kanıtı olarak göstermeye çalıştı. Böyle bir anlayışla
iktidar milletvekilleri ombudsmanlık yapabilir mi? 
Son
olarak, bir ombudsman olarak Hazine ve Maliye Bakanlığına bir dileğimi şimdiden
iletiyorum: Vakıfbank olayıyla bir yol açtınız ama lütfen İş Bankasına
dokunmayın. Kulağımıza bazı şeyler gelmeye başladı. Onun için, Türk milletinin
zenginliğine hizmet eden gerçek bir varlık olarak kalmasını istiyorsanız Varlık
Fonuna falan aktararak yokluklara karıştırmayın. Bir vekil, bir ara bulucu, bir
ombudsman olarak peşin peşin söyleyeyim, sorumluluk bende kalmasın: Sakın
sakın, dokunduğunuz yok oluyor, dokunmayın İş Bankasına, bırakın var kalsın.
(İYİ PARTİ sıralarından alkışlar)
BAŞKAN
– Söz sırası Antalya Milletvekilimiz Sayın Hasan Subaşı’ya aittir.
Süreniz
on dakika Sayın Subaşı.
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; Genel Kurulu saygıyla selamlıyorum.
Bütçe
kanun teklifine ilişkin Anayasa Mahkemesi ve Sayıştay için söz almış
bulunuyorum.
Anayasa
Mahkemesi ilk kez 1961 Anayasası’nda yer almış ve 44 sayılı Kanun’la 22/4/1962
tarihinde kuruluşunu tamamlamıştır. Anayasa Mahkemesi, kanunların ve Türkiye
Büyük Millet Meclisi İçtüzüğü’nün Anayasa’ya şekil ve esas bakımından
uygunluğunu denetler. Anayasa’da sayılan kişileri görevleriyle ilgili suçlardan
dolayı Yüce Divan sıfatıyla yargılar. Ayrıca siyasi partilerin kapatılması
hakkındaki davalara bakmak, siyasi partilerin gelir kaynakları ve giderlerine ilişkin
hesapları incelemek ve Anayasa’yla verilen diğer görevleri yapmakla yetkin
kılınmıştır. 1982 Anayasası’yla, yetkileri muhafaza edilmekle birlikte,
kanunların ve kanun hükmünde kararnamelerin de Anayasa’ya şekil ve esas
bakımından uygunluğunu denetleme yetkisi verilmiştir. 12 Eylül 2010 tarihinde
yapılan halk oylamasıyla bireysel başvuruları karara bağlama yetkisi verilmiş,
21 Ocak 2017 tarih, 6771 sayılı Yasa’yla yapılan değişiklikler sonrasında ise
Cumhurbaşkanlığı kararnamelerini şekil ve esas bakımından Anayasa’ya aykırılık
iddialarını inceleme yetkisi verilmiştir. 
Bu
kanuna göre en çok on iki yıl için görevlendirilen 15 üyenin 12’si
Cumhurbaşkanı tarafından doğrudan atanıyor, 3 üye de Türkiye Büyük Millet
Meclisi tarafından belirleniyor. Sonuç olarak 15 üyenin seçilmesinde
Cumhurbaşkanının doğrudan ya da dolaylı etkisi bulunmaktadır. Bu 15 üye
arasında hiçbir kadın bulunmaması da ayrı bir eleştiri konusudur. Bu süreçte
rejimin en önemli denetim mekanizması olan Anayasa Mahkemesinin görevini yeterince
yerine getiremediğini ve güven aşınmasından payına düşeni aldığını
söyleyebiliriz. 
1862
tarihinde Sultan Abdülaziz tarafından kurulmuş olan Sayıştay, 1876
Anayasası’nda anayasal bir kurum hâline getirilmiştir. Cumhuriyet Dönemi’nde de
1924 Anayasası ile yeniden anayasal kimliği tanımlanmıştır. Anayasa’da Türkiye
Büyük Millet Meclisine bağlı olduğu ve devletin bütün gelir ve giderlerini
denetlemekle görevlendirildiği açıkça belirtilmiştir. 1961 Anayasası’nda
muhafaza edilmiştir, işlevlerine kavuşturulmuştur; 1982 Anayasası’nın 160’ıncı
maddesine göre Sayıştay, merkezî yönetim bütçesi kapsamında, kamu idareleri ile
sosyal güvenlik kurumlarının bütün gelir ve giderleri ile mallarını Türkiye
Büyük Millet Meclisi adına denetleme ve hükme bağlama işlerini yapmakla
görevlendirilmiştir. 2003 ve 2006 yıllarında yapılan değişikliklerle Sayıştayın
görev alanı daha da genişletilmiştir. Avrupa Birliğine uyum sürecinde yeniden
şekillenen kamu mali yapısı, Sayıştay Kanunu’nda değişikliği zorunlu hâle
getirmiştir. 2010 yılı sonrası yetkileri daraltılmaya başlamış, yerindelik
denetimi sayılabilecek denetim raporuyla kamu idaresinin takdir yetkisini
sınırlayacak, ortadan kaldıracak görüş ve rapor düzenleyemeyeceği hükme
bağlanmıştır. Sayıştayın 2012 yılında hazırladığı kamu idareleri hakkındaki 132
adet raporu yıl ortasında düzenlenen torba yasaya uymadığı gerekçesiyle Meclis
Genel Kuruluna sunulmayarak ilk kez denetimsiz bir yıl geçirilmiştir. 2012
Ağustos ayında hazırlanan yönetmelikle, bazı kamu kurumları için gizlilik gerektiği
ve kamuoyuna Sayıştay raporlarının yansıtılmasının uygun olmayacağı nedeniyle
engellenmiştir. 2016 yılında bazı kanunlarda değişiklik yapılarak Varlık Fonu
Anonim Şirketi ile Fon tarafından yeni kurulacak şirketlerin Sayıştay denetimi
dışında bırakılması öngörülmüştür. Ayrıca, kamunun payının yüzde 50’den az
olduğu şirketler Sayıştay denetimi dışında bırakılmıştır. Tank Palet Fabrikası
gibi bazı şirketleri özelleştirme ve kamunun payını düşürme çabalarının
arkasında bu amaç olduğu kuşkusu bulunmaktadır. Görüldüğü gibi, Sayıştay
denetimleri giderek etkisini kaybetmiştir. 
Bütçenin
sunumunda “2020 yılı merkezî yönetim bütçesi, hesap verebilirliğin ve mali
saydamlığın güçlendirilmesi hedefleri doğrultusunda hazırlanmıştır.” ifadesi
kullanılmışsa da iktidarın denetim ve saydamlığı sevmediği, Cumhurbaşkanlığı
hükûmet sisteminde ise hiç hesap vermek istemeyen, yasama ve yargı tarafından
denetlenmek bir yana, onları kontrol eden, otoriter, işlemeyen, işletilmesi de
mümkün olmayan tahripkâr bir sistem yaratılmıştır. Kabul etmek gerekir ki
Sayıştay zor şartlarına rağmen yine de yetkili olduğu alanlarda görevini
hakkıyla yapmaya çalışan ender kurumlardan biridir. 
Hukuk
devletinin güvencesi sayılabilecek Anayasa Mahkemesi için aynı şeyleri söylemek
mümkün değildir ancak yine de “İyi ki var.” diyoruz. Demokratik hukuk
devletlerinde yaşamsal fonksiyonu olan bu iki kurumun bütçeleri ve yeterli olup
olmadıkları hakkında konuşmak, doğrusu işlevlerini kaybetmeye başlamaları
karşısında değerini yitirmiştir. Bu iki güzide kurumun gerçek işlevine kavuşmuş
olmasının ülkemizin birliği, huzuru ve güvenliği açısından büyük önemi
bulunmaktadır. 
Anayasa
Mahkemesi OHAL kanun hükmünde kararnamelerini maalesef denetleyemedi ve
hukuksuzluk yerleşik hâle geldi. Kanun hükmünde kararnamelerle mağdur edilen,
yargıda aklansa bile görevine dönemeyen mağdurlar ordusu hakkında emsal
olabilecek ayrıntılı bir karar dahi veremeyerek Anayasa ve hukuk çizgisine
yürütmeyi çekebilecekken bu görevi yapamadı. Tüm dosyaları OHAL Komisyonuna
gönderince inceleme ve araştırmaların çıkmaza girmesine neden oldu. Anayasa’yı
ihlal neredeyse kanıksandı. 
Çıkarılan
her torba kanun Anayasa’nın birçok hükmüne aykırılıklar ihtiva ediyor.
Cumhurbaşkanlığı hükûmet sisteminde yürütmenin başı, tarafsızlık yemini etmiş
bir cumhurbaşkanının tarafsız kalamayışı da esasen Anayasa’ya aykırılıktır.
Cumhurbaşkanı “Anayasa Mahkemesinin kararına saygı duymuyorum, yanlış
buluyorum.” diyebiliyorsa, yargı kurumlarının güvenilirliğini sağlamak mümkün
olabilir mi? Cumhurbaşkanı, televizyonlarda, tutuklananlar ya da salıverilenler
hakkında suç tanımı yapıyorsa Anayasa ihlal edilmiş olmuyor mu? Yargı bütün
bunlardan etkileniyor ve kararlarına yansıtıyorsa güvenilirliği kalır mı?
Maalesef, güvenilirliği büyük ölçüde zedelenmiştir. 
Değerli
milletvekilleri, Anayasa Mahkemesi 7 Kasım 2019 tarihinde -“hak ihlali” kararı
verdiği bir davada- ağır ceza mahkemesinin daha önce ihlal kararının gereğini
yerine getirmemesi nedeniyle 2’nci kez ihlal kararı vermiş, ayrıca
başvuruculara tazminat ödenmesi gerektiğine hükmetmiştir. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Subaşı. 
HASAN
SUBAŞI (Devamla) – Görüleceği gibi, Anayasa Mahkemesi, yeni bir kararla,
mahkemelerin Anayasa Mahkemesi kararlarına uymamasının Anayasa ihlali
sayılacağını hatta tazminat ödenmesi gerektiğini karara bağlıyor. Yargı
kararlarına uyma zorunluluğu hakkında karar verme ihtiyacı duyan Anayasa
Mahkemesi, bu kararıyla yargının hazin durumunu da yansıtmış oluyor. 
Cumhurbaşkanı,
geçenlerde yapılan Din Şûrası’nda “FETÖ terör örgütünü bitirsek bile başka bir
tarikat terör örgütüne dönüşebilir.” dedi. Bunun anlamı, terörü yaratan bir
iklimin ülkemizde var olabileceğinin itirafıdır. Her terör olayını sadece dış
güçlere dayandırma kolaycılığı yerine keşke terörü yaratan nedenler üzerinde
yeterince durulsa o zaman hukuksuzluğun ve adaletsizliğin terörü besleyen
iklimin oluşmasında payı olduğu görülecektir. 
(Mikrofon
otomatik cihaz tarafından kapatıldı)
BAŞKAN
– Selamlayın Sayın Subaşı. 
HASAN
SUBAŞI (Devamla) – Bu duygularla Genel Kurulu saygıyla selamlıyorum. (İYİ PARTİ
ve CHP sıralarından alkışlar)
BAŞKAN
– Söz sırası Ankara Milletvekilimiz Sayın İbrahim Halil Oral’a aittir. (İYİ
PARTİ sıralarından alkışlar)
Süreniz
on dakika.
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, kıymetli
milletvekilleri; Kültür ve Turizm Bakanlığı, Kapadokya Alan Başkanlığı ve
Vakıflar Genel Müdürlüğü bütçeleri üzerinde İYİ PARTİ Grubu adına söz almış
bulunuyorum. Yüce heyetinizi saygıyla selamlıyorum.
Memleketim
Ahlat’ın tarihî ve kültürel değerleriyle alakalı bir çalışma gerçekleştirdikten
sonra geçirdiği elim trafik kazasıyla Hakk’a yürüyen kıymetli bilim insanı,
Kültür ve Turizm Bakan Yardımcısı Profesör Doktor Haluk Dursun Hocayı rahmet ve
duayla anıyorum, sözlerime bu duygularla başlıyorum.
Kıymetli
milletvekilleri, kültür denilince akla büyük sosyolog ve Türk milliyetçisi Ziya
Gökalp gelmektedir. Gökalp, Türk kimliğini tarif ederken “hars” yani “kültür”
kavramını kullanmıştır, Türk milliyetçiliğini de bir kültür milliyetçiliği
olarak nitelemiştir. 
Aynı
geleneğin temsilcisi olan büyük Türk milliyetçisi Profesör Doktor Erol Güngör
de "Bir milletin yaşama gücü, onun kültüründe çok sağlam dayanakların
bulunmasıyla mümkündür." demiştir. 
Bu
bağlamda şunu açıkça söyleyebiliriz: Kültür Bakanlığı, Türk kimliğini bir pınar
gibi besleyecek ve Türk milletinin yaşama gücünü artıracak olan Bakanlıktır. 
Sayın
Cumhurbaşkanımız, Cumhurbaşkanlığı hükûmet sistemine geçişle birlikte “Ülkeyi
şirket gibi yönetmek istiyorum.” demişti. Bu minvalde görüyoruz ki Sayın
Erdoğan kültüre yeterli değeri vermemekte, turizmi ise bir turizm şirketi
sahibi olan Sayın Bakanımızla birlikte yönetmeye çalışmaktadır.
Turizm
belki şirket gibi yönetilir ama bir milletin yaşama gücünü sağlayan kültür,
şirket gibi yönetilemez. Kültür, gerçekten o kültüre bağlı fedakâr insanlarla
birlikte yükseltilir. Bu bütçe kültür meselelerinin yönetilemediğinin
göstergesidir. 
Saygıdeğer
milletvekilleri, Haluk Dursun Hocanın vefatı, Kültür ve Turizm Bakanlığının
“Kültür” başlığının kaybı olmuştur çünkü Sayın Bakanın hem Komisyon
sunumlarında hem genel söylemlerinde gördüğümüz üzere kültüre dair bir politika
tasavvuru olmadığı açıktır. Komisyonda turizmle alakalı meseleleri en ince
ayrıntısına kadar yorumlarken kültür meselelerinde maalesef sadece “şu kültür
merkezini inşa ettik” “bu müzeyi tadilat yaptırdık” noktasında kalmıştır. 
Kültür
ve Turizm Bakanlığı, bu ülkenin kimliğini şekillendiren kültürü yükseltecek,
bir kültür politikası üretecek bakanlık olmalıdır. Bu Bakanlık turizm rantını
düzenleme bakanlığı değildir, olmamalıdır.
Turizm
Komisyonu üyesi bir milletvekili olarak şunu açıkça söyleyebilirim: Bu dönem
getirilen kanunlar, ceza düzenlemeleri yapmaktan, yeni vergiler getirmekten,
FETÖ iltisaklı isimleri ajanslara üye yapmaktan başka bir iş görememektedir. 
Kıymetli
milletvekilleri, Ankara’da Millî Kütüphanenin ciddi eksikleri bulunmaktadır;
araştırma ve okuma salonları yetersizdir. Millî Kütüphane yirmi dört saat
depolarından kitap alınabilir hâlde olmalıdır. Yeni yapılan ve bir türlü
tamamlanamayan depo inşaatının bir an önce tamamlanması ve eğer mümkünse yeni
okuma salonlarını da içerecek şekilde gerçekleştirilmesi şarttır. 
Saygıdeğer
milletvekilleri, konumuz kültür olunca kültürümüzü şekillendiren tarihî
varlıklarımızdan biri olan Ahlat’la alakalı birkaç söz söyleme ihtiyacını
hissettim. Ahlat bir başkadır çünkü milattan önce 2000’li yıllara dayanan bir
yerleşim birimidir, böyle bir tarihe sahiptir. Sahabeden Muaz bin Cebel’in oğlu
Abdurrahman Gazi, Ahlat için şehit olmuştur. Osman Gazi’nin babası Ertuğrul
Gazi burada doğmuş, büyümüştür.
Anadolu’nun
kapılarını açan Malazgirt Savaşı öncesi şanlı hükümdar Sultan Alparslan,
ordularıyla burada karargâh kurmuştur. Ahlat, Kubbetülislam’dır, Osmanlıların
ata şehridir. Hülasa Ahlat, Türk’tür, Ahlat Türklüktür, Anadolu’dur,
Türkiye’dir. 
Türkiye
Büyük Millet Meclisinde bulunan bütün siyasi parti grupları Ahlat konusunda
itinalıdır. 21’inci Dönemde bütün siyasi parti gruplarının desteğiyle benim
Başkanlığını yaptığım bir araştırma komisyonu kurulmuş, Ahlat üzerine
çalışmıştı ancak erken seçim sebebiyle çalışmaları kadük kalmıştı. Burada yarım
kalan meseleyi tamamlamak için Kültür ve Turizm Bakanlığına çağrıda
bulunuyorum: Ahlat’ın, ülkemizin kültür başkenti yapılması ve özel bir statüye
kavuşturulması için bir çalışma yapılsın, biz de seve seve destek verelim.
Saygıdeğer
milletvekilleri, Cumhurbaşkanlığı bütçesi 8,6 oranında artarken Kültür ve
Turizm Bakanlığı bütçesi 9,5 oranında azaltılmıştır. Bu azalan bütçeyle Kültür
ve Turizm Bakanlığı gibi yoğun bir bakanlığın yeterli verim sağlayamayacağı
aşikârdır. Biz, Millî Mücadele’nin yokluk yıllarında para harcayıp Anadolu
Medeniyetleri Müzesini Ankara’da kurmuş bir büyük milletiz, bu ecdada layık
olacak işler yapmak zorundayız. Görülmektedir ki Kültür ve Turizm Bakanlığı
millî kültürümüzü geliştirmek için yetersiz kalacak, turizmde “Sektörden ne
koparırsak kârdır.” mantığıyla icraat yapacaktır. Bu şekilde bir bütçenin
milletimize faydası olması mümkün değildir. 
Sayın
milletvekilleri, iki hafta önce parti çalışmaları için Nevşehir’deydim.
Nevşehir’de Kapadokya Alan Başkanlığı çalışmalarıyla alakalı biraz bilgi aldım,
hatta Sayın Valimizi yani aynı zamanda Kapadokya Alan Başkanımızı da ziyaret
ederek bu konuları görüştüm. Başkanlığın, tek elden, daha hızlı icraat ve özel
bir ilgi sağlanması için kurulduğunu Vali Bey de teyit etti ve vurguladı. Ancak
verdiği bilgilerden ve ayrıca öğrendiklerimizden anladık ki Kapadokya
bölgesinde bir kaos hâkimdir. Geçmişte burada pek çok hata yapılmıştır;
peribacalarının dibine oteller dikilmiş, pek çok yerde barakalar şeklinde
dükkânlar yapılmış, rant almış başını gitmiştir. Kapadokya Alan Başkanlığı
faydalı bir yapı olsa da bu rantın ve bu talanın oluşmasında günahı olan
iktidardan bir kanun değişikliğiyle işleri düzeltmesini bekleyemeyiz diye
düşünüyorum. Ayrıca Aksaray, Kapadokya’nın girişi olarak Alan Başkanlığı
kapsamına alınmalıdır diye düşünüyorum.
Değerli
milletvekilleri, Türk-İslam kültürü bir vakıf kültürüdür. Malı mülkü olanın, malını
millet hizmetine vakfetmesiyle bu toplumsal düzen yüzlerce yıl sürmüştür. AK
PARTİ iktidarlarının bu kültüre en büyük zararı verdiği de aşikârdır. 
Pek
çok faydalı iş yapan Türk-İslam kültürüne uygun çalışan vakıfları tenzih ederek
bir durum tespiti yapmak istiyorum: Vakıflar bugün çocuk tacizleriyle
anılıyorsa, belediyelerden aldıkları milyonlarca liralık paraların çarçur
edilmesiyle biliniyorsa, 15 Temmuz ihanetinin ardında onlarca vakıf
bulunuyorsa, yüce dinimizin içini boşaltan pek çok yapılanma vakıf kisvesine
bürünmüşse, vakıf malı olan Vakıflar Bankası hisseleri Hazine Bakanlığına
devredilip akıbeti belirsiz, meçhul bir hâle gelmişse vakıf düzeninin çivisi
çıkmıştır ve bu çiviyi çıkaran da AK PARTİ iktidarıdır. 
Vakıflar
Genel Müdürlüğü gibi tarihî sorumluluklar taşıyan bir kurumun Sayıştay
raporlarında çeşitli usulsüzlüklerle anılması da utanç verici bir durumdur. 
Vakıflar,
dualar ve beddualarla tescillenmiştir tarih boyunca. Sultan II. Mahmut’un
Hazine Vekili Hafız İsa Ağa’nın 1818 tarihli vakfiyesindeki dua bu yaşananlara
en güzel cevaptır. Bakın, Hafız İsa Bey şöyle buyuruyor: "Vakıf gelirini
haksız olarak yiyenler, dünya ve ahirette mutluluk yüzü görmesinler.”
Saygıdeğer
milletvekilleri, bu düşüncelerle sözlerimi bitirirken şu önemli konuyu da ifade
etmek istiyorum. Kültür ve Turizm Bakanlığı ayrı bakanlıklar olmalıdır, buna
göre de bütçelendirilmelidir. Özellikle Türk kimliğinin besleyici kaynağı olan
kültür meselelerinin çok daha ayrıntılı politikalarla yürütülmesi için bu
şarttır diye düşünüyor, yüce heyetinizi saygıyla selamlıyorum. (İYİ PARTİ
sıralarından alkışlar)
BAŞKAN
– Söz sırası Aydın Milletvekilimiz Sayın Aydın Adnan Sezgin’e aittir. (İYİ
PARTİ sıralarından alkışlar)
Süreniz
on dakika Sayın Sezgin.
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; öncelikle 10 Aralık Dünya İnsan Hakları Günü’nü anıyor, insan
haklarının ülkemizdeki vahim durumunu, uluslararası alanda soydaşlarımızın ve
tüm kadersiz insanların maruz kaldığı hak ve temel özgürlük ihlallerini
kınıyorum.
Türkiye
Yazma Eserler Kurumu Başkanlığı, Türk İşbirliği ve Koordinasyon Ajansı
Başkanlığı ve Yurtdışı Türkler ve Akraba Topluluklar Başkanlığı bütçeleri
üzerine İYİ PARTİ adına söz almış bulunuyorum. 
Tarihimiz
ve kültürümüz açısından son derece önemli olan yazma eserlerin, Osmanlı
arşivlerinin nem ve rutubet tehdidi altında olması nedeniyle, geçtiğimiz
günlerde İYİ PARTİ olarak Genel Kurula getirdiğimiz araştırma önergesi iktidar
partisi ve ortağı tarafından reddedilmişti. Umuyoruz Türkiye Yazma Eserler
Kurumu Başkanlığı bu eserlere sahip çıkılması konusunda devlet ciddiyetiyle
özveri ortaya koyar ve zengin arşivimiz gelecek kuşaklara olduğu gibi
aktarılabilir. 
TİKA
ve YTB’nin Dışişleri Bakanlığına bağlı olmaması başlı başına bir soru
işaretidir. Bu hususu daha öncede çeşitli vesilelerle defalarca dile getirdik.
Her iki kurum da ısrarla, geleneksel dış politika karar alma sürecimiz dışında
tutulmaya çalışılmakta ve şeffaflıktan uzak bir şekilde yönetilmektedir. 15
Temmuza kadar geçen süreçteki gelişmelere bakıldığında bunun nedenini anlamak
pek güç değil. Ancak 15 Temmuzdan sonra bu kurumların hâlâ iktidarla çok yakın
ve karmaşık ilişkilere sahip olan dernek ve vakıflarla münasebet içinde olması
şüphe uyandırıyor. Bu durum, kamu kaynaklarının birtakım kişi ve kurumlara
aktarılması için bu kurumların istismar edildiği algısına neden oluyor. Sorulan
sorulara anlamlı yanıtlar alamıyoruz. 
Daha
önceki konuşmalarımda da dile getirdiğim bir hususu yeniden ifade etmek
istiyorum. Bazı TİKA ve YTB mensuplarının görev yaptıkları ülkelerdeki
büyükelçiliklerden bağımsız hareket etme eğilimleri, hem Türk diplomasisi hem
bu kurumların güvenilirliği, ayrıca ilgili ülkelerle veya ülkelerdeki bazı
çevrelerle ilişkilerimiz açısından sakıncalar yaratmaktadır. Bu noktada ciddi
ve dikkatli olunmalıdır.
Sayıştay
raporları TİKA’yla ilgili önemli tespitler yapmış. Stratejik planların özensiz
şekilde hazırlandığı, bütçenin kullanılmasına ilişkin bazı temel sorunlar
bulunduğu 2018 Yılı Sayıştay Denetim Raporu’nda ayrıntılarıyla belirtilmiş ve
birçok şüphe ve endişemiz doğrulanmıştır. Rapora göre TİKA’da kurumsal risk
yönetim sistemi kurulmamıştır. Bu, vahim bir eksiklik, ciddi bir ihmaldir. 
Sayıştay
raporundaki bulgulardan bir diğeri, TİKA’nın yurt dışı ofislerinde yapılan
satın almaların varlık hesaplarına kaydedilmeden, doğrudan giderleştirilmekte
olduğudur. Rapor, TİKA mali tablolarının gerçek durumu yansıtmadığını ortaya
koymaktadır. Dolayısıyla kurum bütçesinde -altını çizerek ifade ediyorum- bir
sızıntı vardır, umarım bu sızıntı geçmişteki sızıntılardan değildir. Ayrıca,
Sayıştay raporu, kurum tarafından kullanılan hizmet binasının taşınmaz kaydının
yapılmadığını belirtmektedir, bu da başlı başına tuhaftır. 
Sayıştayın
diğer bir tespiti, şartlı bağış ve yardımların alımında ve kullanımında
muhasebeleştirme hatalarının olduğudur. Mali yönetim ve bütçenin kullanımı
açısından zaten önemli menfi duyumlar varken mevzuata aykırı bu uygulamalar,
umarız, kamuoyundan ve Sayıştay denetiminden bir şeyleri kaçırmak amacıyla
bilinçli şekilde yapılmıyordur. Geçmiş Sayıştay raporlarında düzeltilmesi
istenen hususlarda, kurum tarafından taahhüt edilmiş olmasına rağmen herhangi
bir adım atılmamıştır. TİKA ve YTB’yi gelir kapısı, siyasi, ideolojik heves ve
hayallerin finansörü olarak görme zihniyeti terkedilmelidir. 
Yurtdışı
Türkler ve Akraba Topluluklar Başkanlığı, yerine getirmesi gereken işlevler
itibariyle önemli bir kurumdur. Yurt dışında yaşayan vatandaşlarımız ve
soydaşlarımız dış politikamız açısından elbette çok önemlidir ama maalesef dış
politikamız yoktur. 
Yurtdışı
Türklerden bahsederken bir hususa dikkatinizi çekmek istiyorum. Yurt dışında
yaşayan vatandaşlarımız, bu kurumun hedef kitleleri arasında en öncelikli
tutulması gereken grubu teşkil etmelidir. Elbette soydaşlarımız da uluslararası
ilişkiler perspektifimiz açısından son derece önemlidir ve onlara verilen
önemin hem artırılması hem de rasyonalize edilmesi icap etmektedir. Bu bağlamda
Dışişleri Komisyonu çatısı altında “Yurtdışı Türkler ve Akraba Topluluklar Alt
Komisyonu” kurulmasını oy birliğiyle kabul ettik. Yeni kurulan alt komisyonda
etkin bir yapının bir an önce oluşturulmasını ve grubun gerekli imkânlara bir
an önce kavuşturulmasını diliyorum. 
Yurtdışı
Türkler ve Akraba Topluluklar Başkanlığının kültürel ve sosyal projeleri, gizli
bir gündem olmaksızın uygulanması koşuluyla muhakkak önemli. Ancak
soydaşlarımıza yönelik ne gibi somut projeler gerçekleştirilmiştir? Özellikle
çok hassas bir durumda bulunan Suriye Türklerine sahip çıkmak için neler
yapılmaktadır, ilerisi için ne öngörülmektedir? Örneğin YTB, Türkiye’de bu yıl
kaç Suriye Türkmenine, kaç Uygur Türküne destek sağlamıştır? TİKA son yıllarda
Doğu Türkistan’da kaç proje gerçekleştirmiştir?
Biliyorsunuz,
Doğu Türkistan’da Uygur Türkü soydaşlarımıza uygulanan sistematik baskı,
işkence ve zulüm Türkiye hariç dünyanın neredeyse bütün ülkeleri, sivil toplum
kuruluşları ve uluslararası örgütleri tarafından en ciddi şekilde sorgulanmakta
ve önemli bir sorun olarak işlenmektedir. Birleşmiş Milletler raporları, Çin
diktatörlüğünün kamplarında 1 milyondan fazla Uygur Türkü bulunduğunu ortaya
koymaktadır. Soydaşlarımız sadece kamplarda değil, günlük hayatlarında da
ayrımcılık, baskı ve şiddete maruz kalmaktadır. Soydaşlarımızın tabi olduğu
muamele evrensel anlamda vahim ve kitlesel insan hakları kategorisindedir.
ABD
Temsilciler Meclisinde, geçtiğimiz hafta 1’e karşı 407 oyla, Doğu
Türkistan’daki gelişmeleri ve soydaşlarımıza yapılan kötü muameleyi kınayan bir
karar alındı. 
Uluslararası
Araştırmacı Gazeteciler Konsorsiyumu çatısı altındaki 17 Batılı basın kurumunun
Çin Hükûmeti resmî belgelerine dayanarak yaptığı araştırmada, Doğu
Türkistan’daki kamplarda tutulan Uygur Türklerinin aslında hapishanelerde
kilitli tutulduğu, cezalandırıldığı ve beyin yıkamaya maruz kaldığı ortaya
konuldu. Bu konu günlerce yabancı gazetelerde tefrika edildi ancak maalesef
bizim medyamıza pek kısıtlı yansıdı.
(Mikrofon
otomatik cihaz tarafından kapatıldı)
BAŞKAN
– Tamamlayalım.
AYDIN
ADNAN SEZGİN (Devamla) – Teşekkür ederim.
Çok
sayıda uluslararası örgüt ve devlet yüksek sesle itirazlarını dile getirirken
Türkiye’de iktidar maalesef konuyu seslendirmekten dahi geri durmakta, acıklı
gelişmelere tepki verememektedir. (İYİ PARTİ sıralarından alkışlar) Çin
yönetimiyle görüşmeler ve atılan, atılması düşünülen adımlarla ilgili olarak
Dışişleri Bakanlığına muhatap soru önergelerime ve geçtiğimiz haftalarda Bütçe
Komisyonunda Sayın Bakana sorduğum sorulara tatmin edici yanıtlar
verilememiştir. Dışişleri Bakanlığının 2018 faaliyet raporunda Doğu Türkistan
bölgesi “Sincan Uygur Özerk Bölgesi” olarak anılmakta ve Uygur Türkleri için
“soydaş” kavramı bile kullanılmamaktadır. Hatta Sayın Cumhurbaşkanı, Çin
ziyaretinde Uygur Türkleriyle ilgili olarak “Refah içinde ve mutlular.”
ifadelerini kullanmış. 
(Mikrofon
otomatik cihaz tarafından kapatıldı)
BAŞKAN
– Sayın Sezgin…
AYDIN
ADNAN SEZGİN (Devamla) - Teşekkürler. 
İslam
İşbirliği Teşkilatının Mart 2019’daki toplantısında yaşanan rezalet de herkesin
malumudur. Sayın Erdoğan’ın Zirve Dönem Başkanı olduğu Teşkilat, Çin Halk
Cumhuriyeti’ni Müslüman vatandaşlarına sağladığı hizmetlerden dolayı takdir
edebilmiştir. Doğu Türkistan’da yaşanan zulme Çin’le ekonomik ilişkilerimiz
uğruna göz yumuluyorsa bunun tarihimiz ve istikbalimiz açısından maliyeti çok
yüksek olacaktır. Doğu Türkistan meselesinde Çin’le bilmediğimiz birtakım
ilişkiler nedeniyle mahcubiyet münasebetine mahkûm olmuş bir Hükûmetin YTB gibi
kuruluşlara gerçekten ihtiyacının olup olmadığı da sorgulanır hâle gelmektedir.

Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Söz sırası Ankara Milletvekilimiz Sayın Şenol Sunat’a aittir. (İYİ PARTİ
sıralarından alkışlar) 
Süreniz
on beş dakika.
İYİ
PARTİ GRUBU ADINA ŞENOL SUNAT (Ankara) - Sayın Başkan, değerli milletvekilleri;
Radyo ve Televizyon Üst Kurulu, Devlet Opera ve Balesi Genel Müdürlüğü ile
Devlet Tiyatroları Genel Müdürlüğünün 2020 yılı bütçesi hakkında İYİ PARTİ
Grubu adına söz aldım. Yüce Meclisi saygıyla selamlıyorum.
Konuşmama
başlamadan önce, dün Şırnak’ta Esma Çevik ile Kemal Sayar evlatlarımızı,
Bingöl’de de Halil Ulaş Yıldırım adlı vatan evladımızı şehit verdik. Ölenlere
Allah’tan rahmet, ailelerine ve aziz Türk milletine başsağlığı, yaralılarımıza
da acil şifalar diliyorum.
Değerli
milletvekilleri, bugün aynı zamanda 10 Aralık Dünya İnsan Hakları Günü. İnsan
Hakları Evrensel Beyannamesi’nin kabul edilmesinin üzerinden yetmiş bir yıl
geçti. Evet, insan haklarını bir gün dile getiriyoruz ama her gün ihlalleri
görüyoruz ve yaşıyoruz. Hakların değil, haksızlıkların, hak ihlallerinin
sıradanlaştığı bir düzen kuruldu, sürüyor ve sürdürülüyor. “Yaşam hakkı
hakların birincisi.” diyor beyanname ama her gün kadın cinayetleriyle, kitlesel
iş kazalarıyla, canına kıyanlarla uyanıyoruz ve bu arada da ifade etmek isterim
ki vatan evlatlarımızın, suçsuz, günahsız vatandaşlarımızın göz kırpmadan,
alçakça yaşam hakkını elinden alan hain terör örgütünün destekçisi, siyasi ve
sivil uzantılarının insan haklarından bahsetmesi asla kabul edilemez ve bu bir
ikircikli durumdur, bu utanç verici bir durumdur. 
Düşünce
ve inançlarla ilgili haklar, eğitim ve sağlık hakkı, sosyal, kültürel ve
ekonomik hakların kullanılmasında maalesef sınıfta kaldık. İnsan hakları,
demokrasinin, ekonomik gelişmişliğin, gelir adaletinin, laikliğin, hukuk
devletinin olmadığı, kuvvetler ayrılığının uygulanmadığı topraklarda
gelişmiyor, geriye gidiyor. Demokrasi, insan haklarının ve özgürlüklerinin en
geniş biçimde korunduğu ve gelişmeye açık olan bir rejim. İnsan hakları,
demokrasinin ayrılmaz bir parçası. Demokrasi ve insan haklarının teminatı ise
kuvvetler ayrılığı. İki yüz altmış sekiz yıl önce Montesquieu “Yasama, yürütme
ve yargı kuvvetlerinin tek elde toplandığı bir sistemde hiçbir şekilde hürriyet
olmaz.” diyor. 
Evet,
demokrasi ve insan haklarının teminatı kuvvetler ayrılığı dedik. Kuvvetler
ayrılığı prensibinin yegâne uygulanabileceği rejim ise parlamenter sistemdir.
Biz İYİ PARTİ olarak, cumhuriyetimizin temel felsefesine uygun, üniter ve millî
yapımızın muhafaza edileceği, evrensel insan haklarının en iyi şekilde ifade
bulduğu, insan haklarının ve demokrasinin korunmasının temel şartı olan
kuvvetler ayrılığı prensibinin en sağlıklı formülünü ortaya koyan
iyileştirilmiş, güçlendirilmiş parlamenter sistemi öneriyoruz; Türkiye'nin tek
çıkış yolu budur. 
Sayın
milletvekilleri, RTÜK, radyo ve televizyon, sonradan eklenen internet
faaliyetlerini düzenlemek ve denetlemekle görevli bir kuruldur. Anayasa’nın
133’üncü maddesi kapsamında üyeleri Türkiye Büyük Millet Meclisi Genel
Kurulunca seçilen özerk ve tarafsız bir kamu tüzel kişiliğidir. Peki, soruyorum
sizlere: RTÜK ne kadar özerktir, ne kadar tarafsızdır? Gülüyorsunuz sayın
milletvekilleri. Evet, RTÜK bağımsız bir kurum olarak durmuyor karşımızda.
Neden var RTÜK? İktidar gücünü kullananların sopası olarak var. RTÜK neden var?
Muhalif basına ceza vermek için var; havuz medyasına, yandaş medyaya, besleme
medyaya arka çıkmak için var. RTÜK neyle anılıyor? Başkanının 3 ayrı yerden
maaş alması ve bunu ortaya çıkaran üyesinin kanunsuzca görevden alınmasıyla anılıyor.
Basın
özgürlüğü var mı, değerli milletvekilleri? İnsanlar, doğru haber alma hakkını
kullanabiliyor mu ülkemizde? Hak getire! Nerede? İYİ PARTİ iktidarında basın
özgürlüğü garanti altına alınacak, sayın milletvekilleri. Halkımız, haber alma
ve bilgilenme hakkını özgürce kullanacak. Bağımsız, şeffaf ve tarafsız
habercilik yapılması temin edilecek. Hiçbir basın mensubu veya kuruluşu,
iktidarın arzu ettiği yönde haber yapmıyor diye cezalandırılma tehdidiyle karşı
karşıya bırakılmayacak. Hiçbir gazeteci, muhalif olduğu gerekçesiyle hapse
atılmayacak. Basın, medya özgürlüğünü kısıtlayan güdümlü medya tröstlerinin
oluşması yasayla engellenecek. Basın ve yayın sektörü, holding patronlarının
yönetiminden çıkartılacak. Kamu kaynakları ve gücü, hiçbir şekilde basına
yönelik baskı, gözdağı ve otosansür amacıyla kullanılmayacak İYİ PARTİ
iktidarında. Hangi dünya görüşü veya siyasi söylemden yana olursa olsun tüm
basın kuruluşları, kamu ilanları gibi gelir kaynaklarından eşit ve adil bir
biçimde faydalanacak.
Evet,
İYİ PARTİ iktidarında RTÜK’ün siyasi etkiden uzaklaşması sağlanacak. Müdahaleci
ve yasaklayıcı bir RTÜK yerine, yayın sektörünü düzenleyici ve sektörde fırsat
eşitliği sağlama amaçlı bir işleve kavuşturulacak. RTÜK’ün internet medyasını
denetim yetkisi de elinden alınacak.
Evet,
özellikle seçim dönemlerinde tüm siyasi partilere, kendilerini kamuoyuna
anlatabilecekleri yeterli süre tanınacak. TRT’nin öyle politik etki altında
kalması engellenecek. TRT’nin herhangi bir siyasi iktidarın arpalığı ve
propaganda aracı olmasına engel olunacak.
Wikipedia,
YouTube gibi kolektif içerik üretim mecralarına erişim kısıtlamalarının önüne
geçilecek ve toplumun bilgiye erişimi sağlanacak. Yeni bir medya ve iletişim
yasası hazırlanacak. Siyasi otoritenin müdahalesinden uzak, kurumsal yapı tesis
edilecek, medya ve iletişim meslek odaları kurulacak.
Evet,
Atatürk’ümüzün ata yadigârı Anadolu Ajansının, yansız ve doğru haber veren,
uluslararası alanda saygın bir haber ajansına dönüşebilmesi için gerekli
düzenleme ve destekler, öncelikli olarak uygulamaya konulacaktır. Yerel
medyanın gelişimi için gereken özen gösterilecektir. Partimizin iktidarında
-Allah nasip etsin- sansür konusunda Avrupa Birliği kriterleri esas
alınacaktır.
Sayın
milletvekilleri, tiyatro, sahnede seyirciler önünde gerçekleştirilen, insanın
insanca anlatıldığı bir sanattır. İnsan hayatını konu alır ve bir bakıma
hayatın aynasıdır. Evet, Cumhurbaşkanlığı hükûmet sisteminin ardından çıkarılan
Cumhurbaşkanlığı kararnameleriyle, devlet tiyatroları ile Devlet Opera ve
Balesinin özel yasaları lağvedildi. Kurumun kendisine ait disiplin kurulu,
repertuarı ve oyunları belirlemede etkin kurul olan edebî kurul ve yönetim
kurulu ile kurumun Bakanlıktan ayrı bütçesini sağlayan ilgili maddeleri de
lağvedildi. Evet, kararnamede yeni kurulların oluşturulduğu ifade edildi ve 3
kişilik Kültür ve Sanat Politikaları Kuruluna Devlet Tiyatroları ve Devlet
Opera ve Balesi bağlandı. Artık genel müdürü, kadroyu ve bütçeyi Cumhurbaşkanı
belirliyor. 
Sayın
milletvekilleri, Devlet Tiyatroları, Devlet Opera ve Balesi ile Güzel Sanatlar
Genel Müdürlüğünde görev yapan süreli sözleşmeli personelin mağduriyeti hâlen
sürüyor Sayın Bakan. Ne emeklilik ne kıdem ne de ihbar haklarına sahip
olabilen, yevmiyeli sanatçı statüsündeki taşeron işçi sanatçıların özlük
hakları düzeltilmedi. Yevmiyeli kültür köleleri, kadrolu olmaktan vazgeçtiler,
aylıklı sözleşmeli olmaya da razılar. Söz de verildi, hâlen ses yok. Aylık
çalışmalarına imkân sağlayan Cumhurbaşkanlığı kararnamesi çıktı. İlgili
yönetmelikler yayımlandı ama uygulama yok. Ne bekleniyor, bilmiyoruz.
Devlet
Tiyatroları 2010 yılından beri kadrolu sanatçı, rejisör almıyor boş kadro
olmasına rağmen, 400’e yakın kişi emekli olmuş veya ayrılmış olmasına rağmen.
Birçok oyun, yevmiyeli oyuncularla oynanıyor. Bu, modern kölelik değilse nedir
sayın milletvekilleri? Aynı sorun, sahne arkasında çalışan teknik personel için
de geçerli. Kadro alamıyorlar ve çok sıkıntılı bir çalışma ortamında
hayatlarını sürdürüyorlar. Devlet Tiyatroları ve Devlet Opera ve Balesi Müdürlüklerinde
personel kısıtlaması dolayısıyla teknik personel on sekiz saatlere varan
çalışmalar yapıyor. Öte taraftan, “bütçe yetersiz” denilerek turneler iptal
ediliyor.
Yine,
özel tiyatrolara verilen destek çok yetersiz. Sayın Bakan o gün Plan ve Bütçede
açıkladı “256 özel tiyatroya 6 milyon 102 bin lira yardım yapıldı.” dedi ama
böldüğümüz takdirde, eşit böldüğümüz takdirde 20 bin lira gibi bir rakam
düşüyor tiyatro başına. Birilerine daha fazla veriliyor, birilerine daha az
veriliyor.
Onun
için Sayın Bakan, altyapıyı güçlendirecek yardımlara ihtiyaç var. Bir kere
salon sayısı, Anadolu’da büyük şehirlere oranla hâlâ yeterli değil. Maliyet her
geçen gün artıyor, sigorta primleri ve KDV gibi. Vergi yükü gibi sorunlar, özel
tiyatronun en büyük sıkıntısı. Tahsis edilen salonların kirası da astronomik
düzeyde. Yine sansür ve baskı alabildiğince yayılmış durumda. Oyun
yazarlarının, rejisörlerin, oyuncuların en küçük eleştirel ya da muhalif
görüşü, soruşturma, kovuşturma olarak kendilerine geri dönüyor. 
Sayın
milletvekilleri, İYİ PARTİ olarak kültür ve sanat ortamının demokratik bir
ortamda gelişebileceğini ön şart olarak kabul ediyoruz. İktidarımızda Kültür
Bakanlığı ayrı bakanlık olacaktır. Mevcut imkânlar dâhilinde tüm ilçelerde
kültür merkezleri açılacak, bu merkezlerin bünyesinde kütüphane, tiyatro ve
sinema salonları yer alacaktır. Tüm illerde şehir tiyatroları kurulacak, Devlet
Tiyatroları ve Devlet Opera ve Balesi özerk bir yapıya dönüştürülecek; bu
kurumların kendi kendilerini yönetmeleri sağlanacak. Devlet Tiyatroları ve
Devlet Opera ve Balesi Genel Müdürlükleri mali, idari ve personel özlük hakları
bakımından güçlendirilecektir. Tiyatro, opera, bale gibi sahne sanatlarındaki
çalışmalar desteklenecek, ayrıca Doğu-Batı sentezini sağlayacak özel çalışmalar
yapılması teşvik edilecektir. Özel tiyatrolara vergi indirimleri sağlanacak ve
devlet desteği artırılacaktır. Sanat ve sanatçı, devlet güvencesi altında
olacaktır. Uluslararası alanda üstün başarı gösteren sanatçılara bir sonraki
projeleri için koşulsuz ve tam destek verilecektir. Sanatçının özgün ve özgür
eser üretimi ve icrası için gerekli özgür yaşam koşulları sağlanacaktır. 
Sayın
milletvekilleri, ülkemizde Türk milletinin figüran yapıldığı, baş aktörlerin
profesyonel pazarlamacı olduğu, senaryonun ulus ötesi şirketlerce yazıldığı
büyük bir tiyatro oyununu on yedi yıldır seyrediyoruz, milletimize
seyrettiriliyor ve her yıl değişik versiyonlarla sahne açılıyor. Artık Türk
milletini kandıramayacak, bu oyunu zorla seyrettiremeyeceksiniz. Tarih yine
gerçeği yazacak “Milletin Tokadı” adlı oyun, memleketin tüm vilayetlerinde
kapalı gişe oynayacak ve sizler de kafanızı öne eğip gerçek sanatçılardan
gerçek bir oyun izleyeceksiniz. 
Hepinizi
saygıyla selamlıyorum. (İYİ PARTİ ve CHP sıralarından alkışlar) 
MEHMET
MUŞ (İstanbul) – Sayın Başkan, yerimden kısa bir söz talebim vardır izin
verirseniz. 
BAŞKAN
– Buyurun. 
V.- AÇIKLAMALAR
1.- İstanbul Milletvekili Mehmet Muş’un, Ankara
Milletvekili Şenol Sunat’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, Şenol Hanım’ı dikkatle dinledim. İktidar
oldukları zaman kendilerinin neler yapacaklarına bir diyeceğimiz yok; bunlar,
onların vaatleri, iktidar olduklarında mutlaka vaatlerini yerine getirirler.
Fakat bir iki konuya açıklık getirmekte fayda var: RTÜK Başkanı, tek yerden
maaş almaktadır. Bu tartışmalar sürecinde istifa etti ama hiçbir zaman üç
olmadı, istifa etti, tek yerden maaş almaktadır. Yani üç yerden maaş alıyor
gibi bir durum söz konusu değildir.
İkincisi:
RTÜK, biliyorsunuz bağımsız bir yapısı var ve her siyasi partinin, milletvekili
dağılımına göre üye seçtiği bir yer ve bu üyeler, yaptıkları denetim
faaliyetleri neticesinde uygulamalarını oradaki oylamalara göre yaparlar yani
oradaki temsilciler, çoğunlukla karar verirlerse bir uygulama yaparlar.
Dolayısıyla bu, sadece bizim tekelimizde olan bir yapı, bir kurum değildir.
Orada Cumhuriyet Halk Partisinin de üyeleri vardır, diğer grupların da üyeleri
vardır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Muş.
ÖMER
FETHİ GÜRER (Niğde) - Bir üyemizi gönderdiniz.
MEHMET
MUŞ (İstanbul) – Diğer partilerin de üyeleri vardı. Dolayısıyla İYİ PARTİi’nin
üyesi var mı bilmiyorum ama bu üyelerin kararıyla ortaya bir karar çıkar. 
Bir
diğer mesele: RTÜK üyesinin görevinin düşürülmesi, düşürülmemesi; aynı
tartışmaya girme ihtiyacı hissetmiyoruz. Fakat bu konuyla alakalı yaptığımız
açıklamalar vardır, kayıtlarda mevcuttur. Eğer alıp inceleme fırsatınız olursa
orayla alakalı detaylı açıklamalarımızı görürsünüz. 
Şunu
da ifade etmek isterim: Milletimiz, bizim baş tacımızdır; on yedi yıldır
millete rağmen hiçbir şey yapmadık. Millete rağmen hiçbir şey olmaz; Türk
milletine rağmen de hiçbir şey olmaz. Durduğumuz pozisyonda olayları
değerlendirmemiz, milletimizle aynı paralelde ve çizgidedir. Bu değişmediği
için AK PARTİ, hep başrolde oynamıştır, figüran olmamıştır. Bunu da kamuoyuna
ve Genel Kurula saygıyla duyurmak isterim.
BAŞKAN
– Buyurun Sayın Dervişoğlu, sizde. Kısaca toparlayalım.
2.- İzmir Milletvekili Dursun Müsavat Dervişoğlu’nun,
Ankara Milletvekili Şenol Sunat’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin birinci
tur görüşmelerinde İYİ PARTİ Grubu adına yaptığı konuşmasında geleceğe
projeksiyon tuttuğuna ilişkin açıklaması
DURSUN
MÜSAVAT DERVİŞOĞLU (İzmir) – Sevgili mevkidaşımın hassasiyetini anlıyorum.
Sayın Hatip, Genel Başkan Yardımcımız Şenol Sunat Hanımefendi, zaten geleceğe
dair bir projeksiyon ortaya koydular. Bu aziz millet, doğru işler yaptığınızda
elbette ki yanınızda olur; alnınız açık olursa alnınızdan öper, ense tıraşınızı
doğru olun, tokat zamanı yaklaştı demek istedi. Bunu da bir latifeyle ifade
edeyim.
Saygılarımı
sunarım efendim. (İYİ PARTİ sıralarından alkışlar)
BAŞKAN
– İYİ PARTİ Grubu adına son söz, İstanbul Milletvekilimiz Sayın Ahat Andican’a
aittir.
ENGİN
ALTAY (İstanbul) – Başkanım, biz de sisteme girmiş idik ama işlem başlattınız.
BAŞKAN
- Ama Sayın Altay…
ENGİN
ALTAY (İstanbul) – İşlem başlattınız, isterseniz…
BAŞKAN
– Buyurun. 
Sayın
Andican, bir saniye, Sayın Altay’ı ben görmedim.
ENGİN
ALTAY (İstanbul) – Ahat Başkanım, özür dilerim sizden.
BAŞKAN
– Buyurun.
3.- İstanbul Milletvekili Engin Altay’ın, Ankara
Milletvekili Şenol Sunat’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde İYİ PARTİ Grubu adına yaptığı konuşmasında RTÜK Başkanıyla
ilgili sözlerinde bir yanlış olmadığına, Osman Kavala’yla ilgili AİHM kararına
uyulması gerektiği noktasında çağrıda bulunduklarına, 10 Aralık İnsan Hakları
Günü vesilesiyle sokağın demokrasi, demokrasinin de tepki ve protesto rejimi
demek olduğuna ilişkin açıklaması
ENGİN
ALTAY (İstanbul) – Başkanım, teşekkür ederim.
Şimdi,
Sayın Sunat’ın söylediğinde bir yanlış yok, RTÜK Başkanı çok değil, yirmi gün
öncesine kadar üç yerden maaş alıyordu. 
MEHMET
MUŞ (İstanbul) – Üç değil, yanlış biliyorsunuz, iki.
ENGİN
ALTAY (İstanbul) - Söyleyeyim efendim, RTÜK’ten, TÜRKSAT’tan ve Basın İlan
Kurumundan.
MEHMET
MUŞ (İstanbul) – Basın İlandan almıyordu.
ENGİN
ALTAY (İstanbul) – Alıyordu, alıyordu. 
Şimdi,
TÜRKSAT Yönetim Kurulu üyeliği, RTÜK mevzuatına çok aykırı olduğu için, buradan
RTÜK’le ilişkili kuruluşlarla görev almaması kanun hükmünde olduğu için, bu
kanun da ihlal edildiği için bizim RTÜK üyemiz bunu gündeme getirince bilinen,
kamuoyuna da mal olan tartışmalardan sonra RTÜK Başkanımız bildiğim kadarıyla
TÜRKSAT Yönetim Kurulu üyeliğinden istifa etti.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Altay.
ENGİN
ALTAY (İstanbul) – Hemen efendim.
Yani
an itibarıyla RTÜK Başkanı, iki yerden maaş alıyor.
Sayın
Başkan, bu vesileyle, bugün Dünya İnsan Hakları Günü ve Türkiye, maalesef dünya
insan hakları karnesi bakımından küme düşmüş vaziyette. Bunu tabii, bu
Parlamentonun hiçbir sayın üyesi -AK PARTİ milletvekilleri de buna dâhil- kabul
edemez, içine sindiremez, ama bugün şunu da hemen Genel Kurulla ve kamuoyuyla
paylaşmayı yüksek müsaadenizle arzu ediyorum: Avrupa İnsan Hakları Mahkemesi,
Gezi Parkı davasının tek tutuklu sanığı olan ve yedi yüz yetmiş gündür
cezaevinde bulunan iş insanı Osman Kavala’nın başvurusu hakkında ihlal kararı
verdi. AİHM, makul şüphe olmadan Kavala’nın siyasi sebeplerle tutuklanması ve
AYM’nin başvuruyu makul bir sürede incelememesi nedeniyle Avrupa İnsan Hakları
Sözleşmesi’ne 5/1, 5/4 ve 18’den ihlal bulup Kavala’nın derhâl serbest
bırakılmasına karar verdi. Biz iç hukuka da evrensel hukuk kurallarına da ve
Türkiye’yi bağlayan uluslararası anlaşmalara da Türkiye Büyük Millet
Meclisinin…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Altay.
ENGİN
ALTAY (İstanbul) – Ki bu anlaşmalar, Türkiye Büyük Millet Meclisinde onaylanır
ve hayata geçer. Bunların sahibi olarak Türkiye Büyük Millet Meclisinin -parti
ayrımı yapmıyorum- bütün üyelerinin, AİHM’in bu kararına Türkiye’nin,
yürütmenin bir an önce uyması noktasında Cumhuriyet Halk Partisi Grubu olarak
bir çağrı yapıyoruz. Aynı iradenin Parlamentoyu oluşturan diğer siyasi
partilerde de var olduğunu düşünmek ve ummak istiyoruz. 
Ayrıca,
bugün, İnsan Hakları Günü vesilesiyle şunu söylemem lazım: Sokaktan korkan
iktidarların sonu gelmiş demektir, sokak demokrasidir. Demokrasi, tepki ve
protesto rejimidir ama Dünya Kadına Karşı Şiddeti Önleme Günü’nde protesto
eyleminde bulunan kadınlara karşı şiddet uygulayan bir devletten demokrasi
adına maalesef üzülerek bahsetmek durumundayız. 
Teşekkür
ederim.(CHP sıralarından alkışlar)
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim Kesin
Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– İYİ PARTİ Grubu adına son söz, İstanbul Milletvekili Sayın Ahat Andican’a
aittir.(İYİ PARTİ sıralarından alkışlar)
Sayın
Andican, süreniz on dakikadır.
İYİ
PARTİ GRUBU ADINA ABDUL AHAT ANDİCAN (İstanbul) – Sayın Başkan, değerli
milletvekilleri; Türk Tarih Kurumu ve Türk Dil Kurumu, Atatürk’ün, Osmanlı’nın
küllerinden şu anda vatandaşı olarak yaşadığımız cumhuriyeti yaratırken
kullandığı, kurduğu en önemli iki kuruluş, bana göre. Ne yazık ki, Adalet ve
Kalkınma Partisinin ve onun liderinin gerek kurucu önderimizle gerek kurucu
önderin o dönemde kurduğu veya yürüttüğü politikalarla ve o dönemle, o süreçle
sorunları var gibi görünüyor, nedenini biliyorum ama bu kürsüden söylemek zor.
Daha iktidara gelmeden önce ikinci cumhuriyet tartışmaları sırasında Sayın
Erdoğan diyor ki: “Türkiye Cumhuriyeti, 1923’ten bu yana sürekli gerileyiş
içerisindedir. Türkiye’nin yetmiş yıllık tarihî, boşa harcanmış zamandır.”
İktidara geldikten on sene sonra bir başka konuşmasında “Karşınızda ne
Osmanlı’nın hasta adamı ne cumhuriyetin çömez devleti -altını çiziyorum- ne
1970’lerin, 90’ların güçsüz ülkesi var. Artık karşınızda 2023’ün hedeflerine
kilitlenmiş bir millet var.”
Bu
noktada, Sayın Erdoğan, Kurtuluş Savaşı’nın yıkıntıları üzerinde, dışarıdan tek
kuruş borç almadan bugün AKP’nin haraç mezat sattığı kurumları ve kuruluşları
yaratan, Osmanlı’nın bütün borçlarını ödeyen, 1929 dünya krizine rağmen
ortalama yüzde 8,5’luk bir büyüme hızını yakalayan Atatürk Dönemi’ni “çömez
devlet” olarak tanımlıyor. AKP Genel Başkanına göre, Onuncu Kalkınma Planı’nda
gündeme getirilen 2 trilyon dolarlık gayrisafi millî hasıla, 25 bin dolarlık
kişi başına düşen gelir, 500 milyar dolarlık ihracat hedefi ve yüzde 5 işsizlik
gibi, tamamen hayalî ve gerçek dışı iddiaların, bu hedeflerin -“usta devlet”
dönemiymiş- hepsi bu “usta devlet”te daha dört yıl geçmeden, On Birinci Dönem
Kalkınma Planı’nda yarıya düşmüş, çöp olmuş yani bir diğer deyişle ve bugün ise
-AKP dönemi için söylüyorum- 331 milyar dolar dış borç, 70 milyar doları aşan
özelleştirme, 2 trilyon doları aşkın toplanan vergilere rağmen, AKP iktidarı
boyunca ülkenin büyüme oranı yüzde 4,5! Buna göre hangi dönem çömezlikmiş,
hangi dönem ustalıkmış, buna siz karar verin, millet karar versin. 
Sayın
Erdoğan, 20 Haziran 2014’te Viyana’da vatandaşlarımıza, sonra da Kadıköy-Kartal
metrosunun açılışında şöyle diyor, kelime kelime basına yansıyan: “Hani Gazi
Mustafa Kemal, demir ağlara çok düşkündü; bunları da Onuncu Yıl Marşı’nda
yazmışlar, orada ne diyor: ‘Demir ağlarla ördük dört bir yanı.’ Nereye ördün
yahu? Ördüğün bir şey yok, biz ördük biz. Bak şu anda, o hani raylarını bile 10
metreden fazla yapamayan bir Türkiye vardı. Biz şimdi, 70 metre uzunluğunda ray
imal ediyoruz. Onlar perçinle yapıyordu, biz şimdi kaynak sistemiyle
yapıyoruz”. Tanımlamaya bakın, mukayeseye bakın! Yani bir ilkokul öğrencisi
dahi doksan yıl öncesinin Türkiye'si ile bugünün Türkiyesini bu şekilde
karşılaştırmaz, mümkün değil. (İYİ PARTİ sıralarından alkışlar) 
Üstüne
üstlük bir de gerçek dışı ifade. Neden? 2014’te yani bu konuşmanın yapıldığı
dönemde on iki yıl iktidarı boyunca AKP’nin gerçekleştirdiği toplam demir yolu
miktarı 1.081 km. Buna karşın, 1924’ten 1938’e kadar Atatürk Dönemi’nde
gerçekleştirilen demir yolu miktarı -perçinle yapılan, 10 metrelik raylarla
yapılan demir yolu miktarı- 2.815 kilometre yani AKP’nin neredeyse o dönem için
3 katı. (İYİ PARTİ sıralarından alkışlar) Ayrıca, bununla da yetinmemiş o fakir
dönem, o yıkıntı dönemi, o fırtınalı dönem, yabancıların elindeki 4 bin
kilometre demir yolunu borç almadan, ihale açmadan, yandaşlara peşkeş çekmeden
satın almış ve Atatürk, vefatına kadarki dönemde Türk milletine 7 bin kilometre
demir yolu bırakmış. İşte çömez devlet!
29
Eylül 2016’da, Sayın Erdoğan, sarayda o çok sevdiği konuşmalardan birini
yapıyor, muhtarlara konuşuyor: “Birileri de Lozan’ı ‘zafer’ diye yutturmaya
çalıştı bize. Bağırsan sesinin duyulacağı adaları biz Lozan’da verdik. Zafer bu
mu? Oralar bizimdi. O masaya oturanlar, o anlaşmanın hakkını vermediler,
veremedikleri için bugün onun sıkıntısını yaşıyoruz.” diyor Sayın Erdoğan. Yani
bir diğer deyişle Sayın Erdoğan, Sevr Anlaşması’yla Orta Anadolu’da birkaç tane
vilayet boyutuna indirgenmiş Türkiye şartlarında bugünün Türkiyesini kuran
Lozan Antlaşması’nı küçümsüyor. Küçümsemekten başka bir şey daha var, bilmiyor:
12 adaların 18 Ekim 1912’de Trablusgarp Savaşı’ndan sonra Uşi Antlaşması’yla
İtalyanlara verildiğini bilmiyor, Lozan Antlaşması’yla verildiğini iddia
ediyor. Bu arada, beğenmediği Lozan Antlaşması’na göre Türkiye'ye bırakılmış 18
adanın, iktidarı döneminde Yunanlar tarafından göz göre göre işgal edildiğini
es geçiyor. (İYİ PARTİ sıralarından alkışlar) 
Sayın
Erdoğan, Diyanetin toplantısında şunu diyor: “Bizim ecdadımız Moğol istilasını,
Haçlı istilasını atlattı, bütün harflerimiz çalınsa da bizim medeniyetimiz her
seferinde kendi kendini inşa etmeyi başardı.” Harflerimiz çalınmış! Ne demek
bu? Harf Devrimi’ni, Harf Devrimi’nin yapıldığı dönemi Moğol istilasıyla, Haçlı
istilasıyla oranlamak, mukayese etmek demek. Bu konuda çok şey söyleyebilirim
ama iki dakika kaldı. Sadece bir şey söyleyeceğim: Sayın Erdoğan, Türk
milletinin alfabesi, Arap alfabesi değildir. Sadece bunu söyleyeceğim, yeterli.

Bu
yıl, 10 Kasım günü Anıt Defteri’ne “Gazi Mustafa Kemal, Samsun’a bir Osmanlı
subayı olarak çıkmış, Ankara’daki Meclisi yine Osmanlı adına faaliyete
geçirmiştir." diye yazdı. Biraz daha zorlasa “Cumhuriyeti de Osmanlı için
kurdu." diyecek. Sayın Cumhurbaşkanı, siz 18 Mayıs 2013’te grup
konuşmasında yaptığınız gibi, bu ülkeyi düşman istilasından kurtarmış ve şu
anda Cumhurbaşkanlığını yaptığınız Türkiye Cumhuriyeti’ni kurmuş adama “ayyaş”
göndermesi yaparsanız, “Türkiye'nin yetmiş yıllık tarihî, boşa harcanmış
zamandır.” derseniz, sizin Meclise taşıdığınız densiz birileri de kalkar,
doksan yıllık cumhuriyeti “Altı yüz yıllık imparatorluğun reklam arası” diye
tanımlar. Daha da ileri, bu yorumları yaparsanız, birileri, gafiller çıkar,
meczuplar çıkar “Keşke Yunan galip gelseydi de hilafet gitmeseydi.” der. Siz bu
ülkenin kurucusunu ve cumhuriyetin ilk dönemini yalan yanlış bilgilerle
eleştirirseniz Değerli Cumhurbaşkanımız, Sayın AKP Genel Başkanı, yurt
dışındaki odaklar da cesaretlenir, sadece yurt içinde değil ve geçen gün Alman
televizyonunda seyrettiğimiz gibi, Atatürk’ü soykırım yapmakla ve Tunceli bölgesinde
insanları öldürmekle itham eden, suçlayan programlar yapar.
Yuan
Hanedanı’nı bilir misiniz arkadaşlar? Yuan Hanedanı, Çin’in, 4 bin yıllık Çin
İmparatorluğunun 15’inci hanedanıdır. Yuan Hanedanı, Çinli değildir, Moğol’dur.
Kubilay’ın, Cengiz’in torunu tarafından kurulmuştur. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Andican.
ABDUL
AHAT ANDİCAN (Devamla) – Çin açısından bakıldığında istilacı bir Moğol
Hanedanı’dır ama Çinliler, tarihlerinde o dönemi yok saymazlar ve hanedan
listesine koyarlar, öğrencilerine, çocuklarına okuturlar. Bakın bir tarafta bu,
bir tarafta siz kurucu dönemi ve kurucuyu eleştiriyorsunuz, mukayese
yapıyorsunuz ve küçümsüyorsunuz. Sayın Cumhurbaşkanı, bunları yaparsanız
büyümezsiniz.
Tarihi
ve özellikle kendi tarihini bilmek, iyi bilmek ve kendi tarihine saygı duymak,
biz siyasetçiler açısından çok önemlidir arkadaşlar. Benim bir inancım var:
Tarihi bilmeyen adamdan siyasetçi olabilir ama devlet adamı olmaz. (İYİ Parti
sıralarından alkışlar) Kendi tarihinize saygı duymuyorsanız, kendi tarihinizi
içselleştiremiyorsanız, onunla barışık değilseniz başkalarının sizin tarihinize
saygı duyulmasını bekleyemezsiniz arkadaşlar. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayalım.
ABDUL
AHAT ANDİCAN (Devamla) – Onun için bir kere daha sesleniyorum: Sayın
Cumhurbaşkanı, bu ülkenin kurucusuyla, bu ülkenin kurucu dönemiyle barışın,
içselleştirin, yarışmaya kalkmayın, kıyas yapmayın. 
VELİ
AĞBABA (Malatya) – Barışmazlar, düşmanlar bunlar! Düşman bunlar, düşman!
ABDUL
AHAT ANDİCAN (Devamla) – Ancak bu şekilde o mukayese ettiğiniz, o dışlamaya
çalıştığınız dönemin kurduğu cumhuriyetin gerçek Cumhurbaşkanı olabilirsiniz.
Aksi takdirde tarih, sizi bu ülkenin gerçek Cumhurbaşkanı olarak yazmayacaktır.
Saygılar
sunuyorum. (İYİ PARTİ ve CHP sıralarından alkışlar) 
MEHMET
MUŞ (İstanbul) – Sayın Başkan, yerimden pek kısa bir söz talebim var.
BAŞKAN
– Buyurun Sayın Muş.
V.- AÇIKLAMALAR (Devam)
4.- İstanbul Milletvekili Mehmet Muş’un, İstanbul
Milletvekili Abdul Ahat Andican’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin birinci
tur görüşmelerinde İYİ PARTİ Grubu adına yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; buradaki hatiplerin
eleştirilerini dikkatle dinliyoruz, vatandaşlarımız da dinliyor; şöyle bir
noktanın altını çizmek istiyorum: Bazı rakamlar açıklandı Sayın Andican
tarafından -kendisi, Bakanlık da yapmış bir kişi- işte “Şu kadar vergi
toplandı, şunlar yapıldı…” Bütçede vergi toplarsınız ve bu topladığınız
vergileri bütçe kanunu vasıtasıyla tekrar halka dağıtırsınız, yatırım yoluyla
dağıtırsınız, hizmet yoluyla dağıtırsınız; bütçenin mantığı budur ve halk,
bundan memnun olduğu sürece sizi iktidarda tutar. Şimdi, 2 trilyon vergi
toplandı, onun karşılığında neler yapıldı, onlar sayılmıyor. O zaman, toplanan
kaynağı saydığınız zaman karşılığında yapılan yatırımları da konuşmanız
gerekir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
MUŞ (İstanbul) - Bakın, bugün Türkiye’nin AB tanımlı borç miktarına baktığınız
zaman, millî gelire oranı yüzde 72 seviyesinden yüzde 32 seviyesine düşmüştür
yani borç oranını düşürmüş bir ülke. Geliri oranlayarak borcu ölçersiniz. Demek
ki 72’den 32’ye düşmesi, Türkiye açısından önemli bir gelişme. 
İkincisi:
Bakın, bugün Türkiye -son NATO toplantısına da yansımıştır- her şeye rağmen
Doğu Akdeniz’de haklarından feragat etmemek için bütün mücadeleyi vermiştir,
vermektedir. Bu 18 ada meselesi çok polemik olan bir konu. Benim kendisine
tavsiyem, hariciyede görev yapmış olan değerli büyükelçiler var partisinde,
onlarla oturup bu konuyu konuşması; ne olduğu, nasıl olduğu, durumun ne
olduğuyla alakalı bilgi almasını kendisine tavsiye ederim.
Şunu
da unutmamak lazım: Türkiye’nin tarihinde hiçbir zaman soykırım olmamıştır yani
onu oradan alıp efendim ”Siz böyle yaparsanız Türkiye’de soykırım yapıldığını
söylerler…” Biz, bunlara karşı direnen bir ülkeyiz, direnen bir iktidarız.
Türkiye’nin tarihinde, Osmanlı’dan alın bugüne kadar, hiçbir dönemde soykırım
yapılmamıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş. 
MEHMET
MUŞ (İstanbul) - Bunu açık açık söylemişiz, açık açık ifade ediyoruz ama bir
bakanın, bakanlık yapmış bir şahsiyetin “eleştireceğim” diyerek bu kadar da
meseleyi çarpıtmasını yadırgadığımızı ifade etmek isterim. 
Bir
şey daha Sayın Andican, sizden tarih dersi alacak değiliz. 
Teşekkür
ederim. (AK PARTİ sıralarından alkışlar) 
VELİ
AĞBABA (Malatya) - Başka ağır sataşmalarda da bulundu Sayın Başkan, Sayın
Andican başka ağır sataşmalarda da bulundu ama cevap vermediler. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI (Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
- Değerli milletvekilleri, şimdi Milliyetçi Hareket Partisinin konuşmacılarının
söz taleplerini karşılayacağım. 
Milliyetçi
Hareket Partisi Grubu adına ilk söz, İstanbul Milletvekilimiz Sayın İsmail
Faruk Aksu’ya aittir. (MHP sıralarından alkışlar)
Süreniz
on dakika. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
Türkiye Büyük Millet Meclisi Başkanlığı ve Kamu Denetçiliği Kurumu bütçeleri
hakkında Milliyetçi Hareket Partisi Grubu adına söz aldım. Gazi Meclisimizi ve
aziz Türk milletini saygıyla selamlıyorum. 
Konuşmamın
başında, Meclisimizin ilk Başkanı, devletimizin kurucusu Gazi Mustafa Kemal
Atatürk başta olmak üzere istiklal mücadelemizin bütün kahramanlarını,
Meclisimizin merhum üyelerini, aziz ecdadımızı ve tüm şehitlerimizi rahmetle ve
minnetle anıyorum. 
Bugün
10 Aralık Dünya İnsan Hakları Günü. Aynı zamanda da bölücü terör örgütü PKK
tarafından 10 Aralık 2016’da İstanbul Beşiktaş’ta düzenlenen bombalı saldırı
neticesinde, en temel insan hakkı olan yaşama hakkı elinden alınan 39 polisimiz
ile 7 vatandaşımızın alçakça ve kalleşçe şehit edildiği gündür. Dün de 3
şehidimiz vardı. Şehitlerimize Allah’tan rahmet, milletimize başsağlığı diliyorum.

Bu
kutlu çatı altında yapılan bazı konuşmalara bakıldığında, zannedersiniz ki
bunlar yaşanmamış; PKK, FETÖ ve diğer terör örgütleri ülkemizde yok; Türkiye
Büyük Millet Meclisi bombalanmamış, darbe girişimlerinde bulunulmamış;
kundaktaki bebekler katledilmemiş, yüzlerce şehit verilmemiş; sınırlarımızın
ötesinden atılan füzelerle vatandaşlarımız hayatını kaybetmemiş; her şey güllük
gülistanlık iken Türkiye operasyon başlatmış, bunun için kaynak ayırmış,
savunma bütçesi artmış.
Değerli
milletvekilleri, Türkiye, bekasına yönelik tehditleri bertaraf etmek, egemenlik
haklarını sonuna kadar korumak, milletin huzur ve güvenliğini temin etmek için
her türlü mücadeleyi yapacaktır, nitekim yapmaktadır; devlet olmak bu demektir.
O sebeple, Türkiye’deki ekonomik ve sosyal gelişmeleri değerlendirirken asgari
vicdan, bunlara da bakmayı; Türkiye’nin hangi badirelerden geçmekte olduğunu,
hangi siyasi ve ekonomik operasyonlara meydan okuduğunu da dikkate almayı
gerektirir. Bize göre, devletimizin bekası, milletimizin huzuru ve güvenliği
her şeyin önündedir ve bunların teminat altında alınması da, bedeli ne olursa
olsun, hepimizin, her Türk vatandaşının önceliği olmalıdır.
Değerli
milletvekilleri, 2020 yılı, kurtuluş ve kuruluş mücadelemizin karargâhı olan
Türkiye Büyük Millet Meclisinin açılışının 100’üncü yıl dönümüdür. Muazzam bir
iradenin ürünü olarak açılan Türkiye Büyük Millet Meclisi, Türk milletinin tam
bağımsız yaşama kararlılığından doğmuştur. Gazi Mustafa Kemal’in önderliğinde,
19 Mayıs 1919’da Samsun’da yakılan istiklal meşalesi Amasya, Sivas ve
Erzurum’dan geçerek tüm vatan sathına yayılmış; Misakımillî’nin ilanıyla
girilen yol, Ankara’da Büyük Millet Meclisinin açılışıyla yeni bir safhaya
ulaşarak, Türkiye Cumhuriyeti’nin siyasi ve hukuki altyapısının hazırlandığı
dönemin de başlangıcı olmuştur. 
“Millî
irade” ve “millî hâkimiyet” Büyük Millet Meclisinin yapısını özetleyen iki
temel ilkedir. Atatürk’ün, ülkeyi işgalden kurtarmak ve tam bağımsızlığa
kavuşturmak için başlattığı mücadele aynı zamanda bir millî hâkimiyet
mücadelesi olmuştur. Millî iradenin tecelligâhı olan Türkiye Büyük Millet
Meclisi, İstiklal Harbi’mizi idare ettiği için Gazi Meclis unvanını almış, 15
Temmuz 2016 tarihinde FETÖ terör örgütü tarafından gerçekleştirilen darbe
teşebbüsüne karşı sergilediği kararlı duruşla da 2’nci kez gaziliği hak
etmiştir. Milletimiz, 15 Temmuz hain darbe girişimiyle terör örgütü FETÖ’nün
vatanımızı hedef alan saldırılarına bir asır önceki cesaretiyle karşı koyarak
içindeki istiklâl ateşinin asla sönmeyeceğini göstermiştir. 
Bilindiği
gibi, 16 Nisan 2017 tarihinde yapılan Anayasa değişikliğiyle hükûmet sisteminde
köklü bir reforma gidilmiş ve Cumhurbaşkanlığı hükûmet sistemine geçilmiştir.
Düzenlemeyle kuvvetler ayrımı net olarak sağlanarak Türkiye Büyük Millet
Meclisi asıl fonksiyon ve vasfına kavuşturulmuş, temsil ve yetki bakımından
güçlendirilmiştir. Kanun yapımında Meclis iradesi ön plana çıkarılmış, Meclis
münhasıran milletvekilleri tarafından verilen kanun teklifleri üzerinde yasama
yapmaya başlamış, millî hâkimiyet ilkesi güçlendirilmiştir. Yürütmenin Türkiye
Büyük Millet Meclisine sadece bütçe ve kesin hesap kanunu teklifi sunabilmesi
öngörülmüş, bunları aynen ya da değiştirerek onaylama yetkisi yine Türkiye
Büyük Millet Meclisine verilmiştir. Yürütmeye kanun hükmünde kararname çıkarma
imkânı veren yetki kanunu uygulaması kaldırılmış, OHAL döneminde çıkarılacak
KHK’lerin üç ay içinde Meclisimizce onaylanmaması hâlinde hükümsüz kalacağı
hükme bağlanmıştır. 
Hâkimler
ve Savcılar Kurulunun çoğunluğunu oluşturan 7 üyenin seçilmesi yetkisi ilk kez
Türkiye Büyük Millet Meclisine verilmiştir. Meclisin soru, genel görüşme,
Meclis araştırması ve Meclis soruşturması yoluyla denetim fonksiyonları daha da
güçlendirilmiş, yazılı soru önergelerine on beş gün içinde cevap verilmesi
şartı getirilmiştir. Yürütme yetkisini seçimle doğrudan milletin vermesi
sağlanmış, yürütme Meclis içinden çıkmadığı ve güvenoyunu bizzat milletten
aldığı için de güvenoyu ve gensoru mekanizmaları kaldırılmıştır. Siyasi
partilerin ittifak yaparak seçime katılabilmelerinin yasal altyapısı
oluşturulmuş, yönetimde istikrarla birlikte temsilde adalet ilkesi de
güçlendirilmiştir. Yapılan değişikliklerle, parlamenter sistemin devam eden
arızaları son bulmuş, yürütmenin yasama üzerindeki tahakkümü önlenmiş, Türkiye
Büyük Millet Meclisinin etkinliği artırılmıştır.
Değerli
milletvekilleri, Anayasa değişikliği sonrası Türkiye Büyük Millet Meclisi
İçtüzüğü’nde Cumhurbaşkanlığı hükûmet sistemine uyum amacıyla bazı
değişiklikler yapılmıştır. Bununla birlikte etkin, şeffaf, katılımcı ve
kaliteli bir yasama sürecinin ortaya çıkarılmasını sağlayacak şekilde Meclis
İçtüzüğü’nün tümüyle gözden geçirilmesi gerektiğini değerlendiriyoruz. Yasama
kalitesinin artırılması, yasama ve denetim sürecinin odağını komisyonların teşkil
etmesi, yasa yapım sürecine ilgililerin katılımı, yasama-yürütme ilişkisinin
Cumhurbaşkanlığı hükûmet sisteminin ruhuna uygun olarak tanzimi, kanun
tekliflerinin hazırlanmasına teknik destek sunacak altyapının oluşturulması,
denetimin etkinleştirilmesi kapsamında kesin hesap ve denetim raporlarının
görüşüleceği ayrı bir daimî ihtisas komisyonu kurulması İç Tüzük çalışmasında
önemli gördüğümüz ve önerdiğimiz hususlardan bazılarıdır. 
İç
Tüzük değişikliğinin hayata geçirilmesinde siyasi partiler arasındaki uzlaşı da
kuşkusuz önemli olacaktır. Siyasi partilerin uzlaşma arayışına açık olmasının
etkin bir yasama için önemli olduğunu değerlendiriyoruz. Bu yönde yapılacak
çalışmalarda şimdiye kadar Mecliste oluşturulan İç Tüzük çalışma
komisyonlarının ortaya çıkardığı tespitlerden geçerliliğini koruyanların da
dikkate alınması yararlı olacaktır. Ayrıca, kanun yapma ve kanun teklif etme
kapasitesinin artırılmasına paralel olarak yasama faaliyetlerinde etkinlik
sağlamak amacıyla Türkiye Büyük Millet Meclisinin idari kapasitesinin de bu
yapıya uygun biçimde geliştirilmesi zorunlu bulunmaktadır.
Sayın
Başkan, değerli milletvekilleri; Kamu Denetçiliği Kurumu, Anayasa’nın 74’üncü
maddesine göre, 6328 sayılı Yasa’yla 2012 yılında kurulmuş ve faaliyetlerine
başlamıştır. Kurum, kamu hizmetlerinin işleyişinde bağımsız ve etkin bir
şikâyet mekanizması oluşturmak suretiyle, idarenin her türlü eylem ve işlemleri
ile tutum ve davranışlarını, insan haklarına dayalı adalet anlayışı içinde,
hukuka ve hakkaniyete uygunluk yönlerinden incelemek, araştırmak ve önerilerde
bulunmakla görevlidir. Tavsiye niteliğinde kararlar alan Kamu Denetçiliği
Kurumunun faaliyetleri her geçen gün artmaktaysa da etki alanının daha da
genişletilmesi gerekmektedir. Ombudsmanlığın verdiği tavsiye kararlarının
ilgili kurumlarca yüzde 70 olan uygulama oranı bir önceki yıla göre az da olsa
artış göstermekle birlikte, söz konusu oranın anlamlı şekilde artırılması
kuruluş amacının da gereği olacaktır. Hâlen farkındalık düzeyi ile doğru
şikâyet ve talepte bulunma konusundaki eksikliklerin devam etmesi Kuruma
intikal eden birçok talebin de işleme alınamamasına yol açmaktadır; o sebeple,
tanıtım ve bilgilendirme eksikliğinin süratle giderilmesi, sistemden beklenen
faydanın elde edilmesine de katkı sunacaktır. Milliyetçi Hareket Partisi
olarak, tarihimizden ve geleneğimizden gelen bu yapının sağlıklı işlemesini
önemsiyor ve takip ediyoruz. 
Bu
düşüncelerle, Türkiye Büyük Millet Meclisi ve Kamu Denetçiliği Kurumunun
bütçelerinin hayırlı olmasını diliyor, millî ruh, millî irade, millî hâkimiyet
ve millî birlik anlayışının güçlenmesine katkı sağlaması temennisiyle, Genel
Kurulun siz değerli üyelerini saygıyla selamlıyorum. (MHP ve AK PARTİ
sıralarından alkışlar)
BAŞKAN
– Söz sırası Afyonkarahisar Milletvekilimiz Sayın Mehmet Taytak’ta.
Buyurun
Sayın Taytak. (MHP sıralarından alkışlar)
Süreniz
dokuz dakika.
MHP
GRUBU ADINA MEHMET TAYTAK (Afyonkarahisar) – Sayın Başkan, değerli
milletvekilleri; Kamu Denetçiliği Kurumu bütçesi üzerinde Milliyetçi Hareket
Partisi Grubu adına söz almış bulunmaktayım. Genel Kurulu saygıyla
selamlıyorum.
Değerli
milletvekilleri, Kamu Denetçiliği Kurumu, idarenin işleyişiyle ilgili şikâyet
üzerine, idarenin her türlü eylem ve işlemleri ile, tutum ve davranışlarını,
insan haklarına dayalı adalet anlayışı içerisinde, hukuka ve hakkaniyete
uygunluk yönlerinden incelemek, araştırmak ve idareye önerilerde bulunmakla
görevlendirilmiş bir kurumdur.
Kamu
Denetçiliği Kurumunun istatistiklerine baktığımızda, Kuruma 2013 yılından
bugüne kadar toplam 76.715 şikâyet başvurusu yapılmıştır. Bu şikâyetlerin yüzde
99’u sonuçlanmıştır. Kurum, idarenin hizmet kalitesinin yükseltilmesine, iyi
yönetim ilkelerinin yerleşmesine, insan haklarının gelişmesine, hukukun
üstünlüğünün sağlanmasına, hak arama kültürünün yaygınlaşmasına; şeffaf, hesap
verebilir, insan odaklı bir idarenin oluşmasına katkı sağlamaktadır. Bunun
için, önemli olan, hak arama kültürünün yaygınlaşmasıdır. Öncelikle,
vatandaşlarımızın pek çoğunun Kamu Denetçiliği Kurumundan ve görevlerinden
haberdar olmadığı görülmektedir. Aldığımız verilere göre, 2019 yılında
memleketim Afyonkarahisar’dan Kamu Denetçiliği Kurumuna yapılan başvuru sayısı
5’tir. Kurumun, kendi görev ve yetkilerini ülkemizin her kesimine anlatması
gerekmektedir. Kamu spotu gibi bazı faaliyetlerin yapılmasının uygun olacağını
düşünüyorum. 
Kurum,
Cumhurbaşkanlığı, Türkiye Büyük Millet Meclisi, Türk Silahlı Kuvvetleri ve
yargı dışında tüm alanları denetleyebilir. Milliyetçi Hareket Partisi olarak,
kamu denetimine önem verdiğimizi ve Kamu Denetçiliği Kurumunun kurulması
gerektiğini yıllar önce ifade eden ilk siyasi parti biziz. Bütün kurumlar
yaşanılan gerçeklere göre hareket etmek durumundadır; dönemin şartlarına göre
davranılmalıdır, tedbirlerini buna göre almalıdır. 
Dünya,
teknolojinin getirdikleriyle çok hızlı şekilde değişime uğramıştır.
Teknolojinin imkânları yüzünden kişiler, asosyal bireyler hâline gelmektedir.
Neredeyse yüz yüze iletişim bitmiş, yerini sanal ortama bırakmıştır. Bu durum,
toplumsal bir varlık olan insanın yalnızlaşmasına ve ruhsal sıkıntı içine
girmesine neden olmaktadır. Toplum bu manada sıkıntılıdır; intiharlar
artmıştır, depresyon ilaçları kullanımı çoğalmıştır, siyanür kullanarak
ailelerini katledecek kadar insanların ruh hâli bozulmuştur. Kadın cinayetleri,
aile içi cinayetler, çocuk istismarcıları, hayvan katliamı görüntüleri görsel
medyada, sosyal medyada yer aldıktan sonra yayılmaya başlıyor. Her hafta yeni
bir olay yaşıyoruz, o olay farklı yerlerde aynı tarzda gerçekleşiyor.
Psikopatların, katillerin verdikleri ifadeler gazetelerde tam sayfa
yayınlanıyor. 
Televizyonlarda
vasfı ve hangi servislere hizmet ettiği bilinmeyen konuşmacılar, tartışma
programlarında günlerce toplumun gündemini belirlemeye çalışıyor. Kamuoyu,
sistematik şekilde, özellikle sosyal medya ve televizyon programlarıyla
zehirleniyor. Pek çok sosyal medya fenomeni, gençlerimizi kolay yoldan para
kazanmaya teşvik ediyor. Aile, büyüğe saygı, küçüğe sevgi, komşuluk, akrabalık,
vatan, millet, bayrak, dinî ve millî bayramlar gibi bizi biz yapan tüm değerlerimizin
içi boşaltılıyor. Yarışma programlarında yayınlanan aile yarışmaları ve ekrana
yansıtılan aile içi ilişkiler, saygıyı ve edebi tamamen ayaklar altına alıyor. 
Kamu
Denetçiliği Kurumu, sadece idareye değil, kamuoyuna ve kamuoyunu ilgilendiren
tüm konulara müdahale etmelidir, saydığım ve süre nedeniyle sayamadığım pek çok
konuyu disiplin altına almalıdır. 
Milliyetçi
Hareket Partisi olarak Genel Başkanımız Devlet Bahçeli Beyefendi’nin
talimatıyla hazırlanan Ruh Sağlığı Yasa Teklifi bu konuda çok ciddi bir
adımdır. Genel Başkan Yardımcımız Deniz Depboylu Hanımefendi’nin 2 Mart 2018’de
Türkiye Büyük Millet Meclisine sunduğu Ruh Sağlığı Yasa Teklifi’nin
hazırlanmasındaki en büyük sebeplerden biri de toplumsal problemlerin önüne
geçebilmektir. Bu kanun teklifi bir an önce hayata geçirilmelidir. Hem Türkiye
Büyük Millet Meclisi hem de Kamu Denetçiliği Kurumu bu problemlere mutlaka
çözüm üretmelidir. Amacımız, Türk milletinin ruh sağlığına haksızlık etmek
değil, gelecek nesilleri dönemin şartlarına hazırlamaktır.
Ayrıca,
Milliyetçi Hareket Partisi olarak, yine liderimiz Devlet Bahçeli Beyefendi’nin
talimatıyla, Genel Başkan Yardımcımız Mevlüt Karakaya Beyefendi’nin vermiş
olduğu Kamuoyu Araştırmaları ve Sonuçlarının Yayınlanması Hakkında Kanun
Teklifi bulunmaktadır. Araştırma şirketleri tarafından yapılan hata ve hilelere
karşı kamuoyu ve siyasal kurumlar tamamen korumasızdır. Bazı anket şirketleri
kendi siyasal görüşlerini vatandaşa empoze etmeye çalışıyor, kulaklarına
fısıldananı sunuyor, kamuoyunu manipüle ediyor. Anket şirketi sahibi çıkıyor
“Bir siyasi partiyi yüzde 20’lerde gösterdim, başarısını bana borçludur.” diye
televizyonlarda söylüyor. Hâlbuki o parti yüzde 10 barajını bile aşamamıştır.
Televizyon programlarına çıkıyorlar ve Türk milletini yalana boğuyorlar. Kimin
tarafında olduklarının bizim açımızdan hiçbir önemi yoktur. Milliyetçi Hareket
Partisi sadece gerçekler üzerine odaklanır. Bunlar, toplumda güvensizliğe neden
oluyor. Bu kanun teklifi de bir an önce hayata geçirilmelidir. 
Değerli
milletvekilleri, ayrıca, iş ve üniversite için ÖSYM sınavlarına başvuru
ücretlerinin fazla olduğu ortadadır. ÖSYM’nin düzenlediği sınavlar eğitim
hakkının bir uzantısıdır ve öğrenciler arasında fırsat eşitliğinin sağlanması
anayasal bir haktır. Bu konuda Kamu Denetçiliği Kurumunun geçtiğimiz günlerde
ücretle ilgili verdiği tavsiye kararına mutlaka uyulmalıdır.
Milliyetçi
Hareket Partisi “İnsanı yaşat ki devlet yaşasın.” anlayışıyla hareket eder.
Bilge Türk liderimiz, Genel Başkanımızın ifade ettiği gibi “Önce ülkem ve
milletim, sonra partim ve ben.” düsturuyla siyaset yapar. Milliyetçi Hareket
Partisi, elli yılı aşan siyasi mücadelesinde, ülkemizi ve Türk insanını
ilgilendiren hemen her konuda kalıcı projeler üreten bir siyasi parti olmuştur.
Milliyetçi Hareket Partisi, milletimizin refahına, toplumsal barışın
yerleşmesine, her alanda adaletin tecellisine, hukukun üstünlüğünün teminine ve
mağduriyetlerin giderilmesine yönelik çözüm önerileri sunmuştur ve sunmaya da
devam edecektir. 
Bu
duygu ve düşüncelerle, 2020 bütçesinin devletimize ve milletimize hayırlara
vesile olmasını diliyor, Genel Kurulu ve Gazi Meclisi saygıyla selamlıyorum.
(MHP sıralarından alkışlar)
BAŞKAN
– Söz sırası İstanbul Milletvekilimiz Sayın Feti Yıldız’a aittir. (MHP
sıralarından alkışlar)
Süreniz
on dört dakika.
MHP
GRUBU ADINA FETİ YILDIZ (İstanbul) – Sayın Başkan, sayın milletvekilleri;
Anayasa Mahkemesi ve Sayıştay bütçeleri üzerinde Milliyetçi Hareket Partisinin
görüşlerini sunmak üzere söz almış bulunuyorum. Hepinizi bu vesileyle saygıyla
selamlıyorum. 
Anayasa'nın
2’nci maddesinde yazılı olduğu gibi, Türkiye Cumhuriyeti bir hukuk devletidir.
Hukuk devleti, insan haklarına saygılı, hukuk kurallarıyla kendini bağlı sayan,
yargı denetimine açık devlettir. Anayasa yargısının temelinde anayasanın üstünlüğü
ilkesi yer alır. Anayasa, normlar piramidinin en üstündedir ve bağlayıcı
kurallar bütünüdür. “Kanunlar Anayasaya aykırı olamaz.” şeklindeki hüküm
Anayasa’nın üstünlüğünü ifade eder. 
Anayasanın
iki temel işlevi vardır: Birincisi, bireyin sahip olduğu temel hak ve
özgürlükleri güvence altına almak; ikincisi ve en önemlisi, devletin
otoritesinin ve gücünün sınırlarını çizmektir. Bu iki ilkenin güvence altına
alınması anayasanın üstünlüğü ilkesiyle birleşince anayasa yargısı ortaya
çıkmıştır. 
Anayasa
mahkemelerinin kurulması ve yaygınlaşması büyük ölçüde İkinci Dünya Savaşı
sonrasına rastlamaktadır çünkü savaş sırasında yoğun hak ihlalleri meydana
gelmiştir. Ancak bizim Anayasa Mahkemesinin kuruluş serüveni daha farklıdır.
Burada onu uzun uzun anlatmaya da gerek yoktur. 27 Mayıs darbesinden sonra 61
Anayasası’na giren bir kurumdur.
Anayasa
Mahkemesinin, Anayasa’da yapılan değişikliklerle, zaman içerisinde görevlerinde
de değişiklik yapılmış, görevleri genişletilmiş, en son 6771 sayılı Türkiye
Cumhuriyeti Anayasasında Değişiklik Yapılması Hakkında Kanun’la son şeklini
almıştır. Buna göre, Anayasa Mahkemesinin belli başlı görevleri vardır: Anayasa
değişikliklerinin şekil yönünden incelenmesi; kanun, Cumhurbaşkanlığı
kararnamesi ve Meclis İçtüzüğü’nün yine şekil ve esas yönünden Anayasa’ya
aykırı olup olmadığının denetlenmesi; siyasi partilerin kapatılması ve
kuruluşunun Anayasa’ya aykırı olup olmadığı; yine, hak ihlalleri sebebiyle
bireysel başvuruları incelemek; Yüce Divan görevi -yani Anayasa’da belirtilmiş
olan kişilerin görevleriyle ilgili işledikleri suçlardan dolayı Yüce Divan
görevi yapar- ve yasama dokunulmazlığının kaldırılmasıyla ilgili müracaatlarda
da son kararı vermek. 
Sayın
Başkan, sayın milletvekilleri; bildiğiniz gibi, Yüce Divan yargılaması bir ceza
yargılamasıdır yani Ceza Kanunu ve Ceza Usul Kanunu maddeleri ve gerekleri
uygulanır. Ancak Anayasa Mahkemesinin teşkilinde üyelerin mesleklerine ve
eğitim durumlarına baktığımızda, bu daha çok ceza yargılaması olduğu için, Yüce
Divan yetkisinin Ceza Genel Kuruluna verilmesi bize göre çok daha isabetli ve
uygun olacaktır. 2010 tarihinde yapılan Anayasa değişikliğiyle hukuk
sistemimize -23 Eylül 2012 tarihinde uygulanmaya başlanan- bireysel başvuru
hakkı getirilmiş ve bu, yargıda yeni bir başlangıç oluşturmuştur. Bu yeni
dönemde, temel hak ve özgürlükleri esas alan, hak eksenli bir yaklaşım öne
çıkmıştır. 
Adalet,
hukuka uygun kararlar, iyi yetişmiş hâkimler eliyle kurulabilir. Bunun için,
hâkimlerin meslek içi eğitimi ve yetişmesi çok önemlidir. Gerçi Bakanlığımız
2018-2019 yılları arasında 4 bine yakın hâkimi meslek içi eğitime almış,
bazılarını da yurt dışına yabancı dil ve meslekte yetişmesi için göndermiştir.
Bu iyi bir gelişmedir. 
Bireysel
başvuru, insanımız tarafından nihai ve etkili bir yol olarak görülmektedir.
Elbette sosyal ve siyasi olaylar er geç yargının konusunu oluşturmaktadır.
Avrupa İnsan Hakları Mahkemesinin kurucusu olarak bilinen Hans Kelsen de yargı
ve siyasal iktidar arasındaki, kişiler arasındaki bu uyuşmazlığa “güçlerin zıtlığı”
adını vermiştir. Esasen, anayasa mahkemelerinin, verdikleri kararlarla bazen
kendilerini yasamanın yerine koydukları görülmektedir yani kendilerini kanun
koyucuya dönüştürdükleri görülmektedir. Elbette bu, yüce Meclisin ve bizlerin
kabul edeceği bir husus değildir. Anayasa Mahkemesi sadece Anayasa ve
kanunlarla belirlenen görevlerini yapabilir. 
Yine,
iptal kararlarının gerekçeli olup olmadığı konusunda çok sık müracaatlar
vardır, hak ihlalleriyle ilgili müracaatlar vardır. Bireysel başvurular, milletimiz
tarafından artık son merci olarak görüldüğü için, çok da sık başvurulduğu için,
neredeyse bütün kanun yolları tükendikten sonra üst temyiz yolu olarak
görülmektedir. Bu başvuruların sayısal çoğunluğu ve giderek artması sebebiyle,
bununla da artan iş yükü ve iş yoğunluğu açısından, içinden çıkılmaz bir hâl
almaktadır. Müracaatlar bu yoğunlukla devam ederse Anayasa Mahkemesi, biraz
önce belirttiğim gibi, üst temyiz mahkemesine dönüşür, bu da arzu edilecek bir
durum değildir. 
Şimdi,
müracaatların oranlarına baktığımızda, daha çok, makul sürede yargılanmamayla
ilgili müracaatlar var. Bu, müracaatların yüzde 61’ini oluşturmaktadır. Yine,
adil yargılanma hakkı ve gerekçesiz kararlarla ilgili müracaatlar da yüzde
24-25 civarındadır. Bu oranlara baktığımızda, hak ihlalleriyle ilgili
kararların yüzde 4-5 civarında olduğu görülmektedir. Bu, bize göre, çok
düşüktür. 
Mahkemeler
elbette kararlarıyla konuşur, yoksa yüksek yargının yetkilileri burada çıkıp
kendilerini savunacak durumda değildir. Bir iki kararı hatırlatmak istiyorum
size: Geçen temmuz ayında -24’ünde, 26’sında- 2 tane kararı var. Kararlardan
bir tanesi, 24 Temmuzdaki karar, 2019/65 sayılı Karar’dır. Cumhuriyet Halk
Partisinin Sayın Grup Başkan Vekilleri ve 114 milletvekilinin müracaatıyla
Anayasa Mahkemesine bir iptal başvurusu yapılmıştır. Bu başvurunun konusu,
kişilerin devlet memurluğuna alınması öncesinde güvenlik soruşturması ve arşiv
kaydı araştırmasının yapılmasıdır. Cumhuriyet Halk Partisi, güvenlik
soruşturmasının yapılmasında yasal düzenleme olmadığı kanaatiyle, bunun kanunla
düzenleneceği kanaatiyle başvuru yapmıştır. Kendi açılarından haklı görülebilir
ancak şimdi, kararı incelediğimizde, sonucuna baktığımızda hiç de böyle
olmadığı görülecektir. Karşı çıktıkları nedir? Güvenlik soruşturmasında ne
aranır? Kimlik bilgileri doğru mudur, yanlış mıdır; bunu yapan da Emniyet Genel
Müdürlüğü ve Millî İstihbarat Teşkilatıdır yani bu araştırmayı yapacak makamlar
bellidir. İptal dilekçesinde, makamların belli olmadığı gibi bir savunma
vardır, bir gerekçe vardır; bu doğru değildir, çok açıktır. 
Yine,
kolluk güçleri ve istihbarat birimlerince kişilerin araştırması yapılırken
terör örgütleriyle iltisaklı, irtibatlı olup olmadığının araştırması,
haklarında bir arama kaydının ya da bir bariyerin olup olmadığının araştırması,
Atatürk ve devrim kanunları aleyhine bir cürüm işleyip işlemediğinin
araştırması ve son olarak da şeref ve haysiyetini ihlal edecek, mesleğini
engelleyecek derecede içki, kumar, bir müptelalık ya da paraya düşkünlüğü var
mıdır yok mudur araştırması yapılacaktır. Değerli arkadaşlar, bunun, bu
araştırmaların nesine karşı çıktınız? Bunun cevabını herhâlde verirsiniz. 
Şimdi,
Anayasa’nın 129’uncu maddesi çok açık, devlet memurları Anayasa’ya, kanunlara
ve devlete sadakatle yükümlüdür. Bu sadakatin bozulmasını istemek ne Cumhuriyet
Halk Partisine ne de herhangi bir milletvekiline yaraşır. Ancak bu müracaat
yapılmış, sonunda da -istediğiniz gibi- iptal kararı verilmiştir. 
Yine,
başka bir hususa daha değinmek istiyorum. İptal kararının gerekçesi de
yanlıştır bize göre. Çünkü saydığımız konular 6698 sayılı Yasa’da ve 4045
sayılı Yasa’da açık ve net olarak düzenlenmiştir yani kanunilik ilkesi ihlal
edilmiş değildir. Gerekçede Anayasa’nın 13’üncü ve 20’nci maddesinin ihlalinden
bahsedilmektedir; bu gerekçe yanlıştır. 
Sayın
milletvekilleri, yine bu karardan iki gün sonra, “barış bildirisi” diye bilinen
ve bizce PKK’nın çağrısıyla bazı akademisyenler ve öğretim görevlileri
tarafından kaleme alınan “Bu suça ortak olmayacağız.” bildirisi. Bu bildiri
sebebiyle 784 öğretim üyesi, görevlisi hakkında kamu davası açılmış ve 191’i
hakkında da ceza tesis edilmiştir, hüküm kurulmuştur ancak 35 kişi hariç,
bunların çoğunun cezaları ertelenmiştir. Bu kişiler Anayasa’nın kendilerine
verdiği hakla -elbette bir hak kullanmışlar- bireysel başvuru yoluyla Anayasa
Mahkemesine başvurmuşlardır. Bildirinin içeriği bellidir; Türk devletinin çukur
operasyonlarında Türk milletine ve oradaki bütün halklara karşı kıyım, sürgün
ve katliam yaptığı iftirası vardır. Anayasa Mahkemesi incelemiş, oylama sonunda
8’e 8 olarak, 8 hâkim “hak ihlali vardır” 8 hâkim “hak ihlali yoktur” şeklinde
oy vermiştir ancak Anayasa Mahkemesi Başkanı “hak ihlali vardır” yönünde oy
kullandığı için bu karar çıkmıştır ve devletimize, milletimize hakaret eden,
790’a yakın güvenlik gücünü, kuvvetini, askerimizi, polisimizi şehit edenlere,
onlara methiye düzenlere hem “hak ihlali kararı vardır” diye yargılamanın
yenilenmesi yolu açılmıştır hem de 9.150 lira tazminata hükmedilmiştir,
ödüllendirilmiştir.
Biz,
burada bir meseleyi konuşurken konuya bağlı kalmak zorundayız. Sürem de bitti,
aslında anlatılacak o kadar şey var ki. Yani FETÖ terör örgütünün yargıda yol
açtığı bozulma, 3.900’ün üzerinde hâkimin meslekten ihraç edildiği ancak
bunların kararlarının hâlâ yerli yerinde durduğu, infaz ve icra edildiği… 
(Mikrofon
otomatik cihaz tarafından kapatıldı) 
FETİ
YILDIZ (Devamla) – Bunları anlatacaktık ancak süre bitti.
Sayın
Başkanım, bir dakikada toparlamak istiyorum. 
BAŞKAN
– Tamamlayalım.
FETİ
YILDIZ (Devamla) – Bize göre, FETÖ’yle mücadelede iki tane eksik vardır: Bir,
FETÖ’cü hâkimlerin verdiği kararlar yeniden gözden geçirilmelidir. İki ve en
önemlisi, bütün Emniyette, poliste, bekçide, çaycıda, çorbacıda olan FETÖ’cüler
hakkında soruşturma açılmış, takip yapılmış ancak ne hikmetse hiçbir siyasetçi
hakkında, FETÖ’cü bir siyasetçi hakkında soruşturma yapılmamıştır. Elbette, her
kuruma sinen, sirayet eden bu hainler siyasetimizin içinde de vardır, bu da
behemehâl temizlenmelidir. 
Sözlerimi
burada bitiriyorum.
Hepinizi
saygıyla selamlarken bütçemizin milletimize hayırlı olmasını temenni ediyorum.
(MHP ve AK PARTİ sıralarından alkışlar) 
BAŞKAN
– Sayın Altay, bir söz talebiniz oldu. 
Buyurun.
ENGİN
ALTAY (İstanbul) – Teşekkür ederim Sayın Başkan.
Biraz
önce kürsüde konuşan değerli hatip Anayasa Mahkemesine yaptığımız bir
başvurudan yola çıkarak bizim başvuru gerekçemizi sorgulamış. O ayrı, olabilir,
eleştirel yaklaşım olabilir ama Cumhuriyet Halk Partisinin kamu düzeninin
tesisine aykırı bir tutum ve ruh hâli içinde olduğunu beyan etmek suretiyle
sataşmıştır. Söz talep ediyorum; yerimden de olabilir, oradan da olabilir.
Burası daha kârlı, burada süre uzun oluyor, orada kısa oluyor; takdir sizin.
BAŞKAN
– Buyurun.
İki
dakika kürsüden söz veriyorum size Sayın Altay. (CHP sıralarından alkışlar) 
FETİ
YILDIZ (İstanbul) – Müracaatı siz yapmadınız mı ya?
ENGİN
ALTAY (İstanbul) – Yaptık, gene olsa gene yaparız Sayın Vekilim.
FETİ
YILDIZ (İstanbul) – Ben de onu anlattım.
BAŞKAN
– Sayın Yıldız, lütfen…
VI.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, İstanbul
Milletvekili Feti Yıldız’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde MHP Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ALTAY (İstanbul) – Sayın Yıldız, biz, bu elimde gördüğünüz, sizin de
ihtisasınız olan Anayasa’ya uymaya çalışıyoruz. Beğenirsiniz beğenmezsiniz, bu
sizi de bağlar.
FETİ
YILDIZ (İstanbul) – Elbette, elbette.
ENGİN
ALTAY (Devamla) – “Ben bunu beğenmiyorum.” yaklaşımı Tayyip Erdoğan’ın
yaklaşımıdır; istediği, işine geldiği kararı beğenen, işine gelmediği kararı
sorgulayan bir yaklaşımdır. Ancak sanıyorum, siz iptal edilen metni görmediniz,
görseniz bir hukukçu olarak böyle…
FETİ
YILDIZ (İstanbul) – Burada, bak burada.
ENGİN
ALTAY (Devamla) - Şimdi elinizdedir mutlaka, ama ruhunu görmemişsiniz Sayın
Vekilim, ruhunu görmemişsiniz, o metnin özünü görmemişsiniz. (CHP sıralarından
alkışlar) Bir kere, bence Anayasa Mahkemesi eleştirilecekse bir hukukçu olarak
sizden ben asıl şunu beklerdim: “Evet, Anayasa Mahkemesi bu iptali 13’e, 20’ye
ve 128’e dayandırdı ama Anayasa Mahkemesi 70’inci maddeyi unutmuş.” derdim
sizin yerinizde olsam ve buradan 70’i okurdum. Anayasa madde 70 der ki: “Her
Türk, kamu hizmetlerine girme hakkına sahiptir. Hizmete alınmada, görevin
gerektirdiği niteliklerden başka hiçbir ayırım gözetilemez.” Bu kadar. Bırakın
13, 20 ve 128’i, şu bile başlı başına iptal gerekçesidir. Bence Anayasa
Mahkemesinin, Anayasa’nın 70’inci maddesini görmeden bunu iptal ettiği için bir
eksiği varsa vardır. 
Sayın
Milletvekilim, ben güvenlik soruşturması mağduru birisiyim. 1985’te Denizli
Eğitimi bitirdim, 1990’a kadar atanmadım. Öğretmenlik yeterlilik sınavı da o
yıl çıktı, o sınava girdim, kazandığım hâlde atanmadım. Hatta, ertesi yıl
gözden kaçar diye bir kere daha girdim. Birinde Van iline, birinde Trabzon
iline kararnamem çıktığı hâlde atamam yapılmadı. Gerekçesi neydi biliyor
musunuz? 
FETİ
YILDIZ (İstanbul) – Bilmiyorum.
ENGİN
ALTAY (Devamla) - Küçümsemiyorum.
(Mikrofon
otomatik cihaz tarafından kapatıldı)
BAŞKAN
– Sayın Altay, bir dakika ekliyorum, toparlayın lütfen.
ENGİN
ALTAY (Devamla) - Bir başçavuşun, bir astsubayın hakkımda tanzim ettiği bir
tutanaktır. Ben sonra gene yargı kararıyla, önce idari mahkeme kararıyla, sonra
Bakanlığın itiraz etmesi üzerine Danıştayın da kararıyla 1990’da göreve
başladım. Benim beş yılımın hesabını kim verecek? Şüphesiz, sizin gibi insanlar
vermeyecek. (CHP sıralarından alkışlar) Ama herkesi potansiyel terörist gören
kafa, gerçekten Türkiye’yi bölen kafa o kafadır. PKK terör örgütünün Türkiye’yi
bölmeye gücü yetmez ama senin gibi insanların kafası Türkiye’yi bölmeye 100
kere yeter. (CHP sıralarından alkışlar, MHP sıralarından “Yuh!” sesleri,
gürültüler)
HALİL
ÖZTÜRK (Kırıkkale) – Hadi oradan!
ENGİN
ALTAY (İstanbul) – “Yuh!” size, “Yuh!” size. (MHP sıralarından gürültüler)
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Değerli milletvekilleri, bir saniye… 
Sayın
milletvekilleri, bir saniye, Sayın Grup Başkan Vekiliniz…
FETİ
YILDIZ (İstanbul) – Sayın Başkan…
BAŞKAN
– Sayın Yıldız, Sayın Grup Başkan Vekiliniz söz aldı, Sayın Grup Başkan
Vekilinize bırakalım. 
MEHMET
TAYTAK (Afyonkarahisar) – Kalkıp bir şey söyleyebilirsin, hakaret etmeyeceksin.

ENGİN
ALTAY (İstanbul) – Hakaret mi bu? (MHP sıralarından gürültüler)
BAŞKAN
– Sayın Taytak…
ENGİN
ALTAY (İstanbul) – Kafayı diyorum, kafayı. Herkesi terörist gören kafa!
BAŞKAN
– Sayın Altay, bir saniye...
Değerli
arkadaşlarım bir saniye… Sayın Taytak, oturalım lütfen. 
MEHMET
TAYTAK (Afyonkarahisar) – Başkanım, normal şartlarda…
BAŞKAN
– Bakın, bir Grup Başkan Vekili söz aldı değerli arkadaşlarım, lütfen.
Buyurun
Sayın Bülbül.
MUHAMMED
LEVENT BÜLBÜL (Sakarya) – Sayın Başkan, Sayın Grup Başkan Vekilinin kürsüde
yapmış olduğu konuşmada aleni bir sataşma söz konusudur, ben de kürsüden söz
istiyorum. 
BAŞKAN
– Buyurun. 
İki
dakika da size söz veriyorum. (MHP sıralarından alkışlar)
2.- Sakarya Milletvekili Muhammed Levent Bülbül’ün,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine ve İstanbul Milletvekili Feti Yıldız’ın
şahsına sataşması nedeniyle konuşması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; Milliyetçi
Hareket Partisi Grubu adına Anayasa Mahkemesi hususunda bütçe görüşmelerinde
söz alan Sayın Feti Yıldız, Cumhuriyet Halk Partisinin özellikle güvenlik
soruşturmalarının adaletsiz, hukuka aykırı olduğu noktasında yaptığı başvurunun
Anayasa Mahkemesinde kabul edilmesi noktasında bir değerlendirme yapmıştır. Bu
değerlendirme hukuki bir değerlendirmedir. Ayrıca, işin diğer yönüne bakarsak
şimdi, bir ifrat ve tefrit meselesi var burada yani güvenlik soruşturmalarında
keyfîlik var mıdır? Sizin şahsen yaşadığınız mağduriyet 12 Eylül 1980 darbesi
sonrası oluşan koşullarda yaşanmış bir hadise.
ALİ
ŞEKER (İstanbul) – Bu da 20 Temmuz darbesi.
MUHAMMED
LEVENT BÜLBÜL (Devamla) – O “20 Temmuz darbesi.” sizin değerlendirmenizdir,
“Kontrollü darbe.” değerlendirmesi sizin değerlendirmenizdir. 
MUHAMMED
LEVENT BÜLBÜL (Devamla) – Bu Meclisin çatılarına bombalar değmeye başladığı
zaman sizler de bu Meclisteydiniz. Bu gerçekleri görüyor olmanıza rağmen, 251
şehit, 2.190 yaralı olmasına rağmen, bu darbeye hâlâ “Kontrollü darbe” deyip
hâlâ onu yok sayıp 20 Temmuzu gerçek darbe tarihi olarak değerlendirmek bu
millet açısından, bu millete, bu memlekete en büyük kötülüğü yapmaktır. 
15
Temmuz sonrası yaşanan şartlar 12 Eylül sonrasında yaşanan şartlarla bir
değildir. 
ALİ
ŞEKER (İstanbul) – O uçakları kim verdi onlara? O bombaları kim verdi onlara?
MUHAMMED
LEVENT BÜLBÜL (Devamla) – Çok sinsi bir terör örgütünün, Türkiye’de devletin
bütün kurum ve kuruluşlarına sızmayı hedef almış bir terör örgütünün faaliyetinden
söz ediyoruz ve bunların hâlâ uyuyan kripto hücrelerinin devlet içerisinde
birtakım yerlerde yer etme noktasındaki faaliyetlerini, arzularını
değerlendirdiğimizde… (Gürültüler)
BAŞKAN
– Değerli arkadaşlar, lütfen, dinleyelim. 
ALİ
ŞEKER (İstanbul) – Hesap versin…
BAŞKAN
– Sayın Şeker…
MUHAMMED
LEVENT BÜLBÜL (Devamla) - …çok tabii ki burada güvenlik soruşturmasının
yapılmasında doğruluk payı vardır, sıhhat vardır. Bu noktada devletin gözünü
geçmişte olduğu gibi kimse bağlamamalıdır. 
(Mikrofon
otomatik cihaz tarafından kapatıldı) 
BAŞKAN
– Sayın Bülbül, bir dakika uzatıyorum. Bir dakikada lütfen toparlayın, ondan
sonra uzatmayacağım. 
Buyurun.

MUHAMMED
LEVENT BÜLBÜL (Devamla) – Şikâyet ettiğimiz şey devletin kurum ve kuruluşlarına
bu hain terör örgütünün sızmış olması değil mi? O zaman, bunlarla bağlantılı
olanlar, bunlarla yakınlığı olanlar, irtibatı olanlar varsa bunların devlet
kurumları tarafından işe alım süreçlerinde biliniyor olmasından Cumhuriyet Halk
Partisi niye rahatsız oluyor? Böyle bir şey var mı? (MHP ve AK PARTİ
sıralarından alkışlar) 
ALİ
ŞEKER (İstanbul) – Hukuki değil, hukuki!
MUHAMMED
LEVENT BÜLBÜL (Devamla) – Ama şu var: Sizlerin terörist görme noktasında yapmış
olduğunuz ithamı asla ve asla kabul etmiyoruz. Biz, kimseyi peşinen terörist,
bu memlekete zararlı veya hain olarak değerlendirmeyiz fakat bu memlekete aleni
olarak hainlik yapanları, Ergenekon, Balyoz süreçlerinde yapmış olduğu
yayınlarla…
ALİ
ŞEKER (İstanbul) – Kimlerle beraber yapmış?
MUHAMMED
LEVENT BÜLBÜL (Devamla) - …Türkiye’yi kirleten Ahmet Altan gibilerini
cezaevinden çıktıktan sonra hiçbir zaman kucaklamayız. Bunu yapanlar
sizlersiniz. (MHP ve AK PARTİ sıralarından alkışlar) Orada, o operasyonların
mağduru Teğmen Çelebi’nin mevcut olduğu bir durumda…
(Mikrofon
otomatik cihaz tarafından kapatıldı)
BAŞKAN
– Tamamlayalım. 
MUHAMMED
LEVENT BÜLBÜL (Devamla) - …Sayın Kılıçdaroğlu’nun ondan helallik almadan Ahmet
Altan gibileriyle sarılıyor olmasıdır bizim asıl itiraz ettiğimiz husus. 
Saygılar
sunuyorum. (MHP ve AK PARTİ sıralarından alkışlar)
FETİ
YILDIZ (İstanbul) - Sayın Başkan, bir cümleyle Sayın Grup Başkan Vekiline… 
MAHMUT
TANAL (İstanbul) – Ergenekon duruşmalarına gelmiyordunuz. Milletvekilinizi biz
savunduk, mazbatasını biz aldık, biz. (MHP sıralarından “Biz oradaydık, orada.”
sesleri)
BAŞKAN
- Değerli arkadaşlarım, sessiz olalım lütfen.
Sayın
Tanal… Arkadaşlar, sükûnetli olalım lütfen.
Bakın,
Grup Başkan Vekilleri söz istiyor. 
FETİ
YILDIZ (İstanbul) – Sayın Başkanım…
BAŞKAN
- Sayın Yıldız, ben Grup Başkan Vekilinize söz verdim.
FETİ
YILDIZ (İstanbul) – Bir cümle söyleyeceğim efendim, bir cümle.
BAŞKAN
– Hayır, bakın, Grup Başkan Vekillerinin söz aldığı yerde onların partiyi
temsil önceliğine bir hak tanıyalım. Sizin adınıza konuştu.
FETİ
YILDIZ (İstanbul) – Sayın Başkanım, Sayın Grup Başkan Vekiline benim
hatırlatacağım Anayasa’nın “Başlangıç” kısmıdır. Anayasa’nın “Başlangıç” kısmı
Anayasa’ya dâhildir, aynen şu yazılıdır orada: “Hiçbir faaliyet, Türk millî
menfaatlerinin, Türk varlığının, devleti ve ülkesiyle bölünmez bütünlüğünün
karşısında himaye göremez.” Ne kadar himaye ederlerse etsinler. (MHP
sıralarından alkışlar)
BAŞKAN
– Peki, kayıtlara geçti.
Teşekkür
ederim.
Şimdi,
oturalım, biraz sakin olalım değerli arkadaşlar, sakin olalım.
Grup
Başkan Vekilleri partilerinizin adına görüşlerinizi ifade ediyor.
Sayın
Altay, buyurun.
Siz
de bir yeni tartışmaya… Lütfen, toparlayalım ama…
V.- AÇIKLAMALAR (Devam)
5.- İstanbul Milletvekili Engin Altay’ın, Sakarya
Milletvekili Muhammed Levent Bülbül’ün sataşma nedeniyle yaptığı konuşmasındaki
bazı ifadelerine ilişkin açıklaması
ENGİN
ALTAY (İstanbul) – Hayır hayır, tartışma açmak niyetinde değilim. Ben kimsenin
vatanseverliğini sorgulamam. 
Sayın
Yıldız bizi terörü arkalamakla itham ediyor, hiçbir arkadaşımız da buradan MHP
Grubunun yaptığı gibi ayağa kalkmıyor. Ben de diyorum ki: Sayın Yıldız,
Türkiye’yi PKK bölmez ama işte, bu kafa böler, sen bölersin. Terörü arkalayan
herkese…
MUHAMMED
LEVENT BÜLBÜL (Sakarya) – “Terörü arkalıyorsunuz.” diye bir beyan var mı? 
ENGİN
ALTAY (İstanbul) – Bir konuştur ya, sen Grup Başkan Vekilisin ya!
MUHAMMED
LEVENT BÜLBÜL (Sakarya) - Beyan var mı?
ENGİN
ALTAY (İstanbul) – Nerede beyan var? Evet, aç, tutanaklara bak. Açın,
tutanaklara bakın. 
MUHAMMED
LEVENT BÜLBÜL (Sakarya) – Beraber bakalım.
ENGİN
ALTAY (İstanbul) – Arkada bakalım.
Bizim
tutumumuzu terörü arkalayan bir tutum olarak ortaya koyuyor.
MUHAMMED
LEVENT BÜLBÜL (Sakarya) – Tamam, beraber tutanaklara bakarız.
BAŞKAN
– Sayın Bülbül…
ENGİN
ALTAY (İstanbul) – Sizin önce oraya bir “Dur.” demeniz lazım, bir onu
söyleyeyim.
İkincisi,
Cumhuriyet Halk Partisinin, darbecilerin, 15 Temmuz hain darbesine
kalkışanların, karışanların, irtibatı, iltisaklı olanların devlete işe
alınmamasından dolayı bir rahatsızlığı olmaz. Bu yüksek mahkeme, bu iptal gerekçesinde
“Güvenlik soruşturması niye var?” diye iptal etmiyor zaten, “Çerçevesi
belirsiz, muğlak.” diye iptal ediyor. 
(Mikrofon
otomatik cihaz tarafından kapatıldı)
BAŞKAN
– Sayın Altay, tamamlayın lütfen.
ENGİN
ALTAY (İstanbul) – Ve ben de diyorum ki biz, bu Anayasa -orada da söyledim-
beğenelim, beğenmeyelim, bizi bağlar. Bir hukukçu olarak “Anayasa Mahkemesi,
güvenlik soruşturmasıyla ilgili başvuruda iptal kararı vermek suretiyle
teröristlerin işine yarayacak bir iş ve işlem yaptı.” algısı yaratan konuşmasını
yanlış buluyorum, haksız buluyorum. Bunu söyledim, söylediklerimin de
arkasındayım. (CHP sıralarından alkışlar)
MUHAMMED
LEVENT BÜLBÜL (Sakarya) – Eleştiri hakkımıza bir şey demezsiniz herhâlde.
Kararı eleştirebilirsiniz herhâlde.
BAŞKAN
– Bir saniye değerli arkadaşlar… Sayın Bülbül, bir saniye. 
Yani
artık konuda partilerin muratları anlaşıldı.
MEHMET
MUŞ (İstanbul) – Sayın Başkan… 
BAŞKAN
– Sayın Muş, sizin bir söz talebiniz var. 
Buyurun.

MEHMET
MUŞ (İstanbul) – Sayın Başkan, bizim de yerimizden kısa bir söz talebimiz var. 
BAŞKAN
– Buyurun siz de ama artık, diğer arkadaşlarımızın konuşmalarına olanak
tanıyalım. 
6.- İstanbul Milletvekili Mehmet Muş’un, Anayasa
Mahkemesinin verdiği kararı eleştirmek ile Anayasa Mahkemesinin verdiği karara
uymanın ayrı şeyler olduğuna ve AK PARTİ iktidarlarının Anayasa Mahkemesinin
verdiği kararlara uyduğuna ilişkin açıklaması
MEHMET
MUŞ (İstanbul) – Sayın Başkan, Sayın Altay konuşmasında “Efendim, işine
geldiğini kabul edip işine geldiğini kabul etmez. ‘Anayasa’yı beğeniyorum,
beğenmiyorum.’ der. Bu, Erdoğan yaklaşımıdır...” Sayın Altay’a şunu ifade etmem
gerekir, Sayın Altay dinlerse eğer: Anayasa eleştirilebilir, Anayasa’nın
metnini eleştirebilirsiniz, Anayasa Mahkemesinin verdiği kararı da
eleştirebilirsiniz ki eleştiriyoruz. Kendi Grup Başkan Vekilleri de çok değil,
bundan birkaç hafta önce Anayasa metnini yerden yere vurdu. Eleştirebilir ama
Anayasa’yı eleştirmek ayrı, Anayasa Mahkemesinin verdiği kararı eleştirmek
ayrı; Anayasa Mahkemesinin verdiği karara uymak ayrı. Biz şimdiye kadar
eleştirdiysek de Anayasa Mahkemesinin verdiği bütün kararlara uyduk. 
TURAN
AYDOĞAN (İstanbul) – Uymadı. Tazminat kararına uymadı.
ALİ
ŞEKER (İstanbul) – “Saygı da duymuyorum.” dedi. 
MEHMET
MUŞ (İstanbul) – Dolayısıyla ikisini birbirinden ayırmak lazım. Anayasa’yı
yazan kim? Siyasetçiler yazıyor Anayasa’yı. Oylayan kim? Milletvekilleri, Genel
Kurul, Türkiye Cumhuriyeti devletinin Parlamentosu onaylıyor. Metni eleştirmek
ayrı, kararları eleştirmek ayrı, onlara uymak ayrı. Bu ikisini ayırt etmek
lazım. Bunu tecrübeli Grup Başkan Vekiline hatırlatmak isterim. 
BAŞKAN
– Peki. 
ENGİN
ALTAY (İstanbul) – Sayın Başkan, çok kısa, tutanaklar bakımından… 
BAŞKAN
– Buyurun. 
7.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – İlaveten, biz şunu yapmış bir partiyiz, bunu AK PARTİ de
biliyor aslında, MHP’de biliyor: Bu iptal doğrultusunda, yeni bir düzenlemeyle
ilgili -devletin belli savunma reflekslerinin olması gerektiği muhakkak-
alternatif öneri de hazırlamış ve AK PARTİ’ye sunmuş bir partiyiz. Yani hâl
böyleyken buradan bir şey çıkarmak, burayı kaşıyarak Cumhuriyet Halk Partisine
çamur atmak mümkün değildir.
Arz
ederim. 
BAŞKAN
– Peki, teşekkür ederim. 
FATMA
KURTULAN (Mersin) – Sayın Başkan… 
BAŞKAN
– Sayın Kurtulan, sizin de söz talebiniz oldu. 
Buyurun,
sizi de bir dinleyelim. 
FATMA
KURTULAN (Mersin) – Sayın Başkan, ben barış akademisyenlerine dair MHP
konuşmacısının söylediklerine atfen bir iki şey söylemek isterim. 
BAŞKAN
– Bir dakika süreyle ifade edin lütfen.
Buyurun.
8.- Mersin Milletvekili Fatma Kurtulan’ın, barış
akademisyenlerinin devlete ve millete ihanet etmediğine, devleti yönetemeyen
Hükûmetin aklını eleştirdiğine ilişkin açıklaması
FATMA
KURTULAN (Mersin) – Teşekkürler Sayın Başkan. 
Barış
akademisyenleri uzun zamanlarını, yıllarını eğitime vermiş, belki de burada
bulunan milletvekillerinin çocuklarını da eğitmiş akademisyenlerdir, öğretim
görevlileridir. Toplumsal bir duyarlılıktan hareket ettiler, barışı istediler,
barışı talep ettiler ve bir bildiriye imza attılar. Yargılandılar, sonuçta
Anayasa Mahkemesine gittiler ve şu an beraat ediyorlar. MHP ve AKP’nin yapması
gereken -Sayın Muş da söylüyor, eleştirilebilir, doğru- kararlar
eleştirilebilir ama sonunda “Biz kararları tanımayız, bizi bağlamaz.” denmez,
bunu da bilmeleri lazım.
Konuşmacı
şunu söylüyor: “Barış akademisyenlerinin yaptıkları devlete ve millete
ihanettir.” Her türlü hukuksuzluklarını, “Bu millete yapılmış bir ihanet.”
değerlendirmelerini reddediyoruz. Barış akademisyenleri hain değildir, bu
devlete ve millete ihanet etmemiş, bu devleti yönetemeyen hükûmet aklını
eleştirmişlerdir.
Teşekkür
ediyorum.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Lütfen ama artık Sayın Bülbül...
MUHAMMED
LEVENT BÜLBÜL (Sakarya) – Sayın Başkanım, müsaade edin. Çok kısa, tutanaklara
geçsin efendim.
BAŞKAN
– Tutanaklara geçmesi açısından. Tartışmayı uzatmayalım, konu anlaşıldı.
Buyurun.
MUHAMMED
LEVENT BÜLBÜL (Sakarya) – Çok teşekkür ederim.
Sayın
Başkan, kürsüde Sayın Yıldız bu deklarasyonu, bizim açımızdan son derece
mahzurlu, Türkiye’nin birliğine bütünlüğüne son derece sıkıntı teşkil edecek,
Türkiye’de şehirleri cephanelik hâline getiren bir terör örgütünün faaliyetlerine
karşı tedbir üreten devlete karşı sanki o devleti itham edecek ve o devleti
katliam yapmakla suçlayan bir deklarasyonu, bir açıklamayı şiddetle
reddettiğimizi ve bunun o yapılan ihanetle eş değer olduğunu ifade etmektedir.
Bu, bizim son derece doğal hakkımızdır. Bu noktada, yapılan soruşturmalar,
yapılan tutuklamalar ve yargılamalar da ortada, bellidir. Bu yargılamalara,
Türkiye’de hukukun yapmış olduğu bu değerlendirmelere, sadece bu Anayasa
Mahkemesi kararında uymak da doğru bir yaklaşım değildir. Türkiye’de bu bir
bütünlük arz edecekse o zaman, bu mahkemelerin verdiği diğer kararlara da
riayet etmek ve saygı göstermek Sayın Grup Başkan Vekilinin ve partisinin
görevidir diye değerlendiriyorum.
BAŞKAN
– Peki, teşekkür ediyorum.
MEHMET
MUŞ (İstanbul) – Sayın Başkan, Sayın Kurtulan bu sözde akademisyenlerin ortaya
koyduğu, imza altına aldığı…
GARO
PAYLAN (Diyarbakır) – “Sözde akademisyenler” mi?
EROL
KATIRCIOĞLU (İstanbul) – Kim “sözde” ya!
MEHMET
MUŞ (İstanbul) – Ben “sözde” diyorum ya, siz başka bir şey söyleyin yani.
EROL
KATIRCIOĞLU (İstanbul) – Bu nasıl bir üslup ya!
OYA
ERONAT (Diyarbakır) – Sana ne ya! “Sözde” der, sana ne!
GARO
PAYLAN (Diyarbakır) – Sözde siyasetçi!
MEHMET
MUŞ (İstanbul) – …bildiriyi Hükûmetin yönetemezliğine bağlıyor. Dolayısıyla
burada bizim grubumuza, o dönemki AK PARTİ Hükûmetine bir eleştiri söz
konusudur, eleştirinin ötesinde sataşma söz konusudur. Bununla alakalı,
yerimizden, cevap hakkımızı kullanmak isterim Sayın Başkan. 
BAŞKAN
– Buyurun Sayın Muş ama artık konuyu bir toparlayalım.
9.- İstanbul Milletvekili Mehmet Muş’un, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, bizim derdimiz… Partileri, kimin ne olduğunu,
fikriyatı zikriyatını herkes, toplum gayet iyi biliyor. Fakat bizimle alakalı
hükmü başka bir siyasi parti grubu veremez, biz hükme itiraz ediyoruz. Biz
bunları sözde akademisyen olarak görüyoruz; bu, bir.
İkincisi,
şimdi, herhangi bir Batılı devlet düşünün, hangisini düşünürseniz düşünün,
demokrasinin beşiği olan Avrupa devletlerinin bir tanesini düşünün,
şehirlerinin etrafı sarılmış, çukurlar kazılmış, içeriden vatandaşı rehin
alınmış, binaların duvarları delinmiş; içeriden içeriye geçiyorlar…
ALİ
ŞEKER (İstanbul) – Kim seyretti?
MEHMET
MUŞ (İstanbul) – …insanları canlı kalkan olarak kullanıyorlar ve devletin meşru
gücü, kolluk kuvveti buna müdahale etmeyecek, bunu seyredecek, öyle mi?
ENGİN
ALTAY (İstanbul) – Seyretti zaten.
MEHMET
MUŞ (İstanbul) – Buna müdahale ettiği zaman, burayla alakalı gereğini yaptığı
zamanda -Anayasa’dan gücünü alır kolluk kuvveti, meşru savunma gücüdür
devletin, oradaki vatandaşın can ve mal güvenliğini korumak zorundadır- sözde
akademisyenler çıkıp bunu yapan terör örgütüne tek laf etmeyecek, devletin
meşru savunma gücünü eleştirecekler, ondan sonra buradan “Bu barış
bildirisiydi, bunlar barış insanı.” denilecek. 
TURAN
AYDOĞAN (İstanbul) – İbrahim Kaboğlu da mı sözde akademisyen?
MEHMET
MUŞ (İstanbul) – Eğer onlar barış insanı olsalar devletten önce, devletin
operasyonundan önce oradaki teröristlere had bildirirlerdi. Dolayısıyla bizim
için bu insanlar sözdedirler, yok hükmündedirler. (AK PARTİ sıralarından
alkışlar)
(Mikrofon
otomatik cihaz tarafından kapatıldı)
BAŞKAN
– Peki, teşekkür ederim.
ALİ
ŞEKER (İstanbul) – Ya, burada var, nasıl yok hükmünde?
FATMA
KURTULAN (Mersin) – Sayın Başkan…
BAŞKAN
– Değerli milletvekilleri…
TURAN
AYDOĞAN (İstanbul) – Sayın Kaboğlu yok hükmünde mi; Meclisin üyesi, yok
hükmünde mi?
BAŞKAN
– Bir saniye, değerli arkadaşlarım, bir saniye…
ENGİN
ALTAY (İstanbul) – Sayın Başkan…
İBRAHİM
ÖZDEN KABOĞLU (İstanbul) – Sayın Başkan…
BAŞKAN
– Bir saniye… Söz vereceğim, bir oturalım arkadaşlar, arka sıralarda
hareketlenmeler görüyorum, bir oturalım.
TURAN
AYDOĞAN (İstanbul) – Dikkatli konuşmak lazım, o da aynı durumdaydı.
BAŞKAN
– Sayın Aydoğan, lütfen…
Sayın
Kurtulan, buyurun. 
MEHMET
MUŞ (İstanbul) – Ya, Sayın Milletvekilli, savunuyorsanız, çıkın, deyin ki: “Biz
savunuyoruz bunu.” Ondan ses gelmiyor.
TURAN
AYDOĞAN (İstanbul) – Kaboğlu kendisini savunur, ben savunmayacağım.
BAŞKAN
– Sayın Aydoğan, bir saniye… Sayın Kurtulan’a söz verdim.
MEHMET
MUŞ (İstanbul) – Siz buyurun, savunun.
BAŞKAN
– Sayın Muş…
Arkadaşlar,
lütfen, toparlayalım; bakın, diğer konuşmacılar bekliyor.
Buyurun
Sayın Kurtulan. 
10.- Mersin Milletvekili Fatma Kurtulan’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
FATMA
KURTULAN (Mersin) – Teşekkürler Sayın Başkan. 
AKP
şunu bilmeli: Kesinlikle, gün gelecek, Silopi’de Taybet ananın cenazesinin
günlerce yerde bırakılmasının, Cemile’nin cenazesinin buzdolaplarında muhafaza
edilmesinin, tüm vatandaşların evlerinin başlarına yıkılmasının, bodrumlarda
insanları öldürmesinin hesabını ödeyecek, bunu verecek. Gün gelecek… 
OYA
ERONAT (Diyarbakır) – Sen vereceksin o hesabı, sen! Sen vereceksin! O hesabı
sen vereceksin!
FATMA
KURTULAN (Mersin) – Uluslararası ve ulusal mahkemelerde AKP bundan kaçamaz,
insanlık suçu işlemiştir. Bunu söylemek gerekiyor, bunun hakkını teslim etmek
lazım. 
OYA
ERONAT (Diyarbakır) – Sen işledin, sen! Siz işlediniz o suçu!
BAŞKAN
– Sayın Eronat, lütfen… 
OYA
ERONAT (Diyarbakır) – O suçu onlar işledi. 
FATMA
KURTULAN (Mersin) – Aynı zamanda…
OYA
ERONAT (Diyarbakır) – O suçu onlar işlemiştir. 
BAŞKAN
– Sayın Eronat, lütfen, bakın, Grup Başkan Vekiliniz var. Rica ediyorum… 
FATMA
KURTULAN (Mersin) – Aynı zamanda, barış akademisyenleri için şunu söylüyoruz:
Siz Türkiye'nin yarısını terörist ilan ediyorsunuz. Bundan vazgeçin. Bir
düşünce ifade etmişlerdir, onlar sizin devleti yönetememe durumunuzu
eleştirmişlerdir; Türk milletine, Türkiye halklarına ihanet etmemişlerdir. Bu
konuda, bunu sağa sola çekmenize gerek yok diyorum. 
ENGİN
ALTAY (İstanbul) – Sayın Başkan… 
BAŞKAN
– Sayın Altay… 
11.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ve
Türkiye’de hiç kimsenin düşüncesinden ötürü “terörist” diye yaftalanmasına göz
yummayacaklarına ilişkin açıklaması
ENGİN
ALTAY (İstanbul) – Teşekkür ederim. 
Keşke…
Sayın Mehmet Muş şu cümleyi söylediğinde bir “keşke” geçti içimden, o da şudur;
Sayın Muş dedi ki: “Hendek ve çukurların içerisindeki teröristleri devlet
seyredecek miydi?” Öyle dediniz, değil mi Sayın Muş? 
MEHMET
MUŞ (İstanbul) – Devlet seyredecek miydi? 
ENGİN
ALTAY (İstanbul) - “Devlet seyredecek miydi bunları?” dediniz, hendek ve çukur…
Keşke Sayın Muş, valilerinize, kaymakamlarınıza bu hendekler kazılırken, bu
çukurlar kazılırken “Bunları görmeyin.” talimatı da vermeseydiniz. (CHP sıralarından
alkışlar) 
OYA
ERONAT (Diyarbakır) – Nasıl savunacağınızı bilmiyorsunuz artık ha!
ENGİN
ALTAY (İstanbul)- İnanarak, bilerek söylüyorum: Bu hendekler kazılırken, bu
çukurlar, bu tüneller yapılırken devletin valisi, devletin kaymakamı, jandarma
komutanı, il ve ilçe emniyet müdürleri şantiye şefi gibi çalışmışlardır, o
çukurların kazılmasında terör örgütleri kadar dönemin kamu yöneticilerinin de
sorumluluğu vardır, bilgisi vardır, dahli vardır. (CHP sıralarından alkışlar)
Onun için de o dönemde, Milliyetçi Hareket Partisi AK PARTİ’ye yönelik çok
şiddetli, çok yüksek frekanslı eleştirilerini yapıyordu. Şimdi, AK PARTİ masum
mu oldu? AK PARTİ’ye af çıktı ama barış akademisyenleri “sözde.” Bunu kabul
etmemiz mümkün değildir. Türkiye’de düşünce özgürlüğü var, düşüncesinden ötürü
-masumiyet karinesi gibi evrensel bir hukuk normu da ortadayken- peşinen hiç
kimsenin hiç kimseyi “terörist” diye iddia etmez, yaftalama hakkı yoktur,
olamaz, olmayacaktır; buna seyirci de kalmayacağız, göz de yummayacağız, yargı
var. (CHP sıralarından alkışlar) 
Anayasa
Mahkemesiyle ilgili de şunu söyleyelim: Biz Anayasa Mahkemesinin kimi
kararlarını eleştirdik, herkesin de eleştirme hakkı var ama biz, hiçbir zaman
Anayasa Mahkemesi kararı için “Saygı da duymuyorum, uymuyorum da.” demedik.
Bunu diyen de Sayın Cumhurbaşkanıdır. Yargı kararlarının sorgulanmasıyla ilgili
bir ahlaki, bir etik durumu tartışacaksak önce “Karara uymuyorum, saygı da
duymuyorum.” diyen Recep Tayyip Erdoğan üzerinden bu tartışmayı yürütürsek daha
yararlı bir iş yapmış oluruz.
Teşekkür
ederim. (CHP sıralarından alkışlar) 
MEHMET
MUŞ (İstanbul) – Sayın Başkan, bize yine açık sataşmada bulundu…
ENGİN
ALTAY (İstanbul) – Evet, sataşma…
BAŞKAN
– Buyurun Sayın Muş.
MEHMET
MUŞ (İstanbul) – Sayın Altay, kendini frenleyemiyor bugün. 
ENGİN
ALTAY (İstanbul) – Bir dakika… Ne demek? Nasıl bir üslup bu ya!
BAŞKAN
– Sayın Muş, lütfen…
Değerli
milletvekilleri, Sayın Grup Başkan Vekilleri, nezaketi korumak asıldır, rica
ediyorum sizlerden, herkesten.
MEHMET
MUŞ (İstanbul) – Mutlaka.
ENGİN
ALTAY (İstanbul) – Peşinen sataşmadan söz istiyorum, peşinen.
BAŞKAN
– Bakın, önemli bir görüşme yürütüyoruz, çok sayıda da konuşmacımız var ama
tartışmaları birbiri ardına devam ettirmek de yanlış bir usul. Ben şimdi, söz
keserek ara vermek de istemiyorum ama sizler gibi tecrübeli Grup Başkan
Vekillerinin tartışmayı bir noktada bitirmesini de bekliyorum. 
Buyurun
Sayın Muş.
12.- İstanbul Milletvekili Mehmet Muş’un, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; burada ortaya attığınız
iddiaları çıkaracaksınız. Valilere talimat verilmiş, kaymakamlara talimat
verilmiş; burada herhangi bir işlem yapılmayacakmış! (CHP sıralarından
gürültüler) 
AHMET
ÖNAL (Kırıkkale) – Evet, aynen öyle oldu.
ALİ
ŞEKER (İstanbul) – Kamyonlarla silah dağıttınız.
BAŞKAN
– Değerli arkadaşlar, lütfen…
MEHMET
MUŞ (İstanbul) – Sayın Altay, çıkarın bu talimatları, alın bu talimatları;
gidin cumhuriyet başsavcılığına suç duyurusunda bulunun. Niye yapmıyorsunuz
bunu? Niye yapmıyorsunuz bunu?
ALİ
MAHİR BAŞARIR (Mersin) – Hangi savcıya?
ALİ
ŞEKER (İstanbul) – Kamyonlarla keleşler dağıttınız. Kamyonlarla silah
dağıttınız.
MEHMET
MUŞ (İstanbul) – İkinci konu şudur: Sayın Altay, biz buraya müdahale ediyorken
Genel Başkanınız “oradaki arkadaşlar” diye bahsediyordu onlardan. “Arkadaşlar…”
Nasıl bir arkadaşlıksa bu, onu da anlayabilmiş değiliz. 
Bir
diğeri şudur: Israrla “Milletin yarısını terörist ilan ettiniz.” diyor. “Ya,
biz öyle bir şey söylemedik, böyle bir şey olamaz.” diyoruz, zorla millete bunu
yaftalamaya çalışıyorlar, bundan vazgeçin arkadaşlar. Terör örgütleri belli,
bunlar tanımlanmış, kanunlarla çizilmiş ama siz işinize gelmeyince “Toplumun
yarısını terörist ilan ettiler…” Hangi ifademiz, hangi beyanımız, nerede böyle
bir şey söylemişiz…
(Mikrofon
otomatik cihaz tarafından kapatıldı) 
BAŞKAN
– Buyurun. 
FATMA
KURTULAN (Mersin) – Davası olmayan yok, yargılanmayan hiç kimse yok. Yüzde 70…
MEHMET
MUŞ (İstanbul) – …böyle bir şey olmamasına rağmen, manipüle etmek, işlerine
geldiği gibi… Ama şunu söyleyeyim size, işlerine geldiği gibi konuşuyorlar.
Doğru, Türkiye'nin bir terörle mücadelesi vardır; PKK bunlardan bir tanesidir,
DHKP-C bunlardan bir tanesidir, FETÖ bunlardan bir tanesidir.
FATMA
KURTULAN (Mersin) – AKP’nin yurttaşla mücadelesi var. 
MEHMET
MUŞ (İstanbul) – Kanunlarda diğerleri vardır, ilgili yasalarımıza göre ilan
edilenler vardır. Türkiye'nin bununla bir mücadelesi vardır fakat siz bu işi
örgütlerden alıp başka tarafa çekmeye çalışırsanız, kendinize meşru bir alan ve
zemin oluşturamazsınız, bundan vazgeçeceksiniz. 
BAŞKAN
– Tamamlayın Sayın Muş. 
MEHMET
MUŞ (İstanbul) – Bizim, terör örgütlerinin yanında, onlara destek verenlere
karşı da mücadele edeceğimizi herkes biliyor…
FATMA
KURTULAN (Mersin) – Muhalefeti karalamaktan vazgeçin Sayın Muş! Muhalefeti
karalamayın.
MEHMET
MUŞ (İstanbul) – …buradan da vazgeçmeyeceğiz, vazgeçemeyiz; bu, bizim anayasal
sorumluluğumuzdur, kendimizle mi mücadele edeceğiz? (AK PARTİ sıralarından
alkışlar)
BAŞKAN
– Sayın Altay, sizden bir ricam, lütfen bir başka tartışma doğurmadan konuyu
bitirelim, yoksa ara vermek zorunda kalacağım değerli arkadaşlar. 
OYA
ERONAT (Diyarbakır) – “Terörist” lafından niye rahatsız oluyorsun, terörist misin
sen? Niye savunuyorsun? 
BAŞKAN
– Sayın Eronat, lütfen… 
Değerli
arkadaşlar sükûnetli olalım lütfen. 
13.- İstanbul Milletvekili Engin Altay’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Şimdi, siyasette gaz-fren-debriyaj -şimdi debriyajın
olmadığı arabalar da var ama- lazımdır Sayın Mehmet Muş. Fren pedalını unutma
işi sizde çok sık nüksediyor. 
Bakın,
herkes dinlesin, lütfen, rica ediyorum. Şimdi, Cumhurbaşkanı Erdoğan, çözüm
sürecinde valilere “Baskı yapmayın.” talimatı verdiklerini ve bunun terör
örgütü tarafından istismar edildiğini söyledi. 
OYA
ERONAT (Diyarbakır) – Kötü mü yaptık? İyi yaptık!
ENGİN
ALTAY (İstanbul) – Tabii, tabii, iyi yaptı, çok iyi yaptı! Çok iyi yaptı!
BAŞKAN
– Sayın Eronat…
OYA
ERONAT (Diyarbakır) – İyi yaptık, savunabilirim ben.
ENGİN
ALTAY (İstanbul) – Sayın Eronat, acınızı anlıyorum…
OYA
ERONAT (Diyarbakır) – Hayır, acıyla alakası yok! Acıyla alakası yok!
ENGİN
ALTAY (İstanbul) – …acınızı gelin bu kürsüde anlatın, biz de sizinle bir
ağlayalım ama durduğunuz yerden herkese laf atmayın lütfen. 
OYA
ERONAT (Diyarbakır) – Atarım, size ne!
BAŞKAN
– Sayın Altay, Sayın Eronat’a ben müdahale edeceğim…
ENGİN
ALTAY (İstanbul) – Acınızı anlıyorum, çıkın şu kürsüye, ben de sizinle bir
ağlayayım ama ayıp ediyorsunuz ya!
OYA
ERONAT (Diyarbakır) – Hiç ayıp etmiyorum, siz ediyorsunuz!
MEHMET
MUŞ (İstanbul) – Hanımefendiyle böyle konuşmayın…
BAŞKAN
– Sayın Eronat… Sayın Muş…
ENGİN
ALTAY (İstanbul) – Bırakın siz de ya! Milletvekili her şeyden önce ya!
MEHMET
MUŞ (İstanbul) – Sayın Altay…
BAŞKAN
– Sayın Muş…
ENGİN
ALTAY (İstanbul) – Acını anlıyorum diyorum ya! Nasıl istismar edersiniz ya! Bu
yaptığınızın adı kadın istismarıdır ya! 
BAŞKAN
– Sayın Altay…
ENGİN
ALTAY (İstanbul) – Sayın Başkan…
CEMAL
ENGİNYURT (Ordu) – Sayın Başkan, çok bağırıyor.
Bu
kadar bağırma.
BAŞKAN
– Sayın Altay, bir saniye…
ENGİN
ALTAY (İstanbul) – Şimdi, bir şeyi savunmak için milletin aklıyla alay etmemek
lazım. 
2014’ten
bahsediyorum, 2014’ten. Güvenlik kuvvetleri 290 adet operasyon ve müdahale
talebinde bulunmuş 2014’te. Sayın Erdoğan 290 talebin 282’sini reddetmiş; 3
tane Şırnak’ta, 3 tane Hakkâri’de, 2 tane de Tunceli’de operasyona izin vermiş.
Ben müteaddit defalar söyledim, buradan bir şey çıkarmak peşinde değilim. O
hendek-çukur siyaseti, hendek-çukur terörü, ikisi de var. Sadece çukur ve
hendek terörü yok. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Altay, konuşmalara devam edelim. 
ENGİN
ALTAY (İstanbul) – Türkiye’de o dönem hem hendek-çukur terörü var hem
hendek-çukur siyaseti var. Orada “Terörle etkin mücadele etmesin.” diyen,
devletin terörle etkin mücadelesine karşı bir CHP’li bulamazsınız. Ama biz
başından beri şunu söylüyoruz: Sivil kayba asla tahammülümüz yok. Bölgede terör
örgütü yoğunluklu diye “Arada birkaç sivil de ölürse ölsün, ne olur?” diyen
kafayı doğru kafa, sağlıklı kafa görmüyoruz, bunu da belirtelim. (CHP
sıralarından alkışlar) 
BAŞKAN
– Peki.
MEHMET
MUŞ (İstanbul) – Sayın Başkan, şunu söyleyeyim: Operasyon kararının ilgili…
ENGİN
ALTAY (İstanbul) – Ara verdir Sayın Başkan ya.
BAŞKAN
– Sayın Muş…
OYA
ERONAT (Diyarbakır) – Sayın Başkan, iki cümle söylemek istiyorum.
BAŞKAN
– Sayın Eronat, lütfen…
OYA
ERONAT (Diyarbakır) – Sataşma oldu ama. 
BAŞKAN
– Sayın Eronat, lütfen… Bakın, Grup Başkan Vekilleri söz talep ediyor. 
Buyurun.

MEHMET
MUŞ (İstanbul) – Sayın Başkan, bugün bile, şu an bile yüzlerce operasyon
yapılıyor, değil mi?
BAŞKAN
– Kayıtlara geçmesi açısından mı söylüyorsunuz efendim? 
Buyurun.

MEHMET
MUŞ (İstanbul) – Silahlı Kuvvetler, Jandarması, Sahil Güvenliği, bunlar ülkenin
huzur ve refahı için kanunlarda tanımlanan görevleri yerine getirmek üzere
operasyon yapıyorlar, çalışma yürütüyorlar dağlarda, bayırda, kırda, şehirlerin
farklı yerlerinde vatandaşın can ve mal güvenliğini korumak için. Her operasyon
yapacak olan, devletin başından operasyon izni mi alıyor? İlgili amirler orada,
ilgili izinler veriliyor. 
ENGİN
ALTAY (İstanbul) – Yapma ya…
MEHMET
MUŞ (İstanbul) – Sayın Altay, bilmeniz gereken bu.
ENGİN
ALTAY (İstanbul) – Allah’tan kork Mehmet Muş, Allah’tan kork. Hadi bizden
utanmıyorsun, Allah’tan kork ya!
BAŞKAN
– Peki, teşekkür ederim Sayın Grup Başkan Vekilleri. 
İBRAHİM
ÖZDEN KABOĞLU (İstanbul) – Sayın Başkan, sataşmadan söz istiyorum. 
TURAN
AYDOĞAN (İstanbul) – Sayın Başkan, Kaboğlu’na sataşma var.
ALİ
ŞEKER (İstanbul) – Sataşma var Sayın Başkan. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı Tezkeresi
(3/871), 6085 Sayılı Sayıştay Kanunu Uyarınca Hazırlanan 2018 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Değerli arkadaşlar, Milliyetçi Hareket Partisi adına Kütahya Milletvekilimiz
Sayın Ahmet Erbaş’a söz veriyorum.
Buyurun
Sayın Erbaş. (MHP sıralarından alkışlar) 
Süreniz
dokuz dakika Sayın Erbaş. 
MHP
GRUBU ADINA AHMET ERBAŞ (Kütahya) – Sayın Başkan, değerli milletvekilleri;
Kültür ve Turizm Bakanlığı ile Radyo ve Televizyon Üst Kurulu bütçeleri üzerine
Milliyetçi Hareket Partisi Grubu adına söz almış bulunmaktayım. Gazi Meclisi
saygıyla selamlıyorum. 
Cumhurbaşkanlığı
hükûmet sistemine geçtikten sonra, Kültür ve Turizm Bakanlığının teşkilat
yapısında değişikliğe gidilmiş; bununla birlikte, TİKA, Yurtdışı Türkler ve
Akraba Topluluklar Başkanlığı, Vakıflar Genel Müdürlüğü ve Yunus Emre
Enstitüsüyle birlikte artık sadece turizm ve kültür alanında değil, kamu
diplomasisi alanında da önemli bir Bakanlık hâline gelmiştir. Bakanlık, hem
yurt içi hem de yurt dışı faaliyetlerinde çok önemli bir pozisyonda
bulunmaktadır. 
Dünya
Turizm Örgütünün verilerine göre, geçen yıl ocak-eylül ayları arasında ülkemizi
37,1 milyon turist ziyaret etmiş, yine 2019 yılının aynı döneminde ise bu rakam
41 milyon 600 bine ulaşmıştır; hedefimiz 50 milyondur. Dünyada en fazla turist
çeken 6’ncı ülke, en çok turizm geliri elde eden 14’üncü ülkeyiz. Buradaki
hedefimiz ilk 6 arasına girmektir.
Turizmde
millîleşmek çok önemlidir. Turizm, gelecek nesillere kültürümüzü aktarmak ve
kendimizi başka ülkelere, başka kültürlere anlatmak için en önemli güçtür.
Gençlerimizin müze kültürünün oluşmasında sadece deniz, kum, güneş üçlüsü
olarak değil, kültür turizmi, şehir turizmi olarak da ülkesini tanıması
gerekmektedir. Ayrıca, Türk vatandaşlarının yararlandığı Müze Kart’a herhangi
bir zam yapılmadığı için Kültür ve Turizm Bakanımıza teşekkür ediyorum. Millî
Saraylar da Müze Kart kapsamına alınıyor. Bunlar millî kültür açısından çok
önemlidir. 
Bunun
yanında, arkeolojik kazıların on iki aya çıkarılması takdir edilecek bir
düzenleme olmuştur. Kazıların millîleşmesi ve kendi üniversitelerimiz
tarafından yapılması çok önemlidir. 
Kış
turizmi, şehir turizmi, sağlık turizmi ve gastronomi turizmini artırmalıyız. 
Sayın
Bakanım, buradan size bir teklifim olacak. Kütahya’da her şeyimiz
özelleştirildi, 1923’ten 2004 yılına kadar Türkiye Cumhuriyeti adına ne kadar
tesis yapıldıysa büyük bir kısmı özelleştirildi. Ben burada doğruyu ve yanlışı
tartışmıyorum. Kütahya, seracılık yapmak istiyor. Kütahya, sanayiyle uğraşmak
istiyor. Kütahya, turizm alanında büyümek istiyor çünkü dünyanın ilk borsası
kabul edilen Aizanoi Antik Kenti, muhteşem doğasıyla Murat Dağı, Kurtuluş
Savaşı’nın en önemli cephesi Dumlupınar, Osmanlı Devleti’nin kurulduğu Domaniç,
Ulu Cami’miz, Şaphane Kocaseyfullah Camimiz ile sıcak sularımızın, şifalı
termal kaplıcalarımızın hepsi Kütahya’dadır. Sağlık turizmi alanında çalışmalar
yapmak istiyoruz. Turizm bölgesi olan Yoncalı’da 220 yataklı fizik tedavi
hastanemiz bilinmeyen bir el tarafından önce 100 yataklı hastane olarak
değiştirilmiş, şimdi de personel sayısı azaltılmaktadır. Burayı sadece hastane
olarak görmeyin. İlimizde turizm bölgesi olan Yoncalı’da turizm alanında
faaliyet gösteren oteller ve yapılacak oteller var. Buranın en önemli kısmı,
otellerin, satış ve pazarlama sırasında burayı referans olarak göstermesidir. 
Sıcak
suyumuz hemen hemen bütün ilçelerimizde var. Ben Sayın Turizm Bakanımıza
sesleniyorum, teklifim şudur: 3 Aralık’ta Dünya Engelliler Günü nedeniyle
hepimiz konuştuk, mesajlar yayınladık. Bütün otellerde, ruhsat alabilmek için,
engellilere hizmet eden odalar olmak zorunda ancak hemen hemen hepsi sembolik
durumdadır. Sadece onlara özel yapılmış bir otel yoktur. Gelin, her yerinden
termal su fışkıran Kütahya’ya sadece engelliler için bir uygulama oteli
yapalım. Aynı zamanda burası staj merkezi olsun, Türkiye’de ilk defa. 
Başka
bir önerim de şudur: Her şehrin gastronomik dokusuna uygun, Bakanlığınızca
yapılmış lezzet merkezleri oluşturalım. Bu, tüm şehirlerimiz için yapılmalıdır.
Eskişehir’de çiğ böreği, Afyon’da kaymağı, Bursa’da iskenderi, İzmir’de
kumruyu, Kütahya’da küp kebabı, sini mantısını, cimciği ve kızılcık tarhanasını
tanıtsak, gastronomik tüm ürünleri, yemek kültürünü sergilesek, belediyelerle
ortak bir çalışma yürüterek belediyenin gastronomi mekanları açmasını zorunlu
hâle getirsek; böylece şehirlerimizde yemekleri ve tüm kültürleriyle yerli ve
yabancı turistleri ağırlamış oluruz. 
Her
yerde söylüyoruz, kuruluşun ve kurtuluşun şehri Kütahya’dır. Şehrimize kuruluş
ve kurtuluş müzesi kuralım. Tarihimizden ders almazsak geleceğe nasıl yön
verebiliriz? 
Sayın
Başkanım, değerli milletvekilleri; RTÜK’le ilgili değerlendirmelerde bulunmak
istiyorum. Anayasa gereği, radyo ve televizyon faaliyetlerini düzenlemek ve
denetlemek amacıyla 1994 yılında kurulan RTÜK, bugünkü yapısına 6112 sayılı
Kanun’la kavuşmuştur. Üyeleri Türkiye Büyük Millet Meclisi tarafından seçilen
Üst Kurul, idari ve mali özerkliğe sahiptir ve hâlen 676 personelle hizmet
vermektedir. Ülkemizde toplamda 1.780 radyo ve televizyon yayını bulunmaktadır.
Lisans ücretleri, 6112 sayılı Kanun’un 42'nci maddesinde yapılan bir değişiklikle
daha önce altı ayda eşit taksitler hâlinde tahsil edilirken on yıl vadeli
olarak alınmaya başlatılmış, bu nedenle Üst Kurul gelirlerinde önemli bir düşüş
olmuştur.
Sayın
Başkanım, değerli milletvekilleri; RTÜK, çoğu yurt dışı kaynaklı terör örgütü
desteğiyle yapılan Türkiye aleyhindeki yayınlarla da yoğun bir şekilde mücadele
etmektedir. Bu yayınlar, en son kahraman Türk Silahlı Kuvvetlerimizin Suriye
sınırında gerçekleştirdiği Barış Pınarı Harekâtı sırasında yoğun olarak dikkat
çekmiştir. 
RTÜK
için bütçeden daha önemli olduğunu düşündüğüm bazı konulara değinmek istiyorum.
Buradan senaristlere, yapımcılara, özel radyoculara, dizi, film sektörüne
sesleniyorum: Bizim kültürümüz Kutup Yıldızı’dır, bizim kültürümüzü kuyruklu
yıldız zannedip yanıp sönen meteorlarla karıştırmayın. Bizler sizler için
elimizden geleni yapalım, telif haklarınız için çalışmalar yapalım, 1’inci
yıldan sonra tekrarı yayınlanan dizileriniz, filmleriniz için set
çalışanlarınıza kadar telif haklarınızı almanız için mücadele edelim, dizi
sürelerinin kısaltılmasıyla ilgili mutlaka çalışma yapalım, yapımcıların
haklarını gözetelim, sinema işletmecilerinin ve yapımcıların sektörde
tekelleşmesini önleyelim, radyo çalışanlarının medya mensubu olmalarına rağmen
sarı basın kartı almaları için uğraşalım ama sizler de kültürümüzü doğru
yansıtın, aile yapımızı bozmayın. Dünyanın her yerinde yarışma programları var.
Bizim ülkemizdeki kadar seviyesiz programlara denk geldiniz mi? “Kaynana,
gelin, damat, evlilik, şaklabanlık, aile kavgaları, aşçılık” adları altında
yapılan yarışmalarda hakaretler ediliyor. Rating için değer mi? Eski Türk
filmlerinde zengin kız, fakir oğlan ya da tam tersi olurdu, ne olursa olsun
edep, terbiye olurdu, aile bağlarının önemi anlatılırdı, mahalle kültürüne
atıfta bulunulur, derdi olana komşular koşardı “Çocuklar yanlışa düşmesin,
başına bir şey gelmesin.” diye onları koruyan kollayan esnaf figürleri olurdu.
Ne oldu bize? İhanet, yapay bir kültür, yozlaşmış bir ahlak yapısı, bilgisayar
oyunu oynar gibi cinayet işleyen bir toplum, her gün kadın cinayeti, her gün
çocuk istismarı, saygısızlığı, edepsizliği özgürlük sayan bir güruh oluştu,
kendi kültürüne yabancı bir gençlik oluştu. Dizilerde, filmlerde
anlatılanlarla, tuhaf senaryolarla Türk milletinin yanlış bir yöne doğru
ilerletilmek istendiğini düşünüyorum, DNA’mızla oynandığını düşünüyorum.
Dünyanın
en zengin ülkesi olsak ne olur? Memuruna, öğretmenine, doktoruna, polisine,
siyasetçisine güvenilmeyecekse ne bütçenin bir önemi kalır ne de yaptığımız
siyasetin. Bizim işimiz, temiz ahlak sahibi nesiller yetiştirmek olmalıdır.
Önceliğimiz insandan maddeye kaydı, gönül ve zihin medeniyetleri kurmalıyız. Bu
konuda derneklere, vakıflara ve sivil toplum kuruluşlarına çok görev
düşmektedir. Ülkü Ocakları Eğitim ve Kültür Vakfı, bu konuda önemli çalışmalar
yapmaktadır, çocuklar için Dede Korkut, Kutadgu Bilig, Nutuk kitaplarını
yayımlamıştır, tarihî eserlerimizi, kişiliklerimizi çocuklarımıza
aktarmaktadır. Ayrıca, Türk Kültürünü Araştırma Enstitüsü de bu konuda ciddi
faaliyetler yürütmektedir.
Türk
yazarları ve tiyatro eserlerini, yerli dizilere teşviki destekliyoruz. Dizi ve
filmlerde Türk mutfağına destek verelim, yöresel güzelliklerimizi çekimlerde
kullanalım; kültür budur. En çok ihraç ettiğimiz şey dizilerimizdir, dizilerimizde
bu kültür faaliyetlerini destekleyelim. Kültür ve Turizm Bakanlığının en önemli
görevi, bünyesinde barındırdığı tüm kurum ve kurullarla kültürümüzü muhafaza etmek
ve kültürümüzü anlatmak olmalıdır.
Bu
arada, Uluslararası Emmy Ödüllerinde en iyi erkek oyuncu ödülünü alarak bizleri
gururlandıran sanatçımız Sayın Haluk Bilginer'i de bir kez daha bu kürsüden
tebrik ediyor, başarılarının devamını diliyorum.
Bu
duygu ve düşüncelerle konuşmama son verirken 2020 yılı bütçesinin Türk
milletine hayırlı olmasını temenni eder, Gazi Meclisi saygıyla selamlarım. (MHP
sıralarından alkışlar) 
BAŞKAN
– Söz sırası Ankara Milletvekilimiz Sayın Erkan Haberal’da. 
Süreniz
dokuz dakika Sayın Haberal. (MHP ve İYİ PARTİ sıralarından alkışlar)
MHP
GRUBU ADINA ERKAN HABERAL (Ankara) – Sayın Başkanım, değerli milletvekilleri;
konuşmama Mustafa Kemal Atatürk’ün “Türkiye Cumhuriyeti'nin temeli kültürdür.”
sözüyle başlamak isterim. Unutmayalım ki hiçbir kültür, sanatsız ve sanatçısız
inşa edilemez. İşte onun için, sanat, insanların evrensel dili olmuş,
toplumlara renk, ahenk ve sinerji katmıştır. Uzun dönem Türk tarihi ve
nihayetinde Osmanlı tarihine bakıldığı zaman, bilimsel alandaki en başarılı
dönemlerin sanatsal alanda da en başarılı dönemlere denk geldiği görülecektir.
Sanat ve bilim birbirini tetikleyen ve güç veren iki temel öge olarak
tarihimizde eş zamanlı olarak ilerleme kaydetmiştir. 
Günümüzde,
745 yılından 840 yılına kadar varlık gösteren Uygurların yerleşik hayata
geçmeleriyle sanat alanında birçok gelişme sağladıkları bilinmektedir. Türk
tiyatrosunun temeli orta oyunu bu dönemde başlamış ve günümüze kadar gelmiştir.
Yine pandomimin ortaya çıkışı Uygur kültürünün eseridir. Örgün eğitim ve
kütüphaneler yine Uygurlardan günümüze gelmiş kültür kaynaklarımızdandır. 
Osmanlı
sanatı, imparatorluk ihtişamı içinde o atmosfere paralel eserler ortaya koymuş,
sanatın tüm dallarında kendine has değerler içerisinde etkisini göstermiştir.
Avrupa ordularının askerî bando geleneğini Osmanlı’dan alması bir tesadüf
değildir. Şüphesiz bu toplumsal gelişimlerin özünde sultanların sanat aşkı,
sanatçı yönleri ve sanata teşvikleri büyük bir önem taşımaktadır. Öyle ki IV.
Murat’ın 15’e yakın söz ve bestesi vardır ve yine hatırlatmak isterim ki III.
Selim’in buyruğuyla 1797 yılı Aralık ayında Topkapı Sarayı’nda ilk opera
temsili gerçekleşmiştir. II. Mahmut’un şairliği ve ney üflemesi ve sözleri
kendisine ait olan, günümüze kadar ulaşan “Hicaz Kalender” adlı eseri çok
ünlüdür. Abdülmecit’in 1858 yılında Dolmabahçe Sarayı’nın yakınında yaptırdığı
Saray Tiyatrosu’nu, 1860 yılında inşa edilen Gedikpaşa Tiyatrosu ve 1885
yılında Abdülhamit’in Yıldız Sarayı bahçesine yaptırdığı tiyatro izlemiştir.
Sultan Abdülhamit’in ilgi alanı musikidir. Birkaç çalgı aletini çalabilme
yeteneği dışında, nota bilgisi de oldukça iyidir. Buna paralel olarak, Yıldız
Sarayı’ndaki sahnede Batı’nın büyük bestekârlarını, sanatçılarını ve
operetlerini misafir etmiştir. Bu vesileyle, 1920 yılında sahneye ilk çıkan,
ilk Türk Müslüman kadın sanatçı Afife Jale ve çağdaş tiyatronun öncüsü Muhsin
Ertuğrul’u saygıyla anmamız gerekir. 
Sayın
milletvekilleri, bu tarihsel bilgileri tekrar etme sebebim dünü hatırlamak ve
bugün sanat alanında nerede olduğumuzu bilme gayesindendir. Günümüzde ne yazık
ki tarihimizle tezat olarak, sanatla yaşayan ve yoğrulan bir toplum değiliz.
Sanata ve sanatçıya at gözlükleriyle bakma huyundan bir türlü kurtulamıyoruz.
Eğitim sistemimiz maalesef, sanatı yeterince öğretir ve destekler seviyede
değil. Farklı fikirleri ve yetenekleri olan çocukların düşünceleri ve arzuları
aile, toplum ve televizyon iş birliğiyle köreltiliyor. 
Ne
yazık ki sanatçı olmak, ülkemizde hâlen çeşitli riskler taşımaya devam ediyor.
“Ancak şöyle yazarsan, böyle çizersen, benim sevdiğim gibi icra edersen sanat
olur.” düşüncesiyle birçok yeteneğin önü kesilmiş oluyor. Bunlara uymayan,
özgürce işini yapan sanatçılarımız ise sansüre uğramak ve dahası, eleştiri
lincine maruz kalmak gibi tehlikelerle karşı karşıya kalıyor. Popülerlik ve
meşhurluk peşinde koşan sözde sanat icracıları ise “sanatçı” diye sunuluyor. 
Gelir
seviyesindeki yetersizlik yüzünden sanatsal aktiviteler insanların çoğuna
pahalı gelmekte. Burada bir öz eleştiri yaparsak sanata erişmede kolaylıkların
devlet ve özel sektörle el ele yapılması ve sanata, devletin çok daha fazla
destek vermesi gerekiyor. Kültür ve sanat alanında yapılan yatırımların turizm
bölgeleri ve büyük şehirlerle sınırlı kalmaması öncelik olmalı. Neden her ilde
en az bir tane özel tiyatromuz olmasın? Bakanlığımızın özel tiyatrolara verdiği
desteği yadsıyamaz, yok sayamayız. Fakat 261 özel tiyatroya sağlanan 5-6
milyonluk desteğin yaraya merhem olmayacağı bütün açıklığıyla ortadadır.
Sanatçı geçinen insanların aylık gelirleri devasa rakamlara denk gelirken
250-300 özel tiyatroya yapılan desteğin ise o meşhurların yıllık kazancının
bölünmüş hâli olduğunu da unutmayalım. Tiyatroların üzerindeki ekonomik yükü ne
kadar azaltırsak sanatsal üretimin de o kadar artacağını unutmayalım. Dünyada
özel tiyatroların gelirinin yüzde 20’sini bilet gelirinin oluşturduğu, geriye kalan
yüzde 80’inin ağırlıklı olarak devlet, yerel yönetimler ve özel sektör
sponsorluğunda olduğu iyi gözlemlenmelidir. 
Sayın
milletvekilleri, bu tavsiye niteliğindeki değerlendirmelerim özel tiyatroların
desteklenmesinin teşvik edilmesiyle sınırlıdır. Takdir edersiniz ki devlet
tiyatrolarımızın geldiği noktayı, takdire şayan eserlerini, yarattıkları
sinerjiyi ve verdikleri hizmeti yok sayamayız. Her sene eşsiz eserler ortaya
koyan Devlet Tiyatrolarımızın Genel Müdürü Mustafa Kurt Bey’in şahsında bütün
sanatçılarımıza teşekkürü bir Türk vatandaşı olarak borç bilirim. 
Gönlümüz
ister ki resmî olarak 70’inci kuruluş yıl dönümünü kutlayan Devlet
Tiyatrolarına ve yine 70’inci yılını kutlayan Devlet Opera ve Balesine 70’inci
yıllarında 70 kadro verelim. Yine gönlümüz ister ki sanatçılarımız,
desteklendiğinde neler yapabileceğini ispatlamışken özel tiyatro sanatçılarına
ve sahnelerine de aynı desteği verelim. Tiyatro ve opera sanatçılarımız dünyada
en güzel iltifatlara mazhar olabiliyorlarsa kurumsal yapımızın da bu
iltifatlara ortak olmasını el birliğiyle sağlamalıyız. Bu arzuyu nihayete
erdirmenin ilk yolu ve yöntemi özel tiyatroları destekleyip her ile yayarak
toplumla bütünleşmesini sağlamak ve sanatçıyı özgür bırakmakla başlar.
Bırakalım sanatçılar eleştirsin, bırakalım sanatçılar ağlatsın, bırakalım
sanatçılar üretsin, bırakalım sanatçılar güldürsün. Gülmek iki insan arasındaki
en kısa mesafedir. Allah tüm insanlara aynı dilde gülme yeteneğini vermiştir.
Gülmek aynı zamanda gerçeğin beratıdır. Nietzsche “Bir kahkahanın eşlik
etmediği her gerçeği sahte saymalıyız.” demiştir. Gülmesini bilmeyen ağlamasını
da bilmez. Gülmek ve ağlamak insanların özgürlük alanı ve silahıdır.
Sanatçılarımızın bize bu özgürlük alanımızı hatırlatmasını lütfen, hep beraber
teşvik edelim. 
Sayın
milletvekilleri, Türk operası bir dünya markası olabilir. Dünya markası olmuş
opera sanatçılarımız vardır ki Sayın Genel Müdür bunun en güzel
örneklerindendir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Haberal.
ERKAN
HABERAL (Devamla) – Teşekkür ederim Sayın Başkanım.
Dünyanın
çoğu ülkesinde sadece 1 opera varken ülkemizde tam 6 adet opera vardır. Bu
potansiyeli çok akıllıca değerlendirip özellikle konservatuvarlardan
yetiştirdiğimiz gençlerimizin önünü açarak, boş kadroları da doldurarak,
başarılı sanatçılarımızın tecrübelerini aktararak bir dünya markası olmamız
kaçınılmaz hâle gelecektir. Devletimiz son yıllarda verdiği destekle
sanatçılarımızın ve sanat kurumlarımızın nasıl başarılı olacağının farkına
varmıştır. Taksim’de inşası devam eden opera binası bizim için bir mutluluk ve
gurur kaynağıdır. Tabii ki doğal olarak, bir Ankara Milletvekili, bir başkentli
olarak Ankara’ya da dünyanın gıpta edeceği bir opera binası yapılması
arzusundayım. Mevcut tarihî bina Türk sanat ve musiki müzesi olarak
değerlendirilip yeni bir muhteşem opera binasıyla tüm dünyaya Ankara’dan
açılabilir. 
Sözlerime
son verirken tüm sanatçılarımızı, sanat severlerimizi ve Gazi Meclisimizin siz
sayın üyelerini saygıyla selamlıyorum efendim.
Teşekkür
ediyorum. (MHP, AK PARTİ ve İYİ PARTİ sıralarından alkışlar)
BAŞKAN
– Söz sırası, İstanbul Milletvekilimiz Sayın Cemal Çetin’de. (MHP sıralarından
alkışlar)
Süreniz
dokuz dakika Sayın Çetin.
MHP
GRUBU ADINA CEMAL ÇETİN (İstanbul) – Sayın Başkan, değerli milletvekilleri;
Vakıflar Genel Müdürlüğü, Türk İşbirliği ve Koordinasyon Ajansı Başkanlığı ve
Yurtdışı Türkler ve Akraba Topluluklar Başkanlığı bütçeleri üzerine Milliyetçi
Hareket Partisi adına söz almış bulunuyorum. Bu vesileyle Genel Kurulu en derin
saygılarımla selamlıyorum.
Vakıflar,
Türk milletinin yüzlerce yıllık medeniyet tasavvurundan süzülüp gelmiş ve büyük
bir coğrafyada etkisini hâlen sürdüren güçlü ve köklü kurumlardır ve kültürel
kimliğimizin en önemli yapı taşlarındandır. Vakıflarımızın hukuk düzenimize,
geleneklerimize ve kamu nizamına uygun faaliyetler yürütmek kaydıyla toplum
hayatında etkin rol üstlenmeleri ana hedefleri olmalıdır. Vakıfların gelişmesi
ve toplum hayatında ön plana çıkması sağlanarak; toplumsal ihtiyaçların daha
iyi karşılanması ve kamuoyu denetiminin etkinleştirilmesi temin edilmelidir.
Kültürel mirasımız olan eserlere sahip çıkılması, restorasyon ve bakımlarının
yapılması elbette takdir edilecek çalışmalardır. Medeniyetler beşiği olan
ülkemizde tüm tarihî dokuların korunması, özen ve titizlik isteyen, uzmanlık
gerektiren bir görevdir. Bu eserlerin restorasyon ve bakımları, işinin ehli
kişilerce tarihî dokuları bozulmadan yapılmalı ve rant merkezleri hâline
getirilmemelidir. Ayrıca Türk mimarisinin, musikisinin, tiyatrosunun,
sinemasının, edebiyatının, mutfağının korunması ve geliştirilmesi bir devlet
politikası hâline getirilmelidir. 
Değerli
milletvekilleri, TİKA, kurulduğu 1992 yılından bu yana Türk Cumhuriyetlerinin
kalkınma çabasına destek olmak üzere önemli projeleri hayata geçirmiştir. TİKA
faaliyetleri devletimizin siyasi, diplomatik ve ekonomik açılımları için son
derece önemlidir. TİKA, iktisadi, ticari, teknik, sosyal, kültürel ve eğitim
alanlarında sürdürdüğü proje, program ve faaliyetler aracılığıyla faaliyet
gösterdiği ülkelerle olan ilişkilerimizi geliştirmeyi hedeflemektedir, ayrıca,
buralarda yapılacak katkı ve yardımları organize etmekte, bu amaçla gerekli
koordinasyonu sağlamak üzere diğer kurum ve kuruluşlarla iş birliği içerisinde
projeler yürütmektedir. TİKA, bugüne kadar yürüttüğü faaliyetlerle Türk varlığı
ve eserlerinin bulunduğu ülkelerde kültürel kimliğimizin ve varlığımızın
korunmasına yönelik başarılı işlere imza atmıştır ve bu konuda yeni projeler
üretmeye devam etmesi gerekmektedir. TİKA’nın imkânlarının görev alanına uygun
bir verimlilik çerçevesinde kullanılması için Türk dünyasına yönelik
faaliyetler öncelik taşımalıdır. Özellikle, Türkistan, Kafkasya, Balkanlar gibi
Türk kökenli bölgelerde daha çok irtibat ofisi açılmalı ve faaliyetleri yoğunlaştırılmalıdır.

Değerli
milletvekilleri, yurt dışında yaşayan vatandaşlarımızın sorunlarına çözüm
üretmek üzere, soydaş ve akraba topluluklarla ilişkileri güçlendirmek,
ekonomik, sosyal ve kültürel olarak daha yakın ilişkiler kurmak amacıyla
Yurtdışı Türkler ve Akraba Topluluklar Başkanlığı kurulmuştur. Bilindiği üzere,
dünyanın her yerinde milyonlarca vatandaşımız yaşamaktadır; ayrıca, tarihî ve
kültürel bağlarımızın olduğu büyük bir coğrafyada nüfusu 250 milyona varan
soydaş ve akraba topluluklarımız vardır; gerek başka ülkelerde yaşayan
vatandaşlarımızın gerekse soydaş ve akraba topluluklarımızın yegâne dayanağı
Türkiye Cumhuriyeti devletidir. Çalışmalarıyla gerek yurt dışında yaşayan
vatandaşlarımıza gerekse akraba topluluklarımıza daha yakın ilişkiler tesis
etmesi beklenen YTB görevini etkin bir şekilde yerine getirememektedir. Yurt
dışında yaşayan vatandaşlarımız tarafından YTB yeteri kadar tanınmamakta,
faaliyet alanları bilinmemektedir. YTB’nin varlığı ve işlerliği çok mühimdir.
Başkanlığın yurt dışı temsilcilikleriyle ilgili aksaklıklarının mutlaka
giderilmesi gerekmektedir. Uluslararası öğrencilere yönelik çalışmaların
yeniden ele alınması ve projelerin değerlendirilmesiyle ilgili esasların nesnel
kurallara bağlanması gerekmektedir. Diğer taraftan, kanaatimizce, nicelikten
çok niteliğe önem verilmesi yerinde olacaktır yani daha az sayıda öğrenci ancak
daha fazla imkân, ilgi ve takip faydalı olacaktır. Tabii ki sadece okurken
değil, mezun olduktan sonra da bu takip devam ettirilmelidir. 
Bilindiği
gibi, hain FETÖ mensupları ve sempatizanları ülkemizde her kurum ve kuruluşun
içerisine sızmışlar, hain planlarını hayata geçirmek için de sürekli irtibat
içinde çalışmışlardır. Aynı şekilde FETÖ mensupları yurt dışında, özellikle
Avrupa’da bu ülkelerin korumaları altında faaliyetlerini sürdürmektedir. TİKA
ve YTB’nin, daha çok yurt dışına yönelik faaliyetler yaptığı için, kadrolarında
hâlen FETÖ mensubu olup olmadığı sıkı bir şekilde kontrol edilmelidir. Gerek
yurt dışında yaşayan gerekse ülkemizden yurt dışına kaçan FETÖ mensupları, hem
kendi kuruluşlarının faaliyetlerini sürdürmektedir hem de bazı sivil toplum
kuruluşlarının içerisine sinsice sızmış olabilirler. Bu sebeple YTB ve TİKA’nın
özellikle yurt dışında hangi kuruluşlara destek verdiği ve sponsorluk yaptığı
iyi araştırılmalı, yurt dışından getirilen, burs verilen öğrencilerin FETÖ’yle
irtibatının olup olmadığı sıkı bir şekilde takip edilmelidir. 
Türkiye
dışındaki soydaş ve akraba topluluklarımızla uluslararası hukuk ve devletler
arası ilişkilere yön veren esaslar çerçevesinde yakından ilgilenilmeli ve
gerekli kurumsal iş birliği yapılanmaları öncelikle oluşturulmalıdır. Türk
dünyasına ilişkin olarak uygulanacak politikaların eş güdüm içinde ve bütüncül
bir anlayışla, köklü dostluklar ve kalıcı ittifaklar geliştirilmesine hizmet
edecek tarzda tanzim edilmesi gerekmektedir. Dış İşleri Komisyonuna bağlı
Yurtdışı Türkler ve Akraba Toplulukları Alt Komisyonunun oluşturulması önemli
bir adımdır ancak bu Alt Komisyonun mutlaka ana komisyon hâline getirilmesi
gerekmektedir. Milliyetçi Hareket Partisi olarak bu amaç gözetilerek tesis
edilecek dış Türkler bakanlığının gerekliliğini bir kez daha ifade etmek
isterim.
Millî
kimliğimizin vazgeçilmez ögesi olarak gördüğümüz Türkçenin doğru ve güzel
kullanımı bizim için son derece önem taşımaktadır. Dil, milleti millet yapan
temel unsurlardandır. Türkçenin uluslararası düzeyde bilim, sanat, ticaret ve
iletişim dili olarak kullanılabilmesi için çalışmalar yapılmalıdır. Türk devlet
ve topluluklarıyla işler; dilde, fikirde, işte birlik esasına
dayandırılmalıdır. Türk kültürünün çevre kültürler için cazibe merkezi hâline
getirilmesi sağlanmalı; Türk kültür ve sanatının yaşatılması, geliştirilmesi,
tanıtılması ve yaygınlaştırılması amacıyla millî kültür oluşturulmalıdır. Yurt
dışında Türkiye aleyhine yapılan lobi faaliyetlerine karşı tanıtımın
artırılması; bu tanıtımın sadece turizm kaynaklı değil, siyasi ve sosyal
alanlar itibarıyla da yapılması gerekmektedir. 
Sonuç
olarak, Türkiye Cumhuriyeti devletinin dış politikalarıyla uyum içinde atılacak
tüm adımlarda TİKA ve YTB’nin istihdam politikasını liyakati esas alan bir
anlayışla gerçekleştirecek eksik kadrolarının en kısa sürede tamamlanması
gerekmektedir. Bölgesel ve küresel liderlik hedefi olan Türkiye için TİKA ve
YTB bütçelerinin artırılması külfet olarak görülmemeli, atılması gereken
adımlar arasında öncelikli ve zorunlu olarak kabul edilmelidir; hem Türkiye
dışında yaşayan vatandaşlarımızın hem de soydaş ve akraba topluluklarının,
ayrıca uzanacak yardım elimizi bekleyen insanların talebi bu yöndedir.
Değerli
milletvekilleri, Türkiye’nin ve Türk milletinin çıkarları, huzur ve mutluluğu
bizim için tüm hesapların üzerindedir. “Önce ülkem ve milletim.” diyen, Türk
siyasetinin elli yıllık dev çınarı Milliyetçi Hareket Partisi, ülkesi ve
milleti için her türlü fedakârlığı yapmıştır ve yapmaktadır. Partimizin, yıkıcı
ve vurdumduymaz bir anlayış yerine, yapıcı ve koruyucu bir yaklaşımı
benimsediğini bir kez daha bu vesileyle hatırlatmak istiyorum. Davamız, bugün
her coğrafyada var olan Türk milletinin ve onun en güçlü organizasyonu olan
Türkiye Cumhuriyeti devletinin bekasını esas alır; bu konuda en ufak bir
tereddüt göstermeyiz, şüpheye düşmeyiz.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Çetin.
CEMAL
ÇETİN (Devamla) – Tereddüt eden ve şüpheye düşenleri de hoş görmeyiz. 
Sözlerime
burada son verirken, görüşülmekte olan 2020 yılı bütçesinin ülkemize ve
milletimize hayırlar getirmesini temenni ediyor, yüce heyetinizi saygılarımla
selamlıyorum. ( MHP sıralarından alkışlar)
BAŞKAN
– Milliyetçi Hareket Partisi adına son söz talebi Erzurum Milletvekilimiz Sayın
Kamil Aydın’a aittir. ( MHP sıralarından alkışlar)
Süreniz
on dakika Sayın Aydın.
MHP
GRUBU ADINA KAMİL AYDIN (Erzurum) – Sayın Başkan, değerli milletvekilleri;
Atatürk Kültür, Dil ve Tarih Yüksek Kurumu, Atatürk Araştırma Merkezi, Atatürk
Kültür Merkezi, Türk Dil Kurumu, Türk Tarih Kurumu ve Kapadokya Alan Başkanlığı
bütçeleri üzerinde Milliyetçi Hareket Partisi Grubu adına konuşmak üzere söz
almış bulunmaktayım. Yüce heyetinizi saygıyla selamlıyorum.
Sözlerime
başlarken “gül kokulu” cennetmekân şehitlerimizi rahmetle anmak istiyorum. 
Saygıdeğer
milletvekilleri, bir milletin ve onun kurumsal yapısı devletin, ilanihaye
hayatiyetini sürdürebilmesi için içeride ve dışarıda yeknesak bir siyasi
söyleme ve duruşa sahip olması gerekir. Bu da kısaca, bir milletin dünden
bugüne ve yarına yaşayıp yaşatarak kuşaktan kuşağa aktardığı siyasi, edebî,
tarihî, hukuki ve örfi tüm değerler manzumesi diye tanımlayabildiğimiz kültürel
dokusunu muhafaza edip dünya medeniyetine katkı sağlayıcı nitelikte tanıtımının
yapılmasını öngörmektedir. Bu değerler manzumesi içerisinde özellikle Türk
milletinin birlik ve bekasının güçlenmesini ve ebet müddet bir yapıya
bürünmesini sağlayan önemli unsurların başında dil birliği yani ortak dil
bilinci ve tarih şuuru gelmektedir. Diğer bir ifadeyle, bizi biz yapan
vazgeçilmez kültürel değerlerimiz arasında en önemlisi, ses bayrağımız
dediğimiz güzel Türkçemiz ve maziden atiye başı dik ve saygın bir biçimde
ulaşımımızı sağlayan o şanlı, şerefli tarihimiz ve o tarihimizi yazan kahraman
ecdadımızdır. İşte, bu millî duygu ve dünya görüşüyle hareket eden Gazi Mustafa
Kemal Atatürk, bu kültürel değerlerin farkında olarak, akamete uğramış millet olma
potansiyelini harekete geçirerek millî mücadeleyi ve genç cumhuriyeti kurmayı
başarmıştır. Dahası, bu kültürel değerlerin muhafaza ve müdafaası ile aynı
zamanda uluslararası boyuta taşınması konusunda büyük bir hassasiyet ve
öngörüde bulunarak Türk Tarih Kurumu ve Türk Dil Kurumunu kurmuştur. İki ayrı
kurum olarak varlık bulan yapı, daha sonra bünyesine Atatürk Kültür Merkezi ve
Atatürk Araştırma Merkezini de alarak Atatürk Kültür Dil ve Tarih Yüksek
Kurumuna dönüşmüştür. 
Bugün
bünyesinde kültürümüzün ana aksını oluşturan ve hayat tarzımızı biçimlendiren
dil ve tarihle birlikte onların ürettiği değerlerimizi koruyup taşıyan
kurulların görev ve sorumluluklarına bakıldığında ortak nokta dilimizin,
örfümüzün, tarih, sanat ve edebiyatımızın anlaşılıp anlatılması, aynı zamanda
uluslararası boyutta hak ettiği yere ulaşmasını sağlamak olarak
öngörülmektedir. Türk milletinin en kalıcı hazine ve sermayesi olan kültürel
değerlerin yaşanıp yaşatılması, aynı zamanda tek millet çok devlet sürecine
girilen bir siyasi dünya gerçeğinde Türk dünyası ve akraba toplulukları başta
olmak üzere dünyanın her tarafına taşıması gereken bir misyonun varlığından da
söz etmekteyiz.
Sayın
milletvekilleri, çift başlı Selçuklu kartalının simgelediği gibi, Doğu-Batı
gerçeğini birlikte tasavvur eden yüce Türk milletinin yıpratılan, yok edilen
veya akamete uğratılan soydaş ve akraba topluluklarla ilişkilerini yeniden imar
etme yükümlülükleri vardır. Bu ulvi görev, bu yüce misyon yalnızca Atatürk
Kültür Dil ve Tarih Yüksek Kurumuna bırakılmayacak, benzer hedef ve amaçlara
sahip TİKA, YTB, TÜRKSOY, TÜRKPA ve Yunus Emre gibi ulusal ve uluslararası
kültürel kurum ve kuruluşlarla yakın iş birliği ve eş güdüm içerisinde
yürütülecektir.
Saygıdeğer
milletvekilleri, bu tarz kurumlarımızın çok önemli bir diğer görevi de Türk
milletinin öz ve özgün değerlerini dünya medeniyetine katkıda bulunması
amacıyla uluslararası boyuta taşımaktadır. Bunu gerçekleştirmenin yolu
öncelikle tanıtımdan geçmektedir; işte, kültürel değerlerin turizmle kesiştiği
en önemli nokta da burasıdır. Yani son zamanlarda Zeugma ve Göbeklitepe hatta
Kapadokya Kanunu’yla ete kemiğe büründüğü gibi bu tanıtım misyonu doğru
yapıldığında sadece turizme değil her anlamda ülke ve değerler tanıtımına da
katkıda bulunacaktır. 
Öte
yandan, yine ilgili kuruluşlar ve Bakanlığımızın dikkatini bir başka hususa
çekmek istiyorum; o da Türk milletinin ve onun son sığınağı Türkiye Cumhuriyeti
devletinin ve onun kültürel, tarihî, sanatsal değerlerine yapılan saldırılar,
oluşturulan bilgi kirliliği ve algı operasyonlarıdır. Sayın Bakan, bunların
başında öncelikle, İngiliz istihbarat üretimi olan “Mavi Kitap” ve “Gece
Yarısı” gibi ucube sinema yapımlarının oluşturduğu kara propagandalar gelmekte
ve aynı trend maalesef bugün de devam etmektedir. İşte, iki hafta önce
Almanya’daki ARD televizyonun yaptığı programda gördüğümüz gibi. Bunun
üstesinden gelmenin en önemli yolu elbette ki bilimsel, akademik, tarihî
gerçekleri her türlü etkinlikle her türlü platformda tartışmak olduğu gibi,
aynı zamanda tanıtım imkânlarını yerli yerinde kullanmaktan da geçer. Somut
örnek vermek gerekirse, ben tanıtım bağlamında çok dikkatimi çeken bir iki
örneği burada kısaca paylaşmak istiyorum: Bir tanesi -Fransa’da meydana gelen
bir olaya atfen söyleyeceğim- bu yüce Mecliste, bu yüce Türk milletinin
vergileriyle her türlü maddi, manevi imkânları kullanarak sözde soykırım gibi
ucube bir iddiayı maalesef taa Latin Amerikalara kadar taşıyan birilerinin
varlığının yanı sıra, Türkiye’de bir yaz tatili geçirip bir komşuya gidip bir
tatlı çay, bir kahve içip sonrasında “Ya, bu Türkler ne kadar kadirşinas
insanlar.” deyip ahde vefasını gösterip Paris’teki PKK gösterilerinde “Yeter
artık!” deyip yüzlerine açık bir şekilde “Siz teröristsiniz, Türkler soykırımcı
olamaz ancak sizden çıkar çıkarsa.” diyen Fransız kadınıdır. (MHP ve AK PARTİ
sıralarından alkışlar) İşte, turizmin ve tanıtımın gerçekten böyle
düşünebileceği, çok çok etkilendiğim bir örnektir. 
Yine,
aynı bağlamda bir başka önemle, ısrarla ifade etmeye çalışacağımız bir şey de,
efendim, bakınız, bizim Allah’a şükür geçmişimizde bugüne kadar -elbette ki
hatadan münezzeh bir yapı değiliz ama- samimiyet noktasında insanlığa, evrensel
değerlere ve dünya kültürel mirasına saygımız, sevgimiz ve muhabbetimiz
tartışma konusu edilemez. Şimdi, öte yandan “Bu ülkede can güvenliği ve
emniyetten söz edilemez.” diyen kriz arayıcılarına rağmen -ilginçtir, bu da
bana geçen hafta tesadüfen iletildi- bir Kapadokya seyahati sonrası bir turist
çift video çekimi yapıp koyuyor. “Buralar çok emniyetli, çok güzel. Ne olur
gelin, Türkiye’nin bu eşsiz güzelliklerine sizler de tanıklık edin.” diyebilme
cesaretini ve gerçekten insani tavrını gösteren bir turist çiftinden örnek
vermek istedim. Bunların her ikisi de kamuoyuna yansıdı.
Saygıdeğer
milletvekilleri, bu örneklerden hareketle, elbette ki kalkınma topyekûn bir
hadisedir. Turizm çok hafife alınacak, çok basite alınacak bir mesele değildir.
Zaman zaman ciltlerce kitap yazıyoruz, zaman zaman gerçekten büyük
konferanslar, büyük katılımlı paneller, oturumlar düzenliyoruz ama
katedemediğimiz mesafeyi, misafir ettiğimiz, ağırladığımız ya da yardımcı
olduğumuz, iki çay arası sohbette bulunduğumuz turistlerle elde edebiliyoruz.
Özellikle Sayın Bakanım, bugün rakamlar açıklandı, söylendi; gerçekten, her
şeye rağmen Türkiye turizm açısından büyüyen, gelişen, mesafe kateden bir ülke
konumundadır; bunu görüyoruz. Ben, sözlerime son verirken bir talebimi de ifade
etmek istiyorum. Efendim, bakınız, zaman zaman turizm, iş, akademik, siyasi
ziyaretler için yurt dışına gidiyoruz; bu, çok önemli. Her gittiğimiz ülkede,
kaldığımız konaklama yerlerinde, özellikle o şatafatlı otellerde nedense
Türkiye’nin hiçbir kanalı gösterilmiyor ya da sansür uygulanıyor.
(Mikrofon
otomatik cihaz tarafından kapatıldı)
BAŞKAN
– Tamamlayın.
KAMİL
AYDIN (Devamla) – TRT World’ü ısrarla arıyoruz, bulamıyoruz ama bu çifte
standardın gerçekten çok açık yaşatıldığı ülkelerde, baktığımızda,
söylemlerinde her zaman en büyük tehdit olarak gördükleri Çin ve Rusya’nın
bütün kanalları çok açık ve net bir şekilde yayın yaparken TRT World’ün yayınının
engellemesini anlamakta zorlanıyorum. Gören bilen, arkadaşlarımız da söylesin. 
Ben
burada Sayın Bakanım, size bir görev hatırlatmasında bulunuyorum. Değerli
yetkililer, Dışişleri Bakanlığıyla eş güdümlü bir şekilde ve oradaki bizim
konsolosluk ve büyükelçilik yetkilileri nezdinde bunun bir an önce
düzeltilmesini istiyoruz.
Son
olarak efendim, TÜRKSOY zaman zaman Türk kültür şehirleri ilan etmektedir.
Elbette ki son iki yıldır Malazgirt’te çok görkemli Malazgirt Meydan Muharebesi
kutlamaları yapıyoruz. Orada gerçekten ata yurtta, ana yurtta bir toy havasında
kutlama yapıyoruz. 
Anadolu’nun
Türk İslam’a nefes verdiği diğer bir zafer de Pasinler Savaşı’dır. 
(Mikrofon
otomatik cihaz tarafından kapatıldı) 
KAMİL
AYDIN (Devamla) – Bir cümle...
BAŞKAN
– Tamamlayın.
KAMİL
AYDIN (Devamla) – Ben diyorum ki: Pasinler Savaşı üzerinden temsilcisi olduğum,
memleketim olan Erzurum da artık bir sonraki Türk kültür şehri adaylığına
namzettir diyorum. Bu konuda desteklerinizi ve katkılarınızı bekliyorum.
Yüce
heyetinizi saygıyla selamlıyorum. (MHP ve AK PARTİ sıralarından alkışlar)
BAŞKAN
– Değerli milletvekilleri, birleşime on beş dakika ara veriyorum.
Kapanma saati: 15.47
İKİNCİ OTURUM
Açılma Saati: 16.07
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
İkinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Değerli
milletvekilleri, görüşmelerde sıra Halkların Demokratik Partisinde kalmıştı,
şimdi Halkların Demokratik Partisinin değerli milletvekillerinin söz
taleplerini karşılayacağım. 
İlk
söz, Gaziantep Milletvekilimiz Sayın Mahmut Toğrul’a aittir. (HDP sıralarından
alkışlar)
Süreniz
on dakika Sayın Toğrul. 
HDP
GRUBU ADINA MAHMUT TOĞRUL (Gaziantep) – Teşekkür ederim. 
Sayın
Başkan, değerli milletvekilleri; Türkiye Büyük Millet Meclisi ve Kamu
Denetçiliği Kurumu bütçeleri üzerine partim adına söz almış bulunmaktayım. Bu
vesileyle sizleri, Genel Kurulu ve ekranları başında bizleri izleyen değerli
yurttaşlarımızı saygıyla selamlıyorum. 
Sözlerime
başlamadan önce, önceki dönem Eş Genel Başkanlarımız Sayın Selahattin Demirtaş,
Sayın Figen Yüksekdağ ve Sayın Sebahat Tuncel şahsında, rehin tutulan tüm
siyasetçi arkadaşlarımızı saygı ve özlemle selamlıyorum. Yine, sürgünde
yaşamını yitiren, bilgeliğiyle, duruşuyla hepimizi etkileyen, 24’üncü, 25’inci,
26’ncı Dönemde bu Mecliste görev yapan Urfa Milletvekilimiz Sevgili İbrahim
Ayhan’ı rahmetle ve minnetle anıyorum. 
Sayın
Başkan, değerli milletvekilleri; 15 Temmuz darbe girişimi ve 16 Nisan rejim
değişikliği referandumuyla Meclisin yetkileri tamamen askıya alınarak, Anayasa
ve Meclis İçtüzüğü yok sayılarak ülke OHAL düzeni ve KHK’lerle yönetilmeye
çalışılmıştır. TBMM, gün geçtikçe işlevini yitirmiş, yetki ve görevlerini
kaybetmiş, demokratik parlamenter sistem ne yazık ki adım adım tasfiye
edilmiştir. Parlamentonun temsil, denetim ve yasama olmak üzere üç temel
fonksiyonu vardır. İç Tüzük değişikliğiyle bu işlevleri daraltılmıştır; artık
gensoru verilemiyor, yürütmeden hesap sorulamıyor. Temsil ve denetim fonksiyonları
zayıflatılan, yargı, yasama ve yürütmenin tüm gücünün teslim edildiği tek
adamın gölgesinde çalışmalarını icra eden bir Meclisin Anayasa’ya uygun olduğu
iddia edilemeyeceği gibi, demokratik olduğu da iddia edilemez. 
Bu
süreçte, Anayasa’nın 83’üncü maddesinin ortaya koyduğu kürsü dokunulmazlığı,
yasama sorumsuzluğu ve ifade hürriyeti de ihlal edilmiştir. Türkiye Büyük
Millet Meclisinde, tek adamın talebi ve yaratılan siyasi konjonktürün
etkisiyle, 20 Mayıs 2016 tarihinde, Anayasa ve evrensel hukuk ilkelerine aykırı
bir şekilde milletvekili dokunulmazlıkları kaldırılmıştır. Dokunulmazlıklar,
siyasi iktidarın en dinamik muhalefeti olan partimiz HDP’nin siyasi bir
operasyonun öznesi olması için kaldırılmıştır. Peşi sıra 4 Kasım 2016,
tarihinde başsavcılıklar arasında koordinasyonu sağlayan herhangi bir mekanizma
olmamasına rağmen, 5 ilde eş zamanlı operasyonlarla eş genel başkanların da
dâhil olduğu bir çok vekilimiz gözaltına alınmış ve tutuklanmıştır. Şimdi,
talimatla yapılan bu operasyona rağmen, hâlâ şu arkamızda yazılı olan
“Egemenlik kayıtsız şartsız milletindir.” sözü gerçek midir, yoksa egemenlik
kayıtsız şartsız sarayın mıdır? Bunu kamuoyunun takdirine bırakıyoruz.
Sarayın
her yere kayyum atama alışkanlığından olsa gerek sanki Meclise de kayyum atanmış
gibi ve Meclis, halkın temsilinden ziyade sarayın noteri gibi çalıştırılıyor.
Her kararın saraydan alındığı yeni düzende Meclis karar ve yetki sahibi
değildir. Meclislerin varlık nedeni yurttaşların refah seviyesini yükseltmek,
halktan alınan vergilerin halk için, demokratik bir şekilde kullanılmasını
sağlamaktır ki, biz buna “Meclisin bütçe hakkı” diyoruz. Bugün, maalesef
Meclisin, bütçe hakkı da elinden alınmıştır. 
Meclisin
denetim yollarından biri yazılı soru önergeleridir. Önergelerin sadece yüzde
8,4’ü cevaplanmış, cevap verilenlere ise sorulan soruları karşılamayan genel
geçer cevaplar verilmiştir. Meclis Başkanlığı, bir yasa komiseri gibi, Türkiye
Büyük Millet Meclisi İçtüzüğü’nü gerekçe göstererek, verilen soru önergelerini
ilgili bakanlığa ulaşmadan çoğu zaman iade etmektedir. Önergelerde “katliam”
“yargısız infaz” “tecrit” “işkence” “Kürt dilleri” “kürdistan” gibi ifadeleri
kullanmak yasak. Meclis kürsüsünde de bunları ifade etmek yasak, dahası bu
Mecliste ana dilinde konuşmak da yasak. Devletin televizyonu TRT’de Kürtçe
yayın yapılıyor fakat aynı ülkenin Meclisinde Kürtçe “bilinmeyen bir dil”
olarak nitelenmekte ve üzerine “çarpı” işareti konulmaktadır. Buradan ifade
etmek isteriz ki o koyduğunuz çarpı işareti sizin çarpık zihniyetinizden başka
bir şey değildir. 
Meclis,
uzun bir zamandır barışa hizmet etmek yerine iktidarın savaş politikaları
tezkerelerini sorgusuz, sualsiz şekilde onaylamaktan başka bir iş yapmıyor.
Halkın temsilcileri, her gün dışarıda şiddete ve baskıya maruz kalmakta. Atanmış
savcı, polis, seçilmiş iradeye hükmetmeye çalışıyor. Parlamento bu konuda
atanmışların vesayetine boyun eğmeye devam mı edecektir? 
Halkın,
demokratik toplum kuruluşlarının, sendikaların ve yurttaşların hesap sormadığı,
denetleyemediği, toplumun büyük bir çoğunluğunun açlık ve yoksulluk sınırında
yaşamını sürdürdüğü bir ortamda bütçeyi görüşüyoruz. Türkiye Büyük Millet
Meclisinin önümüzdeki yıla ilişkin bütçe teklifi Meclise yetecek mi, yetmeyecek
mi; bilmiyoruz. Çünkü israfta sınır tanımıyorsunuz. 
Türkiye
Büyük Millet Meclisinden dernek, vakıf ve benzeri sivil toplum kuruluşlarına
yapılan transferler kalemi için 2018 yılında 2,7 milyon, 2019’da 2,6 milyon
lira harcanmıştı. Şimdi, 2020 yılında bu tutarın 4,1 milyon lira olması
öngörülüyor. Meclis bütçesinden hangi dernek ve vakıflara, üstelik bir önceki
senenin 1,5 katı oranında bir bütçe ayırdığınızı anlamış değiliz. Kimdir bu
dernekler, kimdir bu vakıflar? Halk yoksulluk ve açlıktan intiharın
eşiğindeyken, Meclisin 100’üncü yılı etkinlikleri için 28 milyon gibi
astronomik bir tutarın öngörülmesinin nedeni nedir? 
Bu
Mecliste, işsizlik nedeniyle, 2019’da 5 kişi olmak üzere, 2010 yılından bu yana
29 kişi intihar girişiminde bulundu. Yurttaşlar burayı hâlâ bir çözüm merkezi
olarak görüyor, seslerini duyurmaya çalışıyorlar. Peki, Meclis ne yapıyor?
Toplumsal sorunlara gözünü kulağını kapatıyor. Bırakın diğer yurttaşları, bu
Meclis kendi çalışanlarının sorunlarını bile çözemiyor. Sözleşmeli personelin
kıdem tazminat hakkını yok sayan bir anlayış devam ediyor. Sözleşmeli statüde
çalıştırılan danışmanların özlük hakları, aynı statüde çalışan memur ve
sözleşmeli personelle eşitlenmelidir diyoruz. Yardımcı hizmetler sınıfında
çalışanların ek gösterge sorunları çözülebilmiş değildir. Yine, kadroya alınan
taşeron personel, aynı işi yapanlarla eşit olanaklara sahip değildir. 696
sayılı KHK’yle 4/D sürekli işçi statüsüne geçen Türkiye Büyük Millet Meclisi
personelinin geçen sene ile bu sene aldığı maaşlar aynıdır ve hiçbir
iyileştirme yapılmamıştır. Garson statüsündeki personel arasında 5 farklı maaş
bulunmaktadır. Aynı işi yapan 2 personel arasında maaş farkı 3 bin TL’ye kadar
ulaşmış bulunmakta. 
Sayın
Başkan, değerli milletvekilleri; dünya örneklerine bakıldığında Ombudsmanlık
Kurumu, tarafsız, bağımsız olan ve şikâyetçi olunan kurum ile şikâyetçi olan
taraf arasındaki sorunu çözmekle görevlidir. Örneğin kamu denetçiliği, İsveç’te
insan hak ve özgürlüklerinin korunması, İngiltere’de vatandaşların kötü
yönetime karşı korunması, Fransa’da ise vatandaş ile idare arasındaki
ilişkilerin iyileştirilmesi amacıyla oluşturulmuş bir kurumdur. Ancak
Türkiye’de alışıldığı üzere, dünya örneklerine uzaktan yakından benzemeyen bir
kurum gibi, Kamu Denetçiliği Kurumu da yanlıdır. Toplumsal sorunlara çözüm
üretmektense iktidarı rahatsız etmemek amacıyla kurulan bir kurumdan öteye
gidememektedir. Dolayısıyla bu Kurum, aldığı bütçeyi kesinlikle hak
etmemektedir. OHAL ve devamında gelen KHK’ler nedeniyle 100 binin üzerinde kişi
ihraç edilmişken Kuruma yapılan tüm başvurular reddedilmiştir. Farklı konularda
yapılan başvurulara verilen tavsiye kararı sayısı ilk altı ayda sadece 64’tür.
Bu hâliyle Kurum, AKP yandaşlarının istihdam edildiği bir kurum olmaktan öteye
gitmiyor. Özellikle muhalif kesimlerin AKP hükûmeti tarafından ezildiği, kamu
çalışanlarının hukuki gerekçelere dayanmadan ihraç edildiği,
milletvekillerinin, belediye eş başkanlarının, gazetecilerin tutuklandığı,
belediyelerin kayyumla gasbedildiği şu günlerde “mağdur” sıfatıyla başvuru
yapacak olan kişilerin bu Kuruma başvuru yapmaları hâlinde adil bir süreçle
karşılaşmayacakları açıkça ortadadır. 
Sayın
Başkan, değerli milletvekilleri; demokrasilerde yurttaşların yönetime katılma,
aday olma ve oy kullanma hakkı vardır. Seçme ve seçilme hakkı anayasal bir
haktır fakat bu hak gasbediliyor, kayyum politikanızla seçme ve seçilme hakkını
yok ediyorsunuz. Halkların Demokratik Partisi belediyelerinin 6’sı, KHK’li
oldukları bahane gösterilerek YSK tarafından gasbedildi. İçişleri Bakanlığı
kararıyla 28’ine kayyum atandı. Belediye eş başkanları ise hukuk dışı, düzmece
iddialarla tutuklandı, sürgün edildi. Kayyum politikanızla halka yönelik tecrit
uyguluyorsunuz. İktidarınıza destek verenleri millet iradesi olarak
görüyorsunuz ama politikalarınıza karşı çıkanları hain ilan ediyorsunuz. Kayyum
atamaları insan haklarına yönelik bir darbedir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
MAHMUT
TOĞRUL (Devamla) – Teşekkürler Sayın Başkan.
Halkın
oylarıyla seçilen Meclis, halkın oylarıyla seçilen belediyelere kayyum atanmasına
dair kılını bile kıpırdatmıyor. Kayyumlara karşı çıkmak, en başta bu Meclisin
görevidir. Bugün kayyumlara sessiz kalıyorsanız, seçme ve seçilme hakkından
feragat ediyorsunuz demektir. O yüzden, buradan hem Meclise hem bütün
Türkiye’ye bir kez daha sesleniyoruz: Gelin, bu kayyumlara son vermek için hep
beraber inisiyatif alalım. Çok sıkça ifade edildiği üzere “Bugün Allah için ne
yaptın?” denir ya, biz de buradan sesleniyoruz: Bu Meclis, demokrasi ve
özgürlükler için bugüne kadar ne yaptı? 
Son
olarak, Sayın Başkan, bugün Osman Kavala’yla ilgili Avrupa İnsan Hakları
Mahkemesi hak ihlali kararı verdi. Biz buradan çağrı yapıyoruz, Osman Kavala
derhâl serbest bırakılmalıdır. Osman Kavala’nın suçsuz olduğunu aylardır biz
buralarda ifade etmeye çalışıyoruz. Umut ediyoruz ki Cumhurbaşkanı, daha önce
Selahattin Demirtaş kararında olduğu gibi, yine karşı hamlesini yapıp yoluna
devam etmez diyor, Genel Kurulu saygıyla selamlıyorum. (HDP sıralarından
alkışlar)
MEHMET
MUŞ (İstanbul) – Sayın Başkan, kayıtlara girsin. Bizim savaş politikalarımız
yoktur, terörle mücadele politikalarımız vardır. 
Teşekkür
ederim. 
BAŞKAN
– Peki.
Söz
sırası, Siirt Milletvekilimiz Sayın Meral Danış Beştaş’ta. (HDP sıralarından
alkışlar) 
Süreniz
on dakika Sayın Beştaş.
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri
ve ekranları başında bizi izleyen sevgili vatandaşlar; hepinizi saygıyla
selamlıyorum.
Bir
de hâlâ cezaevlerinde rehin tutulan önceki dönem Eş Genel Başkanlarımız Sayın
Figen Yüksekdağ ve Selahattin Demirtaş, Diyarbakır Büyükşehir Belediyesi Eş
Başkanımız Gültan Kışanak ve bu dönem kayyum darbesiyle tutuklanan Selçuk
Mızraklı şahsında tüm siyasi tutsakları selamlamak istiyorum. (HDP sıralarından
alkışlar)
Değerli
arkadaşlar, Osman Kavala hakkında bugün Avrupa İnsan Hakları Mahkemesi ikinci
defa “18’inci madde ihlali” kararı verdi; Türkiye aleyhine verilen ikinci
karar. İlk karar Sayın Selahattin Demirtaş’la ilgili verilmişti derhâl serbest
bırakılması yönünde ve tutukluluğunun hiçbir yasal dayanağının olmadığı,
tümüyle siyasi sebeplerle tutuklandığı yönündeydi. Bugün Sayın Kavala hakkında
da aynı karar verildi. Bu karar kesinlikle bağlayıcı bir karardır ve tabii ki
Kavala ve Demirtaş kararı, sadece kendileri için değil, şu anda hapishanelerde
bulunan binlerce siyasi tutsak için de emsal niteliğinde bir karardır; bu
bağlayıcıdır. Türkiye yargısı, Avrupa İnsan Hakları Mahkemesi önünde kesinlikle
mahkûm edilmiştir. Burada mahkûm edilen sadece Türkiye tüzel kişiliği değildir,
aynı zamanda Türkiye’de yargının tarafsız ve bağımsız olmadığı da
dercedilmiştir. Bu vesileyle, başta haklarında ihlal kararı verilen Sayın
Kavala ve Demirtaş olmak üzere, siyasi sebeplerle AKP’nin tutukladığı bütün
siyasi tutsakları derhâl serbest bırakın demek istiyorum. 
Evet,
bugün 10 Aralık İnsan Hakları Günü. Gerçekten, bugün, işkencenin, ağır hak
ihlallerinin, ölümün, kayyumun, KHK’lerin, OHAL’in, mayın patlamalarının, çocuk
ölümlerinin, hasta mahpusların daha çok canımızı yaktığı, ağır silahların
sivillerin tam kalbine değdiği gün olarak anılıyor. Dünyada kutlama olan bu
günü, maalesef biz, Türkiye’dekileri, yaşadıklarımızı, kaybettiklerimizi anma
günü olarak yaşıyoruz. Bugün Metropoll Stratejik ve Sosyal Araştırmalar
Merkezinin yayınladığı bir anket sonucu var; Türkiye toplumunun yüzde 82’si hak
ve özgürlüğünün ihlal edildiğini düşünüyor. Bunun çok ciddi bir oran olduğunu
değerli milletvekilleri ve bizi izleyen vatandaşlara söylemek istiyorum. Halk
diyor ki: “Benim hak ve özgürlüklerim ihlal ediliyor.” ama devlet ve iktidardaki
parti “Hayır, öyle bir ihlal yok, her şey yolunda.” diyor. Ama gerçek nasıl? 
Şimdi,
insanlar “İşkence var.” diye bangır bangır bağırıyor, suç duyurularında
bulunuyor, “Dövülüyoruz, tehdit ediliyoruz.” diyor -biz de onlar adına bunu
söylüyoruz- Adalet Bakanı, yargı, İnsan Hakları Komisyonu “Biz baktık, işkence
yok.” diyor. Ama tam da işkencenin korunduğu bir resmi tarif ediyoruz. Bu
tabloda ne var? Son on bir ayda 830 kişi gözaltında işkence görmüş. O, İçişleri
Bakanının açıkladığı rakam falan da doğru değil ha. O, kayıtlara bakmamış,
kamuoyunu yanıltmak için böyle bir rakam ifade etti. Şimdi halk “Kolluk bize
şiddet uyguluyor, orantısız güç kullanıyor.” diyor, “Askerimiz, polisimiz
görevini yapmıştır.” diyor. 
Değerli
milletvekilleri, bugün, bu Parlamentoda Batman Milletvekili olarak görev yapan
Feleknas Uca’yla ilgili bir karar açıklandı. Feleknas Uca’nın Batman’da
kolluğun -“orantısız” demeyeceğim- şiddeti sebebiyle kolu kırıldı. Polis bir
milletvekilinin kolunu kırdı ve milletvekili arkadaşımız suç duyurusunda
bulundu. Tahmin edin, savcılık ne karar verdi; “Müdahale hukuka uygundur.”
dedi. Şimdi, bu tabloda, bir milletvekilinin kolu kırılınca ve yargı “Müdahale
hukuka uygundur.” deyince kolluğun nasıl korunduğuna ve şiddetin nasıl
özendirildiğine varın siz karar verin. İnsanlar “Çalışma yaşamı güvenli değil,
biz her gün ölüyoruz.” diyorlar ve her gün iş cinayetleri, işçi ölümleri oluyor
fakat karşısında kendini sorumlu hissetmeyen bir erk var; kendini sorumlu
hissetmiyor, işvereni denetlemiyor ve sonuç ne biliyor musunuz; on bir ayda
1.606 işçi yaşamını yitiriyor. 
Bakın
“Cezaevlerinde hasta mahpuslar var, vedalaşma haklarını kullansınlar, son üç
beş günü, bir ayı evde geçirsinler, bunlar cezaevinde ölüme terk edilmesin.”
diyoruz. “Hayır, cezaevinde hasta mahpuslar yok.” deniyor ama her gün
cezaevlerinden maalesef tutsakların cenazeleri çıkıyor. En son, Emine Aydoğan,
Viranşehirli, 65 yaşında, ağır hastaydı ve cenazesi çıkarıldı ve çıkarıldıktan
sonra defnedilme hakkına, imamın gidip son vecibeleri yerine getirmesine bile
izin verilmedi. 
Şimdi,
bu tablo çok ağır. Tabii ki, bir savaştan daha çok, kadınlar katlediliyor. Ne
diyor Ceren Özdemir için Süleyman Soylu? “Katille tanışıklıkları varmış.”
diyor. Ömer Çelik ne diyor Emine Bulut ölünce? “Kıyameti koparmak lazım.”
diyor. Bir yandan kamuoyunda böyle bir algıyı yürüten iktidar diğer yandan da
Kadıköy’de dans eden, hakkını, özgürlüğünü, yaşam hakkını isteyen kadınlara
müdahale ediyor, ters kelepçeyle göz altına alıyor. İşte, algı dediğimiz mesele
tam da bu. 
İşte,
tam da bugün Anayasa Mahkemesi üzerine bir konuşma yapıyorum. “Anayasa
Mahkemesi” İkinci Dünya Savaşı’ndan sonra ortaya çıkan bir mekanizmanın adı
aslında. Keyfiyeti önleyecek, ağır hak ihlallerine karşı koruma sağlayacak,
yasama organını denetleyecek en üst mercidir Anayasa Mahkemesi. Peki biz de ne?
Anayasa Mahkemesi iktidarın suç ortağı, iktidarın yaptıklarını aklayan ve
kendince yeni kararlar ihdas eden bir yargı erkine dönüşmüş durumda, günü
kurtarıyorlar. Anayasa Mahkemesinin kuruluşunu hatırlayalım arkadaşlar. Avrupa
İnsan Hakları Mahkemesi Türkiye aleyhine rekor sayıda ihlal kararları verdi.
İlk, 90’lı yıllarda, gözaltında ölüm ve faili meçhul cinayetlerden mahkûm
edilen ülkedir Türkiye. AİHM’e dava gitmesin diye AYM’ye bireysel başvuru yolu kabul
edildi ama tabii ki Hükûmet burada durmadı. AYM’ye başvurular gün geçtikçe
arttı. Çünkü şöyle bir şema çizmek isterim: En üstte Avrupa İnsan Hakları
Mahkemesi var, altta AYM var, onun da altında diğer iç hukuk mekanizmaları var.
Hükûmet AİHM’e gitmesini önlemek için AYM’yi kurdu. Şimdi de AYM’de dosyalar
birikince iç hukukta farklı mekanizmalar oluştu. İnsan Hakları Tazminat
Komisyonunu duydunuz mu arkadaşlar? Yeni bir birim değil aslında, avukatlar
bilirler. OHAL Komisyonu, başka bir komisyon, 5233 sayılı Terör ve Terörle
Mücadeleden Kaynaklanan Zararların Tazmini Hakkında Kanun’la kurulan bir
komisyon. Bunun anlamı ne? Hükûmet “Ben ihlalleri yaparım. Ben bu konuda
sistematik olarak işkenceyi de, gözaltında ölümleri de, kadına yönelik şiddeti
de önlemekle görevli değilim ama bunun dışarı yansıması ve cezalandırılmasını
önlerim.” diyor. “Nasıl önlerim? Zamanı uzatırım.” diyor. Şimdi de AYM’ye
gitmeden önce “KHK’ler denetlenemez.” dedi Anayasa Mahkemesi. Ne oldu? Yüz
binlerce insan normalde Anayasa Mahkemesinde hakkını almalıydı; yargı, önüne
gelen bir işte karar vermekten çekindi. 
Şimdi,
OHAL Komisyonu -yani grip olarak girersiniz ölümcül hasta olarak çıkarsınız-
karar vermemek üzerinden kurulan bir komisyon söz konusu. Rakam çok ilginç:
126.200 başvurudan 8.100’ü kabul, 83.900’ü reddedilmiş. Burada amaç ne? Amaç,
vatandaşı mağdur etmek, hakkını ararken dolanacaksın, dolanacaksın, orada da
alamayacaksın, en son AYM’ye gideceksin, AYM, Demirtaş ve Kavala başvurusunu
reddettiği gibi, mecburen reddedecek, Avrupa İnsan Hakları Mahkemesi karar
verecek. Ne kadar süre kazandı? Üç yıl kazandı, dört yıl kazandı ama bu gölge
yargıdır. Bu iç hukukta oluşturulan mekanizmalar asıl AKP’nin yargısıdır. AKP
şu konuda rahat etmiyor. Yargının tümünü kendisi belirliyor, atamaların yüzde
50’den fazlası kendi denetiminde ama bu da yetmiyor, yargıya yine güvenmiyor,
bu sefer ombudsman gibi, TİHK gibi, Kişisel Verileri Koruma Kurulu gibi
kurumlar kuruyor ve orada kendi iktidar pratiğini aklıyor. Kişisel Verileri
Koruma Kuruluyla ilgili -geçen ay İnsan Hakları Komisyonunda dinledik- sayın
yurttaşlara söylüyorum: Şu anda Türkiye’de 82 milyon yurttaşın kişisel verisi
iktidarın emrindedir. Bunu Kişisel Verileri Koruma Kurulu Başkanı açıkça
söyledi. İstanbul seçiminde bunu alenen kullandılar, ellerindeydi veriler,
şimdi hepimizin verileri Kurulun elinde. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş. 
MERAL
DANIŞ BEŞTAŞ (Devamla) – Ama neyle uğraşıyorlar biliyor musunuz? Hani bize
mesaj geliyor ya her gün, reklamlar, Kişisel Verileri Koruma Kurulu o
reklamlarla uğraşıyor. Rahatsız oluyoruz, doğru, onlarla uğraşın ama bizim asıl
verilerimizi devletin, daha doğrusu iktidarın dehlizlerinde kendilerini iktidar
yapmak için kullanmalarına izin vermeyin. 
Söyleyecek
çok şey var ama sürem bitiyor. Şunu söyleyeyim, ilk kez söylüyorum: Bu gölge
yargı ve asıl o mekanizmalar AKP’nin hukuk sistemini oluşturuyor. AYM’nin arada
bir verdiği ihlal kararları da sadece görüntüyü kurtarmaya yöneliktir. Bakın,
bir yargı varmış gibi yapıyorlar. Bu “mış” gibiyi artık kabul etmiyoruz,
reddediyoruz ve gerçekten bugünün -tekrar söylüyorum- bütün siyasi tutsaklar
için özgürlük günü olması gerekiyor. AİHM’in kararı çok önemlidir.
Ve
son sözüm: “Adaletin olmadığı yerde ahlak da yoktur.” Montaigne bunu yıllar
önce, yüzyıllar önce söyledi. Bu nedenle adalete ve ahlaka sahip çıkalım
diyorum. (HDP sıralarından alkışlar) 
MEHMET
MUŞ (İstanbul) – Sayın Başkan, 60’a göre yerimden bir söz talebim var. 
BAŞKAN
– Buyurun Sayın Muş.
V.- AÇIKLAMALAR (Devam)
14.- İstanbul Milletvekili Mehmet Muş’un, Siirt
Milletvekili Meral Danış Beştaş’ın 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin birinci
tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; hatibin konuşmasını,
eleştirilerini dinledim. Birkaç konuya açıklık getirmemizde fayda var. “AK
PARTİ’nin tutuklattığı” gibi bir ifade kullanılmıştır. Şimdi, bazı yargı
kararları açıklanıyor, çok hoşuna gidiyor birilerinin; bazıları açıklanıyor,
hoşlarına gitmiyor. Şimdi, hoşuna giden bir karar çıktığı zaman yargı
“bağımsız” olarak karar veriyor, hoşuna gitmediği bir karar çıktığı zaman bunu
AK PARTİ yapmış oluyor. Dolayısıyla biz bu çelişkiyi kabul etmiyoruz. Bizim
tutuklattığımız vesaire gibi bir durum söz konusu olmaz. 
Hükûmet
veya AK PARTİ siyasi bir organizasyondur, siyasi bir partidir, Türkiye’yi
yönetmekle meşguldür. Yargı ayrı bir erktir, ayrı bir kuvvettir, kendi
mecrasında hareket eder. Eleştiriler olabilir yargıya ama bununla bizi doğrudan
ilişkilendirmeyi doğru bulmuyorum.
Bizim
işkence gibi bir kavrama tolerans göstermemiz mümkün değil. Biz aynı zamanda
bununla mücadele eden bir ülkeyiz, bir iktidarız arkadaşlar. Burada İçişleri
Bakanlığının açıkladığı… 
(Mikrofon
otomatik cihaz tarafından kapatıldı)
BAŞKAN
– Toparlayın. 
MEHMET
MUŞ (İstanbul) – Bu Parlamentoda işkenceye tolerans gösterecek, rıza gösterecek
hiç kimse yoktur, biz de olamayız. Biz bunun her zaman karşısında olduk,
karşısındayız da fakat “İçişleri Bakanlığı bazı rakamlar açıkladı. Bunlar
kamuoyunu yanıltmak için…” Şimdi, resmî açıklamayı Bakanlık yapar. Ya o resmî
açıklamayı dikkate alacaksınız… “Efendim, biz buna inanmıyoruz.” O zaman, siz
inanmıyorsanız kendiniz çıkarıp bazı rakamlar ortaya koyacaksınız, bunu da
delillendireceksiniz. Yani dolayısıyla devletin şu an itibarıyla meşru kolluk
kuvveti İçişleri Bakanlığı tarafından idare edilir, onların açıkladığı rakamlar
bizim açımızdan doğru olan rakamlardır. 
Şimdi,
sanki AK PARTİ suç işleyen bir yapıymış gibi sürekli “AYM, AK PARTİ’nin suç
ortağı, AK PARTİ’nin suçlarını aklayan bir yapı.” AYM’ye karşı eleştirileriniz
ayrı bir boyut fakat AK PARTİ siyasi bir partidir, Siyasi Partiler Kanunu’na
tabidir; tüzüğü vardır, iç tüzüğü vardır, buna göre yönetilir; kongreleri
vardır, bunu yapar. AK PARTİ sizin iddia ettiğiniz gibi bir yapı olsaydı
seçimleri göğüslemezdi. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş. 
MEHMET
MUŞ (İstanbul) – Özür dilerim Sayın Başkan, bitiremedim. 
AK
PARTİ hâlen Türkiye’nin en büyük partisidir, açık ara en büyük partisidir ve
seçimi kazanacak en güçlü partidir. Dolayısıyla böyle, ifade ettiğiniz gibi bir
yapı olsa millet tarafından bu takdiri görmez.
HABİP
EKSİK (Iğdır) – Oy alman senin meşru olduğun anlamına gelmez. 
MEHMET
MUŞ (İstanbul) – Kadına şiddet konusu… Kim kabul edebilir değerli arkadaşlar?
Herkes karşı çıkar. Bakın, biz bu anlamda çeşitli düzenlemeler yaptık aileyi
koruma adına, kadını koruma adına. Dolayısıyla biz bu noktada duyarlı bir
iktidarız, duyarlı bir partiyiz. Buradan kaçan biri değiliz. 
Son
olarak da bakın, kişisel verilerle alakalı, Kişisel Verileri Koruma Kanunu
çıkardık, bir kanun var ortada. Kişisel verinin nasıl kullanılacağıyla, bunun
dışına çıkanlarla alakalı cezai hükümler vardır, bunlar uygulanır. Burada her
bir milletvekili, duyarlı bir milletvekili, aksi bir uygulama görürse suç
duyurusunda bulunur. Bunun ötesinde, iktidar ne yapacak? Kanuni anlamda
düzenleyecek ve cezai hükümleri koyacaktır. Hoşuna gitmeyen, aykırılıkları
gören varsa, ihmal gören varsa bununla alakalı yargı mekanizmasını kullanmak
zorundadır.
Teşekkür
ederim. (AK PARTİ sıralarından alkışlar)
BAŞKAN
– Sayın Altay…
ENGİN
ALTAY (İstanbul) – Efendim, benim de İç Tüzük 60’a göre pek kısalığı
takdirinize mahsus bir söz talebim var.
BAŞKAN
– Benim kısalığım birazcık uzun oluyor ama buyurun. 
15.- İstanbul Milletvekili Engin Altay’ın, iktidar
partisi grup başkan vekillerinin her konuşmacıdan sonra değerlendirmede
bulunmasının doğru olmadığına, 10 Aralık İnsan Hakları Günü vesilesiyle 2016
yılında İstanbul ili Vodafone Arena Stadı yakınlarında patlatılan iki ayrı
bomba nedeniyle şehit olan Berkay Akbaş’a, güvenlik kuvvetlerimize ve vatandaşlarımıza
Allah’tan rahmet dilediğine ilişkin açıklaması
ENGİN
ALTAY (İstanbul) - Peki efendim, teşekkür ederim. 
Önce
bir şey söyleyeyim: Çoğunluk partisinin, her konuşmacının konuşmasının peşinden
bir yorum yapması, değerlendirmede bulunması bir teamül oldu. Bu, bence çok
doğru değil, evet, sataşma olur, şu bu olur, sataşmadan söz hakkı hep var. Ben
de biraz değerlendirme yapmak istiyorum bu vesileyle. 
Sayın
Başkan, bugün İnsan Hakları Günü. Bizim bu konudaki tavrımız bellidir;
demokrasi olmazsa olmaz. Hep şunu söyleyegeldik: Hiçbir hak talebi ve iddia
terörizme meşruiyet, teröriste masumiyet sağlamaz. Bununla beraber, hiçbir
güvenlik kaygısı da temel hak ve özgürlüklerin gasbedilmesine dayanak olamaz.
Bizim bu konudaki temel anlayışımız da bu. İnsan Hakları Günü bakımından da
böyle bir değerlendirmeyi tekrar etmeyi doğru buldum.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Altay.
ENGİN
ALTAY (İstanbul) – Sayın Başkan, bundan tam üç yıl önce bugün, 10 Aralık
2016’da İstanbul’da Beşiktaş-Bursaspor karşılaşmasının ardından Vodafone Park
yakınında terör örgütü tarafından düzenlenen terör saldırısında 40’ı Emniyet mensubu
47 kişi şehit olmuştur, 242 kişi de yaralanmıştır. Şehitlerin, şehitlerimizin
ortak paydaları genç oluşlarıydı. Bu hain saldırıda Başkent Üniversitesi Tıp
Fakültesi 2’nci sınıf öğrencisi, çok yakın arkadaşımın oğlu, benim de evladım
diyebileceğim Berkay Akbaş da şehit oldu. Kendisini ve bu saldırıda şehit olan
bütün güvenlik kuvvetlerimizi, vatandaşlarımızı rahmetle, minnetle anıyoruz.
Elbette saldırganların bir kısmı yakalandı, belli cezalar verildi.
(Mikrofon
otomatik cihaz tarafından kapatıldı)
ENGİN
ALTAY (İstanbul) – Bitiriyorum Sayın Başkan. 
BAŞKAN
– Tamamlayalım Sayın Altay.
ENGİN
ALTAY (İstanbul) – Bu ve benzer terör saldırılarının son olması ve son bulması
temennisiyle aziz şehitlerimizi bu vesileyle rahmet, minnet ve şükranla yâd
ediyorum.
Sizi
ve Genel Kurulu saygıyla selamlıyorum efendim.
BAŞKAN
– Sayın Oluç…
16.- İstanbul Milletvekili Hakkı Saruhan Oluç’un,
Avrupa İnsan Hakları Mahkemesinin kararlarının eleştirilebileceğine ancak
iktidarın bu kararlara uymak zorunda olduğuna ve 10 Aralık İnsan Hakları
Günü’ne ilişkin açıklaması
HAKKI
SARUHAN OLUÇ (İstanbul)- Teşekkür ederim Sayın Başkan.
Sayın
vekiller, tabii, Anayasa Mahkemesini tartıştığımız için kısaca bir iki noktaya
değinmek istiyorum. Her ülkede olduğu gibi Türkiye’de de yargı aşamasının son
ve ondan sonra başvurulacak bir yerin olmadığı bir kurumdan, Anayasa
Mahkemesinden söz ediyoruz. Dolayısıyla Anayasa Mahkemesinin elbette ki iyi
işlemesi, kararlarını doğru alması, evrensel hukuk ilkelerine ve Türkiye’nin
altında imzası olan uluslararası demokratik sözleşmelere -ki kastettiğim Avrupa
İnsan Hakları Sözleşmesi ve Avrupa İnsan Hakları Mahkemesi içtihatlarıdır bu
açıdan baktığımızda- uygun davranması elbette önemlidir, bunu bekleriz ve
isteriz. Elbette Avrupa İnsan Hakları Mahkemesinin kararları eleştirilebilir
ama Avrupa İnsan Hakları Mahkemesinin kararlarına bir iktidar uymak zorundadır,
eleştirebilir ama uymak zorundadır. 
Şimdi,
ben iki örnek vereceğim. Bir tanesi, bizim önceki dönem Eş Genel Başkanımız
sevgili Selahattin Demirtaş’la ilgilidir. Avrupa İnsan Hakları Mahkemesinden
bir karar çıkmıştır, Avrupa İnsan Hakları Mahkemesinden çıkan kararın
uygulanmaması için Cumhurbaşkanı sıfatıyla Adalet ve Kalkınma Partisi Genel
Başkanı Tayyip Erdoğan “Karşı bir hamle yapar, işi bitiririz.” demiştir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Karşı bir hamleyi yapmışlardır hukuksuz, bir hileye
başvurmuşlardır, işi bitirmişlerdir gerçekten ve Selahattin Demirtaş tutuklu
kalmaya, siyasi olarak rehin tutulmaya devam edilmiştir. Kim için yapmıştır
karşı hamleyi Adalet ve Kalkınma Partisi Genel Başkanı? Siyasi rakibi için,
kendisiyle siyaset alanında mücadele etmiş, karşısında aday olmuş bir kişi için
yapmıştır.
İkinci
örnek, yine Cumhurbaşkanı sıfatıyla Adalet ve Kalkınma Partisi Genel Başkanı
Tayyip Erdoğan demiştir ki Selahattin Demirtaş’ı kastederek: “Bırakamayız.” Siz
nasıl bırakıyorsunuz ya da bırakamıyorsunuz? Cumhurbaşkanı yürütmenin başıdır,
yargının başında mısınız? Evet, işte, bu Cumhurbaşkanı, kuvvetler ayrılığını
ortadan kaldırıp kuvvetleri kendisinde birleştirdiği için, yargıya çok açık bir
şekilde direktif verdiği için “Bırakamayız.” lafını kullanmıştır.
(Mikrofon
otomatik cihaz tarafından kapatıldı) 
Başkan-
Tamamlayın. 
HAKKI
SARUHAN OLUÇ (İstanbul) – Tamamlıyorum. 
Dolayısıyla,
bu iki konuyu özellikle vurguluyorum. Anayasa Mahkemesinin ve Avrupa İnsan
Hakları Mahkemesinin kararları açısından baktığımızda, yürütmenin bu tutumu
yani iktidarın bu tutumu kesinlikle hukuki değildir, evrensel hukuka uymaz,
asla kabul edilebilir de değildir, bunu vurgulayalım. 
Şimdi,
Osman Kavala kararında göreceğiz. Tabii ki Selahattin Demirtaş için Avrupa
İnsan Hakları Mahkemesi Büyük Dairesi karar verecektir, o kararda da alacakları
tutumu göreceğiz. 
İnsan
Hakları Günü’ndeyiz, evet. Eğer iktidarlar bir ülkede demokratik iktidarlarsa
onların verilerine inanılır ama iktidarlar demokratik değilse -ki Türkiye’deki
durumdan söz ediyoruz- o zaman iktidarların verdiği verilere değil, bu alandaki
sivil toplum kuruluşlarının, insan hakları derneklerinin ve hukuk alanındaki
sivil toplum kuruluşlarının verilerine güvenilir. Bu, dünyanın her yerinde
böyledir, bizde de maalesef böyledir. 
(Mikrofon
otomatik cihaz tarafından kapatıldı) 
BAŞKAN
- Son cümlenizi alayım lütfen.
HAKKI
SARUHAN OLUÇ (İstanbul) - Son cümlemi söyleyeyim. 
On
bir ayda 830 işkence vakası olduğuna dair insan hakları kuruluşlarının açık
raporları vardır. Dolayısıyla, iktidar bu raporları göz ardı ederek “Benim
İçişleri Bakanımın verdiği veriler önemlidir.” diyerek bu işi geçiştiremez
çünkü bu İçişleri Bakanı demiştir ki: “Ben Anayasa Mahkemesinin gözüyle bakmak
zorunda değilim.” Bunu bu İçişleri Bakanı demiştir. Hâlbuki İçişleri Bakanı
Anayasa Mahkemesinin gözüyle bakmak zorundadır, Anayasa Mahkemesinin ve
mahkemelerin aldıkları kararlara uymak zorundadır ama bu konuyu daha sonra
tekrar tartışacağız.
Teşekkür
ediyorum.
BAŞKAN
– Sayın Bülbül…
17.- Sakarya Milletvekili Muhammed Levent Bülbül’ün, 10
Aralık İnsan Hakları Günü vesilesiyle “insan hakları, özgürlük, hukukun
üstünlüğü” kavramlarının terör örgütlerinin katliamlarını gizlemek üzere kullanılmasını
lanetlediklerine ve 2016 tarihinde İstanbul ili Vodafone Arena Stadı
yakınlarında patlatılan iki ayrı bomba nedeniyle şehit olan vatandaşlarımıza
Allah’tan rahmet dilediğine ilişkin açıklaması
MUHAMMED
LEVENT BÜLBÜL (Sakarya) - Teşekkür ederim Sayın Başkan.
Sayın
Başkan, değerli milletvekilleri; Beşiktaş ile Bursaspor arasında 10 Aralık 2016
Cumartesi akşamı oynanan lig maçının ardından karşılaşmanın oynandığı Vodafone
Arena Stadı yakınlarında, kırk beş saniye arayla 2 patlama meydana gelmiş, biri
bombalı araçla, diğeri intihar bombacısıyla meydana gelen patlama neticesinde
39’u Emniyet mensubu, 8’i de sivil olmak üzere 47 insanımız şehit olmuştur,
patlama sırasında 242 insanımız da yaralanmıştır. Gerçekleşen bu menfur
saldırının 3’üncü yılında şehitlerimize rahmet, milletimize ve şehitlerimizin
yakınlarına başsağlığı diliyoruz. Bu saldırı PKK terör örgütü tarafından
gerçekleştirilmiştir ve hain bir saldırıdır.
(Mikrofon
otomatik cihaz tarafından kapatıldı) 
BAŞKAN
– Devam edin, tamamlayalım.
MUHAMMED
LEVENT BÜLBÜL (Sakarya) - Bu bağlamda, 10 Aralık İnsan Hakları Günü’nde “insan
hakları” “özgürlük” “hukukun üstünlüğü” gibi kavramların, terör örgütünün
katliamlarını, terörün acımasızlığını ve insanın en kutsal hakkı olan yaşama
hakkına kastedişini gizlemek üzere kullanılmasını da lanetlediğimizi dile
getirerek saygılar sunuyorum.
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Söz sırası Batman Milletvekilimiz Sayın Necdet İpekyüz’de. (HDP sıralarından
alkışlar)
Süreniz
on dakika Sayın İpekyüz.
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum. 
Sabahtan
beri arkadaşlarımız -bazı arkadaşlar da- bugünün 10 Aralık İnsan Hakları Günü
olması nedeniyle bazı beyanlarda bulundular. 10 Aralık İnsan Hakları Günü,
aslında siyasi görüş, düşünce, ulusal, sosyal köken, mülkiyet, doğum ve diğer
statülerin hiçbirini gözetmeden bütün insanlar arasında eşitliği gözeten, bu
amaçla 71’inci yılı etkinliklerle dile getirilen bir gün ve Türkiye’de 2019
yılında, burada söylememize rağmen birçok kişi itiraz etmekte; insan,
haklarıyla insandır ve insanlar onurları için mücadele yürütürken uğradıkları
zulüm ve haksızlıklara karşı da birçok kez tepkilerini farlı şekilde dile
getirmektedir. 
Bakın,
arkadaşlarımız söylediler, Türkiye’de, değil işkence, artık valiler,
kaymakamlar “kes kopyala” şeklinde yasakları uzatıyorlar. Basın açıklaması
yapmak bile yasaklanmış. Biz, burada defalarca fotoğraf gösterdik,
vekillerimizin bildiri dağıtması bile hazmedilemiyor. “İşkence” dediğiniz illa
elektrik vermek midir? “İşkence” dediğiniz illa falaka mıdır? Bugün sistem,
toplumsal olarak sistematik bir şekilde yaşamın her alanında muhalefete işkence
uygulamaktadır; bu, basın açıklamasında, düşüncesini açıklamakta, ifadesini
dile getirmekte, birçok alanda yürütülmektedir. Az önce arkadaşımız söyledi,
kimi zaman kol kırılmasına, ayak kırılmasına kadar varmaktadır. Birçok yerde
hak ihlalleri yapılırken alenen köye giriş yasaklanmaktadır, vekillerin girişi
yasaklanmaktadır. İnsanlar cenazesini günlerce sonra alabilmektedir, otopsi
sonuçları bile paylaşılmamaktadır. 
Böyle
bir dönemde insan haklarından söz edildiğinde irkilenler bilsinler ki bunun
hesabı verilecektir. Nasıl verilecektir? Tarih huzurunda verilecektir. 
Peki,
ne oluyor? Bakın, cezaevlerinden söz ediyoruz. Bugün Türkiye’de cezaevlerinin
varlığı… Siz iktidara geldiğinizde 59 bin küsur cezaevi vardı, şimdi 260 bin;
boyuna cezaevi yapılıyor ve biliyor musunuz cezaevlerinde en fazla kim var?
Tutuklular var; hükümlüler değil, tutuklular var. 
Ben,
geçen hafta, bu gelişen olaylar üzerine sevgili Demirtaş’ın yanındaydım.
Edirne’de yüksek güvenlikli cezaevi… Yüksek güvenlikli cezaevinde kim kalır?
Hukuksal sisteme göre ağır ceza almış kişiler kalır, tutuklular kalmaz. Bugün
Kandıra’da, Edirne’de “F tipi” diye tanımladığınız birçok cezaevinde tutuklular
kalmaktadır ve öyle bir şeye getirdiniz ki insanlar zaten suçsuz, düşünce,
ifade özgürlükleri yüzünden içerideler, orada kendilerine, ailelerine,
yakınlarına da ayrı bir ceza uygulanmakta. Batman’daki kişi Zonguldak’a,
Mardin’deki kişi Giresun’a, Muş’taki kişi Yozgat’a ve peşinden -işte, kazalar
olabiliyor, insanlar sevdiklerine kavuşamıyor- bir yığın… Bunların hepsi de
“işkence” olarak tanımlanabilir. Gerekirse hastalar yatağa bağlanıyor,
cezaevindeyken ters kelepçe takılıyor, binlerce olay işleniyor. 
Bütün
bunların yanında bir de bu fişleme meselesi vardı. İşinize geldiğinde
diyorsunuz ki “Anayasa Mahkemesi…” işinize gelmediğinde diyorsunuz ki “Anayasa
Mahkemesi…” Biz, işimize geldiği için değil, her yerde hukukun uygulanmasını
istiyoruz ve az önce arkadaşımız söyledi, gölge bir hukuk uygulanıyor. Sizin
tercihlerinize göre düzenleme yapılıyor, sizin tercihlerinize göre bir saatte
hâkimler değiştirilebiliyor, müdahale ediyorsunuz. 
Bakın,
en son, İçişleri Bakanı ne diyor? “Anayasa Mahkemesi kararlarını
tanımayacağım.”
SALİH
CORA (Trabzon) – Öyle demedi.
NECDET
İPEKYÜZ (Devamla) – Anayasal haklarımız, kendini hukukun üstünde gören yönetici
tarafından ihlal edilirse vatandaş ne yapacak? Seçme seçilme hakkı zaten yok
edilmiş ve giderek gasbedilmesine yönelik her türlü işlem de uygulanmaktadır. 
Bakın,
cezaevlerinden söz ederken arkadaşlarımız söyledi, bugün, düşüncelerinden
dolayı, şu andaki ve geçmiş dönemdeki HDP’li, eş genel başkanlarımız, birçok
yöneticimiz, vekilimiz, belediye başkanlarımız, hepsi cezaevinde ve hepsi de
gerçekten, Türkiye’de barışın inşası için hâlâ inançlarıyla, siyasi
duruşlarıyla mücadelelerine devam etmekteler; bize de sürekli bu mesajlarını
iletmekteler. Ama Cumhurbaşkanlığıyla beraber, keyfiyet sistemiyle beraber her
şey başka bir sürece girdi. 
Şimdi
Sayıştayı konuşacağız. Sayıştay ne yapıyor? Parlamento adına denetliyor kamu
kurumlarını. Normalde vekiller denetler. Bu, yeni sistemde zaten kısıtlandı.
Aslında geçmişte olsa vekiller istediği cezaevinin içine girer, denetler, ne
olduğunu bilirler; tarım müdürlüğüne gider, denetler; Çocuk Esirgeme Kurumuna
gider, denetler. Şimdi, zaten o yetki alındığı gibi, Sayıştayın da şu an bizim
adımıza, Parlamento adına yaptığı denetimler giderek tümüyle kadük hâle
getiriliyor. Nasıl getiriliyor? Bir: “Gizlilik var.” deniyor. İki: Varlık
Fonuna devredilen kurumlar Sayıştayın denetiminden çıkartılıyor. Üç:
Cumhurbaşkanlığı gibi bir kuruma dokunulmuyor ve “gizlilik” diye “örtülü
ödenek” diye harcanan milyarlarca lira para söz konusu ve Sayıştay bir kısım
raporları da yazdığında işlem yerine getirilmiyor, bunlar dikkate alınmıyor. Ne
yapılıyor? Meclisin en önemli denetleme yetkisi olan kurum giderek kadük hâle
getiriliyor. Kürtçe bir laf var “…”(x)
yok ediyorlar, azar azar azaltıyorlar, her şeyi yok ediyorlar. Nasıl
yapıyorlar? Bakın, size bir örnek vereyim: Zafer Havaalanı 3 il için yapılmış;
Kütahya, Afyon ve Uşak için. Sayıştay denetimlerinde buranın ne kadar usulsüz
olduğu belli ama bunu usulüne uydurmak için yönetmelik değiştiriliyor, yasa
değiştiriliyor. Bunun uluslararası tanımı artık “yasaya göre düzenlenmiş bir
yolsuzluk” çünkü yasaya uyuluyor. Ne diyor? Şirket belli, gidecek kişi belli,
gelecek kişi belli; yurt içinde uçacak kişi için 2 euro, yurt dışına gidecek
kişiler için 10 euro. Hesaplamalara göre -3 ilin toplam nüfusu hesaplanıyor-
hepsi uçsalar karşılamıyor ve bu para hepimizin cebinden çıkıyor ama bu, artık
-deyim yerindeyse- resmen usule uygun yolsuzluk. 
Sayıştayın
ihtisas komisyonları var, yedi yıldır toplanmıyor, yedi yıldır. Sayıştay
bunları yaparken bir şekilde Sayıştayın kendi yetkileri daraltıldığı gibi,
atanan kişiler de… Ama Parlamentonun adına yapılan denetleme öyle bir hâle
geldi ki… Bakın, idarenin takdir hakkına ilişkin bir düzenleme yapıldı.
“İdarenin takdir hakkını kullanmasını kısıtlayıcı rapor yazılamaz.” diyor
Sayıştaş raporlarında. Böyle olunca da Sayıştay gittiğinde ne yapacağını
bilmiyor. 
Bir
çalışma yürüttük arkadaşlarımızla beraber, en çok incelenen kurumların yüzde
16’sında geçen yıl hiçbir rapor yazılmamış. Giderek artık kimse rapor
yazmayacak ve denetlenmeyecek. Bir kısım yolsuzluk olgusunu -dün de dile
getirdik- burada her sefer dile getirdiğimizde, kayyumlar meselesini, herkes
itiraz ediyor. Bugüne kadar gerek kayyum dönemlerinde gerek kayyumun olmadığı,
sürekli müfettişlerin olduğu dönemde hiçbir belediye yöneticisiyle ilgili
yolsuzluk saptanmadı ama kayyumlarla ilgili geldiklerinde kayyumlarla ilgili
saptandı; bir kısım insan, 11 insan başka yerlere gönderildi veya açığa alındı.
Peşinden, Sayıştaya kayyumlarla ilgili defalarca sormamıza rağmen, yazılı,
sözlü sormamıza rağmen cevap verilmedi. Plan ve Bütçe Komisyonunda sorduk;
arkadaşlarımızın 2’si de burada ve Komisyon üyeleri de burada. Sayıştay
Başkanının açıklaması burada. Sayıştay Başkanı “Kayyum atanan belediyelerle
ilgili herhangi bir suç duyurusu var mıdır?” sorumuza açıklamasında diyor ki:
“31 müzakerenin tamamına yakını kayyum atanan belediyelere aittir.” Evet,
arkadaşlar, 31 Mart seçimlerinden sonra ortaya çıkan tablo şu: Kayyum döneminde
31 tane yolsuzluk Sayıştay raporlarıyla saptandığı gibi, bizim arkadaşlarımızın
televizyonlarda, haberlerde gösterdiği hiçbir şey dikkate alınmadı. Peki, biz
burada Kürtlerle ilgili konuştuğumuzda, Kürt diliyle ilgili konuştuğumuzda,
Kürtçeyle ilgili konuştuğumuzda herkes ayaklanıyor, bir şeyler söylüyor.
Kayyumların ilk yaptığı iş ne biliyor musunuz? Kürtçe tabelaları indirmek,
Kürtçe internet sayfasındaki düzenlemeleri kaldırmak, Kürtçe hizmet veren
kreşleri, kadın merkezlerini, gençlik merkezlerini, oyun merkezlerini, sanat
merkezlerini kapatmak. 
Bir
kez daha söylemiştim, Kürt dili, ana dili herkes için önemlidir. Dil, Kürtçe
(…)(x)dır. (…)(x) yürektir, gönüldür. Gönlü
yaralarsanız siz her şeyi yaralarsınız, düzeltemezsiniz. Dil yarası ve (…)(x) yarası dediğimiz şey
Kürtlerde unutulmaz, dün de unutulmadı, bugün de unutulmadı, unutulmayacak da.
Bunun düzenlenmesi lazım çünkü siz bunu yapmadığınızda, gerçekten, barışla
ilgili söylemleriniz havada kalır. 
Şimdi,
Sayıştayla ilgili söylenecek çok şey var. Bir de Varlık Fonu diye bir şey
çıkartıldı. Birçok kurum oraya aktarılıyor ve Sayıştay denetiminden
çıkarılıyor.
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Sayın Başkan…
BAŞKAN
– Tamamlayın.
NECDET
İPEKYÜZ (Devamla) – Peşinden, Cumhurbaşkanlığına bağlı birçok kurum, kurulan
ajanslar tekrar Sayıştay denetiminden çıkarılıyor ve yapılan bu denetimlerden
çıkarıldığında ne ahlak ne etik ne vicdan ne siyaset… Tümüyle şu deniyor: “Ben
bu yeni sistemde istediğim gibi keyfiyeti uygularım, otoriteyi uygularım,
istediğim gibi davranabilirim ve siz benim belirlediğim şekilde muhalefet
edebilirsiniz, ilintili muhalefet edebilirsiniz.” Ama şunu bilsinler ki biz
geçmişte de ilintili muhalefet yapmadık, biz sonuna kadar siyasi muhalefet
yapacağız. Biz sonuna kadar yoksulun yanında, haksızlığa uğrayanların yanında,
perişan olanların yanında ve mücadele edenlerin yanında olacağız çünkü biz
mücadelenin gelecekte Türkiye’ye daha güzel günler getireceğine inanıyoruz. 
Hepinizi
saygıyla selamlıyorum, teşekkür ediyorum. (HDP sıralarından alkışlar) 
BAŞKAN
– Söz sırası, Antalya Milletvekilimiz Sayın Kemal Bülbül’de. (HDP sıralarından
alkışlar)
Süreniz
on dakika.
HDP
GRUBU ADINA KEMAL BÜLBÜL (Antalya) – Sayın Başkan, değerli milletvekilleri,
cismücanım, ruhurevanım, kalbidevranım, aşkım, imanım Türkiye halkları; sizleri
sevgiyle saygıyla selamlıyorum.
10
Aralık İnsan Hakları Günü’ndeyiz ve 10 Aralık İnsan Hakları Günü’nde 2
ibretiâlemlik insan hakları ihlali: 
Birincisi,
biraz önce sevgili Meral Danış’ın söylediği; Batman Vekilimiz sevgili Feleknas
Uca’nın bir etkinlik sırasında polis müdahalesi nedeniyle kolunun kırılmasını
Batman Cumhuriyet Savcısı normal buluyor. Bu “Bundan sonra etkinliklerde HDP’li
vekillerin kolunu bacağını kırın, eline verin.” demek. Bu başka bir şey değil,
insan hakları ihlalinin ötesinde bir şey; savcı suç işlemiştir. 
İki:
Dün Dersim’de bir konser veren sevgili sanatçı Yılmaz Çelik bugün tutuklandı.
Sebep? Suçu saz çalmak, Dersimli olmak, nefes söylemek, deyiş söylemek. 
Buradan
şu hakikati İnsan Hakları Günü’nde hatırlatmayı insani, ahlaki, siyasi bir
görev biliyorum. Sayın Selahattin Demirtaş, Sayın Figen Yüksekdağ, Sebahat
Tuncel, Gülten Kışanak hapiste tutulduğu sürece tutan savcılar, yargı ve buna
etki eden siyasi erk suç işliyor, derhâl ve hemen serbest bırakılmalıdırlar. 
Bütçeye
gelince, sevgili Kültür Bakanı, yüz kırk dört yıllık alacağımızı tahsil etmeye
geldim, yüz kırk dört yıllık alacağımızı tahsil etmeye geldim. 
YAŞAR
KIRKPINAR (İzmir) – Kendi aranızda halledin.
KEMAL
BÜLBÜL (Devamla)- Sana aramızda halletmeyi göstereceğim, dur! 
Bu
ne demek? Bu şu demek: II. Mahmut, 1834 yılında Hacı Bektaş Veli dergâhına
kayyum atadı ve bu kayyumlar, Nakşibendiler marifetiyle Aleviliği abluka etti,
dönemin postnişi -Hacı Bektaş Mürşidi- Hamdullah Çelebi tutuklanıp Kırşehir’de
yargılandı, idam etmeye yürekleri yetmedi, sürgün ettiler, Amasya’da Hakk’a
yürüdü. 
1876’dan
bu yana Türkiye Anayasa’yla yönetiliyor sevgili Erol Hocam ve bu yüz kırk dört
yıllık süre içerisinde “bütçe yapma hakkı” denen bir hak var fakat bu bütçe
kaleminde Alevilerden toplanan vergi, camiye hizmet olarak götürülüyor, çeşitli
illegal, gayrimeşru vakıflara veriliyor, Alevi toplumuna verilmiyor; yüz kırk
dört yıllık borcunuz var bize. (HDP sıralarından alkışlar) Bu yüz kırk dört
yıllık borcun içerisinde can borcu da var, manevi borç da var.
Hacı
Bektaş dergâhı 30 Kasım 1925 yılında kapatıldığında oradaki el yazmaları, araç
gereçler nereye götürüldü? 18 Ağustos 1964’ten bu yana Hacı Bektaş dergâhından
“müze ziyareti” diye alınan verginin parası nerede? Bize borcunuz var. 
Bu
bütçe gayrimeşrudur, bu bütçe üzerinde konuşulamaz bile, borçlu bütçe, bakınız,
korsan ve hâl böyle olunca bunu dile getirdiğiniz zaman da ne oluyor?
Suçlanıyoruz. Bunu dile getirdiğimiz zaman ne oluyor?
Bu
işareti gördünüz değil mi arkadaşlar? Bu işareti Maraş’ta, Çorum’da, Malatya’da,
Sivas’ta, Madımak’ta, her yerde gördünüz değil mi? İşte, egemen siyasetin
aklında Alevilik bu işarettir. 
SALİH
CORA (Trabzon) – En çok tepkiyi biz gösterdik. 
KEMAL
BÜLBÜL (Devamla) – Daha geçen hafta bu işaret İzmir’de kapılarımıza konuldu. 
METİN
YAVUZ (Aydın) - Kendileri koydu. 
KEMAL
BÜLBÜL (Devamla) – Kendileri koymadı, yalan söylüyorsunuz! 
BAŞKAN
– Değerli arkadaşlar, hatibi dinleyelim.
KEMAL
BÜLBÜL (Devamla) – Mütemadiyen, Adıyaman’da, İskenderun’da, İstanbul’da,
Ankara’da, İzmir’de, Türkiye'nin dört bir tarafında kapılarımız işaretlendi ve
kasabanın şerifi gibi caka atarak dolaşan İçişleri Bakanı ne hikmetse bir söz
sarf eden HDP’liyi buluyor, “tweet” atanı buluyor ama çarpı atanı bulamıyor.
Süleyman Soylu, görevlileriniz, güvenlik görevlileriniz, istihbarat
görevlileriniz bu kadar yeteneksiz mi, bu kadar beceriksiz mi? Yüzlerce çarpı
atan içerisinden bir tane çarpı atan bulamadınız, bulmuyorsunuz; bir tek kişi
yargılanmıyor, bir tek kişi hakkında suçlama yoktur. Bu ne demektir? Bu, Alevi toplumunu
dışlamak, ötelemek, itelemek, Alevi toplumuna karşı nefret suçu işlemektir. 
1834
yılından bu yana bu topraklarda Alevilik yasaktır. Hâlâ Alevilik yasak değil ve
konuşuluyorsa Alevi toplumunun kendi yürüttüğü meşru demokratik mücadele
nedeniyledir. Bu, aymazlıktır, bizim hakkımızın ihlal edilmesi, gasbedilmesi,
hırsızlıktır. Daha fazlasını da söyleyeceğim de Âşık Dertli’nin dediği gibi
“Kul olmazdım hiçbir vakit şaha, gedaya/Lakin neylersin ki yıkılası viranede
evladüiyal var.” Ben de kul olmazdım, daha fazlasını söylerdim ama neylersin ki
serde kemalat var, serde hakka hakikate, serde yolda erkâna hizmet var. Bu
yolun, erkânın, hakkın hakikatin yüzü suyu hürmetine kemalatla, adaletle,
merhametle, letafetle, lezzetle konuşmak zorundayız ve bu lezzetin, bu
letafetin, bu adaletin, bu kemalatın dilini hâlâ yasak gören, hâlâ Avrupa İnsan
Hakları Mahkemesinin kararını uygulamayıp cemevlerimize elektrik ve su
vermeyen, cemevindeki morgda canlarımızın kokmasına sebep olan zihniyeti
buradan kınıyorum. (HDP sıralarından alkışlar)
2014
yılında, Cem Vakfı, Avrupa İnsan Hakları Mahkemesine başvurmuş ve Avrupa İnsan
Hakları Mahkemesi, cemevlerinin de tıpkı Türkiye’deki camiler, sinagoglar ve
kiliseler gibi ibadethane olduğunu söylemiştir ama bu karar mütemadiyen uygulanmamakta.
Cemevlerine, elektriği, suyu bırakınız girmek dahi yasaklanmakta ve
cemevlerinin kapısına çarpı konmakta, cemevlerine gidenlerin kapısına çarpı
konmaktadır. 
ZÜLFÜ
DEMİRBAĞ (Elâzığ) – Kim yasaklıyor?
KEMAL
BÜLBÜL (Devamla) – Bu bir hakikattir. Siz yasaklıyorsunuz.
YAŞAR
KIRKPINAR (İzmir) – Yalan söyleme. 
BAŞKAN
– Değerli arkadaşlar, karşılıklı olmasın lütfen. Hatibi dinleyin.
KEMAL
BÜLBÜL (Devamla) – Sorunun cevabı sizde. Cevabı sizde olan soruyu bana sorup
vaktimi almayın lütfen.
Şimdi,
sadece bu olsaydı keşke. Sadece, Kültür Bakanlığına dair söylenecek şeyler
bundan ibaret olsaydı keşke. Hepimiz çok iyi biliyoruz sevgili dostlar, Kültür
Bakanlığının uhdesinde olan çeşitli kurum ve kuruluşların Ermeni mezarlıkları
üzerine yapmış oldukları millet bahçelerini. Yine, Komisyon görüşmelerinde de
söyledim, burada da tekrar edeceğim, bakınız, Urfa’da “Şuayip şehri” diye bir
mekân var. Şuayp, peygamberlerdendir ve Şuayp, Musa Kelîmullah’a kızını verdiği
söylenen bir peygamberdir ve Musa Kelîmullah’ı makamında konuk etmiştir, mihman
etmiştir. Mihman ettiği yerin üzerine bir tuvalet yapılmış; kendim gittim,
gördüm. Oradaki görevliye dedim ki: Niye buraya tuvalet yapılmış, bu nedir?
Görevli bana ne dedi, biliyor musunuz? “Sayın Vekilim, o eskiden beri var.”
Bakar mısınız verilen cevaba, ciddiyetsizliğe. 
Şimdi,
Türkiye’de bütün tarihî eserler ve ören yerleri, başta Antalya olmak üzere
viraneye dönmüş durumda; bir açıklama yoktur, bir yönlendirme yoktur, toplu
taşıma yoktur, rehberlik hizmeti yoktur ve buraların tarihî geçmişine dair
herhangi bir yazıt, bir kitabe, bir açıklama çok az yerde mevcuttur. Turizm, bu
tarz ören yerlerine gitmek neredeyse bir tür korsan vazife, bir tür korsan
çalışma hâline gelmiştir. 
Hâl
böyleyken Türkiye'nin bütün mirasına; Türk halkının, Kürt halkının, Ermeni,
Süryani, Arap, Laz, Çerkez, Türkiye’yi teşkil eden tüm halkların kutsal ve
değerli, tarihî ve kültürel inançsal miraslarına sahip çıkma iddiasında olan
bizler, HDP, diyoruz ki: Bununla ilgili bir çalışmayı ortak akılla, ortak
düşünceyle, ortak emekle yapalım. Bu konuda insanları, bu konuda aklı lütfen
dışlamayınız ve ancak bu çalışmalar yapıldığında Kültür Bakanlığının
çalışmaları anlamını ve yerini bulabilir. 
Sevgili
dostlar, buradan sıkça vurgulanıyor, bir polemiğe yol açmak için değil ama bir
hakikati vurgulamak için söylüyorum: Biz sadece Cumhuriyet Dönemi’nde hak
ihlaline uğramadık. Bakın, bilenler bilirler, Celâli Hareketi’nin öncüsü
Bozoklu Şeyh Celâl der ki: “Şalvarı şaltak Osmanlı/Eyeri kaltak Osmanlı/Ekende
yok, biçende yok/Yiyende ortak Osmanlı” Biz Osmanlı’da da hak ihlaline uğradık,
biz cumhuriyette de hak ihlaline uğradık ama buradaki akıl, halkın iradesiyle
seçilmiş bu akıl Alevi toplumuna gidiyor, oy istiyor, haklarının meşru ve
geçerli olduğunu söylüyor ama iş icraata, hakların kabulü noktasına geldiği
zaman bir ipe un serme, bir öteleme, bir iteleme söz konusu oluyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bülbül.
KEMAL
BÜLBÜL (Devamla) – Teşekkür ediyorum Sayın Başkan. 
Geliniz,
bu ülkede, ülkenin bugüne gelmesine hizmet etmiş, bugüne gelmesini sağlamış
âşıkların ve sadıkların yüzü suyu hürmetine boşuna laf söylemeyelim. Hüdai
Baba’nın dediği gibi:
“Erenler,
zehir getirin
Balınan
öldürmen beni
Bağrıma
diken batırın
Gül
ilen öldürmen beni
Yâr
diyerek yana yana
Can
teslim ettik canana
Asın,
kesin, yüzün ama
Dilinen
öldürmen beni” 
Yeter
bu dil, icraata geçelim. 
Aşkla
sevgi ve saygılar. (HDP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan, yerinizden bir söz talebiniz oldu.
Buyurun.
V.- AÇIKLAMALAR (Devam)
18.- Çanakkale Milletvekili Bülent Turan’ın, Antalya
Milletvekili Kemal Bülbül’ün 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Bir
polemiğe imkân vermeden birkaç hususu ifade etmek isterim. Sayın konuşmacının,
bir sanatçının saz çaldığı için konser sonrası gözaltına alındığı iddiasını
doğru bulmadığımızı ifade etmek istiyorum. Öğrendik ilgililerden, sulh ceza
mahkemesinin, örgüt üyeliğinden ve örgüt propagandasından verdiği bir mahkeme
kararı var Sayın Başkan. (HDP sıralarından gürültüler)
BAŞKAN
– Bir saniye arkadaşlar…
BÜLENT
TURAN (Çanakkale) – Değerli arkadaşlar, bir diğer mesele: Yine, sayın
konuşmacıyı dikkatle dinlemeye çalıştım, bir defa “Bütçe gayrimeşrudur.”
ifadesini reddediyorum. Eğer “Bütçe gayrimeşrudur.” diye cümleye başlarsak
“Sizin vekilliğiniz de gayrimeşrudur.”a döner bu iş; bu doğru bir yaklaşım
değil, dilimize dikkat etmek durumundayız Sayın Başkanım. 
Onun
dışında, ayrıştırıcı, ötekileştirici bir dil olarak, yüz kırk yıldan beri olan
tarihî hatıralardan yola çıkarak yok efendim “Alacağımız var.” “Can borcunuz
var.” tarzı söylemleri çok tehlikeli buluyorum Sayın Başkanım. Bizler, 82
milyon kardeşiz Alevi’siyle Sünni’siyle. 
(Mikrofon
otomatik cihaz tarafından kapatıldı)
KEMAL
BÜLBÜL (Antalya) – Tehlikeli bul zaten.
GARO
PAYLAN (Diyarbakır) – Hakkımızı helal etmiyoruz. 
BAŞKAN
– Buyurun.
BÜLENT
TURAN (Çanakkale) – Bir ile hizmet ederken “Orası Alevi, orası Sünni, orası
Kürt, orası Türk.” diye bakmıyoruz. 82 milyonun ortak değerleri var, ortak
yürüyüşü var. 
GARO
PAYLAN (Diyarbakır) – Hepimiz vergi veriyoruz.
BÜLENT
TURAN (Çanakkale) – “Kardeşiz” diyenlerden rahatsız olmayın lütfen, “kardeşiz”
diyorum ya, “kardeşiz” diyorum.
GARO
PAYLAN (Diyarbakır) – Kardeşsek kardeşlik hukuku olsun. 
BÜLENT
TURAN (Çanakkale) – Değilsen çık dışarı o zaman kardeşim. Dinle bir dakika.
BAŞKAN
– Sayın Paylan, rica ediyorum.
BÜLENT
TURAN (Çanakkale) – Değerli arkadaşlar, 82 milyon kardeşiz dememe bile tahammül
etmeyen bir anlayışın bu ülkeye katacağı hiçbir şey olmaz. 
ALİ
KENANOĞLU (İstanbul) – Kardeşlik hakkımızı istiyoruz o zaman.
BÜLENT
TURAN (Çanakkale) – Bakınız, az önce sayın konuşmacının gösterdiği çarpı
işareti, geçen hafta Meclisin gündemi buydu. Bütün partiler, A’dan Z’ye, istisnasız
bunu kınadılar, bunu ayıpladılar “Bunun takipçisiyiz.” dediler. Buradan yola
çıkarak bazı ithamlarda bulunmayı doğru bulmuyorum. Alevi kardeşlerimize veya
başka kardeşlerimize, kim olursa olsun; dini, inancı, mezhebi ne olursa olsun;
ötekileştirici, çarpı koyan, her neyse, yapılan eylemi doğru bulmuyoruz.
Bununla ilgili işin takipçisiyiz.
Teşekkür
ediyorum Sayın Başkan.
BAŞKAN
– Teşekkür ederim.
FATMA
KURTULAN (Mersin) – Sayın Başkan…
MUHAMMED
LEVENT BÜLBÜL (Sakarya) – Sayın Başkan…
KEMAL
BÜLBÜL (Antalya) – Sayın Başkan…
BAŞKAN
– Değerli arkadaşlar, bir saniye…
Değerli
arkadaşlar, her konuşmadan sonra bu kadar yoğun tartışmanın açılmasını da doğru
bulmuyorum. Konuşmacılar, konuşmalarını…
GARO
PAYLAN (Diyarbakır) – Ama hep AK PARTİ başlıyor. 
BÜLENT
TURAN (Çanakkale) – Hiç sataşmadım Başkanım, kardeşiz dedim.
BAŞKAN
– Biliyorum. 
Konuşmalara
devam edeceğiz. 
Burada
Sayın Kurtulan da Sayın Bülbül de bir söz talebinde bulundu.
KEMAL
BÜLBÜL (Antalya) – Sayın Başkan…
BAŞKAN
– Sayın Bülbül, Sayın Grup Başkan Vekiliniz söz talebinde bulundu. Yani Sayın
Grup Başkan Vekilleri söz talebinde bulunduğunda diğer arkadaşlarımıza söz
hakkı vermiyorum.
Lütfen,
sizler de toparlayın, diğer konuşmacılarla devam edelim.
Buyurun
Sayın Kurtulan.
19.- Mersin Milletvekili Fatma Kurtulan’ın, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
FATMA
KURTULAN (Mersin) – Sayın Başkanım, çok kısaca…
Biz
Aleviler tehdit bilmeyiz, bunu böyle düzeltmek lazım. Her gün burada tehdide
uğrayan hem Kürt hem Alevi olarak sık sık bu konu geldiğinde karşılaştığımız
muamele bu.
Geçenlerde
Grup Başkan Vekilleri bu çarpı işaretlerine istinaden çok anlamlı konuşmalar
yaptılar ama hâlâ yargılanan tek bir kişi yok, üzerine gidilen tek bir vaka
yok. O zaman biz geçmişteki pratiğimizden hareketle endişe duyarız, tedirginlik
içerisinde yaşarız topluluk olarak; bir Alevi olarak konuşuyorum aynı zamanda. 
Yine,
Sayın Bülent Turan’ın şu konuşmasını düzeltmesi lazım. “Kardeşlik” deniliyor,
biz buna elbette ki güler, geçeriz. Böyle değil, pratik böyle değil ama bir
vekilimize “İnanmıyorsan çık, git.” demek… Burada ev sahibi değilsiniz, biz de
misafir değiliz. Bu durumda ben derim ki hep… 
(Mikrofon
otomatik cihaz tarafından kapatıldı) 
BAŞKAN-
Peki, tamamlayın.
BÜLENT
TURAN (Çanakkale) – Beni anlamamış Sayın Başkanım, izah edeceğim sonra. 
FATMA
KURTULAN (Mersin) – Ben yapıyorsam kendim için de derim: Herkes haddini bilsin.
Herkes burada aynı şekilde sandığa gitmiş, meşru olarak buraya gelmiştir. Aynı
hakka, aynı yetkiye, aynı söze sahibiz, “Çık, git.” denilmemeli, denilmez,
doğru değil. (HDP sıralarından alkışlar) 
BAŞKAN
- Sayın Bülbül, siz de kısaca lütfen düşüncelerinizi ifade edin, diğer
konuşmacıyı davet edeyim.
20.- Sakarya Milletvekili Muhammed Levent Bülbül’ün,
Antalya Milletvekili Kemal Bülbül’ün 129 sıra sayılı 2020 Yılı Bütçe Kanun
Teklifi ile 130 sıra sayılı 2018 Yılı Kesin Hesap Kanunu Teklifi’nin birinci
tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
MUHAMMED
LEVENT BÜLBÜL (Sakarya) – Efendim, şimdi Meclis çatısı altında bu yapılan
konuşmalarla alakalı tarihe düşülen notlar eksiksiz olmalı bizim kanaatimizce.
Bu çerçevede söz almayı mecbur, kendimize lüzumlu gördük. 
Şimdi,
son derece kışkırtıcı, tahrikkâr bir konuşmaya şahit olduk. Her ne kadar
içerisinde birtakım tasavvufi, birtakım noktada sufi bazı ifadeler kullanılsa
da bu ifadelerin arkasına gizlenip… Hep itiraz ettiğimiz şey odur. Yani
konuşmanın bir dakikalık bölümünde bunlardan bahsedip dokuz dakikalık bölümünde
kin kusmak doğru bir yaklaşım değildir. Yani şimdi, siz bu milletten, bu yüce
Mecliste “Can alacağımız var.” diyorsunuz, sizin kimden can alacağınız var?
Kimin canını ne şekilde alacağınızı nasıl tahsil edeceksiniz, bunları bir
açıklayın bakalım. O kemalat duygunuz nerede sizin bunları konuştuğunuz anda?
Kemalat, alacak verecek hesabıyla mı olur, yüz elli yıllık kini kusmakla mı
olur? Can alacağı varsa, bu milletin içerisinde konuşacak çok söz var, çok
alacak sahibi olan insan var. O tahsilata başlarsak eğer kimse yerinde rahat
oturamaz ama bu millet büyük bir millettir.
(Mikrofon
otomatik cihaz tarafından kapatıldı) 
BAŞKAN-
Tamamlayın Sayın Bülbül.
MUHAMMED
LEVENT BÜLBÜL (Sakarya) - Bizler birtakım haksızlıklara, birtakım yanlış
anlaşılmalara, birtakım sıkıntılara düçar olsak da bu millete, bu devlete her
zaman hakkımızı helal etme şiarıyla yaşayan insanlarız. Bu milletin fertleri
böyle olur. Bu memlekette birlik beraberlik böyle temin edilir. Boğazlıyan
Kaymakamı Kemal Bey, haksız ithamlar ve iddialar neticesinde mütareke
İstanbul’unda sözde bir mahkemede yargılanıp hakkında idam kararı verildikten
sonra masum olduğunu haykırmasına rağmen canını almaya çalışanlara karşı
evlatlarını yine bu asil millete emanet etme duygusuna sahip olmuş. Bu yüksek
duyguya, asalete sahip insanlarla karşı karşıya kalmış bir milletiz, bir
memleketiz. Bizim bu duyguları yükseltmemiz, yüceltmemiz gerekiyor. 
BAŞKAN
– Toparlayın Sayın Bülbül. 
MUHAMMED
LEVENT BÜLBÜL (Sakarya) - Eğer Alevilik anlayışsa, kardeşlikse helalleşmeyi
gerektirir. Mutlaka geçmişten bugüne yanlışlıklar, eksiklikler varsa bunları
dile getiriniz, bunları söyleyiniz, bunların giderilmesi için talepkâr olunuz;
bunlara kimsenin itirazı yoktur. Ama İzmir’de bir provokasyon olduğu açık olan
bir hadisede bütün Türkiye’nin en şiddetli bir şekilde, en güçlü şekilde
protesto ettiği bir meseleyi…
(Mikrofon
otomatik cihaz tarafından kapatıldı)
BAŞKAN
– Lütfen tamamlayın. 
MUHAMMED
LEVENT BÜLBÜL (Sakarya) - …sanki sistematik bir saldırıymış gibi gösterip
devletimize, milletimize veya toplumumuzun bir kesimine karşı kin kusmak doğru
bir yaklaşım değildir. Bu anlayışla hareket edildiği takdirde bir kıvılcımın
yol açacağı yangının önünü almamız mümkün olamaz. Bu noktada, Meclis çatısı
altında daha şuurlu, daha ihtiyatlı ve daha itidalli olmamız gerektiğini
düşünüyorum. 
Saygılar
sunuyorum. (MHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan, sizin de bir söz talebiniz olmuştu. 
21.- Çanakkale Milletvekili Bülent Turan’ın, Mersin Milletvekili
Fatma Kurtulan’ın yaptığı açıklamasındaki bazı ifadelerine ve 82 milyonun
Alevisiyle Sünnisiyle kardeş olduğuna ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; az önce, aslında,
meramımı anlattığımı düşünüyorum. Ancak uyuyan uyandırılır, görmeyene izah
edilir ama görmek istemeyene, uyanmak istemeyene yapacak bir şey yoktur diye
düşünüyorum. Söylediğim çok açıktı az önce, “82 milyon kardeşiz.” deyince
bağıran bir arkadaşa “Eğer sen bu kadar kardeşlik ifadesine rağmen bağırıyorsan
‘Çık o zaman.’ deme hakkı doğar bana.” dedim yoksa hiç kimseyi çıkarma derdimiz
yok, biz kardeşiz diye bunu söylüyorum. 
Sayın
Başkan, bir daha söylüyorum: 82 milyon Alevisiyle Sünnisiyle kardeşiz. Tarihî
yanlışlardan, uygulamalardan bugün hesap görmeyi doğru bulmuyorum. Geleceğe
bakıyoruz, beraber omuz omuza yürümekten keyif alıyoruz Sayın Başkanım.
BAŞKAN
– Peki, teşekkür ederim. 
KEMAL
BÜLBÜL (Antalya) – Sayın Başkan… 
BAŞKAN
- Toparlayalım artık Sayın Bülbül yani siz de yerinizden kısaca bir açıklamada
bulunun, toparlayalım. Ama artık bütün partiler de ortak düşüncelerini ifade
ettiler. 
ENGİN
ALTAY (İstanbul) – Biz etmedik Sayın Başkan, tutanaklara geçsin. 
BAŞKAN
- Bence çok fazla uzatmaya da gerek yok. 
Buyurun
Sayın Bülbül.
22.- Antalya Milletvekili Kemal Bülbül’ün, ülkede
adaleti, eşitliği, hakkaniyeti örgütlemek, yaşamak ve yaşatmak için her türlü
bedeli ödemiş bir topluluk olduklarına ilişkin açıklaması
KEMAL
BÜLBÜL (Antalya) – Evet, öncelikle elbette ki Aleviler ve Sünniler kardeşçe,
eşit yaşamalı; elbette ki bu ülkedeki insanların hepsi eşit olmalı. Bunda hiç
bir kuşku yok. Çarpı işaretinin atılmasını kim kınadıysa iyi yapmış, bu da
güzel fakat burada bir hak ihlali var ve biz bu hak ihlalini dile
getirdiğimizde her zaman provoke olmaya hazır bir kitle var. Böyle bir şey yok.
Biz yaşadıklarımızı söylüyoruz. Sevgi bizim dinimizdir. Biz bu ülkede adaleti,
eşitliği, hakkaniyeti örgütlemek, yaşamak ve yaşatmak için her türlü bedeli
ödemiş, yetmiş iki millete bir nazarla bakmış, yetmiş iki milleti eşit görmüş,
yetmiş iki milletin hakkına, hakkaniyetine saygılı olmuş bir topluluğuz. Hiçbir
zaman kini, nefreti ve düşmanlığı örgütlemedik. 
(Mikrofon
otomatik cihaz tarafından kapatıldı) 
BAŞKAN
– Peki, teşekkür ederim. 
Değerli
milletvekilleri…
FATMA
KURTULAN (Mersin) – Sayın Başkan, Sayın Bülbül’ün dediklerine bir cümle sadece…

BAŞKAN
– Siz mi eklemek istiyorsunuz? 
FATMA
KURTULAN (Mersin) – Evet, ben eklemek istiyorum. 
BAŞKAN
- Peki, buyurun Sayın Kurtulan.
23.- Mersin Milletvekili Fatma Kurtulan’ın, Alevi
vatandaşların kapılarına çizilen çarpı işaretinin “Sıradan insanlar yapmıştır,
bu bir provokasyondur.” denilerek geçiştirilmemesi gerektiğine ilişkin
açıklaması
FATMA
KURTULAN (Mersin) – Tekrar ben de şunu hatırlatmak isterim: Genellikle Alevi
katliamlarında çarpı işaretleri konuldu, yine böyle basitçe yaklaşıldı.
Sorumluları, kimlerin ne amaçla yaptıkları araştırılmadığı için biz sokak
ortalarında hançerlendik, bıçaklandık, öldürüldük. Bu pratikten, biraz önce de
söylediğim gibi, kaygımız budur; basite alınmasın, “Sıradan insanlar yapmıştır,
bu bir provokasyondur.” deyip geçiştirilmesin. Kimin ne için yaptığı
araştırılsın demek istiyoruz.
BAŞKAN
– Peki, teşekkür ederim. 
Tabii,
değerli arkadaşlar, o gerçekleşen hadise, benim gördüğüm, bütün siyasi partiler
tarafından son derece açık bir şekilde kınandı. Burada Hükûmetin temsilcisi de
var, o duyarlılığı burada da tespit ediyor bir kere. Elbette bu konu derhâl
çözümlenmeli. Hiç kimsenin kendisini tedirgin hissetmeyeceği, tam tersine, bunu
yapanların da yanına kâr kalmayacağı bir süreci hepimiz dikkatlice izliyoruz ve
bunun da bir an önce gerçekleşmesini diliyoruz.
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı Tezkeresi
(3/871), 6085 Sayılı Sayıştay Kanunu Uyarınca Hazırlanan 2018 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Şimdi, söz sırası İstanbul Milletvekilimiz Sayın Ahmet Şık’ta. 
Buyurun.
(HDP sıralarından alkışlar)
Süreniz
on dakika Sayın Şık.
HDP
GRUBU ADINA AHMET ŞIK (İstanbul) – Teşekkür ederim Sayın Başkan. 
Herkese
merhaba. 
Bütçe
görüşmeleri için söz aldım ancak bu konuyla ilgili söyleyeceklerimi kısa
tutacağım.
“Kayıkçı
kavgası” deyiminin hikâyesini bilirsiniz; kavga ediyormuş gibi görünenlerin
başına bir şey gelmeyen bu temsilde tek zarar gören izleyiciler olurmuş çünkü
yankesiciler, bu düzmece kavgayı izleyenleri bir güzel soyarmış. Burada
sıklıkla yaşanan kavga dövüşe bakınca hep bu deyim aklıma geliyor çünkü
birbirleriyle kavga ediyormuş gibi yapanlar son kertede “Aynı gemideyiz.” ya da
“beka” diyerek aynı noktada buluşuyor; bu sayede yankesicilerin, hırsızların,
soyguncuların rahatça çalışmasının koşulları da yaratılmış oluyor. Siyaset,
sermaye ve yandaşlarından oluşan bir avuç azınlığın serveti, milyonlarca dar
gelirlinin cebine girenin toplamından daha fazla oluyor.
Hukuku
şeklen bile koruma gerekliliği duymayanlar, itiraz eden herkesi sindirmek için
bu soygun düzenin zulmünü her seferinde gözümüze sokuyor. Bir yanda, kendi
çocuklarına tektaş yüzük takan bir görgüsüzlük; öte yanda, ölen çocuklar var.
Çocuklarımız açlıktan ölüyor; Çorlu’da tren katliamında ölüyor; denizde ya da
nehirde boğularak ölüyor; Suruç’ta, Ankara Garı önünde bombalanarak ölüyor,
savaşta ölüyor; çocuk işçiyken ya da çaresizlikten siyanürlü intiharlarda
ölüyor. Hâl bu iken “bütçe, hukuk, kanun, mevzuat” demek gerçekten çok
anlamsız. Hukuk devleti olmak bir yana, kanun devleti olmaktan bile çıkmışken
doğru olan, meşruiyetinizin sorgulanmasıdır. Eğer hakikati konuşmuyorsak
söyleyeceklerimizle hakikati gizleyenlerin rehinelerine dönüşürüz çünkü
Nietzsche’nin dediği gibi, konuşulmayan tüm gerçekler zehirler. Dolayısıyla, bu
kürsüde bütçeyle ilgili laf kalabalığına değil, hakikati konuşmaya ihtiyaç var.
Gerçek şu: Devletin kaynaklarını sermayeye, siyasetten semiren bir avuç
azınlığa ve savaşa peşkeş çeken hiçbir bütçe halk yararına değildir. 
Hakikati
size her söylediğimizde kolaylıkla “vatan haini, bölücü, terörist, FETÖ’cü,
kalleş, devlet düşmanı” diye yaftalıyorsunuz; sadece bizi de değil, eski
Cumhurbaşkanınızdan Başbakanınıza, bakanlarınıza kadar her kim ne olduğunuzu
söylüyor, hakaretleriniz hazırda bekliyor. Pelikan çetesine ve istihdam
ettikleri trollere değil geç de olsa konuşmaya başlayan devrik yöneticilerinize
kulak verin ki sıra size geldiğinde etrafınızda sesini çıkaracak olanlar bulunsun.
Bilin ki o gün geldiğinde de bugün olduğu gibi beka tehlikesinden bahsedenler
çıkacak. Bir beka tehlikesi olduğu doğru, haklısınız ama o tehlikeyi yaratan
bizzat sizsiniz. Bir kişinin bekasını bütün ülkenin, 80 milyonun bekasının
üzerine koyarak yapıyorsunuz. Bizim derdimiz birilerinin değil halkın bekası,
sizi asıl korkutan da bu. Korkmakta haklısınız çünkü bugün kalabalık, güçlü ve
kazanan olduğunuzu düşünen sizler, gelecekte bugünün karanlığının utançları
olarak yerinizi alacaksınız çünkü doğru diye gösterilenlerin içindeki yanlışı,
yanlış denilenlerin içindeki doğruyu görenlerin hiç de az olmadığını, geleceğin
bizlerle var olacağını siz de bizler kadar biliyorsunuz. 
Doğruluğa,
iyiliğe, hakikate davet eden sözlerimiz bu soygun ve hırsızlık düzenini
sürdürmek isteyenlere bir etkide bulunmayacak. O nedenle konuşmamın bundan
sonrasında söyleyeceklerim sevgili halkımız için. Görünüşe göre çok dindar,
ağızlarından Allah’ın adını düşürmeyen bir iktidar var. İşte, bu iktidar
döneminde besmeleyle alınan rüşvet paralarının dualarla sayıldığına hatta
fetvalarla rüşvetçilere sahip çıkıldığına tanık olduk. Eski iktidar ve suç
ortakları yayınca herkes duydu. Buna rağmen son vermediler, doymak bilmez
açlıklarıyla her türden kirli işleri çevirenler bir avuç sermayedarın daha da
zengin edildiği, komisyonlara ödenmiş ihaleler ve hortumlamalarla cumhuriyet
tarihinin en büyük soygun çarkını döndürmeye devam ediyorlar. Kurdukları suç
düzenini sürdürmek için kutsal saydıklarınızı kirletmekten çekinmeyen, yetim
hakkı çalanlardan razı mısınız? 
Altın
için dağları delik deşik ediyor, ormanları yok edip zeytinlikleri kesiyorlar.
Termik santraller için yaylaları talan ediyor, HES’ler için dereleri ve
ırmakları; define için adı “Dipsiz” olan gölü bile kurutuyorlar. Parkları AVM’ler
için yok edip rant tapınakları uğruna şehirleri betondan mezarlıklara
çeviriyorlar. Memlekette ne güzellik varsa bozmaya ahdedenler devleti
yağmalayıp ülkeyi talan ediyorlar. Bunlarla saf tutmaya devam edecek misiniz?
Sömürüyle,
yolsuzlukla, hırsızlıkla büyütülen yoksulluk ve yoksunluk nedeniyle ölmeyi
tercih edenlerin çocukları ısınsın diye saç kurutma makinesini açtıktan sonra
intihar eden annenin sorunlarını ortadan kaldırmak isteyenlerin mi
yanındasınız, sosyal yardımları, yoksulları siyasi rehine hâline dönüştürmek
için kullanarak insanları ölüme sürükleyenlerin mi? 
Emek
sömürüsüyle zenginin daha zengin, yoksulun daha yoksul kılındığı bu örgütlü
soygun düzeniyle işçilerin “kaza” denilen cinayetlerle katledilmesine,
çocukların yetim bırakılmasına karşı mısınız, yoksa madenleri, fabrikaları,
inşaatları ölüm kuyularına çevirip “fıtrat” diyen sorumlulardan olmaya devam mı
edeceksiniz? 
Ataması
yapılmadığı için intihar eden öğretmenlerden, işsiz bırakılan ya da
mesleklerini yapamayan gençlerden, öğrencilerinden uzaklaştırılan barış
bildirisi imzacısı akademisyenlerden, “Ağaç kabuğu yesinler.” denilerek gece
yarısı kararnameleriyle kamudan çıkarılanların hakkından mı yanasınız,
kayırmacılıkla kendilerinden olanları ve biat edenleri işe yerleştirerek devletin
imkânlarını sömürenlerden mi? 
İktidar
sahiplerinin ne olduklarını ve yaptıklarını anlatan gazeteciler zindanlara
atılıyor; iktidarlarına borazan olanların da gazeteci olduklarına inanmamızı
istiyorlar. Yalanı gerçekmiş gibi göstermeyi “gazetecilik” diye yutturmaya
çalışan her türlü insani ve etik değerden uzak tetikçilerin mi, yoksa her ne
pahasına olursa olsun hakikati söyleyen ve bu yüzden hapsedilenlerin mi
gazeteci olduğuna inanacaksınız? 
Halkın
seçtiği temsilcilerin yerine kayyum atanması ve hapsedilmelerine sessiz
kalanlar için yarın bu hukuksuzluk norm hâline geldiğinde çok geç olacak. Bir
yandan “seçmen iradesi” diye lafazanlık yapıp öte yandan o iradeyi
gösterenlerin temsilcilerini “terörist” diyerek hapsedenlerden mi, yoksa
Kürtlerin de kendisiyle eşit yurttaş olduğunu söylemeye devam edenlerden mi
yanasınız? 
Siyasal
iktidarın ve isteklerini emir kabul eden yargının suç ortaklığıyla hapse atılan
Selahattin Demirtaş’ın, Figen Yüksekdağ’ın, Osman Kavala’nın, Gültan
Kışanak’ın, Adnan Selçuk Mızraklı’nın, Ahmet Altan’ın, hasta mahkûmların ve
adları bilinmeyen masumların hukuk, adalet, hak, barış, eşitlik isteyenlerin
dilindeki ısrarı mı, yoksa özgürlükleri gasbedenlerin suçuna mı ortak
olacaksınız? Meslek ahlakını menfaatlerine çiğneten, iktidarın tetikçisi hâline
dönüşmüş, hak, adalet, vicdan ve liyakatten yoksun hâkim ve savcıların işgal
ettiği bir yargının mı, yoksa evrensel hukuk normlarını kendisine rehber edinen
hâkim, savcıların bulunduğu bir yargının mı adaletli olacağına inanıyorsunuz? 
Adaletin
mezar kazıcısı hâline dönüşen yargının eline düşmemek için Ege’nin, Meriç’in
karanlık sularına düşerek ölmeye mecbur bırakılan çocukların, cesedi buzlukta
bekletilen Cemile’nin, kendi evinde polis kurşunuyla can veren Dilek Doğan’ın
acısına mı ortaksınız, yoksa gözyaşı dökülenlerin cinayetlerine mi? 
Kapıları
işaretlenen Alevilerden, katledilen ya da yurt diye belledikleri topraklardan
kovulan, geride kalanların sadece küfretmek için anıldığı Ermeni, Yahudi ve
Rumlardan, evlerinin camları kırılıp ibadethaneleri tahrip edilen Hristiyan ve
Süryanilerden, ezcümle bu ülkenin yurttaşı oldukları hâlde her daim korkuyla
yaşamaya mecbur bırakılanlardan yana mı, yoksa “tek” “tek” “tek” diyerek bu
çoğulculuğu ortadan kaldırmaya çalışanlardan mı yanasınız? 
Ali
İsmail Korkmaz’ın, Ethem Sarısülük’ün düşlerini kurduğu özgür bir dünyadan mı,
yoksa katillerinden ve savunucularından mı yanasınız? 
Berkin
Elvan’ın çocuk olduğunu bilenlerden mi yanasınız, yoksa “Emri ben verdim.”
deyip acılı annesini yuhalatanlardan mı? 
Gözaltında
kaybedilen çocuklarının bir mezarı olsun, failler yargılansın isteyen Cumartesi
Annelerinden mi yanasınız, yoksa çocukları kaybeden işkencecilerden mi? 
Varlığını
dökülen kandan, yoksul çocukların toprağa düşen bedenlerinden alan ve kurulu düzenin
devam etmesi için savaş çıkartan ya da savaşmaya devam edenlerden mi, yoksa
“barış” demekte ısrar edenlerden mi yanasınız? 
Roboski’de
savaş uçaklarının bedenlerini parçaladığı köylülerden, oyuncak götürürken
bombalanan Suruç’taki gençlerden, Ankara Garı önündeki can pazarının
kurbanlarından, işe ya da okula giderken, görevi başındayken ya da evine
dönerken şunun ya da bunun adına patlatılan bombalarla öldürülenlerden mi
yanasınız, yoksa bu katliamların emirlerini verenlerden, şiddetin sonlanmasını istemeyenlerden
yana mı? 
Siyasal
iktidarın destekçisi, aktörü, finansörü ve kışkırtıcısı olduğu ülkelerindeki iç
savaştan kaçıp sığınan Suriyelileri kovmak isteyen ırkçılardan mı yanasınız,
yoksa siyasal iktidarın insanları sürgünde yaşamaya mecbur bırakan bu savaştaki
rolünü sorgulayanlardan yana mı? 
Her
gün katledilen, tacize, tecavüze uğrayan kadınların, LGBT’li bireylerin faali
olan eril zihniyetle mücadele etmekten yana mısınız, yoksa “Ben zaten kadın
erkek eşitliğine inanmıyorum. Kadına şiddet abartılıyor, kadın iffetli olacak,
kahkaha atmayacak.” diyerek katillerin ellerindeki bıçak ateş ettiği silah
olanlardan yana mı?
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Şık.
AHMET
ŞIK (Devamla) – Bir insanın haysiyetli olup olmadığı menfaatleri ile
prensipleri arasında tercih yapmak zorunda kaldığında anlaşılır. Dolayısıyla
insanın ne olup olmadığı ya da ne olup olmayacağı yaptığı ya da yapmadığı
tercihlerin toplamından ibaret. Evet, seçtiklerimiz ve seçmediklerimizin
toplamıyız ve bir arada yaşıyoruz. Bir yanda hak, adalet, eşitlik, özgürlük,
barış, hukuk ve demokrasi, öte yanda savaşla beslenen bir zülüm ve soygun
düzeni. Herkes kendi seçimini yaptı, yapıyor. Nasıl ve neye sahip olarak
yaşadığımızı ya da yaşayacağımızı belirleyen bu tercihlerimiz olacak, karar
sizin.
Teşekkür
ederim. (HDP sıralarından alkışlar) 
MEHMET
MUŞ (İstanbul) – Sayın Başkanım…
BAŞKAN
– Sayın Muş, buyurun.
MEHMET
MUŞ (İstanbul) – Siyasi eleştirinin ötesinde hakarete varan ifadelerden tutun,
yankesicilikten, yüzsüzlükten, hırsızlıktan, soygundan, talandan tutun da bir
çok ifade partimize yönelik kullanılmıştır. Bununla alakalı söz talebimizi
kullanmak istiyorum.
BAŞKAN
– İki dakika söz veriyorum. (AK PARTİ sıralarından alkışlar)
Yeni
bir sataşmaya yol açmamak üzere, buyurun.
VI.- SATAŞMALARA İLİŞKİN KONUŞMALAR (Devam)
3.- İstanbul Milletvekili Mehmet Muş’un, İstanbul
Milletvekili Ahmet Şık’ın 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin birinci tur görüşmelerinde
HDP Grubu adına yaptığı konuşması sırasında Adalet ve Kalkınma Partisine
sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; âdeta buradaki
konuşmacıyı dinlerken neyi anlattığını…
BERDAN
ÖZTÜRK (Ağrı) – Türkiye’yi anlattı. 
MEHMET
MUŞ (Devamla) - …hangi dünyada, hangi âlemde yaşadığını inanın ben anlamakta
zorlandım. 
OYA
ERSOY (İstanbul) – Sarayda değil, halkın içinde…
MAHMUT
TOĞRUL (Gaziantep) – Sen hangi tarafta olduğunu söyle.
BAŞKAN
– Değerli arkadaşlar, lütfen…
MEHMET
MUŞ (Devamla) - Meyhaneden boşta kalan vakitlerini bu kürsüden gelip konuşma
yapmaya çalışan birisi. (HDP sıralarından gürültüler)
FATMA
KURTULAN (Mersin) – Çok ayıp ediyorsun, çok. Saygısız!
OYA
ERSOY (İstanbul) – Saraydan boşta kalan vakitlerinizde halkın içine girin.
Saraydan boşta kalan vakitlerinizde halka bakın, halka. 
HÜDA
KAYA (İstanbul) – Çok ayıp!
MEHMET
MUŞ (Devamla) - “Yüzsüzlük” “yankesicilik” “hırsızlık” “soygun” gibi isimler
bizim lügatimizde yok. (HDP sıralarından gürültüler, sıra kapaklarına vurmalar)
BAŞKAN
– Sayın Muş… 
NURAN
İMİR (Şırnak) – Özür dilemelisin! Özür dileyeceksin!
BAŞKAN
- Bir saniye değerli arkadaşlar…
Sayın
Muş, lütfen temiz bir dil kullanalım.
MEHMET
MUŞ (Devamla) - Herkes kendi mesleğini icra eder, kendi mesleğini anlatır.
Bunlar sizin mesleğiniz ki bu ifadeleri kullanmakta o kadar yatkınsınız. Bunlar
bizde yok, bunlar sizin mesleğiniz. Siz mesleğinizi burada icra ettiniz,
mesleğinizi burada anlattınız. (HDP sıralarından gürültüler, sıra kapaklarına
vurmalar)
BAŞKAN
– Bir saniye değerli arkadaşlar…
Sayın
Muş, lütfen temiz bir dil kullanalım. (HDP sıralarından gürültüler, sıra
kapaklarına vurmalar)
Değerli
arkadaşlar, lütfen… 
Sayın
Muş… (HDP sıralarından gürültüler, sıra kapaklarına vurmalar)
GARO
PAYLAN (Diyarbakır) – Temiz dille konuşun. 
EROL
KATIRCIOĞLU (İstanbul) – Cezalandırma talep ediyorum.
BAŞKAN
- Bir saniye değerli arkadaşlar… 
Değerli
arkadaşlarım, lütfen konuşmalarda temiz bir dil kullanalım. Yani konuşmaların
sert olması doğaldır ama hakaretamiz olmamasını arzu ediyorum. Birbirimize
karşı olan sözcüklerimizin özenle seçilmesi gerektiğine inanıyorum.
ALİ
KENANOĞLU (İstanbul) – Ama sözünü geri alsın Başkan. 
EROL
KATIRCIOĞLU (İstanbul) – Sözünü geri alsın.
GARO
PAYLAN (Diyarbakır) – Başkan, geri alsın sözünü.
BAŞKAN
– Sayın Muş, ilk baştaki sözünüzün, “meyhanedeki” sözünüzün uygun olmadığını
ben de düşünüyorum. Lütfen bu konunun...
MEHMET
MUŞ (Devamla) – Lütfen konuşmama müsaade edin. 
BAŞKAN
– Buyurun, toparlayın.
MEHMET
MUŞ (Devamla) – Ben burada ne konuşacağımı iyi biliyorum, kusura bakmayın. (AK
PARTİ sıralarından alkışlar)
EROL
KATIRCIOĞLU (İstanbul) – Hayır, bilmiyorsun.
MEHMET
MUŞ (Devamla) – Kürsüde ne konuşacağımı iyi bilirim. (HDP sıralarından
gürültüler, sıra kapaklarına vurmalar)
BAŞKAN
– Değerli arkadaşlar, lütfen...
MEHMET
MUŞ (Devamla) – Değerli milletvekilleri, bu kullandığı ifadeler bakın, bizim
buradaki arkadaşlarımızın hiçbirinde yok. 
GARO
PAYLAN (Diyarbakır) – Başkan, özür dilesin.
EROL
KATIRCIOĞLU (İstanbul) – Başkan, özür dilemeli.
BAŞKAN
– Değerli arkadaşlar, lütfen...
MEHMET
MUŞ (Devamla) – Herkes hukukçuysa hukukçuluğunu konuşturur, siyaset bilimciyse
siyaset bilimciliğini konuşturur ama bu kelimeleri kullanmaya bu kadar
yetenekliyse demek ki mesleğinin gereğini burada ifade etmiştir. (HDP
sıralarından gürültüler, sıra kapaklarına vurmalar)
BAŞKAN
– Değerli arkadaşlar, lütfen sessiz olalım. Bu şekilde olmaz.
MEHMET
MUŞ (Devamla) – Dolayısıyla kendisine tavsiyem meyhaneye ayırdığı vakitten daha
fazlasını Parlamentoya ayırmasıdır.
Genel
Kurulu saygıyla selamlıyorum. (AK PARTİ sıralarından alkışlar, HDP sıralarından
gürültüler, sıra kapaklarına vurmalar) 
BAŞKAN
– Değerli arkadaşlar, lütfen...
FATMA
KURTULAN (Mersin) – Bu doğru değil, kabul edemeyiz Başkan.
GARO
PAYLAN (Diyarbakır) – Başkan, işlem yapın.
EBRÜ
GÜNAY (Mardin) – Özür dileyecek!
SALİH
CORA (Trabzon) – Başkanım, konuşmasında devlete “katil” dedi. 
FATMA
KURTULAN (Mersin) – Çok konuşma ya!
BAŞKAN
– Sayın Cora, lütfen siz oturur musunuz. 
SALİH
CORA (Trabzon) – Millete “hırsız” dedi. Herkesi zan altında bıraktı. (HDP
sıralarından “Otur!” sesleri)
MAHMUT
TOĞRUL (Gaziantep) – Otur yerine!
BAŞKAN
– Sayın Cora, oturur musunuz, Grup Başkan Vekiliniz var orada.
SALİH
CORA (Trabzon) – Böyle bir konuşma olmaz ki. (HDP sıralarından gürültüler)
BAŞKAN
– Değerli arkadaşlar, lütfen sakin olalım.
Sayın
Cora, size ne oluyor? Grup Başkan Vekiliniz var orada. 
SALİH
CORA (Trabzon) – Başkanım ama herkese saygısızlık yapıldı.
BAŞKAN
– Ama Grup Başkan Vekiliniz var, rica ediyorum.
FATMA
KURTULAN (Mersin) – Saygısız sensin. 
SALİH
CORA (Trabzon) – Başkanım, devlete “katil” denildi ya!
BAŞKAN
– Sayın Cora, lütfen oturun yerinize, rica ediyorum.
FATMA
KURTULAN (Mersin) – Grup Başkan Vekiliniz konuşuyor. Size ne oluyor orada?
VAHİT
KİLER (Bitlis) – On dakika boyunca hakaret edecek, susacağız değil mi! Her
türlü iftirayı atacaksınız, susacağız! Her türlü iftirayı atacaksınız değil mi?
Şuraya bak ya, terbiyesizler!
BAŞKAN
– Değerli arkadaşlar, lütfen bir sakin olalım, bir sessiz olun. Değerli arkadaşlar,
karşılıklı konuşmayalım.
Buyurun
Sayın Oluç.
V.- AÇIKLAMALAR (Devam)
24.- İstanbul Milletvekili Hakkı Saruhan Oluç’un,
İstanbul Milletvekili Mehmet Muş’un sataşma nedeniyle yaptığı konuşması
sırasında İstanbul Milletvekili Ahmet Şık’a hakaret ettiğine ilişkin açıklaması
HAKKI
SARUHAN OLUÇ (İstanbul) – Sayın Başkan, teşekkür ediyorum. 
Sayın
vekiller, Adalet ve Kalkınma Partisinin Grup Başkan Vekilinin vekilimiz
hakkında söylediği laflar eleştiri sınırını aşmıştır, hakarettir.
VAHİT
KİLER (Bitlis) – Aşmamıştır, az bile söylemiştir söze.
HAKKI
SARUHAN OLUÇ (İstanbul) – Kesinlikle kabul etmiyoruz ve bu şekilde devam
edemez. Ağır hakaret etmiştir. “Meyhaneden boşta kalan vakitlerinde burada
konuşuyor.” ne demektir? 
EROL
KATIRCIOĞLU (İstanbul) – Ceza verilmesi lazım. Ne demek bu ya! Bu ne
terbiyesizlik!
HAKKI
SARUHAN OLUÇ (İstanbul) – Böyle bir Grup Başkan Vekili konuşması olabilir mi?
Biz şimdi, aynı şekilde size hitap edersek hoşunuza gider mi? Gitmez. O zaman
siz de etmeyeceksiniz. Bunu kesinlikle kabul etmiyoruz. Bunun için ara verin
lütfen, bu konuşulsun Sayın Başkan.
BAŞKAN:
Beş dakika birleşime ara veriyorum.
Grup
Başkan Vekillerini odama bekliyorum.
Kapanma Saati: 17.33
ÜÇÜNCÜ OTURUM
Açılma Saati: 18.10
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Üçüncü Oturumunu açıyorum. 
Değerli
milletvekilleri, az önce, birleşimi kapatmadan önceki tartışmayla ilgili olarak
Sayın Ahmet Şık’ın yaptığı konuşmanın tutanaklarını getirtiyorum. O tutanakları
da inceledikten sonra beraber bir değerlendirme yapacağız. 
Kavas
arkadaşlarımızdan tutanağın ham hâlini getirmelerini rica ediyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı Tezkeresi
(3/871), 6085 Sayılı Sayıştay Kanunu Uyarınca Hazırlanan 2018 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
- Komisyon yerinde.
Halkların
Demokratik Partisi Grubu adına Şanlıurfa Milletvekilimiz Sayın Nimetullah
Erdoğmuş… (HDP sıralarından alkışlar) 
AHMET
ŞIK (İstanbul) – Sayın Başkan, söz istiyorum…
BAŞKAN
– Sayın Şık, ben tutanaklarınızı getirtiyorum, bir bakacağım. 
AHMET
ŞIK (İstanbul) – Hayır, hayır, bakın, benim konuşma metnimi herkes duydu. 
BAŞKAN
– Ama biz tutanaklara bakıyoruz. 
AHMET
ŞIK (İstanbul) – Buradaki Grup Başkan Vekili, benim genel bir eleştirimi
kişiselleştirerek hakarette bulundu.
BAŞKAN
– Sayın Şık, lütfen. 
AHMET ŞIK (İstanbul) – Benim bitirmeme bir izin verin lütfen. 
FEHMİ
ALPAY ÖZALAN (İzmir) – Başkanım, böyle bir usul yok. Grup Başkan Vekili mi
kendisi? Böyle bir usul yok ki efendim. 
AHMET
ŞIK (İstanbul) - Benim sözümü kesmeyin!
Bu
Meclis eğer demokratik eşitliği savunuyor ise burada HDP Grubuna herkesin her
gün hakaret etme hakkı var iken… 
DURSUN
MÜSAVAT DERVİŞOĞLU (İzmir) – Hiç öyle bir hak yok. Olur mu öyle şey ya!
AHMET
ŞIK (İstanbul) - …ve bu, herhangi bir yaptırıma maruz kalmıyorken, ağır bir
siyasal eleştiriye kişisel bir hakaretle karşılık verilmez. 
Eğer
kendinize güveniyorsanız, bakın, kürsü orada. Grup Başkan Vekilisiniz ve her
gün konuşuyorsunuz. 
BAŞKAN
– Sayın Şık, lütfen oturalım yerimize. 
AHMET
ŞIK (İstanbul) – Lütfen, hayır… 
BAŞKAN
– Bakın, ben konunun üzerine gidiyorum. Sayın Nimetullah Erdoğmuş…
MUHAMMED
LEVENT BÜLBÜL (Sakarya) – Böyle bir usul var mı efendim? Böyle bir usul var mı?
BAŞKAN
– Sayın Bülbül, lütfen…
MÜCAHİT
DURMUŞOĞLU (Osmaniye) – Sayın Başkan, böyle bir usul var mı? 
BAŞKAN
– Sayın Şık…
DURSUN
MÜSAVAT DERVİŞOĞLU (İzmir) – İlzam da ediyor yani…
AHMET
ŞIK (İstanbul) – Sayın Başkan, bakın -özür dilerim- burada yapılmış kişisel
hakaretin tutanak beklemeye ihtiyacı yok. Buyurun, işlem yapın. 
BAŞKAN
– Sayın Şık, rica ediyorum, Başkanlık Divanının da takdirine karışmayın lütfen.

Sayın
Nimetullah Erdoğmuş, lütfen buyurun. (HDP sıralarından alkışlar)
Süreniz
on dakika. 
HDP
GRUBU ADINA NİMETULLAH ERDOĞMUŞ (Şanlıurfa) - Sayın Başkan, çok değerli
hazırun; sözlerime başlarken saygıyla Genel Kurulu selamlıyorum. 
Bütçe
görüşmeleri ve insan haklarıyla ilgili 10 Aralık gününü birlikte tevhit ederek
aslında görüşmelerimiz yürüyor. Bu da bize elbette ki büyük bir sorumluluk
yüklüyor. Şöyle ki, aslında, bütçeyle insan hakları, nasın hukuku, insan hakkı
birbiriyle bir çeşit bağlantılıdır. Ben biraz değerlendirmemi bunun üzerinde,
bu çerçevede kalarak yapmak istiyorum çünkü bütçe dediğimiz şey bir ölçüdür. Bu
neyi ölçer? Bütçe nasın, insanların hakkını hukukunu ölçer ve o şekilde teslim
eder. Eğer o ölçmede bir haksızlık varsa, nasın hukukunu naksedecek, eksiltecek
bir durum söz konusuysa her şeyden önce o ölçüde bir problem var. Yani bugünkü
bütçemiz, insan haklarıyla ilgili gerçekten de dünya ölçeğinde örnek bir
bütçeyse buna bir itiraz yok fakat eksikliği varsa o zaman ölçüde bir eksiklik
var. 
Değerli
arkadaşlar, esas olan insanın, esas olan toplumun hakkı ve hukukudur. Elbette
ki devletin getirdiği birçok yükümlülükler var ama devlet hukuku ile insan
hakkı ve hukukunun asla ve asla karşı karşıya gelmemesi ve çatışmaması
gerekiyor. Şayet böyle bir çelişki varsa bu çelişkinin de telafisi bizce
mümkündür. 
Bakınız,
ben, tarihten bu konuda bir örnekle bu mevzuya ışık tutmak istiyorum. Sosyal
siyasetin, barış siyasetinin en çalkantılı dönemlerde bile nasıl çözüm
ürettiğini burada örneklemek istiyorum. 
Emeviler
Dönemi, hepiniz çok iyi biliyorsunuz ki, ehlibeyte karşı müthiş bir operasyon
var; ehlibeyit her tarafta lanetleniyor, Emevi hanedanlığı, Emevi iktidarı,
devletin, iktidarın resmî bir ideolojisi olsun diye Cebriyye düşüncesini de
esas alarak âdeta toplumu teslim almış. Baskı var, şiddet var ve sonuç
itibarıyla da Cebriyye ideolojisiyle insanlara bu baskı ve şiddetin bir kader
olduğu, Allah’ın bir mukadderatı olduğu inancını ve düşüncesini de âdeta
topluma hâkim kılmaya çalıştı. Tam da bu kaos ve kargaşada Ömer bin Abdülaziz
yönetime gelir. İki buçuk yıllık bir iktidar dönemi var. Yaptığı ilk iş, bütçe
disiplinini temin etmektir. Ne yaptı? Gelir gelmez saraya tahsis edilen,
padişaha tahsis edilen, o günkü ifadeyle sultana, melike tahsis edilen sarayın
bineklerini önce sattırıp hazineye devretti. Sonra ne yaptı? Ondan sonra da
eşinin ziynet eşyasını yani takılarını da alıp beytülmale hibe etti. Bundan
sonra da tasarrufu uygulayarak, tasarruf bütçesini uygulayarak, sosyal
siyasetle iki buçuk yılda öylesine israfın ve debdebenin önüne geçti ki değerli
arkadaşlar, tarihçiler bunu ifade ediyor, artık insanlar, yoksul olanlar, fakir
olanlar bile zekât alma konusunda mümteni davrandılar. Onu bir onur meselesi
olarak gördüler, “Bu, devletin çözmesi gereken bir meseledir.” dediler ve Ömer
bin Abdülaziz döneminde, değerli arkadaşlar, zekât fonunda biriken paralarla
köle satın alınarak azat edildi ve o fon orada kullanıldı. Sosyal siyaseti
buydu. 
Barış
siyaseti nasıldı Ömer bin Abdülaziz’in? Yönetime geldiği zaman halkın arasına
karışmak istiyor ve ilk halk ziyaretinde etrafında büyük bir konvoy var, polis
var, hayhuylar var, o günün tabiriyle korumalar var, silahlılar var. O
etrafında dönüp dolaşanlara dönüp diyor ki: “Siz hele önce benimle halkımın
arasından bir çıkın bakalım.” Ve bu şekilde bir barış siyasetini uyguluyor.
Öyle bir siyaset uygulanıyor ki iki buçuk yılda, ehlibeyt lanetlenirken
camilerde, ticarethanelerde, vilayetlerde, saraylarda, ilk yaptığı icraat, cuma
günü cuma hutbesinde -bu gün de herkes cumaya gidince buna şahit oluyor-
hutbeyi bitirirken “Allah adaletle emreder.” ayetikerimesini okumalarını
tavsiye eder, emreder. Yani o güne kadar lanetlenen ehlibeyt, o özel insanlar,
o yüce Peygamber nesli artık, bırakınız lanetlenmeyi, kendi düşüncelerini,
direnişi, o günün direnişini temsil eden o tutum ve davranışlarını
düşünceleriyle yeniden ortaya koydular. Cebriyye ekolüne karşı “Bu bir kader
değil.” diyen ve bu şekilde onları eleştiren, ister Hâricîler olsun ister diğer
düşünce okulları olsun, ne yaptı? Onlara da alan açtı ve ilmî alanda, fikir
alanında, düşünce alanında insanların özgürlüklerini, adaletlerini hem sosyal siyasetle
hem de barış siyasetiyle, bakınız, tarihe geçmiş bir vakıa, bir uygulama olarak
iki buçuk yılda çözdü ve tamamladı. Biz bu kürsüden “çözüm” deyince akla hayale
gelmeyecek birtakım suçlamalara muhatap oluyoruz. 
Çok
değerli vekil arkadaşlar, geçenlerde bir televizyon programında değerli bir
sayın vekilimiz “Bize Ömer’ler lazım.” dedi. Evet, her iktidara işte böyle bir
Ömer lazım. Ama bu Ömer, kusura bakmayın, iktidara hizmet eden bir Ömer değil.
Bu Ömer, iktidara israfın, iktidara zulmün, iktidara haksızlığın ne olduğunu
öğreten bir Ömer olacak ve er veya geç bu memleket de o Ömer’lerle tanışmış
olacak diyorum.
(Mikrofon
otomatik cihaz tarafından kapatıldı)
BAŞKAN
– Tamamlayın.
NİMETULLAH
ERDOĞMUŞ (Devamla) - Son söz olarak, her kışın nasıl bir baharı varsa, her
gecenin nasıl bir sabahı varsa inşallah bu şekilde bu ülkenin de adaleti
tahakkuk edecek diyorum. Bu şekilde, adil bir düzende, adaletin hüküm sürdüğü
bir ortamda, barışık bir biçimde bu 82 milyon insanın o eşitlik temelinde
yaşayacağı günlere hep birlikte ulaşalım diyorum. 
Hepinize
hayırlı akşamlar diliyorum. (HDP sıralarından alkışlar)
BAŞKAN
- Halkların Demokratik Partisi adına son söz İstanbul Milletvekilimiz Sayın Oya
Ersoy’a aittir. (HDP sıralarından alkışlar)
Süreniz
on dakika Sayın Ersoy.
HDP
GRUBU ADINA OYA ERSOY (İstanbul) – Sayın Başkan, tutanaklar gelmedi herhâlde,
bekliyoruz, o yüzden o tartışmaya girmeyeceğim. 
Şimdi,
burada halkın kürsüsünde halkın bütçesini konuşmak isterdik ancak önümüzde
tartıştığımız bu bütçe, halkın yani 82 milyonun değil, yüzde 1’in bütçesidir.
2020 bütçesi, tarafınızı belli ettiğiniz bir bütçedir, yoksulluğa çare aramak
yerine batan şirketlere çare aradığınız bir bütçedir. 
Ülkemizde
ödemeler dengesi ve döviz krizi olarak başlayan ekonomik krizde şirketleriniz
artık dış borçlarını ödeyemiyor. Yine, bankaların 46 milyarlık batık kredisi
var. Kısacası bir finansal krizin sinyalleridir bunlar. Ayrıca geçtiğimiz yılın
ilk altı ayında 78,6 milyar liraya ulaşan bütçe açığı, artan vergi oranları ve
silinen vergi borçları, daha fazla borçlanma için istediğiniz yetki ve Merkez
Bankasında yaşananlar da devletin bir mali krizin eşiğinde olduğunun açık
sinyalleridir. İflasın eşiğinde bir ekonomi ve buna çözüm bulamayan bir bütçe
önerisiyle karşı karşıyayız. Çözüm yok çünkü bu, halkın bütçesi değil, halktan
yana değil. Çözüm yok çünkü şirketlerin kurtuluşu halkın kurtuluşu demek değil.
Çözüm yok çünkü yolsuzluk, yoksulluk ve yasaklarla kurduğunuz bir düzen var ve
bu düzen batmış durumda. Ama siz hâlâ kendinizi kurtarma peşindesiniz. Son on
altı yılda çiftçinin borcu 48 kat arttı, son beş yılda 570 bin esnaf kepenk
kapattı. Sadece 2019 yılında yaklaşık 16 bin şirket iflas etti. Bu ülkede 6
milyon 890 bin kişi işsiz, bunun 1 milyon 916 bini kadın, 3 milyon 516 bini
genç işsiz. Yoksulluğa, işsizliğe, açlığa mahkûm ettiğiniz insanlar çaresizlik
içinde, peş peşe intihar ediyor. 
Bakın,
gelir adaletsizliğinin en büyük göstergelerinden biri de vergilerdir. Bu ülkede
en fazla vergi çalışanlardan alınıyor. Şirketlerin vergi yükünü azaltırken
halkın sırtındaki vergi küfesini doldurmaya devam ediyorsunuz. Neyle? KDV, ÖTV
gibi dolaylı vergilerle ve daha geçtiğimiz günlerde çıkardığınız ek vergilerle.

Bakın,
bugünlerde en büyük toplumsal sözleşme yapılıyor, asgari ücret görüşmeleri
devam ediyor. Patronlar bu görüşmelerde işçileri işten çıkarma, kayıt dışına
almakla tehdit ediyor ve Bakanınız da patronlardan yana saf tutuyor. Bu ülkenin
en köklü işçi konfederasyonu DİSK, asgari ücretin en az 3.200 lira olması
gerektiğini açıkladı. Çünkü biz diyoruz ki: “Ücrete dayalı büyüme mümkündür.”
Yeter ki siz bütçeyi işçiye, emekçiye, emekliye göre ayarlayın. İşte o zaman
Katar’dan para almak zorunda kalmazsınız. Gelin asgari ücretteki vergiyi
ortadan kaldıralım. Halkın en temel yaşamsal ihtiyaçlarından yani elektrik, su,
doğal gazdan vergileri kaldırırsanız emin olun ki batmazsınız. Şirketlerinizden
sildiğiniz vergi borçlarının çok altında bir parayla ekonomik krizin yükünden
halkı kurtarmış olursunuz, halkı kurtarmak için sadece küçük bir adım atmış olursunuz.
Sayın
milletvekilleri, geçtiğimiz hafta Doğa Kolejinde velilerin isyanını izledik.
Paralarını alamayan öğretmenler haklı olarak iş bıraktı. Kaloriferleri bile
yanmayan okulun velileri okulların önlerini doldurdu. Öğrenciler eğitim ve
öğrenim hakkından yoksun bırakıldı. 
Sadece
2019 yılında kapanan ya da devredilen özel okul sayısının yaklaşık 200 olduğu
söyleniyor. Öğrencilerin eğitim hakkını gasbeden, son dört yılda özel okulların
sayısını 6 binden 12 bine çıkaran sizin eğitimde özelleştirme politikalarınızdır.

İşte
Doğa Koleji. Doğa Kolejinin sahibi kafasına göre velilerden para topluyor ve
neden batıyor, biliyor musunuz? Çünkü o nakit parayı inşaat sektörüne
yatırıyor, çünkü şirketlerin derdi asla halkın eğitim hakkı olmaz ki. Onların
tek bir derdi var: “Biz daha fazla ne kadar kâr edebiliriz, nasıl kâr
edebiliriz?” 
Şimdi,
Millî Eğitim Bakanı gitmiş özel okul sahipleriyle toplantı yapıyor. “Bu kara
deliği kapatmazsak hepimiz yanarız.” diyor ve özel okulların sahiplerinden şunu
istiyor: “Doğa Kolejini satın alın.” diyor. Yine bir iflas ve yine bir
çözümsüzlük. 
Başka
bir iflas projesi de sizin şehir hastaneleriniz. Yandaş holdinglerinize altın
tepsiyle sunduğunuz rant projeniz yine elinizde patladı. Şehir hastaneleri için
yirmi beş yılda 870 milyar lira ödeyeceksiniz ve bunu siz ödemeyeceksiniz. Bu
nereden ödenecek? Halkın parasından ödenecek ve yeni şehir hastaneleri bu borcu
katbekat artıracak. 
Ben
şunu sormak istiyorum: Geçtiğimiz yıl Etlik’te yapılacak olan ve 2019’da
faaliyete geçeceğini duyurduğunuz şehir hastanesine ne oldu? İtalyan Astaldi ve
Türkerler Holdinge tahsis ettiğiniz kamu binaları, arsalar ve verdiğiniz
teşvikler, paralar ne oldu? 
Değerli
milletvekilleri, yurtsever olmak memleketine, halkına sahip çıkmaktır. Üzerinde
yaşadığımız toprağın her şeyine, yer altı ve yer üstü varlıklarına sahip
çıkmak, korumak ve onların yağmalanmasına engel olmak demektir. Yurtseverlik bu
ülke topraklarında yaşayan bütün halkları sevmek, dil, din, ırk, cinsiyet,
cinsel kimlik farkı gözetmeksizin bu ülkenin bütün insanlarına eşit davranmak
demektir. Haklarını savunmak ve haklarını korumak demektir. Oysa siz
seçilmişlerin yerine atadığınız kayyumlarla bu halkın bir arada yaşama
iradesine dinamit koyuyorsunuz, en büyük darbelerden birini koyuyorsunuz. Savaş
ve baskı politikalarınızla asırlardır bu coğrafyada bir arada yaşayan halkların
bir arada yaşama umuduna, barış umuduna dinamit koyuyorsunuz.
Değerli
milletvekilleri, Türk Dil Kurumunda yer alan kadın düşmanı tanımlamalar üzerine
geçtiğimiz yıl yine bu bütçe görüşmelerinde konuşmuştuk. Bir yıla rağmen o
kadın düşmanı sözcükler o sözlükte durmaya devam ediyor. Sadece orada durmuyor,
Genel Başkanınızdan bürokratlarınıza kadar, kadınları ikinci sınıf yurttaş
hâline getiren sözleriniz, kadın düşmanı politikalarınız bu ülkede kadın
kırımına yol açıyor.
Bakın,
tam 23 kere koruma istediği hâlde bir kadın geçtiğimiz günlerde kocası
tarafından öldürüldü. Bir çocuğu öldürmüş ve 12 ayrı suçtan sabıkası olan bir
adam sokakta dolaşma izni verdiğiniz için Ceren Özdemir’i katletti. 6284 sayılı
Yasa’yı ve İstanbul Sözleşmesi’ni uygulamadığınız için bu ülkede sadece bu yıl
391 kadın katledildi. Kadınlar sokaklarda “Susmuyoruz, korkmuyoruz, itaat
etmiyoruz, yaşamak istiyoruz.” diyerek isyan ediyor ve hayatlarına, haklarına
sahip çıkmaya devam ediyor. Şunu bilin: Biz kadınlar olarak inatla, ısrarla
“Kadınlar birlikte güçlüdür.” diyerek yürüdüğümüz bu yolda bu ülkede eşit ve
özgür bir yaşamı kurmak için yürüyoruz.
Değerli
milletvekilleri, neoliberal politikalar iflas etmiştir. Tüm dünyada, işte
burada, başta kadınlar olmak üzere, halklar neoliberal politikalara, otoriter
rejimlere karşı isyandadır ve bakın, o mezhepçiliğin ve savaşın halkın
neoliberal politikalara karşı tepkisini bastıramadığını Lübnan örneğinden
görüyoruz. Lübnan halkı neoliberal saldırganlık karşısında çıkmış sokaklarda ne
diyor biliyor musunuz? “Hepiniz hepinizdir." diyor. “Hepiniz hepiniz
demektir, istifa edin." diyor. Ülkemizde de bu iktidar neoliberal
politikaları siyasal İslamcı politikalarla birlikte uygulayan bir iktidar ve
AKP iktidarının yağma, talan, sömürü politikalarının ülkeye getirdiği yıkımdan
ülkeyi kurtarmanın tek bir yolu var: Öncelikle halkın olanı halka iade
edeceksiniz. “Kamu-özel iş birliği” adı altında memleketi, halkı, bu ülkenin
çocuklarının geleceğini ipotek altına aldığınız kapitülasyonlar kaldırılacak.
Artık bu ülkede eşitsizlikler kastlaştı, devlet eliyle yukarıdan aşağı
örgütlendi ve artık kimse birbiriyle sözleriyle, sözde bile eşit değil ne evde
ne sokakta ne okulda ne mahkeme salonunda ne de burada, Mecliste.
(Mikrofon
otomatik cihaz tarafından kapatıldı) 
OYA
ERSOY (Devamla) – İzin istiyorum Başkanım.
BAŞKAN
– Buyurun. 
OYA
ERSOY (Devamla) – AKP’li CHP’liyle, Yozgatlı İzmirliyle, Kürt Türk’le, kadın
erkekle eşit değil. Bu ülkede özgürlüğün kırıntılarından bahsetmek mümkün
değil; basın özgür değil, üniversite, bilim özgür değil, sendika, grev, toplu
sözleşme özgür değil, seçimler özgür değil, örgütlenmek özgür değil, insan
hakları hiç özgür değil ve bu ülkede gelecek nesiller için, kadınların eşitliği
ve özgürlüğü için, Alevilerin eşit yurttaşlık hakkı için, ülkemizi cihatçı
katillere teslim etmemek için laiklik yaşamsaldır yani yıkımdan kurtulmanın
yolu eşitliktir, özgürlüktür, barıştır, laikliktir. Sarayın ve şirketlerin
değil, halkın egemenliğini kurmaktır. Yani kısaca diyorum ki: Ya sosyalizm ya
barbarlık. 
Teşekkür
ediyorum. (HDP sıralarından alkışlar)
BAŞKAN
– Değerli milletvekilleri, tutanakları getirttim. İncelemek üzere Grup Başkan
Vekillerini de odama bekliyorum.
Birleşime
yirmi dakika ara veriyorum. 
Kapanma Saati: 18.34
DÖRDÜNCÜ OTURUM
Açılma Saati: 19.21
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Dördüncü Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Değerli
milletvekilleri, az önce yaşanan tartışmayla ilgili ben de arkadaşlarımızla
görüştüm. Şimdi söz talepleri olacak, kendilerine söz vereceğim.
Sayın
Şık, burada mı? 
AHMET
ŞIK (İstanbul) – Evet. 
BAŞKAN
– Sayın Şık, mikrofonunuzu açıyorum, yerinizden konuşun.
Buyurun.

AHMET
ŞIK (İstanbul) – Hakaret orada olduğu için, oradan yanıt vermek istiyorum Sayın
Başkan. 
BAŞKAN
– Efendim. 
AHMET
ŞIK (İstanbul) – Hakaretin yerinden yanıt vermek istiyorum da o yüzden…
BAŞKAN
– Sataşmadan dolayı söz istiyorsunuz. 
AHMET
ŞIK (İstanbul) – Evet.
BAŞKAN
– Buyurun.
VI.- SATAŞMALARA İLİŞKİN KONUŞMALAR (Devam)
4.- İstanbul Milletvekili Ahmet Şık’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
AHMET
ŞIK (İstanbul) – Teşekkür ederim Sayın Başkan.
Yine,
geçen sene de böyle bir tartışmanın odağına gelmiştim çünkü ben sözümü eğip
büken bir insan hiçbir zaman olmadım, olmayacağım da ne yapılırsa yapılsın
olmayacağım; bundan yana hiç kimsenin kuşkusu olmasın. Sizden ricam sadece şu:
Söylediklerimize biraz kulak vermeye çalışın ki içindeki derinliği anlamaya
çalışın. Ben burada siyasal eleştiri yapmaya çalışıyorum, sizin gibi hiçbir
şekilde kişiselleştirerek yanıt vermiyorum size ya da öyle bir eleştiri
yapmıyorum. Evet, çok haklısınız, ağır eleştiri yapıyorum ama bir Türkiye
fotoğrafı çekmeye çalışıyorum. 
Mehmet
Bey, dediniz ya burada “Biz aynı yerde mi yaşıyoruz?” diye, aynısını biz
hissediyoruz çünkü öyle bir Türkiye yarattınız. Şu kendi medyanızdan değil de
çıkıp biraz sokaktaki insanların nabzını tutarak ya da o sistemin içerisine
dâhil olmayan yayınları izleyerek baksaydınız Türkiye’ye, çektiğimiz fotoğrafın
gerçekliğiyle yüz yüze kalacaktınız. 
Ben
biraz önceki konuşmamın arkasındayım; sonuna kadar her sözcüğün, her noktanın,
her virgülün arkasındayım. Bunların hepsi ağır siyasal eleştiri ve tespittir.
Lütfen siz de aynı fikrî derinliğe sahip bir şekilde mukabele etmeye çalışın;
insanların özel hayatıyla, yaptığı işle, yediği içtiğiyle uğraşmaya çalışmayın.
Faşizm, insanların yediğine, içtiğine ve giydiğine de karışır ve her kim
yapıyorsa bunu, onun adı “faşist”tir. Lütfen buna dikkat edin. 
Teşekkür
ederim. (HDP sıralarından alkışlar) 
BAŞKAN
– Değerli arkadaşlarım, bu yaşanan tartışmayı bir şekilde bitirmemiz gerekir.
Sayın
Muş, sizin de bazı ifadeleriniz oldu. Sayın Şık da bazı açıklamalarda bulundu.
Sizin de ifade etmek istediğiniz varsa size de söz vereyim. 
MEHMET
MUŞ (İstanbul) – Evet Sayın Başkan.
BAŞKAN
– Buyurun. (AK PARTİ sıralarından alkışlar) 
5.- İstanbul Milletvekili Mehmet Muş’un, İstanbul
Milletvekili Ahmet Şık’ın sataşma nedeniyle yaptığı konuşması sırasında Adalet
ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada sayın konuşmacı
gelene kadar iki grup, hatta kendi partisinin grubu da hemen hemen
konuşmalarını tamamladı. Herkesi burada büyük bir titizlikle dinledik, ta ki
kendisi konuşana kadar. Yani kendisi çok derinlikli bir eleştiri yaptığını,
siyasal eleştiri yaptığını söylüyor. Demek ki bundan önce gelip konuşanlar
hiçbir eleştiri yapamamışlar, onlar hiçbir derinlik ortaya koyamamışlar, bir
tek kendisi koyabilmiş. (HDP sıralarından gürültüler) 
BAŞKAN
– Bir saniye değerli arkadaşlarım…
MEHMET
MUŞ (Devamla) – Şimdi, değerli milletvekilleri, “hırsızlık” demenin neresinde
derinlik var? “Yankesicilik” demenin neresinde derinlik var? “Talan” demenin,
“besmeleyle rüşvet almak” demenin neresinde derinlik var? 
EROL
KATIRCIOĞLU (İstanbul) – Anlamıyorsan yapacak bir şey yok. 
MEHMET
MUŞ (Devamla) – Eğer sizde bir derinlik olsaydı bu ifadeleri kullanmazdınız. 
Bizim
kimsenin yediğiyle içtiğiyle uğraştığımız yok. Meclise seneden seneye gelip
burada ağzına geleni sayıp ondan sonra… (HDP sıralarından gürültüler)
OYA
ERSOY (İstanbul) – Öyle değil, öyle değil!
KEMAL
BÜLBÜL (Antalya) – Hakaretti, hakaret yapıyorsunuz.
BAŞKAN
– Bir saniye değerli arkadaşlar…
MEHMET
MUŞ (Devamla) - …çıkıp da “Ben siyasal eleştiri yaptım, ağır eleştiri yaptım.”
demek bizim kabul edebileceğimiz bir şey değil.
EBRÜ
GÜNAY (Mardin) – O şekilde konuşamazsınız, aynı şey mi?
MEHMET
MUŞ (Devamla) - Herkes eleştiri yapıyorken bizim de hakkımıza girmeyerek
eleştiri yapacak. 
EBRÜ
GÜNAY (Mardin) – Böyle bir konuşmayı kabul etmiyoruz. Yaptığınız konuşmayı
tekrar ediyorsunuz. 
MEHMET
MUŞ (Devamla) - Burada AK PARTİ’nin 290 milletvekili var, hiçbir arkadaşımın bu
attığınız iftiralarla uzaktan yakından alakası yok.
EBRÜ
GÜNAY (Mardin) – Hayır kabul etmiyoruz! 
MEHMET
MUŞ (Devamla) - Hükûmette 16 bakanımız var, hiçbirinin sizin attığınız
iftiralarla uzaktan yakından ilişkisi yok. Ağzınıza geleni sayacaksınız,
karşılığını aldığınız zaman “Bana hakaret etti.” diyeceksiniz. (HDP
sıralarından gürültüler) 
EBRÜ
GÜNAY (Mardin) – Siz ağzınıza geleni sayıyorsunuz! Kabul etmiyoruz!
OYA
ERSOY (İstanbul) – Rahatsız oluyorsanız yapmayacaksınız, engel olacaksınız.
MEHMET
MUŞ (Devamla) - Kusura bakmayın, siz de bizim cevap verme hakkımıza, siz de
söylediklerinize karşı bizim fikirlerimizi açıklama hakkımıza sonuna kadar
saygı duyacaksınız. (HDP sıralarından gürültüler, sıra kapaklarına vurmalar) 
EBRÜ
GÜNAY (Mardin) – Sözünü geri alacaksın! Sözünü geri alacaksın! 
BAŞKAN
– Arkadaşlar, lütfen...
MEHMET
MUŞ (Devamla) - Bizim kimsenin yediğiyle içtiğiyle şimdiye kadar işimiz
olmamış, bundan sonra da işimiz olmaz. 
EBRÜ
GÜNAY (Mardin) – O sözü geri alacaksın!
ZÜLEYHA
GÜLÜM (İstanbul) – Aynı şeyleri tekrar ediyorsunuz! Böyle bir şey olmaz!
OYA
ERSOY (İstanbul) – Ne yapacağız? İstediğinizi giyecek, istediğiniz yere gidecek
miyiz?
MEHMET
MUŞ (Devamla) - İstediğinizi yiyip istediğinizi içebilirsiniz, Türkiye özgür
bir ülke, Türkiye bir hukuk devleti. Ne zaman? Bizim de hakkımızı, hukukumuzu
koruyacaksınız; kusura bakmayın.
Teşekkür
ediyorum. (AK PARTİ sıralarından alkışlar, HDP sıralarından gürültüler) 
BAŞKAN
– Sayın Kurtulan, buyurun.
ZÜLEYHA
GÜLÜM (İstanbul) – Aynı cümleleri tekrar ediyor, böyle bir şey olmaz!
EBRÜ
GÜNAY (Mardin) – Bu, özür konuşması değil; kabul etmiyoruz bunu!
BAŞKAN
– Bir saniye değerli arkadaşlar…
V.- AÇIKLAMALAR (Devam)
25.- Mersin Milletvekili Fatma Kurtulan’ın, İstanbul
Milletvekili Mehmet Muş’un sataşma nedeniyle yaptığı konuşmasındaki bazı
ifadelerine ilişkin açıklaması
FATMA
KURTULAN (Mersin) – Sayın Başkan, Ahmet Şık “arada bir, senede bir” buraya
gelen bir vekil değil, Adalet Komisyonunun üyesidir.
HASAN
ÇİLEZ (Amasya) – Aynen öyle, aynen öyle.
BAŞKAN
– Değerli arkadaşlar, lütfen karşılıklı olmasın.
FATMA
KURTULAN (Mersin) – Yani insan ağzını bozmamak için çok zor tutuyor, gerçekten
yerinden sataşanlar... (AK PARTİ sıralarından gürültüler)
ZÜLFÜ
DEMİRBAĞ (Elâzığ) – Niye, siz trampet çalarken biz ne yapalım? Siz trampet
çalarken biz ne yapalım?
BAŞKAN
– Bir saniye, Sayın Demirbağ… Sayın Demirbağ…
HAKKI
SARUHAN OLUÇ (İstanbul) – Ayıp be!
ZÜLFÜ
DEMİRBAĞ (Elâzığ) – Konuşma! O zaman hakaret olur, bu ne?
BAŞKAN
– Değerli arkadaşlar…
FATMA
KURTULAN (Mersin) – Yerinden sataşan…
HAKKI
SARUHAN OLUÇ (İstanbul) – Otur! Otur! Terbiyesiz adam!
BAŞKAN
– Sayın Oluç…
HAKKI
SARUHAN OLUÇ (İstanbul) – Sözünü geri al, sen kimsin be?
EBRÜ
GÜNAY (Mardin) – Kime yaranıyorsunuz?
BAŞKAN
– Sayın Oluç… Sayın Oluç…
ZÜLFÜ
DEMİRBAĞ (Elâzığ) – Masaları kırıyorlar be!
BAŞKAN
– Sayın Demirbağ, rica ediyorum, niye ayağa kalkıyorsunuz?
EBRÜ
GÜNAY (Mardin) – Oradan laf atıyorsunuz ya, varsa fikriniz…
BAŞKAN
– Sayın Oluç, lütfen Sayın Kurtulan tamamlasın.
OYA
ERSOY (İstanbul) – Bakın, iktidar partisi sıralarına bakın!
ZÜLFÜ
DEMİRBAĞ (Elâzığ) – Trampet takımı sanki!
BAŞKAN
– Sayın Demirbağ, lütfen…
HAKKI
SARUHAN OLUÇ (İstanbul) – Çık dışarı, çık!
BAŞKAN
– Sayın Oluç, rica ediyorum, lütfen…
EROL
KATIRCIOĞLU (İstanbul) – Bu ne terbiyesizlik ya!
EBRÜ
GÜNAY (Mardin) – Bu kadar hakaret olmaz ya!
BAŞKAN
– Sayın Demirbağ…
Sayın
Kurtulan, buyurun.
FATMA
KURTULAN (Mersin) – Başkan, grubun delisini çıkardılar ama asıl karıştıran
beyefendi oturuyor. (AK PARTİ sıralarından gürültüler)
HASAN
ÇİLEZ (Amasya) – Yahu ne alakası var karıştırmakla!
FATMA
KURTULAN (Mersin) – Göreviniz sataşmadır.
HASAN
ÇİLEZ (Amasya) – Hakaret ediyorsunuz, hakaret; hakaret ediyorsunuz.
BAŞKAN
– Lütfen, lütfen, lütfen susar mısınız.
FATMA
KURTULAN (Mersin) – Göreviniz sataşmadır, sadece sağ elinizi oylamada
kullanmadır; başka hiçbir işe yaradığınız yok. 
(Mikrofon
otomatik cihaz tarafından kapatıldı) 
HASAN
ÇİLEZ (Amasya) – Sayın Başkanım, müsaade etmeyin. Hakaret ediyorlar Sayın
Başkanım.
MİHRİMAH
BELMA SATIR (İstanbul) – Sayın Başkan, bir milletvekiline hakaret ediliyor.
BAŞKAN
– Sayın Kurtulan, lütfen tamamlayın.
Buyurun.
FATMA
KURTULAN (Mersin) – Sayın Başkan, yani AKP bu gelenekten de vazgeçmeli. Olmuyor
böyle, hakikaten olmuyor. Sadece oylamadan oylamaya burada bulunanlarla, kavga
sesi duyduğunda oraya yığılanlarla bu iş götürülemez; biraz buna da dikkat
etmeleri lazım.
Ahmet
Şık arkadaşımız Adalet Komisyonu üyesidir, Meclisteki görevini icra eder, geri
kalan zamanda partisi nasıl görevlendirirse öyle çalışan biridir. AKP’nin
burada kalkıp onun üzerine söz söyleme hakkı yoktur.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kurtulan, lütfen.
FATMA
KURTULAN (Mersin) – Hiçbirimiz başka bir grubun vekilinin ne kadar zamanda
gelip gittiğini, ne yaptığını tartışmayız, yapmayız, doğru da değil; AKP de
bunu yapmamalı. Hani buranın sahibi olarak kendisini görüyor ya o yüzden
herkese, her grupla, her vekille ilgili söz söyleme hakkına sahip. Şu çirkin
olmuştur, doğru olmamıştır: “Meyhaneden arta kalan zamanda zaman bulabilirsen
buraya gelmeye…” Olmadı, bir Grup Başkan Vekiline hiç yakışmadı. Hâlâ buraya
değinmiyor ama kendilerine yakıştırmışlarsa bunu, bizim yapacak bir şeyimiz
yok. 
Ahmet
Şık, HDP’nin bir vekilidir, gözümüzün bebeğidir, değerli bir arkadaşımızdır.
İyi ki buradasın Ahmet Şık.
Teşekkür
ediyorum. (HDP sıralarından alkışlar) 
BAŞKAN
– Sayın Bostancı...
MEHMET
MUŞ (İstanbul) – Sayın Başkan... (HDP sıralarından gürültüler)
KEMAL
BÜLBÜL (Antalya) – Ya daha neye cevap veriyorsun, cevap verecek ne var?
EBRÜ
GÜNAY (Mardin) – Hakaret etmeyin bize, yeter!
BAŞKAN
– Değerli arkadaşlar...
EROL
KATIRCIOĞLU (İstanbul) – Daha ne kalkıyorsun ya!
EBRÜ
GÜNAY (Mardin) – Hakaret edip duruyorsunuz. 
BAŞKAN
– Değerli arkadaşlar... 
EROL
KATIRCIOĞLU (İstanbul) – Bu ne terbiyesizlik ya!
BAŞKAN
– Değerli arkadaşlar, lütfen...
EROL
KATIRCIOĞLU (İstanbul) – Nereden buldun bunları ya!
MEHMET
MUŞ (İstanbul) – Sayın Başkan...
BAŞKAN
– Buyurun Sayın Muş, lütfen artık toparlayalım.
MEHMET
MUŞ (İstanbul) – Bir saniye Sayın Başkan.
BAŞKAN
– Buyurun.
26.- İstanbul Milletvekili Mehmet Muş’un, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, şimdi, burada bir siyasal tartışma yapıyoruz.
Milletvekilimize... (HDP sıralarından gürültüler)
EBRÜ
GÜNAY (Mardin) – Siyasal tartışma yapmıyoruz, hakaret ediyorsunuz. 
EROL
KATIRCIOĞLU (İstanbul) – Nerede siyasal tartışma yapıyoruz?
BAŞKAN
– Bir saniye değerli arkadaşlar...
MEHMET
MUŞ (İstanbul) – Milletvekilimize... (HDP sıralarından gürültüler) Bir saniye
arkadaşlar. 
BAŞKAN
– Değerli arkadaşlar, lütfen...
MEHMET
MUŞ (İstanbul) – Milletvekilimize “grubun delisi” diyor. Arkadaşlar, deli
arıyorsanız kendi grubunuza bakın, böyle bir hakkınız yok. 
ZÜLFÜ
DEMİRBAĞ (Elâzığ) – Ben davamın delisiyim! Ben davamın delisiyim, Kandil’in
delisi değilim, Kandil’in delisi değilim ben! (HDP sıralarından gürültüler)
BAŞKAN
– Sayın Demirbağ, Sayın Demirbağ…
Lütfen,
lütfen…
FATMA
KURTULAN (Mersin) – Sen konuştuğunu bilmiyorsun. 
HAKKI
SARUHAN OLUÇ (İstanbul) – Bu nedir ya! Bu ne ya!
BAŞKAN
– Tamamlayın. 
MEHMET
MUŞ (İstanbul) – Sayın Başkan…
HAKKI
SARUHAN OLUÇ (İstanbul) – Ne bakıyorsun, ne!
BAŞKAN
– Değerli arkadaşlar, sessiz olalım. 
Değerli
arkadaşlar…
ZÜLFÜ
DEMİRBAĞ (Elâzığ) – Ben davamın delisiyim. Ben davamın delisiyim. Konuşma,
otur! (HDP sıralarından gürültüler)
BAŞKAN
– Sayın Demirbağ, lütfen…
Birleşime
on beş dakika ara veriyorum. 
Kapanma Saati: 19.31
BEŞİNCİ OTURUM
Açılma Saati: 19.45
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Beşinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Komisyon yerinde.
Değerli
milletvekilleri, şimdi Cumhuriyet Halk Partisi Grubunun söz taleplerini
karşılayacağız. 
İlk
söz Cumhuriyet Halk Partisi Grubu adına Antalya Milletvekilimiz Sayın Cavit
Arı’nın.
Buyurun.
(CHP sıralarından alkışlar)
Süreniz
on dakika.
CHP
GRUBU ADINA CAVİT ARI (Antalya) – Sayın Başkan, değerli milletvekilleri;
öncelikle hepinizi saygıyla sevgiyle selamlayarak sözlerime başlamak istiyorum.
Değerli
arkadaşlar, bütçeden biraz bahsetmek istiyorum. 2020 yılı bütçesinde gelir
kalemi olarak 956,6 milyar öngörülmekte, gider bütçesi olarak da 1 trilyon 95
milyar öngörülmektedir. Yani bu ne demek? Daha şimdiden siz 2020 yılında 138,9
milyar lira bütçe açığıyla bütçe yapmaktasınız. 2019 yılında da böyle bir bütçe
açığıyla başlamıştınız; 80,6 milyar TL’yle başlayan bütçe açığı yıl sonu
itibarıyla -öngörülen şekliyle söylüyorum- 125 milyar lira bütçe açığıyla
ortaya çıktı. 
Değerli
arkadaşlar, size birkaç rakam vermek istiyorum: 2017 yılında bütçe açığı 47,8
milyar, 2018 yılında bütçe açığı 72,8 milyar, 2019 yılında 80,6 milyar
öngörmüştünüz; bugün 125 milyara yaklaşan bir bütçe açığı var. Kaldı ki burada
Merkez Bankasından yedek akçe, imar barışı, bedelli askerlikten gelen paralar
bu rakamın içerisinde olmadığı hâlde neredeyse yaklaşık 200 milyara yakın bir
bütçe açığıyla karşılaşacaktınız. Bu rakamlar nedeniyle 125 milyarlık bir bütçe
açığından bahsetmekteyiz. 2020 yılında 138 milyar olarak öngördünüz; şimdi,
biraz önceki oranlara baktığımızda, 2020 yılı sonunda tahminen 220 milyarlık
bir bütçe açığı hepimizi beklemekte değerli arkadaşlar. Oransal olarak
baktığınızda da 2020 yılında yüzde 2,9’luk bir bütçe açığı beklentiniz var.
Böyle giderse yüzde 4,7 ya da yüzde 5 oranında bir bütçe açığı bizleri
beklemekte. 
2017
yılında, bu ülkede -faiz ödemesi olarak- 56,7 milyarlık faiz ödemesi yapıldı
değerli arkadaşlar; 2018 yılında 74 milyarlık faiz ödemesi yapıldı; 2019
yılında 103 milyarlık faiz ödemesi yapıldı; 2020 yılı bütçesinde de yine 138
milyarlık bir faiz ödemesi öngörmüş durumdasınız. Yani, bu rakamlara
baktığınızda, maalesef, ekonomiyi iyi yönetemediğiniz açıkça ortada. Bizlere,
her yıl artan bütçe açıkları ve her yıl artagelen ve katlayan bir faiz borcu
çıkmış durumda. 
Değerli
arkadaşlar, bir başka rakam vermek istiyorum: 1923 yılı ile 2002 yılı arası
yani yetmiş dokuz yılda bu ülkede gelen geçen bütün iktidarların harcadığı
toplam para 713 milyar dolar. Bu parayla neler yapıldı değerli arkadaşlar? Bu
parayla, sizlerin sata sata bugüne kadar ancak bitirebildiği Paşabahçe Cam
Sanayii, Ereğli Demir ve Çelik, İskenderun Demir ve Çelik, Eti Holding, Tüpraş,
Sümerbank Holding, SEKA, TELEKOM, Oymapınar Barajı, gübre sanayi işletmeleri,
şeker fabrikaları, birçok santral, tersane, liman ne sayarsanız sayın; yani,
cumhuriyetin ilanından 2003 yılına kadar bütün bu sizler tarafından satılan
değerlerimiz işte bu parayla yani 713 milyar dolarla gerçekleştirildi. Yine,
birinci boğaz köprüsü 1973 yılında tamamlandı, ikinci boğaz köprüsü 1988 yılında
tamamlandı bu paranın içerisinden. Sizin dönemde ise değerli arkadaşlar,
yaklaşık 2 trilyon 500 milyar dolar bir para harcanmış. Ben sizlere soruyorum:
Bu parayı nereye harcadınız? Bu 2,5 trilyon dolarlık parayı nereye harcadınız
değerli arkadaşlar? Öğrenmek istiyorum. Bakın “Birçok eser gerçekleştirdik.”
diye övünüyorsunuz ama bunların çoğunluğu kamu-özel iş birliğiyle yapılan
projeler değerli arkadaşlar. Örneğin, üçüncü boğaz köprüsü, Osmangazi Köprüsü,
Avrasya Tüneli, şehir hastaneleri ve bazı havaalanları. Bunların hemen hemen
hepsi kamu-özel iş birliğiyle yapılan garantili projeler değerli arkadaşlar.
Garantinin anlamı nedir? Yani bizi izleyen değerli izleyicilerimize,
vatandaşlarımıza da kısaca izah etmek istiyorum. Devlet olarak siz diyorsunuz
ki: “Bir köprü yapın ve ben size şu kadar araç geçişini garanti ediyorum.”
Peki, o araç geçmezse ne olacak? Araç geçmezse farkını devlet olarak biz
ödeyeceğiz demektir. Böyle bir durumda ne oluyor değerli arkadaşlar? Bu
köprüden geçen, hastaneden yararlanan, efendim, bunun parasını veriyor ama ya
geçmeyen? İşte, geçmeyen de Anadolu’da oturup belki hayatında o köprüyü hiç
görmemiş, o havaalanını hiç görmemiş olan vatandaşımız da bu garanti
kapsamından dolayı, maalesef, bu faturayı ödemek zorunda kalmakta değerli arkadaşlar.
BEKİR
KUVVET ERİM (Aydın) – Öbür türlü faiz ödeyecek, faiz ödeyecek.
CAVİT
ARI (Devamla) – Şimdi, turizmden kısaca bahsetmek istersek, ihracat ve turizmin
ekonomi üzerinde güçlü desteğini sürdürdüğü ifade edildi. Yani gerçekten çok
önemli turizm ve bugün de Turizm Bakanı aramızda. Şimdi, değerli arkadaşlar
bakın, bu kadar önemli bir sektör turizm ve maalesef, biz bu iyi giden sektöre
önce Turizm Ajansıyla binde 7,5’luk bir yük getirmeye çalıştık, arkasından da
ilk defa sizin döneminizde gerçekleşen bir vergiyle yani konaklama vergisiyle
karşı karşıya geldik yani hem sektöre yük hem de bu turizmden yararlanacak
-yani otelde kalacak olan vatandaşa, müşteriye eğer yüklenecekse de- vatandaşa
yük şeklinde yeni bir vergiyle karşı karşıya bıraktınız. Turizm Bakanımız, Plan
ve Bütçe Komisyonundaki sunumunda 2019 yılında 463 plaj, 22 marinadan bahsetti
ve bu anlamda da özellikle plajlarla ilgili çok sayıda şikâyet geldiğini ve
plajların desteklendiğini ifade etmişti. Ben de Sayın Bakana tekrar sormak
istiyorum: 2014-2019 döneminde Antalya Büyükşehir Belediyesi tarafından Lara
kıyı bandına yapılmak istenilen kruvaziyer limanına ve yine Antalya’nın dünyaya
mal olmuş Konyaaltı Plajı’na yapılmaya çalışılan yat limanına -ki bunlar
yapılmış olsa hem Lara bandına hem de Konyaaltı sahiline ciddi anlamda tehlike
arz edecek olan 2 proje- Bakanlığı döneminde yani önceki dönem Belediye
Başkanı, partilisi Belediye Başkanı döneminde karşı çıkabilmiş mi? “Siz, bu
eserleri buraya yaparsanız bu plajlar zarar görecek.” diyebilmiş mi, çok merak
ediyorum. 
Değerli
arkadaşlar, bakın, enflasyon yüzde 8,6 oranında açıklandı ama bir taraftan da
kamu mal ve hizmetleri ile vergi, resim ve harç artış oranı yine tarafınızdan
yüzde 22,58 oranında açıklandı. Yani bu durum şunu göstermekte: Her ne kadar
resmî verilerle siz yüzde 8,6 oranında böyle bir enflasyon açıklasanız da
gerçekte kendi elinizle resmî olarak ilan edilmiş enflasyon en az yüzde 22,58
oranındadır. 
Değerli
arkadaşlar, esnaf kredisiyle ilgili de birkaç hususa değinmek istiyorum. Bakın,
ülkemizde yaklaşık 560 bin esnafımız esnaf kooperatiflerinden kredi desteği
almakta. Bugün totalde 40 milyar TL, sayı itibarıyla bakarsak 560 bin. 560 bin
esnaf demek, bugün resmî verilere göre 1 milyon 800 bin esnaf olduğunu kabul
edersek yaklaşık üçte 1 esnaf demektir; yani bugün üçte 1 esnafımız krediyle
görevini, mesleğini sürdürmek durumunda kaldı sayenizde değerli arkadaşlar. 
İcra
dairelerinin hâli derseniz zaten içler acısı; girmesi çok zor olan en önemli
resmî kurumlardan biri icra daireleri çünkü ağzına kadar dosya dolu. Şimdi
bakın, 2017-2018 döneminde icra dairelerinde ki 2019’da da yaklaşık söylüyorum,
ortalama 30 milyon seviyesinde icra dosyası var. Yani bugün neredeyse ülkede
her 2,5 kişiden 1’i icra borçlusu. Ama bu kadar dosya var da tahsil edilen var
mı derseniz, tahsil edilen, neredeyse yok denecek kadar az dosya bulunmakta. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Arı.
CAVİT
ARI (Devamla) – Bitiriyorum Sayın Başkan. 
Yine
değerli arkadaşlar, tarım derseniz tarımın, çiftçimizin durumu zaten içler
acısı. Bakın, ilk defa sizin döneminizde tarımsal elektrik, normal, evde ve
ticarethanelerde kullanılan elektriğin ücretini geçmiş durumda yani daha önce
tarımsal elektrikten yararlanmak istese çiftçi şimdi bakın daha fazla para
verecek durumda. 
Bugün
çiftçimizin Tarım Kanunu’ndan kaynaklanan 153 milyar lira destek alacağı
bulunmakta. 
Sayıştayın
raporlarında da değerli arkadaşlar, çok sayıda hatalar bulunduğu açıkça dile
getirildi. 3.613, mevzuata uygunlukla ilgili hata; yine 2.670, mali yönetimle
ilgili hata; iç kontrol sistemiyle ilgili 9.967 hata Sayıştay tarafından tespit
edilmiş. Bunlardan en önemlilerinden bir tanesi de ihalelerde rekabeti
sağlayacak uygun ortamların yaratılmadığı şeklinde bulgu açıkça ortaya
konulmuştur. 
(Mikrofon
otomatik cihaz tarafından kapatıldı)
BAŞKAN
– Sayın Arı, lütfen tamamlayalım, bitirelim. 
Buyurun.

CAVİT
ARI (Devamla) – Kısacası değerli arkadaşlar, ülkeyi iyi yönetemediğiniz
ortadadır. 
Bu
bütçe de Türk halkının sorunlarını çözmeye yeter bir bütçe değildir; buradan
sizlere ifade ediyorum.
Hepinize
teşekkür ediyorum, çok sağ olun. (CHP sıralarından alkışlar) 
BAŞKAN
– Söz sırası İstanbul Milletvekilimiz Sayın Mahmut Tanal’da. (CHP sıralarından
alkışlar) 
Süreniz
beş dakika Sayın Tanal.
CHP
GRUBU ADINA MAHMUT TANAL (İstanbul) – Değerli Başkanım, değerli
milletvekilleri, değerli bürokratlar, basın mensupları; hepinizi saygı ve
hürmetle selamlıyorum. Ben, Türkiye Büyük Millet Meclisi ve Kamu Denetçiliği
Kurumunun bütçesi üzerine söz almış bulunmaktayım. Tabii, iktidar partisi der
ki: “Yahu arkadaş, bizim hiç iyi bir yönümüz yok mu?” Evet, iyi yönünüzü
söyleyeceğiz. Kamu Denetçiliği Kurumu kurularak bu ülkede gerçekten bir iyilik
yapıldı ama daha önceki Başkan döneminde ölü olan bir kurum Sayın Malkoç
döneminde -Kamu Denetçiliği Kurumu- Türkiye'ye iyi tanıtıldı. En azından
idarenin her türlü eylem ve işlemleriyle ilgili, vatandaşımızın faksla,
telgrafla, mektupla, dilekçeyle başvurmasıyla ilgili âdeta Türkiye'nin her
tarafını adım adım dolaşarak bu kurumu tanıtmaya çalıştı. Ama bu tanıtımı
yaparken Kamu Denetçiliği Kurumuna ayırmış olduğunuz bütçe payı çok düşük
değerli arkadaşlar. Yani herhâlde şundan kaynaklanıyor: 
1)
Ya siz “İdarenin eylem ve işlemlerini Kamu Denetçiliği Kurumu takip etmesin,
kontrol altına almasın, işlem yapmasın.” diye bütçesini kısıyorsunuz.
ENGİN
ALTAY (İstanbul) – Öyle yapmışlardır.
MAHMUT
TANAL (Devamla) - Amaç herhâlde bu. Eğer bunu yapmış olsaydınız… Kamu
Denetçiliği Kurumu Kanunu’nun 4’üncü maddesine göre farklı illerde şube
açabilir çünkü merkezi Ankara, bağımsız bir bütçesi var ama bütçeyi artırıp
Türkiye'nin diğer illerinde idarenin eylem ve işlemlerini kontrol edebilme
fırsat ve şansını vermiyorsunuz. Hem öneri sunuyoruz hem de doğru yapılanı, yanlış
yapılanı söylüyoruz.
RAMAZAN
CAN (Kırıkkale) – Mahmut Bey, özetleme yapıyorsun.
MAHMUT
TANAL (Devamla) – Özetleme, peki.
Sayın
Ramazan Bey zamanımı alıyor Başkanım, özür diliyorum.
2)
Devletin, idarenin her türlü eylem ve işlemleri hukuka aykırıysa vatandaş da
bundan zarar görür. Nasıl ki çevre hukukunda vatandaşımızın çevrenin
kirlenmesiyle ilgili çevre davalarında menfaati olmaksızın dava açma şartı
varsa... Burada da Kamu Denetçiliği Kurumuna -idarenin yaptığı her türlü yasal
işlemi veya yapılan kanunları halk adına- ne diyoruz biz? “Halkın vekili”
“Milletin vekili” “Halkın gözü kulağı” “Hak arayıcısı” “Adalet arayıcısı”
diyoruz kamu denetçisine. O zaman Anayasa Mahkemesine bireysel başvuru hakkı
tanınmalı arkadaş.
3)
Ben diyorum ki: “Başın düşerse dara, Mahmut Tanal’ı ara.” (CHP sıralarından
alkışlar) Kamu Denetçiliği Kurumunu, Türkiye’de idareyle başı derdi düşen
herkes Kamu Denetçiliği Kurumunu arıyor; arasın da çünkü başvurular ücretsiz.
Ancak Kamu Denetçiliği Kurumuna başvurduğu gibi İnsan Haklarını İnceleme
Komisyonuna da başvuruyor, Dilekçe Komisyonuna da başvuruyor, Eşitlik Kurumuna
da başvuruyor. O zaman bir koordinasyon eksikliği var ve koordinasyon
eksikliğini de halledelim, bu koordinasyon eksikliğinden dolayı bir kurumun
daha kurulması lazım.
Bir
başka şart: Hukuka aykırı bir iş ve eylem gördüğü zaman resen hareket
edebilmeli, şikâyet olmaksızın, başvuru olmaksızın hareket edebilmeli, bu yetki
tanınabilmeli değerli arkadaşlar. Aynı şekilde, yine, burada Kamu Denetçiliği
Kurumuyla ilgili bu yetki olmazsa ne olur? Gerçekten, işte, Eşitlik Kurumu
gibi, ondan sonra, aynı şekilde Kişisel Verileri Koruma Kurumu gibi -kararları
yerine getirmezse- nasıl onlara yaptırım hakkı tanınmışsa buna da yaptırım
hakkını tanıyalım. İki kurum var, bu kurumları burada kapatıyorum, Meclise
geçiyorum.
Değerli
arkadaşlar, Meclisle ilgili...
ENGİN
ALTAY (İstanbul) – Süre kalmadı Sayın Tanal, süre bitti.
MAHMUT
TANAL (Devamla) – Süre bitiyor, özür dilerim ama süreyi vermediniz. Ben halka
gerçekleri anlatmak zorundayım.
İSMAİL
TAMER (Kayseri) – Sayın Levent Gök beş dakika verir.
MAHMUT
TANAL (Devamla) – Şimdi, değerli arkadaşlar, burada, bakın, bu sistem…
İSMAİL
TAMER (Kayseri) – Grup vermemiş sana. 
MAHMUT
TANAL (Devamla) – Arkadaşlar, bana laf atıyorsunuz, sözümü kesiyorsunuz, sizden
istirham ediyorum...
Bakın,
bugüne kadar gerek Grup Başkan Vekillerimiz, diğer siyasi parti temsilcileri,
Grup Başkan Vekilleri, efendim, “Meclisi kuşa çevirdiniz.” dedikleri zaman
hiçbiriniz kabul etmediniz. Ben bunu bilimsel anlamda size kanıtlayacağım. 
RAMAZAN
CAN (Kırıkkale) – Mahmut Bey, yeniden çerçevele; bazı kelimeleri çıkar. 
MAHMUT
TANAL (Devamla) – Peki, teşekkür ederim. 
(Mikrofon
otomatik cihaz tarafından kapatıldı) 
BAŞKAN
– Sayın Tanal, bir dakika ekliyorum. 
MAHMUT
TANAL (Devamla) – Teşekkür ederim Sayın Başkan. 
Şimdi,
değerli arkadaşlar, Türkiye Büyük Millet Meclisi Kanunlar ve Kararlar
Başkanlığından ben… Tabii, önce yazılı soru önergesi veriyoruz, bize cevap
vermiyorlar. Ancak Bilgi Edinme Kanunu yoluyla Mecliste zorla, cımbızla bilgi
alıyorum, tüm kamuoyunun bilgisine.
Burada
bana verdikleri bilgi şu… Diyorum ki: “Arkadaş, Cumhurbaşkanlığı sistemi
yürürlüğe girdiği tarihten itibaren Mecliste kaç tane kanun yapıldı?
Cumhurbaşkanlığı kaç tane kararname yaptı?”
ENGİN
ALTAY (İstanbul) – Evet, işin özü bu. 
MAHMUT
TANAL (Devamla) – Bakın, arkadaşlar, ne güzel, kaç tane... İşte Meclisin bana
verdiği cevap: “Meclis 41 adet kanun yapmıştır. -41 adet kanun yapmış Meclis-
ancak Cumhurbaşkanı da 46 tane kararname yapmıştır, hazırlamıştır.” diyor. (CHP
sıralarından alkışlar) Yani bu ne demek? Meclisi kuşa çevirdiğiniz bilimsel
anlamda, net bir vaziyette tespit edilmiş durumda. (CHP sıralarından alkışlar)
ENGİN
ALTAY (İstanbul) – Bravo! 
MAHMUT
TANAL (Devamla) – Şimdi, değerli arkadaşlar, Mecliste çalışan vatandaşlarımızın
maaşları düşük, lütfen maaşlarını düzeltin. 
(Mikrofon
otomatik cihaz tarafından kapatıldı) 
VELİ
AĞBABA (Malatya) – Başkanım, beş dakika daha. 
ARSLAN
KABUKCUOĞLU (Eskişehir) – Yeter artık Başkanım, yeter. 
BAŞKAN
– Sayın Tanal, selamlayalım, tamamlayalım.
MAHMUT
TANAL (Devamla) – Tamamlıyorum Başkanım.
Şimdi,
benim sizden istirhamım, mademki Meclisin bütçesi, Mecliste çalışan
vatandaşlarımızın, personellerimizin maaşları düşük, bu maaşlarını düzeltin.
Vatandaş aynı işi yapıyor, aynı kapıdan giriyor, aynı yerde yemek yiyor, aynı
yerde çay içiyor; aldıkları maaşlar farklı, özlük hakları farklı. Sizden
istirham ediyorum, Meclis çatısının altında bir eşitsizlik yapmayalım.
Mecliste
çalışan polisler… Mecliste çalışan polislerin normal çalışan personelden ne
farkı var? Ödedikleri yemek ücretleri farklı arkadaşlar. Allah’tan korkun ya!
Yani aynı personel, aynı yemekhanede yemek yiyorlar, farklı ücretler ödüyorlar.
Bu, doğru bir hadise değil. 
Ben
dört dönemdir milletvekiliyim, Mecliste inşaat bitmiyor. Bu paraları ne
yapıyorsunuz ya? Niye her gün inşaat, inşaat, inşaat? Yazık günah değil mi?
Hangi müteahhitlere veriyorsunuz? 
Bir
başka sorun, yani Allah bir daha göstermesin bize, 15 Temmuz darbe gecesinde
biz buradaydık, sığınağa gittik. Güya sığınak yapılmış. 
(Mikrofon
otomatik cihaz tarafından kapatıldı)
ENGİN
ALTAY (İstanbul) – Burası çok önemli Başkanım. Rica ediyorum… 
MEHMET
MUŞ (İstanbul) – Yeter Sayın Başkan. 
MAHMUT
TANAL (Devamla) – Gerçekten önemli Sayın Başkan, samimi söylüyorum. 
BAŞKAN
– Sayın Tanal, bir dakika daha ilave edeyim. (CHP ve İYİ PARTİ sıralarından
alkışlar) 
MEHMET
MUŞ (İstanbul) – Yani var ya beş dakikaya gidiyor. 
BAŞKAN
- Sayın Tanal Meclisin en çalışkan milletvekillerinden biri. Ona bir dakika
süre verelim ama bunu diğer arkadaşlarımıza taşırmayalım. 
Buyurun.
MEHMET
MUŞ (İstanbul) – Ara buluculuğa değinecek mi acaba, ara buluculuğa? 
MAHMUT
TANAL (Devamla) – Çok teşekkür ediyorum. 
Uzatmayacağım,
özür dilerim. 
Değerli
arkadaşlar, değerli emniyet müdürüm, değerli milletvekilim; bu sığınağa
birlikte gidelim, bu sığınağın duvarının rengi, tavanının rengi, tabanının
rengi, merdivenlerinin rengi aynı. Yani eğer sığınağa gitmek isterseniz
yapılacak olan eylemden dolayı kimse telef olmaz -Allah göstermesin- ama orada
merdivenler var, merdivenlerden insanlar birbirini ezerek… Yani
yuvarlanacaklar, düşecekler çünkü gözler fark etmiyor, hissetmiyor. Ben dedim
ki sığınak yapılmış, gidip bir kontrol edeyim -sanki Meclisin idare amiri de
benim- gittim, gayet rahat kontrol ettim, ben orada gerçekten düşüyordum.
Sizden istirham ediyordum Sayın Başkanım, yani müsait bir zamanınızda orayı bir
kontrol edin. Meclisin o paralarının gerçekten hangi müteahhitte olduğu, ne
olduğu… 
(Mikrofon
otomatik cihaz tarafından kapatıldı) 
BAŞKAN
– Tamamlayalım…
MAHMUT
TANAL (Devamla) – Evet, bütçeye biz karşıyız. Bu, halkın bütçesi değil, halkın
istedikleri verilmiyor, 3600 ek göstergeler verilmiyor; öğretmenlerin
verilmiyor, polislerin verilmiyor, imamların verilmiyor, netice itibarıyla
emeklilikte yaşa takılanların verilmiyor ama ne yapalım, parmak gücüyle buradan
geçiyor. 
Hepinize
teşekkür eder, saygılarımı sunarım. (CHP sıralarından alkışlar)
Yalnız,
bir şey daha söylemeden geçmeyeceğim, Zülfü Bey’i gördüm: Sayın Zülfü Bey
kardeşim, birileri dedi “Meclisin delisi.” siz de dediniz ki “Davamın delisi.”
Deli olan Meclise girmez arkadaşlar, sizden rica ediyorum, akıllı insanlar
girer. 
ZÜLFÜ
DEMİRBAĞ (Elâzığ) – Kötü söz sahibinindir canım. 
BAŞKAN
– Evet, değerli arkadaşlar, simdi söz sırası İstanbul Milletvekilimiz Sayın
İbrahim Özden Kaboğlu’na ait. (CHP sıralarından alkışlar) 
VELİ
AĞBABA (Malatya) – Sayın Başkan, Türkiye’nin en önemli anayasa profesörü
İbrahim Kaboğlu’nu ihraç edenler acaba bugün utanacaklar mı, bilmiyorum.
RAMAZAN
CAN (Kırıkkale) – Ya otur yerine! Hayret bir şey!
BAŞKAN
– Sayın Kaboğlu, süreniz on dakika.
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan üyeleri,
milletvekilleri; 2018 Yılı Merkezi Yönetim Kesin Hesap Kanun Teklifi ve 2020
Yılı Merkezi Yönetim Bütçe Kanun Teklifi’nin Anayasa Mahkemesi ve Sayıştay
bütçeleri üzerine söz almış bulunuyorum. 
Kısacası,
Anayasa Mahkemesi, Türkiye Büyük Millet Meclisinin normatif yetki kullanımını
denetleyen, Sayıştay ise TBMM adına denetleyen bir organ. Şu hâlde burada
belirleyici olan Türkiye Büyük Millet Meclisidir. Konuyu üç aşamalı ele
alacağım; yürürlükteki Anayasa bakımından, uygulama açısından ve anayasal
düzenleme gereği açısından. Birinci başlık altında çok şey söylendi -anayasal
düzlemde durum nedir- o nedenle birkaç cümleyle yetineceğim. Anayasa’ya
uygunluk denetimini yapan Anayasa Mahkemesi, burada oylanan yasaların
Anayasa’nın sözüne ve özüne, saygı ölçütüne uygun olarak yapılıp yapılmadığını
denetler. Anayasa metniyle sınırlı olmayıp Türkiye’nin taraf olduğu
uluslararası sözleşmeler de denetim ölçütleri arasında yer almaktadır. Bu
itibarla, Türkiye’nin İnsan Hakları Avrupa Sözleşmesi’ni onaylamasının 65’inci,
İnsan Hakları Evrensel Bildirgesi’nin onaylanmasının 71’inci yılında vahim
insan hakları ihlallerinin inkârı insan hakları suçu ortaklığıdır. Bunu
belirtmek isterim. 
Anayasa’yı
resmî yorum yetkisi Anayasa Mahkemesi tarafından kullanılır ve bu açıdan
Anayasa iyi anlaşılmalıdır. Anayasa Mahkemesi, Anayasa tanımı gereği
birbirinden ayrılmış iktidarları denetler, buna karşılık bir bütün oluşturan
hak ve özgürlüklerin güvencesini oluşturur. Bu itibarla, Anayasa Mahkemesi ve
Sayıştay yargı-demokrasi ilişkisini belirleyen üçlü işlevin ekseninde yer alır.
Yargı demokrasi faktörüdür, demokrasi aktörüdür ve demokrasinin antrenörüdür.
Uygulama ve gerçek durum açısından durum hayli farklıdır. Anayasa Mahkemesi çok
geç denetlemekte, en az denetimle yetinmekte ama mesela anayasal sistemimizi
zedeleyen, bozan Cumhurbaşkanlığı kararnamelerini bugüne kadar hiç denetlememiş
bulunuyor. Bu, çok ciddi bir ihmaldir. Bu, özellikle paralel yasama olgusu
dikkate alındığı zaman –biraz önce Sayın Tanal’ın vurguladığı üzere- Anayasa
madde 2’nin ihlali anlamına gelmektedir. Gerekçesizdir üstelik bu kararnameler,
devlet yapısını altüst eden kararnameler. 
Sayıştay
ise verimlilik ve etkinlik denetimi bakımından denetimi düzleminden basit bir
performans denetimine indirgemiş olmakla birlikte, Sayıştay denetimi dışında
tutulan işlemler kategorisi, kurumlar kategorisi giderek yaygınlaşmakta ve bu
da tabii ki hukuk devleti ilkesine ağır bir darbe indirmektedir. Varlık Fonunun
denetimi kâğıt üzerinde kalmakta, Turizm, Tanıtım ve Geliştirme Ajansının
denetimi bunun dışında kalmaktadır. Dolayısıyla hukuk devletine aykırıdır. 
Bunların
ötesinde, yerel yönetimleri de eşitsiz denetime tabi tutması, mesela 2’nci
parti belediyelerinde sürekli Sayıştay denetçisi gördüğümüz hâlde 1’inci
partinin ne kadar denetlendiğini bilmiyor olmamız ayrıca üzerinde durulması
gereken bir husustur.
ENGİN
ALTAY (İstanbul) – 3’üncü partide de kayyum var. 
İBRAHİM
ÖZDEN KABOĞLU (Devamla) – Evet, 3’üncü partide de kayyum var. Muhtemelen 4’üncü
parti de denetlenmiyordur.
Şimdi,
burada, Anayasa Mahkemesinin tabii kayyum yoluyla… Kayyum esasen, aslında
valilerin de görevini gasbetmektir çünkü valiler, illere valilik için
atanmışlardır madde 126’ya göre; 127’ye kaydırmak, valiye de görevini
yaptırmamak anlamına gelmektedir. 
Şimdi,
Anayasa Mahkemesinin varlık nedeni -bizim Anayasa Mahkememiz Avrupa’da 4’üncü
mahkeme- politikanın hukukun kıskacı altına alınmasını ifade etmektedir.
Politika hukuk çerçevesinde icra edilir. Şimdi, burada bizim açımızdan çok
önemli bir sorun, “Cumhurbaşkanlığı hükûmet sistemi” olarak adlandırılan
düzenleme ile monokrasi arasındaki “Acaba bu, parlamenter rejim midir, yoksa
başkanlık rejimi midir?” biçimindeki bir nitelemenin ötesinde, nasıl adlandırma
yapılırsa yapılsın bu düzenlemenin Anayasa madde 2’yle bağdaşıp
bağdaşmadığıdır. Madde 2, bilindiği gibi, demokratik hukuk devleti, cumhuriyet
anayasalarımızın ortak paydası, insan haklarına dayanan laik ve demokratik bir
sosyal hukuk devleti. Buna uygun mu, değil mi? Anayasa Mahkemesi bu konuda
karar vermek durumundadır. Gerçekten anayasal ve yasal düzlemde olmak üzere,
hukukta çifte olağanüstü duruma neden olan siyaset, olağanlaşmamak için
direndiğinden Anayasa Mahkemesinin buna katkıda bulunması tarihsel misyonu
gereğidir. 
Evet,
buna da değindikten sonra, şimdi, “anayasal düzenleme gereği” neyi ifade
etmektedir? Anayasal düzenleme gereğini vurgulamadan önce, anayasa içi
yapılabilecek olanlar belirtilmelidir. Zira bu gereklilik, Anayasa Mahkemesi ve
Sayıştay açısından olduğu kadar Meclis açısından da gereklidir çünkü Türkiye
Büyük Millet Meclisi, Anayasa madde 104 çerçevesinde kullanılan Cumhurbaşkanlığı
kararnameleriyle, 7’nci maddenin gereğini yerine getirememektedir. Bu da yasama
yetkisinin devir yasağını öngören maddedir. Anayasa Mahkemesi ise yasama,
yürütme ilişkisi nasıl olursa olsun nitelik olarak ve bundan doğan
gereklilikler çerçevesinde güçlendirilmeli, özellikle önceden denetim ve organ
davası kabul edilmelidir. Sayıştay ise yürütme üzerinde siyasal denetimin
bulunmadığı bir düzenlemede akçasal denetimin güçlendirilmesiyle yetinmemeli,
denetim dışı alanlar denetime açılmalıdır. Kuşkusuz asıl olan, Anayasa’nın,
demokratik hukuk devletinin asgari gerekleri ışığında, çağdaş birikimler ve
ulusal deneyimimiz doğrultusunda yeniden yazılmasıdır. Zira on altı aylık
uygulama yürütmeyi bir bütün olarak, yasama ve yargıyı ise dolaylı bir biçimde
tek kişide toplayan anayasal düzenlemenin sürdürülemez özelliğini teyit etmiş
bulunuyor. Türkiye’nin siyasal ve anayasal gelişmelerine tamamen yabancı olan
ve bunu âdeta tersine çevirmeye çalışan 2017 Anayasa değişikliği cumhuriyet
anayasalarının ortak paydaları olan madde 2’ye yabancıdır, 2’nin dışında yer
almaktadır. 
Gerçekten,
Tanzimat’tan başlayarak kurallar, kurumlar ve değerler bütünü ışığında,
darbelere, kesintilere ve kırılmalara karşın anayasacılık açısından şu süreç
kayda değer: İktidarı sınırlandırmak ve özgürlükleri güvencelemek. Bu bakımdan,
2017 kırılması Osmanlı-cumhuriyet kırılmasına da yabancı olup ona ters
düşmektedir. Bu açıdan “monokrasi” olarak niteleyenlerin eleştirisi ile
“Cumhurbaşkanlığı hükûmet sistemi” deyimini kullananların eylemleri aslında
örtüşmektedir çünkü onların yaptığı yollama, sürekli tek kişiye yaptığı yollama
iktidarın kişiselleşmesinin teyididir ve bu rejimin, düzenlemenin geçici
olduğunu göstermektedir. 
Bu
bakımdan, genel başkanın konumu ile müttefik fetişizmine değinmekte yarar var.
Meclis konuşmalarında vekillerin, andı gereği Anayasa ve hukukun üstünlüğü
referansı yerine kişi referansını öne çıkarmaları ölçüsünde Anayasa Mahkemesi
ve Sayıştay denetimi zorlaşmaktadır. Burada tarafsızlık statüsüne göre Cumhurbaşkanının,
Anayasa’nın amir hükümlerine karşın parti genel başkanlığına dönmüş olmasının
payı belirleyicidir. Parti genel başkanlığı, başta yasamanın asli ve genel
yetki özelliğinin yanı sıra Anayasa’nın birçok amir hükmünün uygulanmasını
zedelemektedir. “Hükûmet istikrarı” sloganıyla yıkılan anayasal düzenin
ardından kurulan Cumhur İttifakı ise muhalefet hakkı yoluyla nitelikli yasa
yapımını engellemek için kullanılmakta, özerk yasama ilkesini zedelemektedir.
İlk çelişkiler bununla da bitmemekte, esasen Cumhurbaşkanı Yardımcısı ve
bakanların işlem ve eylemleri bakımından onların yeni anayasal konumu gereği
siyasal faaliyetlerde bulunamayacakları hâlde sürekli siyasal faaliyette
bulunmaları, seçilmemiş bir kişi olarak Cumhurbaşkanı Yardımcısının vekâlet
yetkisini kullanması aslında Anayasa madde 2’ye aykırılık oluşturduğu gibi
partizan devlet uygulamasının da bir teyidi olmaktadır. 
Aslında
bu belirttiklerim 15 Temmuz öncesi, esnası ve sonrası politik tavır ve
uygulamalarla da doğrulanmaktadır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kaboğlu.
İBRAHİM
ÖZDEN KABOĞLU (Devamla) – Teşekkürler Sayın Başkan.
Şöyle
ki: 2003’te Bilim Kurulu üyelerinin Başbakan tarafından atanması için
değiştirilen TÜBİTAK Yasası ile 2010 Anayasa değişikliği yanılgısı ardından “Ne
istediler de vermedik?” itirafı geldi. Şimdi ise OHAL ve ortam koşullarında
dünya hukuk tarihinin en büyük toplu hukuk kıyımı eşliğinde dayatılan 2017
değişikliğini savunmak için müttefiklerin karalama kampanyası artık tutmayacak.
4 örnek sadece… Başbakan 22 Şubat 2017’de “KHK ek listelerinde kimlerin yer
aldığını biz bilemeyiz. Kurunun yanında yaş da yanıyor, bunun için komisyon
kurduk.” dedi. 22 Mart günü Başbakan Yardımcısı “Ek listeleri MİT hazırlıyor.
16 Nisan oylamasından sonra bunları düzelteceğiz.” dedi. Başbakan 6 Haziranda
“Yetmiş günde yüzde 31’lik desteği yüzde 51’e çıkardık.” dedi. 23 Haziran 2019:
“Bu ek listelerde yer alanlar seçmen olamazlar listesi.” Niçin gece
karanlığında bu listelerin hazırlandığı oraya çıkmış bulunuyor.
(Mikrofon
otomatik cihaz tarafından kapatıldı)
BAŞKAN
– Tamamlayın, bir dakika daha ilave ediyorum, lütfen toparlayın Sayın Kaboğlu.
İBRAHİM
ÖZDEN KABOĞLU (Devamla) – Sayın Başkan, sataşma da oldu, bir dakika daha
lütfen.
BAŞKAN
– Sayın Kaboğlu, bir dakika ekledim, konuşmanızı sürdürün lütfen.
Buyurun.
İBRAHİM
ÖZDEN KABOĞLU (Devamla) – Şimdi, bu itibarla, bütün bunlar ortadayken şu anda
monokrasiyi meşrulaştırmak isteyenler bu dönemde yaptıkları hukuk dışı
uygulamaları haklı kılmak için yeniden ben ve benim gibileri “sözde bilim
adamı” veyahut da “ülke bölücülüğü” sözleriyle hedef göstermeye ve yaşama
hakkımızla uğraşmaya devam etmektedirler. Ben onları muhatap almıyorum. (CHP,
HDP ve İYİ PARTİ sıralarından alkışlar) Benim muhatabım, bir öğretim üyesi
olarak, Cumhur İttifakı’nın atamış olduğu 69 rektör ve bunların hiç yurt dışı
yayını yokmuş; 71’ininse hiç atfı yokmuş; benim tek başıma sadece yabancı
dillerde yaptığım yayın sayısı -elimin altında olan- 90 kadar, Fransızcadan
Farsçaya kadar ve belki de saptayamadıklarımla 100’ü geçmektedir. (CHP, HDP ve
İYİ PARTİ sıralarından alkışlar)
(Mikrofon
otomatik cihaz tarafından kapatıldı)
VELİ
AĞBABA (Malatya) – Utansınlar, utansınlar! Türkiye’nin en önemli bilim adamını
ihraç edenler utansın.
İBRAHİM
ÖZDEN KABOĞLU (Devamla) – Sayın Başkan, sözlerimi tamamlayayım.
BAŞKAN
– Tamamlayın, bitirin lütfen.
İBRAHİM
ÖZDEN KABOĞLU (Devamla) – Teşekkür ederim.
Dolayısıyla,
yurtseverlik ölçütü burada eğer bilimse bilimle olur. Burada oyladığımız
yasalar ülkenin tarihsel, doğal, kültürel bütünlüğünü bozuyorsa, kişi
özgürlüklerinin, sosyal hakların ve çevresel hakların bütünlüğünü ihlal
ediyorsa, demokrasiyi ve hukuk devletini zedeliyorsa… Bütün bunları savunmak,
ulusal ölçekte ve uluslararası alanda bütün yaşamı boyunca hukuk devleti ve
insan hakları yönünde uluslararası bilimsel projelerde hep açık ortamda,
cemaatlerde değil cemiyetlerde, saydam bilimsel ortamlarda savunmak eğer ülke
bölücülüğüyse o zaman kendilerine Anayasa madde 81 gereği içtikleri andı
hatırlatmak isterim. (CHP sıralarından alkışlar)
Dolayısıyla,
Anayasa suçu işlememek asıldır, hukuku savunmak bütünleştiricidir; Anayasa suçu
işlemek esasen bölücülüktür.
Saygılarımla.
(CHP, HDP ve İYİ PARTİ sıralarından alkışlar)
BAŞKAN
– Söz sırası Antalya Milletvekilimiz Sayın Çetin Osman Budak’ta. (CHP
sıralarından alkışlar)
Sayın
Budak buyurun, süreniz beş dakika. 
CHP
GRUBU ADINA ÇETİN OSMAN BUDAK (Antalya) – Sayın Başkan, değerli
milletvekilleri; hepinizi saygıyla selamlıyorum.
Turizm
Bakanımız burada. Turizm sektörü Türkiye’de 1970’li yıllarda yol almaya
başlamış, 1980’li yıllarda yapılaşmaya devam etmiş, aşağı yukarı kırk senelik
bir geçmişi olan ve yüz akımız olan bir sektör. Neden yüz akımız? Çünkü orada
emekçiler var, orada yatırımcılar var ve özellikle de inci gibi olan
sahillerimizde ortaya çıkmış yatırımlar var. O yüzden ben onlara, başta gece
müdüründen komisine kadar emekçilere candan, yürekten teşekkür ediyorum çünkü
bu yıl bir rekor kırdılar. O yüzden onları kutlamak görevimiz. 
Ama
dönüyoruz, Sayın Bakan da buradayken -her zaman yakalayamıyoruz- birkaç şey
soracağım. Birincisi, geçen seneye göre bütçe öyle bir seviyeden bugün 537
milyon düşürülmüş yani yüzde 10. Hiçbir açıklama duymadık sizden. Eğer bütçe
böyle düşürülmemiş olsaydı bugüne göre 1 milyar daha -eski parayla 1 katrilyon-
fazla olacaktı, sektörün en büyük ihtiyacı tanıtım, tanıtımda kullanılacaktı. 
Peki,
dün Sayın Fuat Oktay buradan turizmle ilgili şunu söyledi, dedi ki: “Bizim cari
açığı kapatmaktaki en önemli, en değerli sektör turizmdir. Bu yıl 29 milyar
dolar gelir bekliyoruz, önümüzdeki sene de 34,3 milyar dolar gelir bekliyoruz.”
Yani bu yıldan önümüzdeki yıla yüzde 20 daha artıracaklar, hedef bu. Tutturulur
mu? Hep beraber göreceğiz ama ben şunu söyleyeyim: Bunun tutturulması mümkün
olmayan birtakım gelişmeler yaşandı turizm sektöründe. 
Birincisi,
sektörle istişare edilmeden “Tanıtım Ajansı” adı altında bir fon getirildi. Bir
tarafta özel hukuk, öbür tarafta da kamu hukuku var. Özel hukuka göre
topluyorsunuz ve harcıyorsunuz, kamu hukukuna göre de denetliyorsunuz. Peki, bu
elde edilen geliri kim denetliyor? Özel denetim kurumları denetliyor. 
Bu
yetmedi -eylül ayında çıktı sanıyorum- üç ay sonra tekrar, bütçe görüşmeleri
esnasında yüzde 2 konaklama vergisi getirildi. Bunlar aslında KDV benzeri
vergilerdir. Konaklama vergisi dünyada -Sayın Bakan gayet iyi bilir- yerel
yönetimlere verilir, en azından yarısı yerel yönetimlere verilir ama burada
böyle bir şey yok. Hazinenin açıklarını kapatmak üzere çok gelişmiş, iyi
noktalara gelmiş bir sektörü paçasından tutup aşağı çekiyorsunuz. Yazıktır, hem
de bir sektör mensubu olan Bakanla bunu yapıyorsunuz. Yani sektörün
geliştirilmesi gerekirken köstek olmak, hele şu kriz döneminde, finansal kriz
döneminde hangi akla hizmettir, onu bilmiyorum. 
BEKİR
KUVVET ERİM (Aydın) – Biraz kazılardan bahsedelim, kazılardan.
ÇETİN
OSMAN BUDAK (Devamla) – Bakın, buraya gelir anlatırsınız, cevap veririz onlara,
hiç merak etmeyin.
BAŞKAN
– Sayın Budak, siz Genel Kurula hitap edin.
ÇETİN
OSMAN BUDAK (Devamla) – Satışa çıkan tesis sayısı son aylarda 1.750’ye ulaşmış.
Benim bulabildiğim bu. Yani sektörden de bir uzaklaşma var. O sektörden
uzaklaşmaları, aslında, daha aktif hâlde, çoğalmaya doğru yöneltmeniz ve
Anadolu’ya bütün turizm sektörünü yaymanız gerekiyor.
Daha
hızlı gitmek gerekirse, sektörün girdi maliyetleri yine olmaz seviyelere
çıkmış. Buralarda destek beklerken sektöre tekrar köstek olunuyor. Burada
turizm çalışanlarının durumu var. Eğer konaklama sektöründe siz personel
yüklerini kaldırırsanız, sektöre de “Bir koşulla, ancak bunu yapıp çıkarmayın.”
derseniz kalifiye elemanını altı ay çalıştırıp altı ay çıkarmak zorunda kalmaz.

Şimdi,
Sayın Bakana bir soru daha soracağım. Geçen hafta Resort Kongresi’nde Sayın
Bakanı izledim, bundan on-on beş gün önce, Antalya’da olan bir kongreydi.
Türkiye’nin ve dünyanın her yerinden turizmciler gelmişti. Protokol konuşmaları
yapıldı, daha sonra Sayın Bakan bir saatlik bir sunum yaptı. Bir, turizm
bütçesi düşürülüyor; iki, sektöre inanılmaz bir yük getirildiğini orada
tabloyla gösterdi Sayın Bakan ve bir saatten fazla orada sunum yaptı. Bütün
sektör oradayken, dünyadan da gelmiş olanlar varken sunumunu bitirdikten sonra
da salondan ayrıldı. Sektörü dinlemezseniz sektöre çözüm ürütemezsiniz. (CHP
sıralarından alkışlar) 
Bir
başka soru daha Sayın Bakana: TÜRSAB seçimleri geçen hafta yapıldı.
(Mikrofon
otomatik cihaz tarafından kapatıldı) 
BAŞKAN
­– Sayın Budak, bir dakika ekliyorum, lütfen toparlayın. 
ÇETİN
OSMAN BUDAK (Devamla) – Teşekkür ediyorum.
TÜRSAB
seçimleri geçtiğimiz hafta yapıldı. Bir önceki başkan tekrar seçildi ve aynı
yönetim tabii ki devam etti. Şöyle bir iddia var Sayın Bakan, bugün basında da
yer aldı, bunu açıklamanızı rica ediyoruz: TÜRSAB seçimlerinden önce karşı
grupla sizin makamınızda görüşme yaptığınız söylendi. Eğer bu doğruysa
demokratik seçimlerde bakan gücünün kullanıldığını ispatlamış olurum, eğer
doğru değilse de burada ben sizden özür dilerim. 
Seçimlerden
sonra bir başka konu daha var: Seçimler bitti ve arkasından şu anda TÜRSAB’da 3
müfettişinizin olduğu ve müfettişlerin denetim yaptığı söyleniyor. Tabii ki
denetleteceksiniz, tabii ki kurumlar denetlenmek üzere yapılanmışlardır, daha
düzgün iş yapabilmesi için denetlenmelidir ama seçimin hemen arkasından 3
denetçinin gönderilmesi şaibelidir. Ayrıca yine şu anki Başkanın, TÜRSAB
Başkanının kendi özel işletmelerine de Maliye müfettişleri gönderdiğiniz
söyleniyor.
(Mikrofon
otomatik cihaz tarafından kapatıldı) 
BAŞKAN:
– Selamlayalım Sayın Budak, rica ediyorum.
ÇETİN
OSMAN BUDAK (Devamla) – Bu iddialar doğru mudur Sayın Bakan? Bu iddialar
doğruysa felaket. O zaman bu sektörde, kendiniz aslında sektörü gayet iyi bilen
birisisiniz hem tur operatörlüğü şirketiniz var hem konaklama şirketleriniz
var, otelleriniz var fakat sektörün karşısında aynı zamanda da onlarla rekabet
ediyorsunuz. Bu haklı bir rekabet olabilir mi? Böyle bir rekabetin tek taraflı
bir rekabet olmadığını kim iddia edebilir? Aynı zamanda da elinizdeki devlet
gücüyle kurumları eğer baskı altına alırsanız orada özgürlükten
bahsedemezsiniz. Turizm, demokrasi ister; turizm, özgürlük ister. İnsanlar
dünyadan bu ülkeye geleceklerse demokrasi ararlar, özgürlük ararlar.
BAŞKAN
– Selamlayalım Sayın Budak.
ÇETİN
OSMAN BUDAK (Devamla) – O yüzden bunları burada ifade ettim. Dinlediğiniz için
teşekkür ederim, hepinize saygılar sunarım. (CHP sıralarından alkışlar)
BAŞKAN
– Söz sırası İstanbul Milletvekilimiz Sayın Sera Kadıgil’de. (CHP sıralarından
alkışlar) 
Süreniz
beş dakika Sayın Kadıgil. 
CHP
GRUBU ADINA SALİHA SERA KADIGİL SÜTLÜ (İstanbul) – Sayın Başkan, sayın üyeler;
Kültür ve Turizm Bakanlığı 2020 bütçesi üzerine Cumhuriyet Halk Partisi adına
söz almış bulunuyorum. Bu vesileyle Gazi Meclisimizi saygıyla selamlıyorum. 
Şimdi,
sabahtan beri dinliyorum sizleri sayın vekiller, buraya her çıkan ya dizi ihracatımızı
övüyor ya sinema filmlerimizin olağanüstü izlenme başarılarından bahsediyor,
biz de bunları takdirle izliyoruz ve tebrik ediyoruz, hatta bununla, Sayın
Bilginer’in aldığı ödülle sanıyorum hepimiz çok gurur duyduk. (CHP ve İYİ PARTİ
sıralarından alkışlar) Bir kez daha Sayın Meclisimiz adına kendisini buradan
tebrik ederim. 
Aynı
zamanda biri daha var, seversiniz, sizin için getirdim çünkü bu anlatacağım
konunun sağcısı, solcusu, muhalifi vesairesi yok; TRT’ye para akıttığımız
Neoosmanlıcı dizilerin yıldızı, Jön Türk’ü Engin Altan Düzyatan. İki sanatçıyı
da burada bu şekilde göstermek istiyorum çünkü her iki sanatçının da ve sadece
ünlülerin değil, ünlü olmayanların da canını yakan bir sorundan bahsedeceğim
ben size. Gidip gelip burada böyle övdüğümüz dizilerimizdeki, sinema
filmlerimizdeki oyuncularımızın, sanatçılarımızın beş kuruş telif hakkı
olmadığından bahsedeceğim ben size ve bunun sorumlusunun da biz olduğumuzu
anlatmak istiyorum müsaadenizle.
Bakın,
bu insanların -tekrar göstereceğim- eserleri, bir sürü televizyon kanalında,
bir sürü yerde, otelde, uçakta, orada burada tekrar tekrar gösteriliyor, bu
insanların hiçbiri bu eserlerinden tek kuruş telif hakkı alamıyorlar. Bütün
kanallar bu işin ekmeğini yiyor, ne işin sahibi olan, o filmleri çeken yönetmenler
ne bu eserleri yazan senaristler ne bu bayıldığımız karakterlere can veren
oyuncular kendi emeklerinden bizim yüzümüzden beş kuruş yararlanamıyor sevgili
arkadaşlar. Neden? Çünkü bizim Meclisimizin kanunları değil, orman kanunları
geçerli bu televizyon ve sinema alanlarında. (CHP sıralarından alkışlar) 
Bakın,
ilginç bir şey söyleyeceğim size: Türkiye’de sinemada ya da televizyonda iş mi
yapmak istiyorsunuz, iki tane şeyi baştan kabul edeceksiniz. 
Bir:
“Kardeşim, yüz seksen dakika dizi çekeceğim diye sabahtan akşama, akşamdan
sabaha canın çıkıyor olabilir, bunun bir önemi yok, primini kendin ödemezsen
sen bu sektörden emekli falan olamazsın.” Amir hükmü var kanunun -TRT Müdürü
buradadır Sayın Bakan, bir soralım, 5510 sayılı Kanun’un 4’üncü maddesinin
(2)’nci fıkrasının (b) bendi- “Sen bu sanatçıları sigortalı yapacaksın.” diyor,
hiç kimse yapmıyor. Devletin televizyonu devletin yasasına uymuyor; biz diğer
yapımcılardan, diğer kanallardan bunu nasıl bekleyeceğiz, ben gerçekten bunu
merak ediyorum. 
İkinci
bir husus: “İster Haluk Bilginer ol, ister ünlü ol, ister ünsüz ol, sen
yarattığın eserin peşine düşemezsin.” diyor bize bu sistem ve biz bu telif
hakları yasamızı değiştirmediğimiz için bu insanlar bu şekilde sömürülmeye
devam ediyorlar. Bunu sadece ben bilmiyorum, Sayın Bakanlık da çok iyi biliyor.
Bu yüzden üç değil, beş değil, bakın, tam on yıldır telif hakları yasasında
gerekli düzenlemeleri yapmak için çalışıyoruz ama on yıldır biz bir arpa boyu
bile yol alamıyoruz ne yazık ki sevgili arkadaşlar. 
Bakın
Sayın Bakan, desteklerimiz arttı, sinema desteklerimiz arttı, tiyatro
desteklerimiz arttı -doğruya “doğru” demek lazım- bunun için ben size teşekkür
ediyorum ama sinemaya 37 milyon ayırdığımızı söylüyoruz bu sene. Bakın “Küçük
Şeyler” diye bir film var; hayatla derdi olan, gerçek bir sinema filmi, gişe
kaygılı bir iş değil, 100 salonda gösterime girdi, çok da güzel izleniyordu
insanlar tarafından. Bir haftanın sonunda, ne olduysa oldu, 4 salona düştü.
Ağzınızı açıp tek bir cümle kurmadınız. 
“Kültür
merkezleri açtık.” diyorsunuz, sunumlarda var. Daha yeni Malatya’da açtığınız
kültür merkezinde Ankara Birlik Tiyatrosu’nun “Aman Başkan Duymasın” oyunu
sudan bir sebeple yasaklandı. Bir tek o değil, Levent Üzümcü’nün “Anlatılan
Senin Hikâyendir” var, Cansu Fırıncı "Taranta Babu'ya Mektuplar"da
oynuyor, her yerde yasaklanıyor bu oyunlar. Diyorsunuz ya “Tiyatrolara 6 milyon
veriyoruz, destekleri artırdık.” Ağzınızı açıp bu sansürlerle, bu aleni
sansürlerle ilgili bir cümle kurmadığınız zaman ne yazık ki fazla inandırıcı
olamıyorsunuz. (CHP sıralarından alkışlar) 
Bakın,
şimdi, tüm Bakanlığın 2020 bütçesine bakıyorum, toplam 5 milyar. Turizmi bir
kenara koyuyorum sevgili arkadaşlar, saray eşrafının kültür sanata reva gördüğü
kaynak 1, taş çatlasın 2 milyar lirayı geçmiyor. Dünya standardı var bu işin,
diyor ki: “Genel bütçenin yüzde 1’ini ayıracaksın.” Yani en az 10 milyar TL
ayırmamız lazım bizim bu alana. Biz 1-2 milyar ayırıyoruz, sonra da bunu takdir
etmemizi bekliyorsunuz bizden. 
Gerçi
ülkeyi ne yazık ki öyle bir hâle getirdiniz ki gerçekten insanlar karınlarını
doyurma telaşından ne tiyatro ne sinema düşünebiliyorlar. Sayenizde resimden,
heykelden geçeli epeyce oldu. Kitap desek, kâğıt üreten fabrika
bırakmadığınızdan, ithal kağıtlardan kitap okumak bile ne yazık ki lüks artık
Sayın Başkan. Velhasılıkelam, ülkeyi öyle bir batırdınız ki sanat için neden
para az diye ben bu kürsüden her sorduğumda, ekonomik kriz yüzünden nefes
alamayan insanlar dönüp bana kızıyorlar: “Ya, senin başka derdin mi kalmadı bu
memlekette?” diye. 
Şunu
düşünüyorum: Peki, haklı mısınız ya da mesela, bu eleştiriler haklı eleştiriler
mi? 
(Mikrofon
otomatik cihaz tarafından kapatıldı) 
SALİHA
SERA KADIGİL SÜTLÜ (Devamla) – Sayın Başkanım, bir dakikaya daha ihtiyacım
olacak.
BAŞKAN
– Devam edin.
SALİHA
SERA KADIGİL SÜTLÜ (Devamla) – Yani sanattan kısıyorsunuz da sanattan
kıstıklarınızı siz gerçekten milletin refahına mı aktarıyorsunuz? Mesela
gençlere iş mi yaratıyorsunuz bu parayla? Ocağına incir ağacı diktiğiniz
çiftçiye, hayvancıya mı veriyorsunuz sanattan artırdıklarınızı? (CHP
sıralarından alkışlar) Hayır arkadaşlar, siz yine ne yazık ki sadece lüks
peşindesiniz, yine israf peşindesiniz, yine yandaş semirtme peşindesiniz.
Bakın, bütün tiyatroyu, sinemayı üst üste koyduk, bir senede verdiğiniz destek
kaç para biliyor musunuz? 45 milyon TL. Öbür taraftan, dönelim, kuş uçmaz
kervan geçmez bir yere havalimanı yapıyorsunuz, orada “yolcu garantisi” adı
altında yine bu şirketlere peşkeş çektiğiniz para 160 milyon TL; sanata reva
gördüğümüz teşviklerin 4 katı. Yani “Zengini nasıl daha zengin, yoksulu nasıl
daha itaatkâr ederim.”den gayrı bir dert görmüyorum ben bu bütçede. Tam da bu
yüzden sanattan korktuğunuzu düşünüyorum zaten. Sanatın ve sanatçının kitleleri
uyandırma gücünü de ne yaparsanız yapın sanatı kontrol altına alamadığınızı da
çok çok iyi biliyorsunuz.
BAŞKAN
– Selamlayalım.
SALİHA
SERA KADIGİL SÜTLÜ (Devamla) – Son üç cümlem Sayın Başkanım.
BAŞKAN
– Selamlayalım.
SALİHA
SERA KADIGİL SÜTLÜ (Devamla) – Selamlayacağım, teşekkürler. 
(Mikrofon
otomatik cihaz tarafından kapatıldı) 
BAŞKAN
– Selamlamak için süre veriyorum Sayın Kadıgil.
SALİHA
SERA KADIGİL SÜTLÜ (Devamla) – Bile bile tarihteki her zorba devrin düştüğü
yanlışa düşüyorsunuz; iyice sıkarsak elbet bir gün özgür sanat da pes eder,
boğulur ölür sanıyorsunuz. Ama unutmayalım sevgili arkadaşlar: “Halka
gerçekleri gösterecek sanat kalmayınca devrimiz daim olur, tarih bizi yazar.”
sandı nice bazıları. Hâlbuki herkes mıh gibi aklında tutarken Brecht’in,
Nazım’ın adını, kimse hatırlamaz ve inadına hatırlamayacak onlara zulmeden
korkakları. 
Teşekkür
ediyorum. (CHP ve HDP sıralarından alkışlar) 
BAŞKAN
– Söz sırası, İzmir Milletvekilimiz Sayın Özcan Purçu’da.
Buyurun
Sayın Purçu. (CHP sıralarından alkışlar)
Süreniz
beş dakika.
CHP
GRUBU ADINA ÖZCAN PURÇU (İzmir) – Sayın Başkan, kıymetli milletvekili
arkadaşlarım, sevgili vatandaşlarımız; hepinize sevgiler saygılar sunuyorum. 
Bugün
10 Aralık İnsan Hakları Günü. Herkesin İnsan Hakları Günü kutlu olsun, Romanlar
hariç. Çünkü bizim haklarımız yok; yaşama hakkımız yok, barınma hakkımız yok,
eğitim hakkımız yok; insanca, onurlu yaşama hakkımız yok. (CHP sıralarından
alkışlar) 
Mersin
Üniversitesinin Sosyoloji Bölümündeki profesör hocalarımızın,
akademisyenlerimizin araştırmasından biraz bahsedeyim. Türkiye’de yaşayan
Romanların yüzde 39’unun evinde çamaşır makinesi yok, televizyonu yok,
elektriği yok. Dolayısıyla biz 1700’lü yılları yaşıyoruz arkadaşlar, Romanlar
1700’lü yılları yaşıyor. Roman Strateji Eylem Planı yaptınız, masada kaldı. Bakın,
Romanlar çadırlarda yaşamaya devam ediyor -1700’lü yıllarda- elektrik, su yok. 
ÖMER
FETHİ GÜRER (Niğde) – AKP’nin bundan haberi yok!
ÖZCAN
PURÇU (Devamla) – Bakın Sayın Bakan, buyurun; strateji planınız nerede sizin?
Masa başında kaldı, strateji planınız masa başında kaldı. (CHP sıralarından
alkışlar) Bakın, çocuklara bakın; çadırlarda kalıyorlar, okula gidemiyorlar,
bakın. Romanların yüzde 46’sı okuma yazma bilmiyor. Sahaya inip bir araştırma
bile yapmadınız, yazıklar olsun, yazıklar olsun size! (CHP sıralarından
alkışlar) 
Sayın
Cumhurbaşkanı dedi ki: “İtibardan tasarruf olmaz.” Bu, itibar değil de nedir?
Vatandaş çadırda kalıyor, bu itibar mı Allah aşkına? Bu, Türkiye Cumhuriyeti’ne
yakışıyor mu? Bütçeyi hazırlarken baktınız mı bu insanlara? Yazıklar olsun! 6
milyon Roman vatandaşı var, 6 milyon; yarısı böyle arkadaşlar, yarısı böyle.
Hikâyeden eylem planı, strateji planı... Ne yaptınız biliyor musunuz? Strateji
planını sahaya inip hiç uygulamadınız, bakın burada, kâğıtta kaldı. 2018 Aralık
ayı itibariyle, çadırda kalanlara, okula gidemeyenlere, orada burada
barakalarda yaşayanlara konut yapacaktınız, aha, burada yazıyor, okuyun
isterseniz; haberiniz bile yok ya, haberiniz bile yok! Bürokratları değiştirip
değiştirip durdunuz. Seçimlere gittiniz, kandırdınız, oy istediniz. (CHP
sıralarından alkışlar) “İtibar” dediniz ama bu vatandaşları görmezden
geliyorsunuz. Bunlar var ya kayıt dışı yaşıyor, yüzde 96’sı kayıt dışı işlerde
çalışıyor. Kayıtlarda bile yokuz arkadaşlar, yazıklar olsun! Hükûmetin bu planlarına,
projelerine yazıklar olsun! Romanlara borcunuz var, yapacaksınız. Onlar da
vatandaşımız. 
Bu
bütçede Romanlar yok, fakirler, garibanlar, işçiler, emekliler, memurlar yok;
zenginler var. Vergisini ödemeyen o zenginlerin vergi borcunu siliyorsunuz ya,
işte bütçede bunlar var. Bütçede alım garantisi verdiğiniz o şirketler var, o
inşaat firmaları var. Bu insanlara da bir yaşam garantisi veremez misiniz, yok
mu bir konut yapacak paranız, yok mu? (CHP sıralarından alkışlar) Yok mu bir
konut yapacak paranız, yok mu? İnanın, vicdanınızdan bir nokta kadar bir şey
göremedik. “Strateji” dediniz, “Romanları çok seviyoruz.” dediniz, hepsi sahada
kaldı. 
HALİS
DALKILIÇ (İstanbul) – O bütçede Özcan Purçu var. 
ÖZCAN
PURÇU (Devamla) – Özcan Purçu Cumhuriyet Halk Partisinde var, sizde yok, sizde
yok. Özcan Purçu, Türkiye’de, cumhuriyet tarihinde, ilk defa, Atatürk’ün
partisinden milletvekili oldu. (CHP sıralarından alkışlar) Siz de dört yıl
sonra bir milletvekili yaptınız, hiçbir yetki vermediniz adama ya, adam çalışmıyor
ki hiçbir şey yapmıyor, buraya gelip bir konuşma bile yapamadı. (AK PARTİ
sıralarından gürültüler)
BAŞKAN
– Sayın Purçu, Genel Kurula hitap edin. 
ÖZCAN
PURÇU (Devamla) – Bakın, benim partim ilk bütçe günü bana konuşma sırası verdi.
Oradaki milletvekiline konuşma sırası bile vermiyorsunuz ya. Yazıklar olsun,
yazıklar olsun! (AK PARTİ sıralarından gürültüler)
BAŞKAN
– Sayın Purçu, Genel Kurula hitap edin lütfen. 
ÖZCAN
PURÇU (Devamla) – Romanlara değer verin biraz, binlerce yıldan beri burada, bu
ülkede yaşıyorlar. Bu Anadolu topraklarında yaşıyoruz biz. Herkese kardeşlik
ettik, bayrağımızı da seviyoruz, devletimizi de milletimizi de. 
EROL
KAVUNCU (Çorum) – Ondan şüphemiz yok. 
ÖZCAN
PURÇU (Devamla) – Biz, saygı istiyoruz ya, insanca yaşamak istiyoruz. Söylüyorsunuz,
söylüyorsunuz, hiçbir şey yapmıyorsunuz. 
NİLGÜN
ÖK (Denizli) – Şahsileştirme. 
ÖZCAN
PURÇU (Devamla) – Bakın, Roman Strateji Eylem Planı’na göre… 30 üniversite
mezunu Roman var. İki yıl önce Hükûmet onları geçici işe aldı, onları da iki
yıl sonra işten çıkardınız. Geçen gün telefon etmişsiniz Bakanlıktan
“Temizlikçi olarak Romanların üniversite mezunlarını alalım.” demişsiniz.
Üniversite mezunu Romanları sadece temizliğe mi layık görüyorsunuz? Sizin
anlayışınız bu işte, sizin anlayışınız bu! 
(Mikrofon
otomatik cihaz tarafından kapatıldı) 
BAŞKAN
– Sayın Purçu, selamlamak üzere bir dakika süre veriyorum.
ÖZCAN
PURÇU (Devamla) – Sayın Başkanım, rica ediyorum bir dakika daha…
BAŞKAN
– Verdim ben, buyurun, siz devam edin.
ÖZCAN
PURÇU (Devamla) – Tamam.
BAŞKAN
– Yani siz rica etmeden de veriyoruz zaten.
ÖZCAN
PURÇU (Devamla) – Dört yıl önce Trakya Üniversitesinde Roman Dili ve Kültürü
Araştırmaları Enstitüsünü açtınız, Adnan Menderes Üniversitesinde Romanlar
Uygulama ve Araştırma Merkezi açtınız. Kilit açmadılar, daha sahaya inip bir
tane araştırma yapmadılar. Romanlarla ilgili, arşivlerden bir tane araştırma
sonucunu getirin, ne isterseniz söyleyin bana. Sahaya inmiyorsunuz ki sahaya
inmiyorsunuz. Konuşuyorsunuz, yok. 
Bakın,
EYT’li arkadaşlar bekliyor, yok; Romanlar bekliyor, yok; işçi bekliyor, yok. O
bütçeyi ne yapıyorsunuz, çok merak ediyorum ya, çok merak ediyorum.
Bir
şey daha söyleyeyim…
BAŞKAN
– Selamlayalım Sayın Purçu.
ÖZCAN
PURÇU (Devamla) – Son cümle Başkanım.
Bakın,
sarayın günlük 5 milyon lira masrafı var; bir aylığını şu Romanlara ayırın, 150
trilyon yapıyor. Biz konut yapalım, bari çadırda yaşamasınlar; size önerim bu
olsun.
Hepinize
sevgiler saygılar sunuyorum.(CHP sıralarından alkışlar, AK PARTİ sıralarından
gürültüler)
Çok
teşekkürler Sayın Başkanım. 
BAŞKAN
– Arkadaşlar, bir saniye lütfen… Değerli arkadaşlarım, sükûneti bir koruyalım.
MEHMET
MUŞ (İstanbul) – Sayın Başkan… (Gürültüler)
BAŞKAN
– Bir saniye Sayın Muş. 
Değerli
arkadaşlarım, lütfen… 
Bakın,
bir söz talebi var, onu yerine getireceğim.
Buyurun
Sayın Muş.
MEHMET
MUŞ (İstanbul) – Sayın Başkan, hatip konuşmasında partimize yönelik, Roman
vatandaşlarımızla ilgili, sataşmalarda bulunmuştur ve milletvekilimizin
çalışmadığını, sahada olmadığını söylemiştir. Cemal Bekle Milletvekilimiz cevap
verecektir. 
ÖZCAN
PURÇU (İzmir) – İsim kullanmadım Başkanım.
BAŞKAN
– İki dakika süre veriyorum, buyurun. (AK PARTİ sıralarından alkışlar) 
Siz
de bir tartışmaya yol açmadan yaptıklarınızı anlatın. 
VI.- SATAŞMALARA İLİŞKİN KONUŞMALAR (Devam)
6.- İzmir Milletvekili Cemal Bekle’nin, İzmir
Milletvekili Özcan Purçu’nun 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde CHP Grubu adına yaptığı konuşması sırasında Adalet ve Kalkınma
Partisine ve şahsına sataşması nedeniyle konuşması
CEMAL
BEKLE (İzmir) – Sayın Başkan, değerli milletvekilleri; yüce Meclisi saygı ve
sevgiyle selamlıyorum.
Arkadaşlar,
Özcan Purçu Vekilimiz konuşmasını yaptı; dedi ki “insan hakları”, dedi ki “AK
PARTİ hiçbir şey yapmadı.” “Romanlar konusunda AK PARTİ hiçbir şey yapmadı.”
demek en basit tabiriyle nankörlüktür arkadaşlar. (AK PARTİ sıralarından
“Bravo” sesleri, alkışlar) Kendisi de çok iyi bilir, bu ülkede “buçuk”
kavramını alıp çöpe atan partinin adı AK PARTİ’dir Allah’ın izniyle! (AK PARTİ
sıralarından alkışlar) “Buçuk”u “tam” yapan partinin adı AK PARTİ’dir Allah’ın
izniyle! (AK PARTİ sıralarından alkışlar)
HALİS
DALKILIÇ (İstanbul) - Bravo!
CEMAL
BEKLE (Devamla) – Bizim liderimiz Sayın Recep Tayyip Erdoğan yedi düvelin
önünde çıkıp “Benim Roman kardeşimin hakkını hukukunu kimse çiğneyemez!
Çiğneyen, karşısında beni bulur.” dedi arkadaşlar. (AK PARTİ sıralarından
“Bravo” sesleri, alkışlar) 
Yetmedi,
Özcan Vekilimiz bizim stratejik eylem planımızı eleştirdi. 
HAYDAR
AKAR (Kocaeli) – Sulukule’de ne oldu? 
ARSLAN
KABUKCUOĞLU (Eskişehir) – Sulukule’de ne oldu? 
BAŞKAN
– Sessiz olalım.
CEMAL
BEKLE (Devamla) – Eyvallah, eyvallah arkadaşlar. Biz eleştiriye sonuna kadar
açığız ama adama sorarlar: Siz ne yaptınız? (AK PARTİ sıralarından alkışlar)
Siz, Romanlar adına ne yaptınız? Bana söyleyemezsiniz. Biz sizi İzmir’den
biliyoruz; biz sizin “yerel yöneticilik” anlayışınızı biliyoruz; biz sizi
Trakya’dan, İstanbul’da belediyede çalışan, el çektirdiğiniz Roman
çocuklarından biliyoruz.
TURAN
AYDOĞAN (İstanbul) – Sulukule’de ne oldu, Sulukule’de? 
ARSLAN
KABUKCUOĞLU (Eskişehir) – Sulukule’de ne oldu?
CEMAL
BEKLE (Devamla) - Arkadaşlar, Romanlar kimin ne yaptığını çok iyi biliyor.
Boşuna demiyor bu millet: “Onlar konuşur, AK PARTİ yapar.” (AK PARTİ
sıralarından alkışlar) “Nereden nereye...” diye boşuna söylemiyor bu millet. 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (İstanbul) - Eskidi, eskidi; o slogan eskidi. 
BAŞKAN
– Sayın Bekle, tamamlayın siz de.
CEMAL
BEKLE (Devamla) – Daha on sene önce, bir Cumhurbaşkanının çıkıp da “Bu ülkede
özür dilenecek bir toplum varsa o da benim Roman kardeşlerimdir.” diyeceğini
kimse hayal dahi edemezken bizim liderimiz Sayın Recep Tayyip Erdoğan bunu
yapmıştır ve maalesef, bugün Romanlar adına ne yapıldıysa -alt alta sayarım-
hepsi AK PARTİ Hükûmeti döneminde yapılmıştır. Özcan kardeşimin, değerli
vekilimin haklı olduğu noktalar vardır. Biz strateji eylem planı yaptık, eylem
planını yazdık.
ÖMER
FETHİ GÜRER (Niğde) – Rafta duruyor, rafta.
CEMAL
BEKLE (Devamla) – Biz, Kültür Bakanlığında ne yaptık, gelsin anlatalım; biz
bakanlıklarda ne yaptık, gelsin anlatalım ve burada yüce Meclisin önünde,
burada halkımızın önünde, milletimizin önünde bir kere daha kendisine
söylüyorum: Biz istişareye açığız, biz ortak akılla politika üretmeye hazırız.
Buyursun gelsin, 2 Roman çocuğu olarak ne istiyorsa beraber yapalım ama bana
anlatsın. AK PARTİ belediyesi…
(Mikrofon
otomatik cihaz tarafından kapatıldı)
BAŞKAN
– Selamlayalım, selamlayalım.
CEMAL
BEKLE (Devamla) – Başkanım, bir dakika daha…
BAŞKAN
– Selamlıyoruz artık, uzattım ben sürenizi.
CEMAL
BEKLE (Devamla) – Çok teşekkür ediyorum.
Bize
anlatsın, çıksın burada yerel belediyecilikte CHP ne yapmıştır; bize onu anlatsın
Özcan, kaç tane Roman çocuğunun işe girmediğini… Roman çocuklarının belediyeye
girmesini bırakın, Özcan’ın kendi belediyeye giremiyor. (AK PARTİ sıralarından
alkışlar)
BAŞKAN
– Selamlayalım Sayın Bekle.
CEMAL
BEKLE (Devamla) – Ben çok teşekkür ediyorum. Biz hazırız arkadaşlar, biz
politikalarımızdan eminiz. Rabb’imin izniyle de yapılacak ne varsa… Gerekirse
iş birliğine de açığız Özcan kardeşimizle.
Hayırlı
günler diliyorum, sağ olun. (AK PARTİ sıralarından alkışlar)
FAHRETTİN
YOKUŞ (Konya) – Etnik ayrımcılık mı yapıyoruz, Romancılık mı oynuyoruz burada? Kimin
Meclisi burası? 
BAŞKAN
– Arkadaşlar, sessiz olalım lütfen.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Çok teşekkür ederim Sayın Başkan.
Biz,
Romanları duygu ve sevgi insanı diye biliriz, çok severiz; biz- onlar diye
ayrım yapmayı da doğru bulmayız ama bir gerçek, Meclisimiz de 2 Roman sayın
milletvekilimiz var. Özcan Purçu’nun Romanların Hükûmetten, devletten hak edip
de alamadıkları ihtiyaçlarını; sosyal, kültürel, ekonomik taleplerini dile
getirmesinden sonra Cemal Bey’in “Romanların hiçbir ihtiyacı kalmadı.” demesini
ben yadırgamam ama Romanlar yadırgar.
CEMAL
BEKLE (İzmir) – Öyle bir ifade kullanmadım.
EROL
KAVUNCU (Çorum) – Bak, öyle demedi.
ENGİN
ALTAY (İstanbul) – Yalnız, 2 Roman milletvekilinin “Romanlar için ben daha çok
hizmet ediyorum.” demesi bile Romanlar adına da Mecliste güzel bir şey ancak
bunu bir nezaket içinde yapmak lazımdı. Cemal Bey orada bir atladı, Sayın
Purçu’ya “nankör” dedi, Romanlar birbirine nankör demez. Bu bir açık
sataşmadır. Sayın Purçu’ya iki dakika söz talep ediyoruz efendim. (CHP
sıralarından alkışlar)
BAŞKAN
– Şöyle yapacağız…
(CHP
sıralarından “Evet, evet” sesleri)
BAŞKAN
- Değerli milletvekilleri…
FAHRETTİN
YOKUŞ (Konya) – Bunlar, Türk milletinin vekilleri, Romanların vekilleri mi? 
BAŞKAN
– Bir saniye değerli arkadaşlarım…
NİLGÜN
ÖK (Denizli) – Sayın Purçu da bizim vekilimizi aşağıladı. Öyle bir şey var mı
canım, bir şey yapmadı!
BAŞKAN
– Değerli arkadaşlarım, bir saniye… Ama bakın, konuyu bir toparlayalım.
Sayın
Bekle, Sayın Purçu; her ikiniz de Grup Başkan Vekillerinizin yanına, ön tarafa
gelir misiniz lütfen.
(AK
PARTİ İzmir Milletvekili Cemal Bekle ve CHP İzmir Milletvekili Özcan Purçu’nun
tokalaşmaları) (Alkışlar)
BAŞKAN
– Değerli arkadaşlarım, sessiz olabilir miyiz lütfen. 
Değerli
arkadaşlarım, Roman kardeşlerimin yani burada 2 kardeşimizin konuşmasını
dinledik. Meclis Başkan Vekili olarak 2 Roman kardeşimizin Meclis kürsüsü
önünde birbirleriyle karşılıklı mücadele eder gibi olmalarına benim gönlüm razı
olmaz çünkü Romanların Türkiye'deki durumlarını, onlara ilişkin çözüm
önerilerini, neler yapılabildiğini herkes görüyor, gözlemliyor. Bütün arzumuz,
Roman kardeşlerimizin yaşadıkları bütün sorunların çözülmesidir. Ben inanıyorum
ki her 2 Roman kardeşimiz de bu sorunların çözümü noktasında aynı şekilde, aynı
coşkuyla hareket ediyor. 
Şimdi,
ben böyle bir tabloyu bitirmenizi sizden bekliyorum. Sayın Purçu, Sayın
Bekle’nin söylediği söz karşısında tekrar bir söz alıp konuşma yapmak istiyor
musunuz yoksa artık bu konuyu suhuletle toparlayalım mı?
ENGİN
ALTAY (İstanbul) – Toparlama konuşması en azından Sayın Başkanım.
BAŞKAN
– O zaman sizden son derece toparlayıcı bir konuşma bekliyorum. Roman
kardeşlerimizin, hiç kimsenin incinmeyeceği bir düzlemde konuşmanızı
toparlayın. Konuyu da uzatmayalım; sakin sakin, çok uzatmadan; buyurun. (CHP
sıralarından alkışlar)
7.- İzmir Milletvekili Özcan Purçu’nun, İzmir
Milletvekili Cemal Bekle’nin sataşma nedeniyle yaptığı konuşması sırasında
şahsına sataşması nedeniyle konuşması
ÖZCAN
PURÇU (İzmir) – Sayın Başkanım, değerli milletvekili arkadaşlarım; ben burada
Romanların hakkını savunuyorum, Cemal Bey AK PARTİ’nin hakkını savunuyor.
Buradaki fark bu. (CHP sıralarından alkışlar) Hakikaten öyle. 
Bakın
arkadaşlar, eğer burada bir nankörlük varsa bu vatandaşlara hizmet edilmediği
için nankörlük vardır, bu vatandaşları görmezden gelindiği için nankörlük
vardır, bu vatandaşlara bütçeden pay ayrılmadığı için nankörlük vardır; bunu
bir kere söyleyeyim. 
BAŞKAN
– Toparlayınız Sayın Purçu.
ÖZCAN
PURÇU (Devamla) – Hakikaten Türkiye Cumhuriyeti’nin bir vatandaşı olarak
hepinizin boynunun borcu, hepinizin çocukları var. Bu kış şartlarında dışarıya
bile çıkamıyoruz, ayağımızı dışarıya atamıyoruz ama o Romanlar bu soğukta,
Ankara’nın şu soğuğunda, eksi 6’larda, 7’lerde naylon sera çadırlarda yaşıyor.
Vicdanınız el veriyor mu Türkiye Cumhuriyeti’nin vatandaşını çadırlarda
tutmaya, yaşatmaya vicdanınız el veriyor mu? (CHP sıralarından alkışlar) Bunu
söyleyin. Hadi bu bütçede yer vermediniz bir dahaki bütçede çocuklarınız için,
kadınlarınız için onlara bütçeden, en azından konut ve okul yapılması için
bütçeden pay ayırın; bu da sizin boynunuza bir borç olsun.
Saygılar
sevgiler sunarım. (CHP sıralarından alkışlar)
BAŞKAN
– Peki, teşekkür ederim, sağ olun. 
Türkiye
Büyük Millet Meclisinin bütün üyeleri Roman kardeşlerimizin yanındadır. 
CEMAL
BEKLE (İzmir) – Sayın Başkan…
BAŞKAN
- Sayın Bekle, siz de lütfen toparlayıcı bir cümle edin, kayıtlara geçsin.
Oradan
duyuluyor; buyurun, ifade edin. 
CEMAL
BEKLE (İzmir) – Öncelikle şunu söyleyeyim tüm Meclisin huzurunda: Ben şunu çok
iyi biliyorum ki Özcan Vekilimiz de ben de yoksullukla mücadele eden yoksul,
yalnız bir toplumu temsil ediyoruz ve her ikimizin de önceliği, temsil
ettiğimiz zümrenin, Romanların -ki bir Roman çocuğu olarak burada konuşmanın
haklı gururunu da yaşıyorum- bir nebze de olsun refah seviyesini artırmak.
BAŞKAN
– Teşekkür ederim.
CEMAL
BEKLE (İzmir) – Bu konuda benim Özcan Vekilimizin samimiyetinden yana bir
endişem yok ki dikkat edildiyse “İstişareyle ve ortak akılla çalışmaya
hazırız.” diyoruz. Biz eleştiriye de açığız, ortak akılla çalışmaya da. Ama şunu
da net bir şekilde ifade edelim ki olanı söylemek de gerekir. Yani bugün AK
PARTİ döneminde…
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Bekle.
CEMAL
BEKLE (İzmir) – Sen yıllarca yok sayacaksın… Her 2 vekilin de burada
milletvekili olarak yüce milletimizin önünde hem Romanları hem milletimizi
temsil etmede… AK PARTİ’nin yaptıklarını yok saymak bize göre haksızlık olur,
Sayın Cumhurbaşkanımızın burada yaptıklarını yok saymak bize göre haksızlık
olur ama ben Sayın Vekilimle Romanların sorunlarını çözmek üzere istişareye,
ortak akla ben her zaman açığım. Elimizden geleni tüm milletimiz bilsin ki
sonuna kadar ağabey-kardeş hukukuyla yapacağız. (AK PARTİ sıralarından
alkışlar) 
BAŞKAN
– Peki. 
Zaten
sizlere de bu yakışır. Bizler de hepinizi çok seviyoruz.
MUHAMMED
LEVENT BÜLBÜL (Sakarya) – Sayın Başkan, bir cümle…
BAŞKAN
– Sayın Bülbül…
MUHAMMED
LEVENT BÜLBÜL (Sakarya) – Diyeceksiniz ki: “Nereden çıktı?” Ama bir cümle,
lütfen…
BAŞKAN
– Ama bu araya girmeyelim Sayın Bülbül.
MUHAMMED
LEVENT BÜLBÜL (Sakarya) – Hayır, araya girmiyorum, araya girme noktasında değil
efendim. Bir cümle lütfen, rica ediyorum.
BAŞKAN
– Bir cümle, lütfen, çok ilerledi vaktimiz.
MUHAMMED
LEVENT BÜLBÜL (Sakarya) – Sataşma noktasında değil.
Buyurun
Sayın Bülbül.
MUHAMMED
LEVENT BÜLBÜL (Sakarya) – Yalnız Meclis çatısı altında Anayasa’nın 80’inci maddesini
hatırlatarak bu sohbeti bitirirsek faydalı olacağı kanaatindeyim. Tabii ki
herkes bir yerde doğmuştur, bir toplumun içerisinde, bir yerde bir şehirde
dünyaya gelmiştir. Bu gerçekliği kimse reddedemez de bunu genel manada bir
hassasiyet olarak milletin temsili maddesini okuyarak bu noktada tutanaklara
geçmesini istedik. “Türkiye Büyük Millet Meclisi üyeleri, seçildikleri bölgeyi
veya kendilerini seçenleri değil, bütün Milleti temsil ederler.” ifadesi son
derece önemlidir. Bu noktada yapacağımız bütün tartışmalarda bu hassasiyeti
gözeterek konuşursak çok daha iyi olacaktır kanaatindeyim. (MHP ve İYİ PARTİ
sıralarından alkışlar) 
BAŞKAN
– Teşekkür ederim.
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI (Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Değerli milletvekilleri, söz sırası Muğla Milletvekilimiz Sayın Mürsel
Alban’da. (CHP sıralarından alkışlar) 
Süreniz
beş dakika Sayın Alban.
CHP
GRUBU ADINA MÜRSEL ALBAN (Muğla) – Sayın Başkan, değerli milletvekilleri;
Turizm ve Kültür Bakanlığının 2020 bütçesi üzerinde grubum adına söz almış
bulunmaktayım. Yüce Meclisi saygıyla selamlıyorum. 
Sayın
Turizm Bakanı Komisyonda yapmış olduğu sunumda öyle bir tablo çizdi ki o pembe
tabloya bakıldığı zaman... Ülkemize gelen turist sayısı bundan on yıl evvel 24
milyonken, kişi başı elde edilen gelir 742 dolardı ama bundan on yıl sonra,
2018 yılında ülkemize 39 milyon turist geliyor, Türkiye’ye kişi başı bıraktığı
gelir 617 dolar yani 125 dolar az para bırakıyor. Turist sayısının artmasıyla
turizm geliştirilmez. Örneğin, İngiltere’nin, Almanya’nın, Japonya’nın yaptığı
gibi, az turist girdisiyle çok gelir elde edilebilir. “Çok turist alan 6 ülke
arasına girdik.” diye övünürsünüz Sayın Bakan, ama gelirde seviyesi yüksek olan
ilk 10’a giremedik. Bu konuda çok başarısızsınız Sayın Bakan. 
Bakıldığı
zaman turizmde Thomas Cook nedeniyle afete uğramış turizmciler hakkında hiçbir
işlem yapmadınız, onları desteklemediniz, onların sorunlarına çözüm üretmediniz
ama o turizmciye bir köstek yaptınız, “konaklama vergisi” adı altında yüzde 2
yatak parası vergisi getirdiniz. O turizmciye bütçesinin, cirosunun üzerinde
-binde 7,5- vergi yükü bindirdiniz. Siz bu konularda nasıl başarılıyız diye
övünürsünüz Sayın Bakan? 
Ama
sizin başarılı olduğunuz bir konu var, ben onu da anlatmak istiyorum sizin
yüzünüze karşı, çok başarılısınız bu konuda. Çünkü dünyaca ünlü mavi yolculuğun
başladığı -“Halikarnas Balıkçısı” diye anılan Cevat Şakir’in başlattığı-
Gökova’da, Adalıyalı’ya, Kissebükü’ne doğru giderek... O Adalıyalı’da 92 dönümü
kendi şirketinizin üzerine, Ersoy Turizmcilikle satın aldınız.
FEHMİ
ALPAY ÖZALAN (İzmir) – Ayıp ediyorsun. 
MÜRSEL
ALBAN (Devamla) - Ama Orman Bakanlığında 25 dönümü tahsis yaptırdınız. Sayın
Bakan, otel yaptırmak üzere -üçlü sacayağı olarak kurduğunuz- Çevre ve
Şehircilik Bakanlığına burayı planlattınız, Cumhurbaşkanlığına onaylattınız.
Dalarak avlanmanın yasak olduğu, oltayla balıkç avlanmadığı, insanın bakmaya
kıyamadığı bir bölgeye siz otel yapmaya kalktınız Sayın Bakan. Bu konuda çok
başarılısınız! (CHP sıralarından alkışlar) 
FEHMİ
ALPAY ÖZALAN (İzmir) – Yanlış, yanlış bu söylediğin. 
MÜRSEL
ALBAN (Devamla) – Şimdi, siz, “sit bölgesi” adı altında olan, koruma altında
olan alanları dışarıya çıkarttınız, kendi alanınızı terk ettikten sonra tekrar
diğer bölgeleri koruma altına aldınız.
Sayın
Bakan, Muğla halkı sizden şunu bekliyor: Buraya otel yapacak mısınız,
yapmayacak mısınız? Ama bizim öncülüğümüzde, çevrecilerin açmış olduğu davayla
bir kez daha haklılığımız ortaya çıktı. Çevre ve Şehirciliğin planladığı
planlar iptal edildi, burayı size yağmalatmadık Sayın Bakan. (CHP sıralarından
alkışlar) 
Bu
yetmemiş gibi, geldiniz, yine Kızılağaç ve Torba içinde olmak üzere, bu
alanları turizm alanı ilan ettiniz. Turizm alanı ilan ettiğiniz bölgelerde halk
sevindi, bizim yerlerimiz turizm alanı ilan edildi diye. Oysa, bu alanların
üçte 1’i sit kurulu tarafından koruma altında; üçte 1’i de Orman Yasası
gereğince orman olduğu için koruma altında; bu alanda sadece üçte 1’i kalıyor;
üçte 1’i de iniyorsunuz aşağıya, yine size, yani Ersoy Turizmciliğe ait bir
otel denk geliyor, Voyage otele denk geliyor. Yine planlar, Çevre ve Şehircilik
Bakanlığı tarafından planlanıyor, Cumhurbaşkanı tarafından onaylanıyor yani
Turizm Bakanının oteline özel imar çıkartılıyor değerli milletvekilleri. Bunun
hesabını nasıl vereceksiniz Sayın Bakan? (CHP sıralarından alkışlar) 
Bakanlığınızın
amacı, kültür ve turizmi geliştirmek ve korumak oysa bakıldığında siz hiçbir şeyi
geliştiremediniz, hiçbir şeyi koruyamadınız. Siz tüccar mantığıyla hareket
ettiniz, bir bakan gibi davranmadınız, bir tüccar olarak bu ülkeyi yönetip göz
diktiniz çünkü buraları yağmalamaya çalıştınız Sayın Bakan. (CHP sıralarından
alkışlar)
NİLGÜN
ÖK (Denizli) – Allah Allah!
FEHMİ
ALPAY ÖZALAN (İzmir) – Senden mi öğrenecek? 
ŞAHİN
TİN (Denizli) – Biraz da doğru şeylere isabet ettirmen lazım. 
MÜRSEL
ALBAN (Devamla) – Tabii ki doğru şeyleri anlatıyorum, elimde belgeler var. 
(Mikrofon
otomatik cihaz tarafından kapatıldı)
BAŞKAN
– Genel Kurula hitap edin siz. 
Buyurun.

MÜRSEL
ALBAN (Devamla) – Hemen tamamlıyorum. 
BAŞKAN
– Tamamlayın Sayın Alban. (AK PARTİ sıralarından gürültüler)
ENGİN
ALTAY (İstanbul) – Orada Bakan var ya. 
ÖMER
FETHİ GÜRER (Niğde) – Cevap verme, zamanından gidiyor.
KEMAL
ÇELİK (Antalya) – Eline vermişler, okuyor ya.
ENGİN
ALTAY (İstanbul) – Bakan, orada. Bakan oradayken size ne oluyor ya? 
BAŞKAN
– Değerli arkadaşlar, lütfen…
MÜRSEL
ALBAN (Devamla) – Evet, değerli arkadaşlar, Bakanımızın görevi, çevreyi, doğayı
korumakken biz Muğla’da yaşayanlar olarak Muğla’yı, Bodrum’u ve diğer illeri
Turizm Bakanından ve Turizm Bakanının şirketlerinden korumaya çalışıyoruz. (CHP
sıralarından alkışlar) 
Sayın
Bakanım, şunu unutmayın: Muğla’da yalana, talana, yağmaya geçit yok. 
“Faşizme
ölüm, halka hürriyet!” diyorum. Genel Kurulu saygıyla selamlıyorum. (CHP
sıralarından alkışlar)
BAŞKAN
– Söz sırası, Kahramanmaraş Milletvekilimiz Sayın Ali Öztunç’ta. (CHP
sıralarından alkışlar)
Sayın
Öztunç, süreniz beş dakika. 
CHP
GRUBU ADINA ALİ ÖZTUNÇ (Kahramanmaraş) – Sayın Başkan, değerli milletvekilleri;
sizleri saygıyla selamlıyorum. 
Radyo
ve Televizyon Üst Kurulunun bütçesi hakkında Cumhuriyet Halk Partisinin
görüşlerini aktarmak üzere karşınızdayım. Bir kez daha saygılar. 
Gönül
isterdi ki Radyo ve Televizyon Üst Kuruluyla ilgili güzel şeyler söyleyebileyim
ama maalesef kurtarmıyor, söyleyemem; dükkân kurtarmıyor, kurtarsa dükkân
sizin, ayıp ediyorsunuz ama yok, mümkün değil. Bakın, geçtiğimiz günlerde ne
oldu? Faruk Bildirici, RTÜK üyesi -seçilmiş, buradan sizlerin oylarıyla- RTÜK’e
gitti, Sayın RTÜK Başkanı, ekibi topladı; hep beraber Faruk Bildirici’nin
üyeliğini düşürdü. Buna bir hakkı yoktu ama yaptı. Peki niye yaptı biliyor
musunuz? Çünkü Faruk Bildirici, RTÜK Başkanının ayağına bastı. Ne yaptı biliyor
musunuz? Sayın RTÜK Başkanı hem Radyo ve Televizyon Üst Kurulunun Başkanı hem
TÜRKSAT’ta yönetim kurulu üyesi hem de Basın İlan Kurumundan para alıyor. RTÜK
Yasası nettir, 6112 sayılı Yasa nettir, der ki yasada: “RTÜK üyeleri, başka
ilgili, ilişkili kuruluşlarda görev alamaz, maaş alamaz, para kazanamaz.” Peki,
öyle yaptı mı? Sayın RTÜK Başkanı, ayda 15 bin lira maaşı RTÜK’ten alıyor;
TÜRKSAT’tan alıyor, bir de Basın İlandan alıyor. TÜRKSAT’tan ne alıyor biliyor
musunuz? Size söyleyeyim, değerli milletvekilleri, lütfen iyi dinleyin. Bakın,
TÜRKSAT’ın 2018 Sayıştay raporlarına göre, faaliyet raporunda 8 yönetim kurulu
üyesine bir yılda ödenen para 5 milyon 629 bin TL. Değerli milletvekilleri,
yönetim kurulu üyelerine kişi başı ödenen 703 bin TL, aylık 58 bin TL. Sayıştay
raporunda var. TÜRKSAT’ın yönetim kurulu üyesi, Sayın Kubat, ayda 58 bin lira
para alıyor. Oh, ne güzel İstanbul, değil mi? Cebe koyuyor, oh! Peki, 58 aldı.
Dört ay orada görev yaptı RTÜK Başkanı, 58’i cebe koydu. 15 de RTÜK’ten alıyor,
5.300 lira da Basın İlandan alıyor, yaptı mı 70 bin lira. Böyle para var mı? Ne
yaptı da bu kadar para kazandı?
MUSTAFA
CANBEY (Balıkesir) – Aylık değil.
ALİ
ÖZTUNÇ (Devamla) – Aylık işte, evet aylık, aylık.
MUSTAFA
CANBEY (Balıkesir) – Aylık değil. 
ALİ
ÖZTUNÇ (Devamla) – Ya, sen bilmiyorsun, sana “RTÜK” desem “Nedir?” dersin,
“televizyon” desem karakola bomba diye götürürsün ya! 
MUSTAFA
CANBEY (Balıkesir) – Nasıl bilmiyorum, ben orada genel müdür yardımcısıydım.
ALİ
ÖZTUNÇ (Devamla) – Dur hele, sen karışma, işine bak sen ya! (CHP sıralarından
alkışlar) 
BAŞKAN
– Sayın Öztunç, siz Genel Kurula hitap edin. 
ALİ
ÖZTUNÇ (Devamla) – Sana birileri “basın masın” demişler, sanıyorsun ki basından
anlıyorsun. Anca orada oturup laf atarsın. Sen işine bak!
MUSTAFA
CANBEY (Balıkesir) – Atıyorsun!
BAŞKAN
– Sayın Öztunç, Genel Kurula hitap edin. 
ALİ
ÖZTUNÇ (Devamla) – Değerli milletvekilleri, RTÜK Başkanı toplamış çevresinde
personeli, diyor ki: “Bana bundan sonra ‘küçük reis’ diyeceksiniz.” Tayyip
Bey’e özeniyor. “Küçük reis diyeceksiniz.” Hani Sayın Cumhurbaşkanının maaşı
70-80 bin lira ya -o da 70 bin civarında alıyor- “Bana ‘küçük reis’
diyeceksiniz” demiş. RTÜK’e bir girişi var, adım başı koruma, bodyguardlar,
herkes böyle duruyor; sanki mübarek, Trump ya, Trump geliyor sanki RTÜK’e,
sanki Sayın Erdoğan, RTÜK’e gidiyor ziyarete. 
Arkadaşlar,
olmaz. Geçmişte RTÜK neyle anılırdı? Ben de üyesiydim. Geçmişte RTÜK,
kararlarıyla anılırdı, kararları tartışılırdı, kararları konuşulurdu ama şimdi
RTÜK, Ebubekir Şahin Bey geldiğinden beri beyefendinin icraatlarıyla anılıyor. 
Bir
başka şey daha söyleyeyim. Bakın, RTÜK’ün 6-7 katlı binası var. Nerede?
Bilkent’te. Her üyenin 150 metrekare odası var. Benim de vardı. Ben de üyelik
yapıyordum orada. 
RAMAZAN
CAN (Kırıkkale) – Oo!
ALİ
ÖZTUNÇ (Devamla) – Evet vardı. Devlet vermişti, vardı. Şimdikiler de orada
oturuyor.
RTÜK
Başkanı ne yaptı biliyor musun Ramazan Bey? Bir katı komple kapattı, tek
kendisi oturuyor şu anda. 
Ne
yaptı? RTÜK Başkanı, TOBB binasında 2 katlı yer kiralatmış, 2 katlı. 125…
MUSTAFA
CANBEY (Balıkesir) – Kalsaydın orada, niye geldin?
ALİ
ÖZTUNÇ (Devamla) – Sen ortak mısın RTÜK Başkanıyla? Bir dur Allah aşkına. Ayıp
ediyorsun. Vallahi ayıp ediyorsun. Bir dur. Yakışmıyor.
BAŞKAN
– Sayın Öztunç, siz Genel Kurula hitap edin.
ALİ
ÖZTUNÇ (Devamla) – Bazı milletvekilleri vardır gelir burada görüşünü dile
getirir, konuşur, anlatır, siyaset yapar; bazıları da burada oturur laf atar,
başka işi yoktur. (CHP ve İYİ PARTİ sıralarından alkışlar) 
Şimdi,
125 bin lira her ay kira veriyor RTÜK 2 kat için. 2 kat için her ay 125 bin
lira kira veriyor. Yazıktır, günahtır. Vicdanınıza sesleniyorum. RTÜK’te koca
koca yerler var, odalar var. 9 bin lira da otobüs ring parası veriyor. Bunları
ben sizin dikkatinize sunuyorum. 
Kamu
spotları davası var. Şimdi, her önüne gelen kurum kamu spotu gönderiyor. Evet,
kamu spotu olmalı, doğru ama bu kadar çok kamu spotu olmaz. Televizyonlar
reklam alacaklar alamıyorlar çünkü kamu spotuyla doluyor televizyon. Bu
yanlıştır. Bu kadar kamu spotu olmamalı. 
MÜŞERREF
PERVİN TUBA DURGUT (İstanbul) – Reklam süresinden düşmüyor.
ALİ
ÖZTUNÇ (Devamla) – İzleme dosyaları artık Üst Kurula gelmiyor. Bakın, izleme
dosyaları artık Üst Kurula gelmiyor. Burada bir hata var. Niye biliyor musunuz?
Çünkü ne kadar deneyimli uzman varsa bu işi bilen…
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ALİ
ÖZTUNÇ (Devamla) – Sayın Başkan, herhâlde bana da artı bir dakika daha
verirsiniz. Benim başım kel değil, değil mi?
ŞAHİN
TİN (Denizli) - Kel…
ALİ
ÖZTUNÇ (Devamla) – Biliyorum kel olduğunu. İlk kez doğru bir şey söyledin
ağabey, helal olsun. Kutluyorum seni, alkışlıyorum. Bravo…
Şimdi,
efendim, RTÜK Başkanı, Başkan olduğu günden bu yana Radyo Televizyon Üst
Kurulunu kurumsal kimliğinden çıkarmıştır, kurumsallaşmaktan çıkarmıştır. Yazık
ediyor. Burası kamunun bir kuruluşu, anayasal bir kurumdur. Bu kurumu biz iyi
değerlendirmeliyiz. RTÜK’ün kıymetini bilmeliyiz. RTÜK’te partizanlık
yapmamalıyız. 
Sayın
Başkan geldiği günden beri RTÜK’ün beyni olan, yıllardır orada görev yapan
insanları aldı, Strateji Daire Başkanlığı diye bir yere attı. Kimleri
getiriyor? AK PARTİ Ankara İl Başkanının gelini, bilmem kimin oğlu falan filan.
Liste bende var. Liste bende var. Daha önce medyaya da düştü bunlar arkadaşlar.
Bende de liste var, biliyorum, tek tek de sayarım gerekirse. Bu, yanlıştır. 
MEHMET
MUŞ (İstanbul) – Ali Bey, say, say; hepsini say! 
ALİ
ÖZTUNÇ (Devamla) – Son olarak şunu söylemek istiyorum değerli milletvekilleri,
Sayın Başkan: Sayın Kubat, burada size sesleniyorum, Sayın Mehmet Muş’a
seslenmek istemiyorum, “Neden?” derseniz, çünkü geçen haftalarda geçen termik
santraller yasasında…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Öztunç. 
ALİ
ÖZTUNÇ (Devamla) – Son bir lafım var Sayın Başkanım, selamlayacağım. 
…termik
santrallerle ilgili Sayın Muş, çıktı burada “Asla geçmez böyle bir şey, merak
etmeyin, buna izin vermeyeceğiz.” dedi ama geçti, geçerken de kendisi burada
değildi, fırsat buldukça geliyor buraya, arada sırada. 
Şimdi,
bakın, Afşin-Elbistan Termik Santralinde bugün itibarıyla –bir uyarıdır bu,
değerli milletvekilleri- bir daha çalışmayacak diye bütün bacalar son sürat
çalışıyor, son sürat. Medyada görüntüleri bugün yayınlandı, var. Bir daha,
1’inden itibaren olmayacak diye son sürat çalıştırıyorlar. Bir: Çevre katliamı
oluyor. İkincisi: Allah korusun, bu kadar yüksek kapasiteyle burası çalışamaz.
Yarın öbür gün burada bir felaket olursa bunun sorumlusu sadece o firma olmaz,
siz de olursunuz. Lütfen Sayın Kubat, sizden rica ediyorum, Sayın Enerji
Bakanıyla görüşün, bir an evvel orayı durdurun artık. Olmaz, son sürat
çalışıyor çünkü. 
Ben
Genel Kurulu saygıyla selamlıyorum, bütçenin hayırlı uğurlu olmasını temenni
ediyorum.
Saygılar
efendim. (CHP sıralarından alkışlar)
BAŞKAN
– Buyurun Sayın Muş, söz talebiniz oldu. 
V.- AÇIKLAMALAR (Devam)
27.- İstanbul Milletvekili Mehmet Muş’un, Kahramanmaraş
Milletvekili Ali Öztunç’un 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin birinci tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; Sayın Öztunç, böyle
cafcaflı bir konuşma yaptı, kendisini dinledik. Verdiği bilgilerin bir kısmında
eksiklikler var. Şunu ifade etmek isterim: Biz arada sırada Meclise
uğramıyoruz, Meclise -kendi Grup Başkan Vekillerinin de çalıştığı üzere- belli
dönemlerde -siz de Grup Başkan Vekilliği yaptınız- o haftalarda gelir, burada
görevimizi yaparız. Bizim de 5 Grup Başkan Vekilimiz var, sırayla Genel Kurulda
gelir görev yaparız. O müzakerenin yapıldığı hafta ben burada nöbetçi değildim.

Şimdi,
bir diğer konu, Ali Bey, bundan çok daha önce bir yasayla alakalı “Burada
uzatma süresi var.” diye ortalığı birbirine kattı. Kendisini inandıramıyorum.
“Burada, bu termik santrallerle alakalı şu anki mevcut düzenlemede bir uzatma
süresi yok.” diyorum, kendisi, olduğunu iddia ediyordu. Kendisine o zaman şunu
söyledim, dedim ki: Ali Bey, burada hukukçularımız var, Yargıtay var, Anayasa
Mahkemesi var; hangisine giderseniz gidin, bunu sorun. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
MAHMUT
TANAL (İstanbul) – İktidar, bostan korkuluğu mu? Her şeye “Mahkeme var.”
diyorsunuz.
MEHMET
MUŞ (İstanbul) – Burada şu anki düzenlemede uzatmayla alakalı bir düzenleme
yok. Şimdi, onun üzerinden yaptığı bir tartışma var. Kendilerinin politikaları
bu yönde olabilir. AK PARTİ Grubunun yapmış olduğu bir düzenleme vardır, Sayın
Cumhurbaşkanımız veto etmiştir, akabinde tekrar bir düzenleme yapılmıştır;
bunlar ayrı tartışmalar ama benimle alakalı kısmını ifade etmek isterim:
RTÜK’le alakalı yaptığı değerlendirmelerde bu çok tartışıldı. Kayıtlarda
meselenin ne olduğuyla alakalı bizim açıklamalarımız var. Kendisine tavsiyem,
kayıtları çıkarsın, biz ne söylemişiz, neler olmuş, ne yapılmış; okuyarak Genel
Kurulun da zamanını, enerjisini boşuna sarf etmiş olmayız.
Teşekkür
ederim.
BAŞKAN
– Peki.
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı Merkezî
Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim Kesin
Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim Kesin
Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Söz sırası, Ankara Milletvekilimiz Sayın Murat Emir’de. (CHP sıralarından
alkışlar)
Süreniz
beş dakika Sayın Emir.
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum.
15
Temmuz şehit yakınları ve gazileri için toplanan parayı uzunca bir süredir
soruyoruz ama uzunca bir süredir kulağınızın üstüne yatıyorsunuz. Duymazdan
geldiniz, muhtemeldir ki biz üstüne gitmeseydik de o paraların üstüne rahatça
yatacaktınız. Sonradan sanki cevap verirmiş gibi yapmaya başladınız ama aslında
sorularımıza doğru, net, açık cevap alamıyoruz. 
Ben
şimdi tutanaklardan okuyarak ve başta Sayın Cumhurbaşkanı Yardımcısı Fuat
Oktay’ı itham ederek ve sizden açık, net cevaplar bekleyerek bazı sorular
soracağım.
Değerli
arkadaşlar, bakınız, tutanaktan okuyorum: “Bu paralar nerede, ne yaptınız?”
diye soruyoruz, Fuat Oktay diyor ki: “Tek Hazine Kurumlar Hesabına
aktarılmıştır.” Niye aktardınız? Bu paraları hazineye koymak için mi
aktardınız? Bu paraları toplarken “Biz bu paraları toplayacağız, üç buçuk yıl
boyunca ve daha bilemediğimiz bir süre hazineye aktaracağız.” dediniz mi? Bu
parayı orada niye kullanıyorsunuz? Bu sorunun cevabını Sayın Fuat Oktay buraya
gelip niye vermez?
İkinci
sorum: Bakınız, eğer siz bu parayı yemediyseniz, para gerçekten orada duruyorsa
sizin çıkarttığınız 696 sayılı Kanun Hükmünde Kararname’ye göre vakıf hükmi şahsiyet
kazandıktan sonra on beş gün içerisinde paraların vakfa girmesi lazım. Neyi
bekliyorsunuz siz sekiz aydır? Niye bekliyorsunuz? Bu paralar niye on beş gün
içerisinde vakfın hesabına geçmedi? Çünkü o paraları yediniz, çünkü o paraların
üstüne kondunuz, biz bunları biliyoruz. (CHP sıralarından alkışlar)
Şimdi,
bir iddia da şu: Tabii, kendileri resmî açıklama yapamıyorlar ama birilerine
söylettiriyorlar. Neymiş efendim, vakıf, yönetim kurulunu bekliyormuş. Niye
bekliyor? Yönetim kurulunun atanmasında elinizi ne tutuyor? Cumhurbaşkanı
atayabilir direkt, hemen atayabilir. Bakın, Sayın Kültür Bakanının durumu daha
garip. Ona Plan ve Bütçe Komisyonunda soruyoruz: “Niye atanmıyor? Mütevelli
heyeti başkanı kim?” diyoruz. Diyor ki: “Mütevelli Heyeti Başkanı, Sayın Aile
Bakanıdır.” Tutanaktan okuyabilir kendisi de, çok garip. Bürokratlarınız sizi
yanıltıyor Sayın Bakan.
Şimdi
devam ediyorum soruları sormaya. Sayın Nurettin Canikli diyor ki: “Devletin
kayıtlarında duruyor.” Kardeşim, devletin kayıtlarında varsa gösterin şu
kayıtları bize, biz de görelim. Niye bizden saklıyorsunuz? Bu tartışma bitsin.
Niye uzatıyorsunuz? Niye aylardır, yıllardır duymazdan geliyorsunuz?
Yapacağınız iş, kaydı çıkarıp göstereceksiniz. Niye bu kadar zor? Çünkü o
paraları yediniz, bitirdiniz. (CHP sıralarından alkışlar)
Şimdi,
diğer bir iddia, Fuat Oktay diyor ki: “Paraların kuruşuna dokunmadık.” Öyle mi?
Bakın, o paralar toplanırken 309 milyon lira, 338 milyon liraya çıktığını
söylüyorlar. Beşiktaş’taki terör saldırısına uğrayanlar için toplanan para 52
milyon lira, onun da 58 milyon liraya çıktığını söylüyorlar. Düşünün, 400
milyon liraya yakın bir para toplanıyor ve o para üç buçuk yılda ola ola en
fazla 50 milyon lira civarında artıyor. Bakınız, son üç yılda 500 milyar liraya
yakın faiz ödedi tefecilere sizin iktidarınız ve bu 500 milyar liradan düşe
düşe şehit ve gazi yakınlarına 50 milyon lira mı düştü? (CHP sıralarından
alkışlar) Hani kuruşuna dokunmuyordunuz, hani dokunmayacaktınız? Bu, kuruşuna
dokunmak değilse, bu, parayı yemek değilse, bu, şehidin, gazinin parasına el
uzatmak değilse nasıl açıklanacak? 
Bakınız,
devam ediyoruz: “Sahte bir adreste kurdunuz bu vakfı.” diyoruz. Ben bizzat
19/11/2019’da Aile Bakanının yüzüne soruyorum, diyorum ki: “Sayın Bakan,
adresiniz niye sahte?” Sayın Bakanın cevabı, diyor ki: “Sahte adresimiz yok,
adresimiz gayet geçerli bir adres.” Sayın Bakanın o günlerde vakıfta gözü yok,
vakfın çalışmasında gözü yok, durumu geçiştirmeye çalışıyor. Sonra anlıyorlar
ki o adreste öyle bir vakıf yok, ondan sonra yeni bir adres bulma telaşına
düşüyorlar. Onunla da yetinmiyorlar, buldukları adrese alelacele, birkaç gün
içerisinde asıl tabelanın üstüne bir muşamba gerdiler. Bakın, devlet
bürokrasisinin, devleti yönetenlerin utanç duyması gereken bir durumdur bu. “Orada
vakıf var, adresi sehven vermişiz.” diyorlar ama biz söyleyene kadar haberleri
yok, Sayın Bakanın dahi haberi yok bundan. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Emir.
MURAT
EMİR (Devamla) – Tabelayı oraya astıktan sonra, üzerine muşamba gerdikten sonra
oraya bir telefon numarası vermek dahi akıllarına gelmiyor. 
Devam
ediyoruz, bakın, burada Sayın Bakana soruyoruz: “Bu vakfın senedi nerede, nasıl
ulaşacağız?” Diyor ki: “Senet açıktır.” Senet açık falan değil, vakfın senedini
bilmiyoruz. Vakfın senedi kapalı, ortada bizim ulaşabileceğimiz bir vakıf
senedi yok, onu da öğrenemiyoruz.
Bakın,
soru şudur: Bu vakfın paraları nerede? Bu vakfın paralarını hak edenlere, şehit
yakınlarına ve gazilere vermek için ne bekliyorsunuz? Gerçekten Tek Hazine
Hesabındaysa onun belgesini bizden niye saklıyorsunuz? Ve yüce Meclise
sesleniyorum: O paralar yendiyse, o paralara o kirli eller uzandıysa o kirli
elleri bulup çıkartmak hepimizin görevidir. (CHP sıralarından alkışlar)
Bakın,
o kampanya Cumhurbaşkanının himayelerinde başlatılırken denmiş ki: “Şehidine
sahip çık.” Başbakan Binali Yıldırım demiş. Şimdi, millet, şehidine sahip
çıkmış ama Meclisin de şehitler için toplanan paraya sahip çıkması gerekiyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Emir. 
MURAT
EMİR (Devamla) – Teşekkür ederim. 
O
yüzden, bu bütçe, o şehitler için toplanan paraya el uzatan bir bütçedir ve bu
anlamıyla da bu bütçenin asla ve hiçbir şekilde geçirilmemesi gerekir. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Söz sırası, Bursa Milletvekilimiz Sayın Yüksel Özkan’da. (CHP sıralarından
alkışlar) 
Süreniz
beş dakika Sayın Özkan. 
CHP
GRUBU ADINA YÜKSEL ÖZKAN (Bursa) – Sayın Başkan, değerli milletvekilleri; yüce
Meclisi ve ekranları başında bizleri izleyen tüm vatandaşlarımızı saygıyla
sevgiyle selamlıyorum. 
Kısa
adı TİKA olan Türk İşbirliği ve Koordinasyon Ajansı Başkanlığının ve yine kısa
adı YTB olan Yurtdışı Türkler ve Akraba Topluluklar Başkanlığının bütçeleri
üzerinde Cumhuriyet Halk Partisi Grubumuz adına söz almış bulunmaktayım. 
TİKA,
başta Türk Cumhuriyetleri olmak üzere, ülkemizin tarihî ve kültürel bağlarıyla
sıkı sıkıya bağlı olduğu komşu ve dost ülkelerle güçlü bir iş birliğini
gerçekleştirmek üzere 1992 yılında kurulmuş olup 2018’de Cumhurbaşkanlığı
kararnamesiyle bugünkü yapısına kavuşmuştur. 
2017
ve 2018 yılı Sayıştay raporları karşılaştırıldığında, 2017 yılı Sayıştay
raporlarında yer alan ve 2018 yılı içerisinde ilgili kurum tarafından düzeltileceği
belirtilen tüm uygunsuzlukların aynen devam ettiği, hatta tespit edilen
uygunsuzlukların daha da arttığı görülmüştür. 
TİKA
ve YTB’nin faaliyetleri, son yıllarda maalesef kuruluş amacı dışına çıkmıştır.
Öyle ki özellikle Balkanlar’da Türk ve Müslüman toplulukların siyasi
temsiliyetlerine müdahil olarak komşuyu komşudan, kardeşi kardeşten ayıracak
şekilde yandaş parti üyelerine destek verdiği, sahadan gelen bilgilerden
anlaşılmaktadır. Âdeta TOKİ’nin küçük bir kopyası gibi faaliyet gösteren TİKA,
son yıllarda yandaşlar için ihale ve iş kapısı olmuştur. TİKA’nın yapımını
gerçekleştirdiği birçok projeye Sayın Cumhurbaşkanının adı verilmiş olsa da
aile fertlerinden birilerinin de isminin verilmesi ne kadar doğru ve ne kadar
etiktir? Yapılacak yatırım projelerinde yer almak isteyen firmalar,
kurucularının AK PARTİ milletvekilleri olduğu, aynı adreste faaliyet gösteren
vakıflara yönlendirilmektedirler. Bu şekilde ülkemiz kaynakları sorumsuzca
kullanılmakta, karşılığında herhangi bir denetim mekanizması da
işletilmemektedir. (CHP sıralarından alkışlar) 
TİKA’ya
2018 yılında 317 milyon 302 bin TL tutarında başlangıç ödeneği tahsis edilmiş,
bu ödenek, yıl sonu itibarıyla 420 milyon 173 bin 433,43 TL’ye ulaşmıştır.
TİKA’nın 2018 yılı Sayıştay raporlarında uygunsuz, plansız, programsız ve
denetimden yoksun bir kurum yapısını sürdürdüğü görülmektedir. 
Değerli
arkadaşlar, dikkatinizi bir başka noktaya çekmek istiyorum. TİKA’nın 2019
yılının ilk altı aylık personel giderleri bir önceki altı aylık döneme göre
yüzde 52,53 artmış ve bu artış, yeni personel alımı ve maaş giderlerine
bağlanmıştır. Kurumun 2019 yılının ilk altı ay harcamalarında ise önceki yılın
aynı dönemine göre yüzde 229,94’lük bir artış gözlemlenmektedir. Bu kamu
kurumunda personel giderlerinin bir önceki yıla göre yüzde 53 artması nasıl
açıklanabilir? Sormak istiyorum: Kuruma 2018-2019 yılında kaç yeni personel,
hangi kriterlere göre alınmıştır? Cemaatlerin kurumda etkinliği nedir? TİKA’nın
OECD içinde yer alan Kalkınma Yardımları Komitesi üyesi olmamasının nedeni,
açtığı ihalelerde mal ve hizmet alımlarında şeffaf olmaması ve TİKA’nın bu
kurumların denetiminden kaçmak istemesi midir? Bu sorulara cevap verilmelidir. 
Diğer
bir kurumumuz olan YTB, 2018 yılında merkezî yönetim bütçesinden toplam 285 milyon
828 bin TL başlangıç ödeneği almıştır. Dış kaynaklı fonlardan kullanmak üzere
2018 yılında bir projeden YTB’ye 53 milyon, diğer başka bir projeden ise 11
milyon kaynak aktarılmıştır. Söz konusu fonların haricinde, kurumun bütçe
giderleri 350 milyon 79 bin 270,44 TL olarak gerçekleşmiştir. YTB’nin Sayıştay
raporlarında maalesef yönetim ve denetim anlamında birçok uygunsuzluğun yer
aldığı görülmektedir. Yapılan incelemelerde STK’lere verilmekte olan idari ve
malî desteklerin kurumca belirlenmiş esaslar olmadan belirli STK’lere destek
verilmeye devam edildiği görülmüştür. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Özkan.
YÜKSEL
ÖZKAN (Devamla) – Aktarılan kaynakların nasıl ve nerelere harcandığı konusunda
şeffaflık bulunmamaktadır. Maalesef, FETÖ terör örgütünün ve çeşitli
cemaatlerin en etkin olarak yapılandığı kurumlar arasında TİKA ve YTB yer
almaktadır. 15 Temmuz hain darbe girişiminden sonra bu 2 kurumdan FETÖ’yle
iltisak ve irtibatlı kaç personel tutuklanmış, ihraç edilmiş ve açığa
alınmıştır? Yurt dışına kaçmış ya da yurt dışında görev yaparken geriye
dönmeyen personel sayısı ne kadardır? Sahada görülen yeni cemaat
yapılanmalarının farkında mısınız? 
Sayın
Başkan, değerli milletvekilleri; biz TİKA ve YTB’nin, kuruluş amaçları
doğrultusunda Türk milleti adına yapması gereken ve yaptığı hizmetleri takdir
etmesini ve destek vermesini biliriz, ondan hiç kimsenin şüphesi olmasın, ancak
son yıllarda Sayıştay raporlarında bütün yanlışlara sayfa sayfa yer verilirken
bunları sormak, her milletvekilinin görevi olmalıdır. Dolayısıyla Türk milleti
adına denetim yapan Sayıştay raporlarını dikkate almayan…
(Mikrofon
otomatik cihaz tarafından kapatıldı)
BAŞKAN
– Selamlayın.
YÜKSEL
ÖZKAN (Devamla) – Tamamlıyorum.
…bu
kurumlarımızın 2020 bütçelerini vicdanımızı da dinleyerek bu yanlışlar
düzeltilmeden “evet” demeniz, toplum vicdanını bir kez daha yaralayacaktır. 
Genel
Kurulu saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Söz sırası, Eskişehir Milletvekilimiz Sayın Utku Çakırözer’de. (CHP
sıralarından alkışlar) 
Süreniz
beş dakika Sayın Çakırözer. 
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
yüce Meclisimizi saygıyla selamlıyorum. 
Burada
görüştüğümüz bütçe tartışmalarının halkımıza ulaşması için özgür bir basın,
özgür gazetecilere ihtiyacımız var. O yüzden, bütçeyi görüşürken bu alandaki
karnemize bakmak zorundayız. Bu yılın başında Cumhurbaşkanı Erdoğan dedi ki:
“Basınımız on altı yılda daha demokratik, daha özgür hâle geldi.” Gerçekten
öyle mi oldu? Bakalım: 2001 ile 2004 yılları arasında tutuklu gazeteci sayısı
10’du, bugün 11 katına çıktı, 110 oldu. Bu yıl, 59 gazeteciye toplam iki yüz
yıl hapis cezası verildi, 11 gazeteci gözaltına alındı, 19 gazeteci tutuklandı.
Dünyada 180 ülke içinde basın özgürlüğünde 157’nci sıradayız, on altı yılda 58
basamak düşmüşüz. Hani daha fazla özgürlük, nerede? Yüzlerce ülkede dünya
liderlerinin vergiden kaçırdığı mal varlıkları haber oldu: Paradise Papers
dosyası. Ama sadece Türkiye’de, Pelin Ünker bu belgeleri yazdı diye yargılandı,
gazeteciliğine ceza kesildi; tıpkı tüm dünyada şiddeti, tacizi protesto için
dans eden kadınların sadece Türkiye’de yaka paça gözaltına alınması gibi.
Ülkemizin dünyada böyle anılması hepimizi utandırmalı değerli arkadaşlar. 
Sivil
toplum kurucusu Osman Kavala, yedi yüz yetmiş gündür haksız hukuksuz,
özgürlüğünden mahrum. Ne mahkemesi ne de Anayasa Mahkemesi bu adaletsizliği
sona erdirmedi. Sonunda tam da İnsan Hakları Günü’nde Avrupa İnsan Hakları
Mahkemesi, Türkiye aleyhinde karar verdi “Hukuksuzca, siyasi kararla
tutuyorsunuz.” dedi. Aynen üç yıl bir ay beş gündür Edirne Cezaevinde tutuklu
Selahattin Demirtaş gibi. 
Değerli
arkadaşlarım, bu kararlar, sadece Kavala’yı, Demirtaş’ı ve yüzlerce siyasi
tutukluyu adaletsiz biçimde zindanda tutanlar için değil, demokrasimiz ve
bizler için de çok büyük ayıptır. İşte görüyorsunuz, tek adam yönetiminin
baskısı altındaki yargı ne AİHM dinliyor ne Anayasa Mahkemesi ne de yargı
reformu. 
Bu
yılı yargı reformunu konuşarak geçirdik, kanun yaptık, haber ve eleştiri artık
suç olmayacaktı ama gerçek hiç de öyle değil. Bu yıla girerken Türkiye’nin
saygın gazeteleri Cumhuriyet ve Sözcü akıl dışı iddialarla “FETÖ terör örgütüne
destek” suçlamasıyla mahkeme karşısındaydı. İşte, yıl bitiyor, değişen bir şey
yok. Aynı gazeteciler, aynı suçlamalarla, aynı mahkemelerde haberlerini
savunarak 2020’ye giriyor. 
Eksiği
yok, fazlası var. Özgürlüklerimizin savunucularından Birgün ve Evrensel
gazeteleri ile bağımsız gazeteciliğin en başarılı örneklerinden T24 haber
sitesinin yöneticileri de haberleri için, başlıkları için suçlanıyorlar. İşin
ilginci, savcılar bu akıl dışı suçlamalara delil bulamadan iddianame
yazdıklarını da itiraf ediyorlar. 
Değerli
arkadaşlarım, Amerikalı Rahip Brunson Türkiye’de yargılanırken Trump’ın
baskısıyla serbest bırakılıyor. Rahip serbest ama haberini yapan Duygu Güvenç
ve Alican Uludağ iki yıl hapis istemiyle hâlâ yargılanıyor. 
Bu
yıl yüksek mahkeme kararlarına karşı direnme hukuksuzluğu da zirve yaptı.
Cumhuriyet davasında Yargıtay “Bu, gazeteciliktir.” dedi, beraat istedi ama alt
mahkeme, manşet ve haberleri “terör” olarak görmekte ısrarlı. 
Yazar
Ahmet Altan bin yüz otuz sekiz gün tutukluluktan sonra hükümle birlikte tahliye
edildi ama örneği görülmeyen bir uygulamayla, başka mahkeme tarafından yine
tutuklandı. Tabii, devletin başındakiler yargı kararlarına saygı duymadığını ve
uymayacağını açıklarsa bu kararlar da kimseyi şaşırtmamalı ama olan, ülkemizin
itibarına oluyor. 
Değerli
arkadaşlarım, Türkiye’de bilgi sansürlü, Wikipedia üç yıldır yasaklı. 2006
yılında erişim engelli site sayısı 6 iken bugün toplam 288.310 site erişime
kapalı. 7.334 haber linki engellenmiş durumda. Tek adam iktidarı, Twitter’a
resmî olarak 5.099 kez içerik kaldırma başvurusuyla dünya sansür rekortmeni. Bu
da yetmiyor, paylaşımları yüzünden binlerce yurttaş gözaltına alınıyor,
tutuklanıyor. 
Değerli
arkadaşlarım, iktidar, gazetecileri susturmak için her geçen gün yeni yöntemler
buluyor. Karar gazetesi ilan ambargosunda olduğunu kendisi açıklamıştı. Şimdi
de Birgün gazetesi üzerinde resmî ilan ambargosu var, hem de resmî yazıyla.
Gerekçe yazmışlar: “Yok, haberlere imza atmadın. Yok, ajans haberlerini aynen
yayımlamadın.” Hepsi sudan gerekçeler. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Çakırözer.
UTKU
ÇAKIRÖZER (Devamla) – Teşekkür ederim.
Asıl
neden belli: Yoksulluğu, yolsuzluğu, kadın ve doğa katliamlarını manşet yapmak.

Bakın,
havuz müteahhitlerinin milyarlık borçları tek kalemde silinirken Anadolu’da
yüzlerce gazete üç kuruş vergi borcu var diye kapanmaya zorlanıyor. Yine sudan
gerekçelerle, gazetecilerin ekmeğiyle oynanıyor. 685 gazetecinin basın kartı
gerekçesiz iptal ediliyor. Sürekli basın kartı sahibi yılların gazetecilerinin
başvuruları tehdit gibi bekletiliyor. Tek adam yönetiminin, basın özgürlüğünü
korumak bir yana, kısıtlayan, hedef gösteren bu tutumu maalesef sokağa da
yansıyor. Ahmet Takan, Yavuz Selim Demirağ, Sabahattin Önkibar, Hakkı Sağlam ve
daha onlarca gazeteci bu yıl sokak ortasında dövüldü ve failleri en ufak bir
ceza bile almadı. İşte daha bugün Konya’da DHA muhabiri Hasan Dönmez canlı
yayın sırasında saldırıya uğradı.
Değerli
arkadaşlarım, görüyorsunuz işte, Cumhurbaşkanının ağzından “Basın özgürleşti.”
diye başladığımız 2019, ne özgürlük yılı oldu ne de reform.
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) - Son cümlelerim Sayın Başkanım.
BAŞKAN
– Lütfen tamamlayalım.
UTKU
ÇAKIRÖZER (Devamla) – Gazeteciler hapislerde çürütülürken, mahkemelerde
haberlerini savunmak zorunda bırakılırken bütçeye ne hedef koyarsak koyalım
tutmaz. Bütçede, ekonomide başarının şartı hukuk güvenliğidir, ifade
özgürlüğüdür, demokrasidir. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Cumhuriyet Halk Partisi Grubu adına son konuşmacı, Nevşehir Milletvekilimiz
Sayın Faruk Sarıaslan. (CHP sıralarından alkışlar)
Süreniz
beş dakika Sayın Sarıaslan.
CHP
GRUBU ADINA FARUK SARIASLAN (Nevşehir) – Sayın Başkan, değerli milletvekilleri;
hepinizi saygıyla selamlıyorum. 
Kapadokya
Alan Yasası’yla ilgili konuşacaktım ama bu konuyla ilgili hem bu kürsüden hem
de Komisyonda defalarca konuştum. Bu Alan Yasası’nın çıkması doğru idi fakat bu
yasanın uygulanmasıyla ilgili, burnumuza bazı pis kokular geliyor. Bununla
ilgili, Sayın Bakana soru önergesi verdim, onun cevabını bekliyorum. Bu soru
önergesine verilen cevaptan sonra bu konuda Meclis kürsüsünde yeniden bir
konuşma yapacağım. 
Değerli
milletvekilleri, ben, bugün, AK PARTİ’nin “2002’den bugüne ülkeyi nereden
nereye getirdik.” diyerek böbürlenmesinin hiçbir geçerliliği olmadığını size
rakamlarla anlatacağım. 1975’ten günümüze kişi başına millî gelir artışına
baktığımızda, Türkiye her on yılda kişi başına millî gelirini yüzde 45-50
oranında artıran bir ülke. Bu oran, son on yılda kaydedilen yüzde 46’lık
artışla aynı. 1975 yılında 62 milyar dolar olan millî gelir, 1985 yılında 89
milyar dolar, 1995 yılında 226 milyar dolar ve netice itibariyle 2015 yılına
geldiğimizde de 720 milyar dolar. Yani millî gelirde her on yılda bir artışta hiçbir
değişiklik olmamış. Bu rakamlar da gösteriyor ki AKP’nin bu döneminde hiçbir
değişiklik olmadığı gibi, önümüzdeki -eğer böyle giderse- on yıldaki yüzde
45-50’lik artış düşüşe geçecek; öyle gözüküyor.
Sayın
milletvekilleri, problemleri yok sayarak sorunlara çözüm üretme yöntemi henüz
icat edilmemiştir. Problemlere doğru teşhis koymamız gerekir. Türkiye’nin
kalkınamamasının gerçek nedeni -hep burada bahsedilen- ne dış güçler ne de
coğrafyasıdır. Bunun 3 tane ana, temel nedeni vardır: Adaletin yokluğu, temel
özgürlüklerden yoksunluğumuz ve eğitim alanında bilime, akla ve beceriye dayalı
eğitim veremeyişimiz. Millî Eğitim Bakanlığı ile OECD tarafından ortaklaşa,
gençler arasında gerçekleştirilen ölçüme göre, maalesef, itaatin, biatin
kutsandığı toplumsal iklimimizde gençlerimiz eleştirel düşünceyi
geliştiremiyor. Yapılan bu araştırmaya göre, gençlerimizin yalnızca yüzde
2,2’si ileri derecede eleştirel düşünce yapısına sahip. Oysaki OECD ortalaması
yüzde 15, Güney Kore’de yüzde 28. Böylelikle, Güney Kore’nin neden kalkındığını
da anlamış oluyoruz.
Çağımızda
bir ülkenin kalkınmasının anahtarı katma değer üretmektir. Katma değeri yüksek
üretim elde etmek için, hiç zaman kaybetmeden, kaliteli okul öncesi eğitimden
başlayıp yaygın fen liselerine, araştırma odaklı üniversitelere, elit AR-GE
merkezlerine ihtiyacımız vardır. 
Biz
bunları yapmadığımızda neler olduğunu size birkaç örnekle anlatacağım.
Özellikle Karadenizli milletvekillerimiz burada sık sık dile getirirler. Her
sene “rekor” diye kutladığımız fındık ihracatımızdan yılda 3 milyar dolar ciro
yapıyoruz. Bu doğal kaynağı bizden alıp akıl, zekâ ve yaratıcılık katarak
dünyaya pazarlayan İtalyan şirketi ise yılda 11 milyar dolar ciro yapıyor. 22
bin kişinin çalıştığı bir şirket bizim 5 milyon kişiyle ürettiğimiz değerin 4
katını kazanıyor. Fındığın hamallığını biz yapıyoruz, sefasını onlar sürüyor.
Yine, size çarpıcı başka bir örnek vereyim. Amerika’da satılan havluların yüzde
90’ı Türkiye’de üretiliyor. Fabrika bizden, işçi bizden, pamuk bizden, düş gücü
ve tasarım onlardan olduğu için bizim kazancımızın mislince para kazanıyorlar.
Size Türkiye’den, memleketimden tersine de bir örnek vereyim. Memleketim olan
Nevşehir’de girişimci, zeki bazı arkadaşlarımız, yıllardır metruk olan
mağaraları, içine sanatçıların düş gücünü, tasarım becerisini katarak otele
dönüştürdüler. Şimdi odaları, 150 eurodan başlayan fiyatlarla, ücretlerle
satıyorlar. Pazarlama iyi, müşteri bol. Üzülerek söylüyorum ki Kapadokya
Havaalanı’na direkt uçuşlar olmamasından dolayı ciddi sıkıntılar yaşanıyor,
bunu Komisyon toplantısında Sayın Bakana defalarca söyledim.
(Mikrofon
otomatik cihaz tarafından kapatıldı) 
BAŞKAN
– Toparlayın.
FARUK
SARIASLAN (Devamla) – Demek ki çağımızda, bu yeni ekonomik modelde, ne ham
maddeyle ne de iş gücüyle ülkemizi kalkındıramıyoruz, kalkındırmamız da mümkün
değil. Ya kalkınma masallarıyla kendimizi uyutacağız ya da gerçeği görüp
kendimize çekidüzen vereceğiz yani akla, bilime ve yaratıcılığa değer
vereceğiz.
Değerli
milletvekilleri, şimdi de size Nevşehir’de yaratıcılığa dayanılarak neler
yapılabileceğini -özellikle Turizm Bakanımız da burada- anlatacağım. Birincisi,
bilimsel araştırmalar gösteriyor ki bizim Kozaklı ilçemizin sıcak suyu önemli
mineraller içermektedir, bundan dolayı da fizik tedavide çok etkili sonuçlar
alınıyor. Kapasitesi düşük fizik tedavi merkezi yerine, daha geliştirilmiş,
büyütülmüş, kapasitesi yüksek bir fizik tedavi merkezi yaparak yurt dışından
gelmekte olan taleplere cevap verilebilir, hastalar kabul edilebilir, böylece
göç veren bir Kozaklı yerine göç alan bir ilçe yaparız. 
(Mikrofon
otomatik cihaz tarafından kapatıldı) 
BAŞKAN
– Toparlayın, selamlayalım Sayın Sarıaslan.
FARUK
SARIASLAN (Devamla) – Yine Nevşehir merkeze bitişik Nar beldemizde bulunan
mağaralar, yukarıda verdiğim örneklerde görüldüğü gibi, işin içine zekâ, sanat
katılarak otele dönüştürülebilir, Nevşehir merkez de turizmden yararlanabilir.
Nevşehir
bölgesi güneş enerjisinden en çok faydalanacak bölgedir. Bu bölgede güneşten
elde edilecek ucuz enerji, çiftçinin yıllardır belini büken sulamada kullanılan
elektrik maliyetini düşürür, çiftçiyi rahatlatır ve borç batağından kurtarır.
Son
olarak da devlet olarak futbol kulüplerine yaptığınız yardım kadar zor durumda
olan esnaf ve çiftçiye de yardım yapın, çiftçi yeniden üretime geçsin, esnaf
e-haciz batağından kurtulsun diyor, hepinizi saygıyla selamlıyorum. (CHP
sıralarından alkışlar)
BAŞKAN
– Değerli milletvekilleri, şimdi şahıslar adına söz taleplerini karşılayacağım.

Şahıslar
adına, lehinde olmak üzere söz talebi İstanbul Milletvekilimiz Sayın Arzu
Erdem’e aittir. 
Buyurun.
(MHP sıralarından alkışlar)
Süreniz
beş dakika.
ARZU
ERDEM (İstanbul) – Teşekkür ederim. 
Sayın
Başkan, değerli milletvekilleri; 2020 Yılı Merkezi Yönetim Bütçe Kanun Teklifi
ile 2018 Yılı Merkezi Yönetim Kesin Hesap Kanunu Teklifi üzerinde şahsım adına,
lehte söz almış bulunmaktayım. Aziz Türk milletini ve Gazi Meclisimizi
saygılarımla selamlıyorum. 
Değerli
milletvekilleri, üç sene önce tam bugün, İstanbul Beşiktaş’ta bulunan Vodafone
Arena Stadı yakınında iki terör saldırısı meydana gelmiştir. Maçın bitiminde,
tüm seyircilerin ve Emniyet mensuplarının sokakta olduğu sırada gerçekleşen
hain saldırıda onlarca yiğidimiz toprağa düşmüştür. Saldırıda, yaşları henüz
20’lerde olan onlarca yiğidimizi kaybettik; rahmetle, minnetle tekrar anmak
istiyorum. Şehitlerimizin kanlarını yerde bırakmamak hepimizin boynunun
borcudur. Mücadelemiz, vatanımız ve milletimiz içindir. Hiçbir hain saldırı
dirliğimizi, birliğimizi bozamayacaktır; bilhassa, Türk milletinin
kenetlenmesine vesile olacaktır. Türk milleti tek vücuttur; öyleydi, öyle
kalacak elbette. Buradan, özellikle vatanımıza, bayrağımıza, ezanımıza
kastetmiş olan hainlere seslenmek istiyorum: Ana baba, eş, evlat yüreği
yaktınız; yaptıklarınız cezasız kalmayacaktır. Her daim karşınızda vatan aşkı,
bayrak aşkı ve millet aşkıyla yanan kahraman yürekler bulacaksınız; bundan emin
olunuz. Azalmayacağız, çoğalacağız; unutmayacağız, unutturmayacağız. Rabb’im
terörle mücadelede mücadele yürüten kahraman askerimizi, polisimizi, güvenlik
güçlerimizin tamamını, jandarmamızı, Polis Özel Harekâtçılarımızı,
korucularımızı esirgesin; ayaklarına taş, gözlerine yaş değdirmesin. 
Bütçe,
yürütmenin dengelenmesi, denetlenmesi, sosyal ve idari önceliklerin
belirlenmesi için hayati bir öneme sahiptir; bütçe, bir milletin, bir devletin
istiklal nişanesidir; bütçe, gelecek zaman dilimi için yapılan finansal bir
plandır. Bu planı doğru bir şekilde yapmamız vatanımız ve milletimiz için
hayati bir önem taşımaktadır. 
Bütçe
vasıtasıyla özellikle aziz Türk milletinin derdine derman olmaya çalıştık,
milletimizin alın teriyle yarattığı kaynakla yine onların beklentilerine cevap
aramak için düzenlemeler yapmaya çalışmaktayız. Milliyetçi Hareket Partisi
Grubu olarak, milletimizin talepleriyle ilgili yapmış olduğumuz çalışmalar ve
beklentiler doğrultusunda, özellikle onları karşılamaya yönelik önerilerde
bulunduk ve bununla ilgili, özellikle Komisyonda gerekli çalışmaları da
yürüttük. Her bir bakanlığımızın bütçe görüşmesinde milletvekili
arkadaşlarımızla milletimizin sesi olduk, olmaya da devam ediyoruz. Bu
vesileyle, 2020 yılı bütçesinin tüm bakanlıklara, vatanımıza ve milletimize
hayırlı uğurlu olmasını temenni ediyorum. 
Değerli
milletvekilleri, bir bilge varmış ve o bilgeyi çekemeyen biri varmış. Bir gün
demiş ki: “Ben bu bilgeye gideceğim ve onun bilgeliğini elinden alacağım, yerle
yeksan edeceğim.” Demişler ki: “Ne soracaksın ona?” Demiş ki: “Benim avucumda
bir kelebek var ve ona ölü mü diri mi diye soracağım. Vereceği cevap karşısında
da göreceksiniz ki bilgisi yerle bir olacak. Çünkü ben, ölü derse avucumdaki
kelebeği salacağım, diri derse elimi sıkacağım ve öldüreceğim.” Ve bilgeyi
çağırmışlar. Demiş ki: “Ey bilge, benim elimde bir kelebek var. Bu kelebek ölü
mü diri mi?” Bilge demiş ki: “Kelebek senin elinde.” 
Aslında
gençler bizim elimizde, kadınlar bizim elimizde, Türk milletinin bütün
sorunları bizim elimizde, Türk gençliği bizim elimizde. Türkiye Büyük Millet
Meclisi çatısı altında siyaset yapan her bir milletvekilinin vebali ve borcu,
Türk milletine hizmet etmektir. Sanat bizim elimizde.
İşte,
tam burada Devlet Tiyatroları Genel Müdürlüğümüzün başarılarından biraz söz
etmek istiyorum. Devlet Tiyatroları 60’ıncı yılında yani 2009-2010 yıllarında,
o sezonda 52 olan sahne sayısını bugün itibarıyla yüzde 46 oranında artırmıştır
ve yüzde 76’ya çıkarmıştır. 2010 yılında seyirci sayısı 1 milyon 468 bin iken
bugün itibarıyla yüzde 35 civarında artırarak 1 milyon 976 bine çıkarmıştır.
Devlet Tiyatroları Genel Müdürlüğü 2019-2020 sezonunda 22 ilde 76 sahnede 26.304
koltuk kapasitesiyle etkinliklerini sürdürmüştür.
Edirne
tarihî Ekmekçizade Ahmet Paşa Kervansarayı’nda 1 Kasım 2019 tarihinde Edirne
Devlet Tiyatrosu açılmış, Edirneli sanatseverlerin hizmetine sunulmuştur. 
(Mikrofon
otomatik cihaz tarafından kapatıldı) 
ARZU
ERDEM (Devamla) – Başkanım, bir dakika rica edebilir miyim. 
BAŞKAN
– Tamamlayın.
ARZU
ERDEM (Devamla) – 2020 yılı içerisinde Hatay, Kayseri, Mardin ve Samsun’da yeni
sahnelerin açılması için çalışmalar yürütmüştür. Türk müzikalleri, yerli yazarların
yerli eserleriyle millî ve manevi değerlerimizin sanatseverlerle
buluşturulmasına vesile olmuşlardır. Bu açıdan, Devlet Tiyatroları Genel Müdürü
Sayın Mustafa Kurt Beyefendi’ye ve tüm ekibine buradan teşekkür etmek
istiyorum.
Sayın
Bakanımız buradayken, 2019-2020 sezonunda 70’inci yılını kutlayan Devlet
Tiyatrolarına 70 yeni kadro verilmesini talep ettiğimizi buradan tekrar
belirtmek istiyorum.
Herkesi
tekrar saygılarımla selamlıyorum, teşekkür ediyorum. (MHP sıralarından
alkışlar)
BAŞKAN
– Değerli milletvekilleri, birleşime beş dakika ara veriyorum.
Kapanma Saati: 21.49
ALTINCI OTURUM
Açılma Saati:22.01
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Altıncı Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Değerli
milletvekilleri, gruplar adına söz taleplerini karşıladık, şahıslar adına
lehinde olmak üzere söz talebini karşıladık ve şimdi sıra, yürütme ve
Komisyondaki diğer temsilcilerimizin konuşmalarında. 
Bildiğiniz
gibi, değerli milletvekilleri, Türkiye Büyük Millet Meclisi kendi bütçesini
doğrudan hazırlayıp Plan ve Bütçe Komisyonuna gönderen, kendi Genel Kurulunda
görüşüp kabul eden tek kurumdur. 
ENGİN
ALTAY (İstanbul) – Üzerinde konuşmaya gerek yok o zaman. 
BAŞKAN
– Şimdi, Türkiye Büyük Millet Meclisi Başkanlığı temsilcisi Türkiye Büyük
Millet Meclisi Başkan Vekili Sayın Süreyya Sadi Bilgiç’e söz vereceğim.
Buyurun
Sayın Bilgiç. (AK PARTİ sıralarından alkışlar)
Süreniz
yirmi beş dakika. 
TBMM
BAŞKAN VEKİLİ SÜREYYA SADİ BİLGİÇ – Sayın Başkan, değerli milletvekilleri;
öncelikle sizleri sevgi ve saygıyla selamlıyor, çalışmalarınızda başarılar
diliyorum. 
Türkiye
Büyük Millet Meclisine sunulan 2020 Yılı Merkezi Yönetim Bütçe Kanun Teklifi
ile 2018 Yılı Merkezi Yönetim Kesin Hesap Kanunu Teklifi görüşmelerinin ve kurumlarımızın
2020 yılı bütçelerinin Meclisimize ve milletimize hayırlı olmasını temenni
ediyorum.
Değerli
arkadaşlar, sözlerime Plan ve Bütçe Komisyonunda Türkiye Büyük Millet Meclisi,
Sayıştay Başkanlığı ve Kamu Denetçiliği Kurumu bütçeleri üzerinde yaptığımız
görüşmelerin -en azından kendi adıma- çok verimli ve faydalı geçtiğini ifade
ederek başlamak isterim. Komisyon görüşmeleri esnasında görüş, tavsiye ve
eleştirileriyle çalışmalara katkı sunan bütün üyelere bir kez daha buradan
teşekkürlerimi iletmek istiyorum.
Değerli
milletvekilleri, aslında çok yorgunsunuz, dün çok geç saatte gidildi; ben bugün
pek konuşma yapmayı düşünmüyordum.
MAHMUT
TANAL (İstanbul) – Siz yorgun olabilirsiniz Başkanım, biz yorgun değiliz.
TBMM
BAŞKAN VEKİLİ SÜREYYA SADİ BİLGİÇ (Devamla) – Ben konuşma yapmayı düşünmüyordum
ancak bizler, milletvekilleri olarak hepimiz Parlamentonun, bu Gazi Meclisin
hukukunu korumakla sorumluyuz. Aslında, Gazi Meclisin hukuku derken milletin
hukukundan bahsediyorum. Bizler milletin temsilcileri değil miyiz? Millî
iradenin temsilcileri değil miyiz? Millî iradenin hukukunu korumak bizim asli
görevimiz değil mi arkadaşlar?
MAHMUT
TANAL (İstanbul) – Doğru, öyle bir itirazı olan yok ki!
TBMM
BAŞKAN VEKİLİ SÜREYYA SADİ BİLGİÇ (Devamla) – Evet, itirazı olan yok. İtiraz
yok ve yıllardır da zaten, diğer anayasal kurumlarla, baskı gruplarıyla,
Meclisi ve millî iradeyi vesayet altına almak isteyen bütün odaklarla mücadele
ede ede bugünlere kadar geldik ve Sayın Başkanımızın da az önce ifade ettiği
gibi, Türkiye Büyük Millet Meclisi kendi bütçesini ayrı sunar yani Hükûmetle
birlikte göndermez ama eş zamanlı olarak kendi bütçesini yüce Meclisin
takdirlerine, onaylarına sunar. Peki, Meclisin bütçesine ya da işleyişe veyahut
da sisteme ilişkin birtakım eleştiriler geldiğinde bunun cevaplarını yürütme mi
verecek? Danışma Kurulunda alınan bir kararda Meclisin buradaki konuşma hakkı
kısıtlanıyordu ama sağ olsun, Sayın Başkanımız, bu iradeyi gösterdi ve ben de
bu fırsatı değerlendirerek burada Meclisin hukukunu korumak adına bu konuşmayı
yapmaya karar verdim. 
Hem
bugünkü görüşmelere hem de Komisyon görüşmelerine baktığımızda, Meclis bütçesi
üzerinde yapılan görüşmelerde ağırlıklı olarak bütçe hakkı tartışıldı, gündeme
geldi. Yeni hükûmet sistemi içerisinde yasama-yürütme ilişkileri gündeme geldi.
Hele hele yasama süreçleri içerisinde, bu tekliflerin hazırlanma süreçleri
içerisinde yasama-yürütme ilişkilerinin nasıl olması gerektiği konuşuldu. Gene,
kesin hesap alt komisyonu ağırlıklı olarak milletvekillerimiz tarafından gündeme
getirildi. 
Bir
diğer ana başlık, bu yazılı soru önergeleri oldu ve tabii ki Meclis
personelimizin, aynı zamanda milletvekili danışmanlarının da sorunları burada
gündeme getirildi. 
Saygıdeğer
üyeler, Meclis bütçesi üzerinde Komisyondaki görüşmeler esnasında üzerinde en
çok durulan konuları ifade ettim. 
Sizlerin
de malumu olduğu üzere, Cumhurbaşkanlığı hükûmet sistemiyle birlikte yasama ve
yürütme erkleri, yetki ve sorumlulukları itibarıyla net bir şekilde birbirinden
ayrılmıştır. Fakat burada dikkat edilmesi gereken husus, bizdeki kuvvetler
ayrılığının, bu Amerikan başkanlık sistemindeki gibi, yürütmenin ve yasamanın
mütemadiyen bir karşıtlık, kutuplaşma içinde bulunduğu ve devlet sistemini
kilitlemesine varacak siyasi krizlere teşne bir ayrılık olmamasıdır. Zaten,
yeni sistemle murat edilen şeylerden biri de erkler ayrılığının yanında,
Türkiye’ye geçmişte çok pahalıya mal olmuş siyasi istikrarsızlıkları minimize
edecek bir kurumsal altyapının oluşturulmasıydı. Dolayısıyla çok uzun yıllar
sonunda oluşmuş siyasi geleneğimizi ve pratiğimizi göz ardı ederek radikal bir
yasama-yürütme karşıtlığı yaratacak bir sisteme de geçemezdik. Bu noktada daha
mutedil bir yaklaşım benimsenerek gerek yasama faaliyetlerinde gerekse devlet
politikalarının oluşturulmasında Meclisimiz ile Hükûmet arasında iş birliğine
imkân verecek bir sisteme gidildi. 
ENGİN
ALTAY (İstanbul) – Sayın Başkan, siz Hükûmet adına mı konuşuyorsunuz, Meclis
Başkanı adına mı konuşuyorsunuz?
BAŞKAN
– Sayın Altay, dinleyelim, sonra konuşun.
TBMM
BAŞKAN VEKİLİ SÜREYYA SADİ BİLGİÇ (Devamla) – Sayın Başkan, saygıdeğer
üyeler... 
ENGİN
ALTAY (İstanbul) – Sayın Başkan, ne adına konuşuyor şu anda? Böyle bir şey
olabilir mi? Meclis Başkanı adına konuşan Başkan Vekili yürütmeyi ve sistemi
burada bize sunamaz, böyle bir şey olmaz! Bunu kabullenmemiz mümkün değil, öyle
şey olmaz! 
MAHMUT
TANAL (İstanbul) – Bütçenin konusuna gelmesi lazım Başkan.
TBMM
BAŞKAN VEKİLİ SÜREYYA SADİ BİLGİÇ (Devamla) – Müsaade eder misiniz Sayın
Başkanım. Sayın Başkanım, geliyorum, müsaade edin. 
BAŞKAN
– Sayın Altay, lütfen...
TBMM
BAŞKAN VEKİLİ SÜREYYA SADİ BİLGİÇ (Devamla) - Meseleye bütçe hakkı nazarından
bakacak olursak klasik parlamenter sistemlerde, bütçeyi hazırlayan yürütme aynı
zamanda parlamento hukuku açısından önem arz ediyor, aynı zamanda yasamada da
çoğunluğu oluşturduğundan bütçe sürecinin büyük ölçüde “prosedürel” bir nitelik
taşıdığını görürüz. (CHP sıralarından gürültüler, sıra kapaklarına vurmalar)
Nitekim, bizim…
TURAN
AYDOĞAN (İstanbul) – Erkler ayrılığından bahsediyorsunuz, yürütmenin yerine
konuşuyorsunuz Başkan; vesayet bu.
BAŞKAN
– Sayın Altay, değerli arkadaşlarım, lütfen... 
Sayın
Altay, değerli arkadaşlarımızı durduralım.
TBMM
BAŞKAN VEKİLİ SÜREYYA SADİ BİLGİÇ (Devamla) – Sayın Başkan, müsaade ederseniz,
Sayın Başkana, yüce Meclise nereye gelmek istediğimi arz edeyim müsaade
ederlerse. (CHP sıralarından gürültüler, sıra kapaklarına vurmalar)
BAŞKAN
– Değerli arkadaşlarım, Sayın Bilgiç bütçe kalemleriyle ilgili olarak bilgi
verecektir sizlere. 
Lütfen,
rica ediyorum, değerli arkadaşlarım…
ENGİN
ALTAY (İstanbul) – Ara verin Başkan, bu şekilde çalışmalar sürmez.
TBMM
BAŞKAN VEKİLİ SÜREYYA SADİ BİLGİÇ (Devamla) – Sayın Başkan, bugün Komisyonda,
Parlamentoda söz konusu olan yasama-yürütme ilişkilerine ilişkin burada çözümüne
ihtiyaç duyulan sorunları ortaya koymayacak mıyız?
ENGİN
ALTAY (İstanbul) – O, sizin işiniz değil. 
TBMM
BAŞKAN VEKİLİ SÜREYYA SADİ BİLGİÇ (Devamla) - Müsaade edin. 
ENGİN
ALTAY (İstanbul) – O, sizin işiniz değil; Cumhurbaşkanı gelir, savunur sistemi.

BAŞKAN
– Değerli arkadaşlar, lütfen…
ENGİN
ALTAY (İstanbul) – Ara verin Başkan, ara verin! 
TBMM
BAŞKAN VEKİLİ SÜREYYA SADİ BİLGİÇ (Devamla) - Yani teklif hazırlama
süreçlerinde yasama-yürütme ilişkilerinin yeni bir İç Tüzük çerçevesinde
alınması gerektiğini konuşmayacak mıyız? (CHP sıralarından gürültüler, sıra
kapaklarına vurmalar)
ENGİN
ALTAY (İstanbul) – Ara verin Başkan!
TBMM
BAŞKAN VEKİLİ SÜREYYA SADİ BİLGİÇ (Devamla) - Sayın Başkan, Meclisi mi
konuşturmak istemiyorsunuz? Meclisin mi sesini kısmak istiyorsunuz Sayın Altay?
BAŞKAN
– Değerli arkadaşlar, birleşime on dakika ara veriyorum.
Kapanma Saati: 22.08
YEDİNCİ OTURUM
Açılma Saati: 22.18
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Yedinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde. 
Ara
verdiğimiz zaman Sayın Sadi Bilgiç konuşmasını sürdürüyordu. Türkiye Büyük
Millet Meclisi Başkan Vekili Sayın Sadi Bilgiç’e söz veriyorum, Türkiye Büyük
Millet Meclisi adına konuşmasını yapacak. (AK PARTİ sıralarından alkışlar)
TBMM
BAŞKAN VEKİLİ SÜREYYA SADİ BİLGİÇ - Sayın Başkan, değerli milletvekilleri;
teşekkür ediyorum. 
Evet,
meseleye bütçe hakkı nazarından bakacak olursak, klasik parlamenter sistemde,
bütçeyi hazırlayan yürütme aynı zamanda yasamada da çoğunluğu oluşturduğundan
bütçe sürecinin büyük ölçüde “prosedürel” bir nitelik taşıdığını görüyoruz.
Nitekim, kendi parlamenter tecrübemiz de bu varsayımı doğrulamaktadır.
Hepinizin bildiği gibi, eskiden, bütçenin yasama tarafından reddedilmesini
önleyici hükümler mevcuttu çünkü Anayasa’da Plan ve Bütçe Komisyonunda
iktidarın 40 kişilik üye sayısının en az 25’ine sahip olacağına yönelik bir
hüküm vardı; başkanlık sisteminde ise bütçenin mantığı değişti. Eskiden olduğu
gibi, Başkanın yeni politikaları için gerekli mali taleplerini Meclisin onayına
sunması gerekiyor. Dikkat edilirse burada bütçe hakkı, “prosedürel” bir süreç
olmanın ötesine geçerek yasamanın yürütmeyi denetlemesine imkân verecek bir
mahiyete dönüştü. Şu an Plan ve Bütçe Komisyonu 30 üyeden oluşuyor ve siyasi
partilerin sandalye dağılımlarına göre bu belirleniyor. Böyle bir süreçte, hem
denetim hakkı, eski sistemdeki… Bakın, Parlamentonun güçlendiğini ifade etmek
istiyorum ama eksikler var. Nedir? Acil bir İç Tüzük ihtiyacı var; bir kesin
hesap daimî alt komisyonunun kurulması gerekiyor; yeni sisteme göre teklif
hazırlama süreçlerinde yasama-yürütme ilişkilerinin çerçevesinin mutlak suretle
belirlenmesi gerekiyor. Bizler Meclis olarak teklif verebiliriz. Ne konuda
kendimiz yürütmeden bağımsız düzenlemeler yapabiliriz? İnsan hakları, temel hak
ve hürriyetler, Anayasa. Bunları yapabiliriz ama onun dışında, ağırlıklı olarak
Parlamentonun yapmış olduğu bütün yasal düzenlemeler, yürütmenin daha hızlı bir
biçimde halka hizmet edebilecek şekilde ihtiyacı olan düzenlemelerin Meclis
tarafından yapılma mecburiyetidir. Bugün, hem Genel Kurula hem komisyonlara
baktığımızda en çok eleştirilen konu bu tekliflerin hazırlanma süreçleri değil
mi? Sürekli olarak şunu sormuyor muyuz? “Yürütme bunun neresinde?” Şimdi, bir
yandan onu sorguluyoruz ama öbür tarafta da bunu dile getirip, buradaki
ihtiyaçları belirleyip, mutlak surette siyasi partilerin, Genel Kurulun oturup
İç Tüzük’ü yeni sisteme göre kurgulaması gerektiğini ifade etmenin, hakikaten,
arkadaşlar, eleştirilecek bir tarafı olmamalı. Bizim bunları yapmamız
gerekiyor. 
Burada,
bakın, Sayın Bakanımız Zekeriya Temizel’den hakikaten, 26’ncı Dönemde Plan ve
Bütçe Komisyonunda çok şey öğrendik; söylediği şeylerden bir tanesi şuydu:
“Plan ve Bütçe Komisyonu her ne kadar Meclisin bir organı gibi görünse de bir
iktidar komisyonudur.” İkinci söylediği şudur: “Bütçe hakkını iktidarlar
kullanır.” Doğru, bütçe hakkını iktidarlar kullanır ama öbür tarafta da denetim
hakkını Meclisin sonuna kadar kullanabilmesi lazım. 
Şimdi,
işte Komisyona geldi, ne geldi; beraberinde hem bütçe geldi hem de 2018 Kesin
Hesap Kanunu Teklifi geldi. Anayasa “Birlikte görüşülür.” diyor. Nasıl
görüşüldü? Yeteri kadar, acaba Sayıştay raporları üzerinde, kesin hesap
üzerinde görüşmeler yapılabildi mi? Yapılamadı. 22’nci Dönemden bu tarafa
-belki 4 sefer- kesin hesap daimî alt komisyonu kurulması noktasında İç Tüzük
çalışmalarında hüküm vardı. Hatta 22’nci Dönemde -ki Sayın Altay da oradaydı-
hem kesin hesap komisyonu hem de bir bütçe komisyonu olarak 2 daimî alt komisyon
oluşturuluyordu ama bunların hepsi kadük oldu. Ama bugün, yeni sistemde bunları
yapmak lazım.
Evet,
yoruldunuz, fazla şeyiniz yok. Anlaşıldı ki bunları artık Meclis dinlemek
istemiyor. Ben bu konuda fazla bir şey söylemeyeceğim. Ama şu konularda bilgi
vermek zorundayım, o da Başkanlık Divanı için gelen birtakım eleştirilerle
ilgili. 
Yazılı
soru önergeleriyle ilgili milletvekillerimiz, inanın, bizde, Başkanlıkta
bekleyen hiçbir şey yok fakat çok yoğunluktan dolayı en geç üç gün ile bir
hafta arasında ilgili makamlara gelen yazılı soru önergeleri gönderiliyor.
Önceki yasama dönemlerinde olduğu gibi, bakın, bu yasama döneminde de Sayın
Başkanımız Mustafa Şentop tarafından, daha önce 26/10/2018’de, sonrasında da 5
Temmuz 2019 tarihinde -Sayın Şentop imzalı- Cumhurbaşkanı Yardımcılığı ile
bakanlıklara yazılı soru önergelerinin cevaplandırma durumunu gösteren yazı
yazılarak bu yazılarda, yazılı soru önergelerine süresi içerisinde cevap
verilmesi ve verilecek cevapların Türkiye Büyük Millet Meclisinin saygınlığına
uygun olacak şekilde soruları tam karşılayan, yeterli ve tatminkâr nitelikte
hazırlanması hususu da iletilmiştir. 
Evet,
Meclisimizde çok farklı personel çalışıyor kamunun diğer taraflarında olduğu
gibi. 4/A maddesine göre çalışan kadrolu personel var, 4/A maddesine göre kadro
karşılığı sözleşmeli çalışan personelimiz var; 4/B maddesine göre sözleşmeli
var; 4/D maddesine göre sürekli işçilerimiz var; bir de 6253’e tabi çalışan
milletvekilli danışmanlarımız var. 
Şimdi,
kanunda bir düzenleme yapılması hâlinde ve buradaki ücret farklılıkları,
eşitsizlikler, özlük hakları, emeklilik hakları gibi birtakım düzenlemeler,
yasal düzenlemeler yapıldığı takdirde kurumumuz da Meclis de bu yönde
uygulamalara uyacaktır. 
Milletvekili
danışmanlarıyla ilgili olarak: Maalesef, onlar 6253’e göre çalışıyorlar. Kanun
orada. Bu kapsamda çalışan personele sözleşme ücreti dışında, mali ve sosyal
haklar kapsamında, herhangi bir ad altında ayrıca herhangi bir ödeme kanun
gereği yapılamamaktır. Meclis Başkanlığının, Başkanlık Divanının, Meclis idari
teşkilatının bu konuda yapabileceği bir husus yoktur. 
Gene,
İşletme ve Yapım Başkanlığınca yürütülen inşaat çalışmalarıyla ilgili Sayın
Mahmut Tanal’ın bir ifadesi oldu. Mecliste yapılan bakım onarım ve inşaatlar
hakkında Başkanlık Divanı bilgilendirilmekte ve uygun görülmesi hâlinde,
verilen yetkilendirme doğrultusunda Sayın Meclis Başkanından olur alınmaktadır.
Yapılan inşaatlar, 4734 sayılı Kamu İhale Kanunu mevzuatı çerçevesinde açık
ihale usulüyle yapılmıştır. 
Sığınaklara
girmeyeceğim, sığınaklarla ilgili konuşmuyorum, oraları geçiyorum. 
ENGİN
ALTAY (İstanbul) – Girmek zorunda kalmayalım sığınaklara. 
TBMM
BAŞKAN VEKİLİ SÜREYYA SADİ BİLGİÇ (Devamla) – Yok, yok. Hayır, ben sadece Sayın
Kadim Durmaz ağabeyin hakkını korumak adına söyleyecektim. Bütün idare
amirlerimizin hukukunu korumam lazım, tabii ki hepsi hakkıyla görevlerini
yerine getiriyorlar. 
Sadece
şunu söyleyeyim, bitireyim: 100’üncü yılı idrak ediyoruz. Bununla ilgili bir
etkinlik takvimi hazırlanıyor. Burayla ilgili hazırlanan ya da oluşturulan
bütçeye ilişkin bir itiraz geldi. Yani Gazi Meclisin 100’üncü yılı ve bütün
Türkiye sathında etkinliklerle kutlanması düşünülüyor. Bu bağlamda, bu
çerçevede, bu pencereden bakıldığında da yani ayrılan bütçenin yüksek bir bütçe
olduğunu, genel bütçe içerisinde değerlendirildiğinde söylememiz mümkün değil.
Ayrıca, bu konuyla ilgili olarak Meclis Başkanımız bildiğim kadarıyla hem
gruplarla görüştü, e-posta yoluyla bütün milletvekillerimizin bu konudaki
etkinliklere ilişkin düşünceleri de alındı. Bu çerçevede, 27 Aralık tarihinde
Sayın Meclis Başkanımızca 100’üncü yıl etkinliklerinin çerçevesi paylaşılacak
kamuyla. 
Sayıştaya
ilişkin söylenen birtakım şeyler vardı ama çok fazla vaktinizi almak
istemiyorum, Sayın Başkana da sürenin tamamını kullanmayacağımı söylediğim için
burada keseceğim ama şuna emin olabilirsiniz ki Türk Sayıştayı, INTOSAI
kuralları çerçevesinde, dünyadaki sayıştaylar yani “audit court”lar içerisinde
diyebilirim ki en düzgün şekilde çalışan Sayıştaydır. Hele, 2013 yılında çıkan
6085 sayılı Sayıştay Kanunu’na kadar, Meclise sadece 3 tane rapor sunulurken
yani 2018 kesin hesabını görüşüyoruz, buna ilişkin 4 ana rapor, 1 uygunluk
bildirimi, ayrıca da 189 tane kurumun raporu da Meclise sunulmuştur diyor,
hepinizi saygıyla selamlıyorum. (AK PARTİ sıralarından alkışlar)
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun.
ENGİN
ALTAY (İstanbul) – Teşekkür ederim.
Tutanaklara
geçsin diye söylüyorum: Cumhuriyet Halk Partisi olarak, Türkiye Büyük Millet
Meclisinin 100’üncü yılının Meclisimizin şanına, şerefine yakışır şekilde, en
görkemli şekilde, hatta biraz da masraftan kaçınmadan kutlanmasını hak eden bir
milletimiz olduğunu, hak eden bir Meclisimiz olduğunu düşünüyoruz. 
Tutanaklara
geçsin diye söyledim.
Teşekkür
ederim. (CHP sıralarından alkışlar) 
BAŞKAN
– Değerli milletvekilleri, şimdi söz sırası, Kültür ve Turizm Bakanı Sayın
Mehmet Nuri Ersoy’a aittir. (AK PARTİ sıralarından alkışlar) 
Süreniz
kırk beş dakika Sayın Ersoy.
Değerli
milletvekilleri, lütfen dinleyelim, Sayın Bakan kürsüde.
Buyurun.
KÜLTÜR
VE TURİZM BAKANI MEHMET NURİ ERSOY – Sayın Başkan, değerli milletvekilleri;
Kültür ve Turizm Bakanlığımızın 2020 bütçesine ilişkin sunumu sizlere arz etmek
üzere huzurlarınızdayım. Hepinizi saygıyla selamlıyorum.
(Uğultular)
BAŞKAN
– Değerli arkadaşlar, susalım lütfen, rica ediyorum.
KÜLTÜR
VE TURİZM BAKANI MEHMET NURİ ERSOY (Devamla) – Bakanlığımız bütçesiyle ilgili
sözlerime başlamadan önce, bu yıl kaybettiğimiz değerli hocamız ve Bakan
Yardımcımız Sayın Ahmet Haluk Dursun’a bir kez daha Allah’tan rahmet, ailesine
ve milletimize başsağlığı diliyorum.
Bugün,
bu Gazi Mecliste bir konuya daha özellikle değinmek istiyorum: Bosna
soykırımını inkâr eden bir yazara Nobel Edebiyat Ödülü verildi. İnsan Hakları
Günü’nde verilen bu ödül hiçbir soykırımı unutturamaz, bu tarz konular da
ödüllerle aklanamaz.
Cumhurbaşkanlığı
hükûmet sistemiyle birlikte bürokrasinin minimuma indirilmesi sayesinde,
devletin işleyişinde fikirden aksiyona geçişte ve sonuç almada yeni bir dönem
başlamıştır. Bu dönemde, Cumhurbaşkanımız Sayın Recep Tayyip Erdoğan
liderliğinde ülkemizin 2023 hedeflerine yürüyüşü yeni bir ivme kazanmıştır.
Aynı zamanda, Sayın Cumhurbaşkanımızın turizmi stratejik sektör ilan etmesiyle
bizler için hem büyük bir fırsat hem de büyük bir sorumluluk ortaya çıkmıştır.
Bakanlığımızın
teşkilat yapısı değişmiştir. TİKA, Yurtdışı Türkler ve Akraba Topluluklar
Başkanlığı, Vakıflar Genel Müdürlüğü ve Yunus Emre Enstitüsüyle birlikte artık
kamu diplomasisinin de en önemli aktörlerinden biri konumuna gelmiş
bulunmaktayız. 
Sayın
Başkan, değerli milletvekilleri; Sayın Cumhurbaşkanımızın liderliğinde ülkemizi
kültür ve turizm alanında marka hâline getirmek adına hayata geçirdiğimiz bazı
projelerden söz etmek isterim. 
Ülkemizde
155 arkeolojik kazı çalışması yürütülmektedir; bunlardan 123 tanesi yerli kazı
başkanlıklarınca, 32 tanesi yabancı kazı başkanlıklarınca sürdürülüyor. Ayrıca
43 müze kazısı, 114 kurtarma kazısı ve temizlik çalışması, 132 yüzey
araştırması, 10 su altı kazısı ve araştırması, 33 kamu yatırımı kazısı olmak
üzere Aralık 2019 tarihi itibarıyla toplam 487 kazı ve araştırma faaliyeti
gerçekleştirilmiş olup söz konusu çalışmalar için 2019 mali yılında 38 milyon
olan ödeneği 2020 yılında 80 milyona çıkarmayı hedeflemekteyiz. 
2019
yılında Bakanlığımız bünyesinde arkeolojik kazı çalışmalarını on iki aylık kazı
programına almaya başladık. Bu vesileyle arkeoloji, sanat tarihi ve restoratör
branşlarından 120 uzman personelin ve 350 adet işçinin de kazı çalışmalarında
istihdam edilmesi sağlanmıştır. 2020’de desteklenen kazı sayısını 20’den 62’ye
çıkaracağız. 2020 yılında on iki ay süreyle yapılacak 62 adet arkeolojik kazıda
toplam 318 uzman personel ile 913 işçi istihdam edilecektir. 2021’de 123 kazı
başkanlığının tamamı projeye dâhil edilmiş olacak. Burada bir de biliyorsunuz
yabancı kazı başkanlıkları var, 2021’den sonra onlara da bir çağrıda
bulunacağız çünkü onlar da maalesef kırk beş ila altmış gün kazıyorlar; ya
süreyi uzatmalarını ya da yapamıyorlarsa bizim yerli kazı başkanlıklarına
mevcut yerlere devretmelerini isteyeceğiz. Bu arada Avrupa Birliği Katılım
Öncesi Mali Yardım Aracı kapsamında Bakanlığımız ve Gaziantep Büyükşehir
Belediyesi iş birliğinde yürütülen projeyle ülkemizin ilk millî arkeoloji
enstitüsü Anadolu Arkeolojisi ve Kültürel Miras Enstitüsü kurulmuştur. Bu bilgiyi
de sizlerle paylaşmaktan büyük mutluluk duyuyorum. 
Bakanlığımızca
koruma bölge kurullarında görüşülmek üzere gündemde bekleyen konuların
hızlandırılmasına yönelik uygulamaya geçirilen Performans Yönetim Sistemi
Projesi’yle 2018 yılında 31.707 olan karar sayısı 2019 yılında yüzde 20
artırılmıştır. 2018 yılında gündemde bekleyen konu sayısı 1.305 iken 2019
yılının ilk on bir ayında bu sayı 108’e indirilerek gündemde bekleyen konu
sayısında da yüzde 92 oranında düşüş sağlanmıştır. İşlem süreleri de ortalama
üç aydan otuz güne indirilmiştir. Biliyorsunuz, özellikle şehirlerde yatırım
yapmak isteyenlerin imarla ilgili en büyük sıkıntılarının başında bu geliyordu.
Buradaki çok büyük bir sorunu yüzde 92’lik bir düzeltmeyle çözmüş olduk. 
Kültür
varlıklarımızla ilgili çalışmalarımız sadece bugünümüzle sınırlı değildir. Bu
topraklara ait olan ancak vaktiyle yurt dışına çıkarıldığı tespit edilen kültür
varlıklarımızın ülkemize iadesine yönelik çalışmalar Bakanlığımız tarafından,
çoğunlukla diplomatik girişimler, gerekli olduğu hâllerdeyse hukuk yoluna
başvurulması suretiyle iç ve dış paydaşlarla koordineli bir şekilde
sürdürülmektedir. Bu kapsamda, 2014-2019 yılları arasında toplam 4.437 adet
kültür varlığının ülkemize iadesi sağlanmıştır. Son dönemde ülkemize geri
getirilen bu eserlerin en önemlileri arasında: 2018 yılında İskoçya’dan
getirilen altın tacı, Fransa’dan getirilen bronz keçi figürünü, Almanya’dan
getirilen figürlü mermer friz panelini ve Amerika Birleşik Devletleri Bowling
Green Devlet Üniversitesinden getirilen 12 adet mozaik panoyu, 2019’da
İngiltere’den getirilen çini panoyu ve Bulgaristan’dan getirilen 101 eseri
örnek olarak verebilirim.
Yine,
bu yıl gerçekleştirdiğimiz çalışmalar neticesinde, İngiltere’de müzayede
yoluyla satış yapılması planlanan bu topraklara ait çok değerli 2 eserin
tespitini gerçekleştirmiş ve iade süreçlerini başlatmış bulunmaktayız.
Bunlardan bir tanesi Şanlıurfa Müzesi koleksiyonunda bulunan eserlere de
benzerliği göze çarpan ve milattan önce 3 ila 2’nci bine tarihlendirilen 2 adet
boğa tarafından çekilen bir araba modelidir. Diğer eserse Isparta Müzesinde
bulunan ve Roma dönemine ait 5 parça hâlinde tespit edilmiş Sidamara tipi bir
lahde ait 2 kayıp parçadan 1’idir. Her 2 eser de kısa süre içerisinde Londra
Büyükelçiliğimize teslim edilecek ve ardından 2020 yılının başında Türkiye’ye
getirilecektir. 
Burada
özellikle bir konuya daha değinmek istiyorum: 2020 yılı içinde Kaçakçılıkla
Mücadele Birimimizi “daire başkanlığı” statüsüne getiriyoruz. Bu ne demek? Yani
buradaki görevli uzman kadromuzu 3 kat artırıyoruz, bundan sonra yurt dışındaki
bu tarz eserlerin hızlı takibi ve ülkemize getirilebilmesi için.
Bugün
üzerinde yaşadığımız toprakların tarihi, insanlığın uygarlık tarihiyle
özdeştir. Bu zenginliğin bir sonucu olarak Dünya Miras Listesi’ndeki varlık
sayımız 18’e yükselmiştir. Cumhurbaşkanımızın 2019’u turizmde Göbeklitepe Yılı
ilan etmesi ve ardından bu eşsiz tarihî alanı ziyarete açmasıyla geçtiğimiz yıl
70 bin olan ziyaretçi sayısı bu yılın ilk on bir ayında 370 bini geçmiştir. Yıl
sonunda bu rakamın 400 bin kişi seviyesine ulaşacağını öngörüyoruz. 2019 yılı
itibarıyla Dünya Miras Geçici Listesi’nde de 78 varlığımız yer almaktadır. 
Sayın
Başkan, değerli milletvekilleri; 2019 yılı itibarıyla Bakanlığımız bünyesinde
210 müze, 143 düzenlenmiş ören yeri ve Bakanlığımız denetimindeki 268 özel
müzeyle bu alandaki faaliyetlerimizi sürdürmekteyiz. Bakanlığımız 2019’da 22,5
milyon harcama yaparak 5 yeni müzeyi hizmete almıştır. Ayrıca 2019’da 8 ören
yerinde karşılama merkezi, satış üniteleri, yürüyüş yolları ve seyir terasları
tamamlanarak hizmete açılmıştır. Ağrı, Bitlis, Antalya, Burdur ve
Çanakkale’deki ören yeri çevre düzenlemesi ve ziyaretçi karşılama merkezi yapım
çalışmaları 2020 yılının başında tamamlanacaktır. 
Bakanlığımız
2019 yılı yatırım programı ve işletme giderleri için kullanılmak üzere ayrılan
ödenek miktarı 280 milyondur. Ören yerlerimizin gelirlerinin artmasıyla
yarattığımız ek kaynak sayesinde bakım, onarım, restorasyon işleri ve işletme
giderleri için ayrılan ödenek miktarı 500 milyonu aşmıştır. 
Şimdi
burada özellikle müze giriş ücretleriyle ilgili bir konuya değinmek istiyorum.
Biliyorsunuz, biz maalesef bazen fiyatları yükselttiğimiz için eleştiri alıyoruz
ama hâlen müze giriş fiyatlarımız Avrupa standartlarının ortalamasının altında.
Bizim bu fiyatları yükseltmeye devam etmemiz gerekiyor ancak bunu yaparken
vatandaşı da koruma altında tutmamız lazım. 
MAHMUT
TANAL (İstanbul) – Onların gelirleri de bizden yüksek Sayın Bakanım. 
KÜLTÜR
VE TURİZM BAKANI MEHMET NURİ ERSOY (Devamla) – Biraz dinlerseniz cevap
vereceğim. 
Bununla
ilgili birkaç tane uygulama yaptık. Mesela Türk vatandaşlarına 0-18 yaş
ücretsiz, 65 yaş üzerine ücretsiz, asker erbaşlara ücretsiz, öğretmenlere
ücretsiz, arkeoloji öğrencilerine ücretsiz, üniversite öğrencilerine yüzde 50
indirimli. 
Biliyorsunuz,
Müze Kart uygulamasını başlattık ve yoğun bir şekilde kullanıyoruz. Müze Kart
uygulaması nedir? 70 lira giriş ücreti var. Geçen seneden itibaren aldığımız
bir kararla artık Müze Kart ücretlerini koruyoruz yani hiçbir zaman fiyatlarını
yükseltmiyoruz ve bir yıl boyunca Kültür ve Turizm Bakanlığına ait müzelere
sınırsız giriş hakkı veriyoruz. Yılbaşından itibaren Millî Sarayları da Müze
Kart işlemine alarak onun kapsamını daha da genişletmiş oluruz. Yani ayda 1
kere bir müzeye gittiğiniz ortalaması zaman 6 lira bir ücret karşılığına
geliyor baktığınız zaman. Dünyanın hiçbir yerinde böyle bir fırsat ve imkân
yoktur. 
Burada
özellikle şuna değinmek istiyorum: Bakın, müze gelirlerimizin yüzde 85’ini biz
yabancılardan elde ediyoruz, yüzde 15’ini yerli ziyaretçilerden elde ediyoruz,
bu yüzde 15’in yarısını da Müze Kart’tan elde ediyoruz. Yani yüzde 7,5’lik bir
kesimin giriş ücretinden şikâyet etme ihtimalini göz önüne alarak yüzde 85’lik
bir gelirden kayba sebebiyet vermek çok haksız olur. Biz buradan elde ettiğimiz
gelirlerle, bakın, müzelerimizin bakım ve onarımını çok ciddi şekilde artırdık,
kalitelerini yükselttik. 2019 yılının ilk on bir ayında müze ve ören yeri
ziyaretçi sayısı yaklaşık 32,7 milyona ulaşarak tarihinde ilk defa 30 milyon
seviyesini geçmiştir yani müze ziyaretçi sayısı da artmaya devam ediyor. Bu
rakam 2018’in aynı döneminde 26,5 milyon kişi olmuştur. Müzelerimizdeki
ziyaretçi sayısında geçen yıla oranla yüzde 23,5; gelirlerimizde ise yüzde 84
oranında artış sağlanmıştır. 2019 yılı sonu itibarıyla Bakanlığımıza bağlı müze
ve ören yeri ziyaretçi sayısının 33 milyonun üzerinde olacağını öngörmekteyiz.
Bu yıl başlattığımız memnuniyet ölçüm amaçlı “Turkish Museums” “web” sitesi
aracılığıyla yapılan puanlama ve değerlendirme sayfasında “Ziyaret ettiğiniz
müzeyi yakınlarınıza tavsiye eder misiniz?” sorusuna ziyaretçiler tarafından
verilen “Evet” cevabının oranı yüzde 93 olmuştur. Sayın Vekilim Bülbül, hani
“Müze ve ören yerleri viraneye döndü.” demişti ama biz, özellikle kalite
standartlarını ve memnuniyet oranlarını yakın takip edebilmek için bir anket
sistemini “Turkish Museums” denen bir “web” sitesini bu yıl hizmete aldık ve
buradan memnuniyet oranlarını takip ediyoruz, hangi müzede ne sıkıntı varsa
anında görüp Ankara’dan müdahale ediyoruz, müze müdürlerimize de uyarılarda
bulunuyoruz, düzeltme yapıyoruz. Sonuçlar iyi, yüzde 93 tavsiye oranı geldi.
Sayın
Başkan, değerli milletvekilleri; Kapadokya alanında arkeolojik, kentsel ve
doğal sit alanları, kültür ve turizm koruma ve gelişim bölgesi ve millî park
gibi, birçok farklı koruma statüsünün bulunmasının yol açtığı yetki karmaşası,
alanın hak ettiği şekilde korunamamasına neden olmuştur. Alanda yapılmak
istenen herhangi bir uygulama için izin süreçleri çok uzamaktaydı. Sekiz yılı
bulan koruma amaçlı imar planı, onay ve izin süreleri tamamlanamadığı için
yürürlüğe giremiyordu. Kapadokya Alan Başkanlığıyla bölgedeki mevcut koruma
statüleri daha da güçlendirilerek farklı kurumlar tarafından yürütülmekte olan
koruma çalışmaları Bakanlığımız çatısı altında toplanarak yetkilendirilmiştir.
Doğal sit, arkeolojik sit ve kentsel sit olarak 58 bin hektarlık korunan alan,
83 bin hektara çıkarılarak Kapadokya alanı bütüncül koruma altına alınmıştır.
Yani korunan alan miktarı azaltılmamış, tam tersine artırılmıştır. 
Ayrıca
daha önce sadece belediyelerde olan seçim ve benzeri siyasi sebeplerle de
verimli şekilde kullanılamayan yıkım yetkisi, bu kanunla birlikte Alan
Başkanlığına da verilmiş oldu. Bunun sonucunda oluşan kaçak yapılaşmayı
engellemek amacıyla, kamuoyunca da bilindiği üzere, 2019 yılı içerisinde tespit
edilen kaçak uygulamalardan 239 tanesi Bakanlığımız öncülüğünde kaldırılmıştır,
süreç devam etmektedir. Alan Başkanlığı modeliyle merkezî idarelere verilmiş
tüm koruma yetkilerini tek elde topladık ve karar verici komisyonda onların
temsil edilmesini sağladık. Artık alanda kamunun talepleri doğrudan Başkanlığa
yapılıyor ve sonuca bağlanıyor. 
Alan
Başkanlığımızın güzel ve etkili bir örneğini de Gelibolu Tarihi Alan
Başkanlığında beş yıldır uyguladığımızı belirtmek isterim. Çanakkale Savaşları
Gelibolu Tarihi Alan Başkanlığımız, 2019 yılında 18 adet yapım, bakım, onarım,
uygulama faaliyetleri tamamlamış; 25 adet tanıtım ve etkinlik gerçekleşmiştir.
Tarihî alanda hizmet veren müzelerimizde bugüne kadar yaklaşık 2 milyon
ziyaretçi ağırladık.
Sayın
Başkan, değerli milletvekilleri; turizmde 2023 hedefimiz 75 milyon turist, 65
milyar dolar turizm geliridir. Bu hedeflere ulaşmak için politika değişikliğine
gittik, tanıtım stratejilerimizi değiştirdik. Türkiye Turizm Tanıtım ve
Geliştirme Ajansını kurarak yönetim kurulunu ağırlıklı olarak, çalışanların ise
tamamını özel sektörden oluşturmaktayız. Bakın, bunu özellikle belirtiyorum:
Yönetim kurulu ağırlıklı olarak, çalışanların ise tamamı özel sektörden. Turizm
gelirlerinin yüksek olduğu diğer ülkelerdeki gibi bizde de tanıtım, sadece
devlet tarafından değil, devletle beraber özel sektör tarafından yapılacak. Sadece
devletle yirmi yılda gelebileceğiniz yere, devlet ve sektör el ele verdiğinde
iki üç yıl içinde gelmeniz mümkün olabiliyor. Bu, bizim icat ettiğimiz bir
ajans değil; bu, ilk kez 1919 yılında yani bugünden yüz yıl önce İtalyanlar
tarafından icat edilmiş, turizm geliri yüksek olan ülkelerin tamamında olan bir
ajans. Biz yirmi yıldır konuşmuşuz hayata geçirememişiz, bu sene hayata
geçirmek nasip oldu. Peki, bununla birlikte tanıtımında ne gibi bir değişiklik
oldu? Bakın, 2018 yılında Kültür ve Turizm Bakanlığında biz 18 milyon dolarlık
bir tanıtım bütçesi kullandık. Bu yıl, içinde bulunduğumuz yıl bu rakamı,
tanıtım bütçemizi zorlayarak, başka kaynaklarımızı buraya aktararak 72 milyon
dolara çıkarmayı başardık. Bunun olumlu sonuçlarını da bu yılki turizm verilerinde
zaten görüyorsunuz. Önümüzdeki yıldan itibaren Türkiye Turizm Tanıtım ve
Geliştirme Ajansının devreye girmesiyle tanıtım bütçemiz 180 milyon dolara
çıkıyor. Bakın, 18 milyon dolar nerede, 180 milyon dolar nerede. (AK PARTİ
sıralarından alkışlar) 2023 yılına kadar bu rakam 220 milyon dolara çıkıyor.
Bakın, bu oyunu oynayacaksak bu şekilde oynayacağız çünkü bu oyunu,
rakiplerimiz bu şekilde oynuyor. Ya bu oyunda varız ya yokuz. Bunu kuralına
göre oynamazsak oyun dışı kalırız, bugüne kadar iki ileri bir geri yaptığımız
gibi. Bunun başka bir çıkarı yok, dünya bu işi böyle yapıyor; biz de bu işi, bu
yıldan itibaren bu şekilde yapmaya başladık.
Peki
“Bu Türkiye Turizm Tanıtım ve Geliştirme Ajansının faydası yok, binde 7,5 çok
büyük bir yük getirdi, turizm mahvolacak, yatırımcılar ölecek.” gibi bir söylem
duyuyorum devamlı. Bakın, ben bu mesleğin içindeyim sayın vekillerim, eğer biz
binde 7,5’la gidiyorsak zaten bu işle oynamayalım. Bakın, Türkiye Turizm
Tanıtım ve Geliştirme Ajansı daha ilk faydasını Thomas Cook krizinde verdi,
eğer Thomas Cook krizinde Türkiye Turizm Tanıtım ve Geliştirme Ajansı ve geniş
bütçe kullanım haklarımız olmasaydı… Bakın, dört günde krizi çözdük, dört günde
çözdük. İspanya bunu başaramadı, bedeli ne oldu İspanya’ya biliyor musunuz?
Minimum yüzde 10 -yüzde 10 ile yüzde 40 arası- fiyat indirmek oldu. Bakın,
yüzde 10, binde 7,5’un 12 katı. Bakın, Thomas Cook ne ilk batan firma olacak ne
de son batan firma olacak. Eğer bu sektörde iş yapıyorsanız bunları bilmek
zorundasınız, sektörün bunlara karşı olan bağışıklığını, dayanıklılığını
artırmak zorundasınız. Bunun da yöntemi dünyada bu, başka bir yöntemi yok; biz
de bu yönteme geçtik ve tam zamanında geçtik, ilk başarılı sonucunu da Thomas
Cook kriziyle atlatmış olduk. 
Turist
sayısını ve turizm gelirlerimizi artırmak amacıyla Kültür ve Turizm Bakanlığı
olarak uzun bir aradan sonra, 2019 yılında oldukça yoğun bir tanıtım kampanyası
yürüttük. Avrupa’nın önde gelen ve en çok izlenen televizyon kanalları başta
olmak üzere ülkemizin reklam filmleri gösterilmiş, en çok okuyucu kitlesine
sahip yazılı basında ülke reklamlarımızın ve içeriklerimizin yayınlanması
sağlanarak ülkemizin kültürel, tarihî ve turistik değerleri tanıtılmıştır.
Turist sayımızı ve turizm gelirlerimizi artırmak amacıyla 2019 itibarıyla
tanıtım çeşitliliğine giderek, tanıtım yaptığımız ülke sayısını artırdık. 
Bakın,
bununla ilgili de birkaç örnek vereyim: 2018 yılında biz ne yapmışız? 9 ülkede
dijital reklam tanıtımı yapıp 250 bin tıklama almışız. 5 ülkede 16 dergide 45
adet reklam vermişiz. Bir de fuarlara katılmışız. 
Peki,
2019’da ne yapmışız? İlk defa televizyon reklamlarına başlamışız, 3 ülkede
televizyon reklamı yapıp 10.376 GRP almışız; çok ciddi bir sayıdır. Dijital
reklam sayısını 9’dan 24’e çıkarıp, 250 milyon olan tıklama sayısını 4,5
milyara çıkarmışız. 6 ülkede 44 dergide 419 dergi reklamı vermişiz, 45’ten
419’a çıkmışız. 
2020’de
ne hedefliyoruz? Televizyon reklamı verdiğimiz 3 olan ülke sayısını 18’e
çıkarmayı veya 34.500 GRP almayı hedefliyoruz. 45 ülkede -yani 24’tü, daha
önceki 9’du- dijital reklam yapıp 7 milyar tıklama almayı hedefliyoruz. 12
ülkede 90 dergide bin sayfa reklam vermeyi hedefliyoruz. Bunun yanında fuar,
PR, ağırlama, dijital, sosyal medya gibi bir çok şeyi de kullanmayı; sinema,
“outdoor” gibi -onları saymıyorum bütçeleri daha düşük olduğu için, ağırlıklı
kalemler bunlar olduğu için bunları sayıyorum- bunları da yapmaya devam
edeceğiz çeşitlilik olarak. 
Hedeflere
ulaşmak üzere, uzak destinasyonlardan gelen yolcu trafiğini artıracağız.
Türkiye’deki birbirine yakın, kültürel, arkeolojik ve gastronomi değerleriyle
ön plana çıkan şehirlerimizi gruplandırarak tanıtacağız. Bu şekilde, daha fazla
gezilecek yer alternatifi vererek süreyi uzatacağız. Özellikle deniz, kum,
güneş turizmiyle ön plana çıkan bölgelerin tarih, sanat, arkeoloji, gastronomi
ve kültürel özelliklerini şehrin yaşam tarzı hâline getirip turistin otel
dışına çıkmasını sağlayarak hem uzun süre kalmasını hem de konaklama dışı
harcamasını artıracak ortamları yaratacağız. Ürün çeşitliliğine giderek kültür,
sanat, arkeoloji, gastronomi, din, spor, doğa, sağlık, eğlence, alışveriş,
kongre, “cruise” gibi farklı ürünleri ön plana çıkaracağız. Böylece arz
çeşitliliği yaratacağız. Bu faaliyetler, sezonun uzaması ve on iki aya
yayılması açısından da çok önemli. 
Turizm
şehirlerinde kültür, sanat, uluslararası organizasyon etkinliklerini kentin bir
parçası ve yaşam tarzı hâline getireceğiz. Böylece düşük sezonda da on iki ay
boyunca turistin yıl içinde birkaç kere bu şehirleri ziyaret etmeleri için
ortam hazırlanarak gastronomi, alışveriş konaklama dışı etkinliklerden de
yüksek gelir elde edilmesi hedeflenmektedir. 
27
Eylül 2019 tarihinde lansmanını gerçekleştirdiğimiz 2023 Turizm Stratejisi’yle
Türkiye’nin yurt dışına açılan dijital kapısı olan “web” sitesiyle birlikte tüm
sosyal medya hesaplarını “Go Turkey” çatısı altında daha dinamik yeni tasarım
ve içeriklerle hayata geçirdik. “Go Turkey” portalı, destinasyonlarımıza
ilişkin ayrıntılı bilgi, aktivite ve etkinlik rehberleri, seyahat planlaması aracı
gibi daha kapsamlı etkin bir site olarak yenilenerek hizmet vermeye devam
edecektir. 
Tanıtımda
hâlen ülkemize büyük rakamlarla turist gönderen ana pazarlarımızın yanı sıra,
dünyadaki turizm büyümesinde kaynak pazar olarak öne çıkan Uzak Doğu ve Pasifik
bölgelerinde yer alan Çin, Hindistan, Güney Kore, Japonya gibi yükselen
pazarlara odaklanacağız. Orta ve Doğu Avrupa’nın gelişen ekonomileri de yeni
odak pazarlarımız içerisine alınacak. Böylece turizm kaynak çeşitliliği
sağlanarak yeni odak pazarları geliştirmeyi hedefliyoruz. 
Bunların
dışında, 2019 yılı Bakanlığımızın yurt dışında yoğun kültürel diplomasi
faaliyetlerini yürüttüğü bir yıl olmuştur. Türkiye-Rusya Karşılıklı Kültür ve
Turizm Yılı kapsamında, Rusya’da 20’den fazla kültürel faaliyet gerçekleştirilmiştir.
2019 Japonya’da Türk Kültür Yılı kapsamında başta Topkapı Sarayı Sergisi olmak
üzere, oldukça prestijli kültür ve sanat projeleri hayata geçirilmiş, bu
etkinliklerle ilgili olarak yerel basında çok sayıda haberler yayımlanmıştır.
Bakın, bu faaliyetler çok çok önemli. Biz özellikle bu sergiyi yapmadan önce
Tokyo ve Kyoto’da bilinçli olarak Japonya’daki tanıtımların tamamını durdurduk.
Bu sergiden önce Türkiye aramalarında dünyada Japonlar ilk 100’e giremiyordu;
bakın, sergi boyunca gördük ki Temmuzun 15’ine kadar Türkiye aramalarında ilk
sırada yer aldılar, yani ilk 100’e giremeyen Japonlar ilk sıradaydı; başarılı
bir “testing” oldu. Şimdi bu sergi aktivitelerini, etkinliklerini 2020, 2021’de
genişleterek devam ettireceğiz. 
Geniş
kitlelere ulaşabilmek amacıyla Instagram ve diğer sosyal ağlarda takipçi sayısı
ve etkileşim seviyesi yüksek, etkinliği onaylanmış hesap sahiplerinin ülkemizde
ağırlanmasına ağırlık verilmiş; 2019 yılında 700’den fazla basın mensubu,
sektör temsilcisi ile “influencer” ve “blogger”lar ülkemizde ağırlanmıştır.
2020’de bu amaçla 2.400 kişiyi ülkemizde ağırlamayı hedefliyoruz. 
Sayın
Başkan, değerli milletvekilleri; Dünya Turizm Örgütü’nün 2019 yılı Eylül ayı
barometresi verilerine göre Türkiye, 2018 yılında dünyanın en fazla turist
çeken 6’ncı, en fazla turizm geliri elde eden 14’üncü ülkesi olmuştur. 2019
Ocak-Ekim döneminde 46 milyon ziyaretçi sayısı aşılmış olup yıl sonunda 51
milyondan fazla ziyaretçi sayısı hedeflenmektedir. 2020 hedefimiz ise 58 milyon
ziyaretçidir. 
2019
yılı Ocak-Eylül döneminde turizm gelirleri 26,6 milyar dolarla bir önceki yılın
aynı dönemine göre yüzde 16’lık artış göstermiştir. Kişi başı gecelik gelir ise
bir önceki yıla göre yüzde 3,4’lük artışla 70 dolar olarak gerçekleşmiştir.
2019’da toplam gelir hedefimiz 34 milyar dolar, 2020’de ise 41 milyar dolar
hedeflenmektedir. 
Burada
özellikle belirtmek istediğim bir konu var. Bizde kişi başı gelir önemli ama
kişi başı gecelik gelir çok daha önemli, bizi doğruya getirecek olan rakam kişi
başı gecelik gelirdir. 2016’da en düşük seviyeyi gördüğümüz kriz sırasında, en
düşük seviyeyi gördüğümüzde kişi başı gecelik gelir 62 dolarları görmüştü, bu
sene inşallah 70 dolarlarla kapatacağız yani orada ciddi bir şekilde düzelme,
doğru bir ivmeleme başladı. 
Bakanlığımız,
bütçe ödenekleri dâhilinde sektörle iş birliği içinde yatırımlarını
sürdürmektedir. Seyahat acentelerine yönelik uçak yakıt desteği 31 aralık
2018’de sonlandırılmış olup bu amaçla 96 adet seyahat acentesine yaklaşık 873
milyon TL ödeme yapılmıştır. Ülkemizde kruvaziyer gemiyle turist getiren (A)
grubu seyahat acentelerine destek sağlanması amacıyla da 2018 yılı desteklerine
mahsuben 7 firmaya 19,5 milyon TL ödeme yapılmıştır. 2020 yılında, 2019
desteklerine mahsuben 20 milyon TL ödeme yapılacaktır. İleriye dönük kruvaziyer
rezervasyonları çok iyi gitmektedir 2020 yılı Nisan başı itibariyle hizmete
girecek olan İstanbul Galataport Limanı’mızın 2021 sezonu itibariyle de tam
kapasiteye geçeceğini öngörüyoruz. 2022 sezonuna yetiştirilmek üzere, 2020 Haziran
sonuna kadar Yenikapı’da yeni bir “cruise port” ihalesine Ulaştırma ve Altyapı
Bakanlığımızla birlikte çıkacağız. 
Alt
yapıyla ilgili önemli bir konumuz var. Sayın Cumhurbaşkanımızın büyükşehir
belediye başkanlarıyla yaptığı toplantıda vermiş olduğu talimatla, turizm
bölgelerindeki atık su altyapısı için mali yapısı yeterli olmayan belediyelerin
arıtma yatırımlarını Bakanlığımız üstlenmeye başlamıştır. İlk etapta Antalya
Belediyesiyle Serik, Belek arıtma tesisi yatırımlarının devralınması protokolü
imzalanmıştır. Kemer arıtma tesisi için fizibilite ve devir süreci
başlatılmıştır. Yine Muğla Büyükşehir Belediyesiyle Bodrum, Torba, Kızılağaç,
Yalıçiftlik, İçmeler’de atık su arıtma tesisi yatırımının, fizibilite ve devir
süreci çalışmalarına başlanmıştır. Bu projelerin 2020 yılından itibaren aşamalı
olarak tamamlanarak 2021 yılında hayata geçmesi planlanmaktadır. 
Mavi
Bayrak sayısını her yıl artırmak ve dünya turizm sektöründen hak ettiğimiz payı
alabilmek için, Bakanlığımızın finansal desteğiyle Sağlık Bakanlığımızla
beraber önemli çalışmalar yapılmaktadır. Mavi Bayrak sıralamasında 2019 yılında
toplam 500 plaj, marina ve deniz turizmi aracıyla ülkemiz dünya sıralamasında
3’üncü olmuştur. Yerel halkın makul fiyatlarla plajlardan yararlanması amacıyla
2019 yılında başlattığımız halk plajları projesi kapsamında açılmış olan Bodrum
ve Çeşme plajlarına, bu sezon da Kemer ve Bodrum’da açacağımız yeni plajları
ekleyeceğiz. Halk plajlarına girişler ücretsiz olup uygun fiyat ve yüksek
hizmet standartlarıyla halkımız ağırlanmaktadır, her yıl sayılarını artırmayı
hedefliyoruz. Bu arada şunu özellikle belirtmek istiyorum: Halk plajları
halktan çok büyük beğeni ve talep gördü, o yüzden de sayılarını artırmaya karar
verdik. 
Sayın
Başkan, değerli milletvekilleri; Türkiye UNESCO nezdinde yürüttüğü çalışmalarla
Somut Olmayan Kültürel Miras Listeleri’ne kaydettirdiği 17 kültürel değerle 178
ülke arasında ilk 5 içerisinde yer almaktadır. Geleneksel Türk okçuluğu da
görüşülerek UNESCO İnsanlığın Somut Olmayan Kültürel Mirası Temsili Listesi’ne
18’inci unsurumuz olarak kaydedilmesi beklenmektedir. 
İlk
olarak 25 Eylül 2018’de, daha sonra kapsamı genişletilerek 23 Eylül 2019
tarihinde Bakanlığımız ve Millî Eğitim Bakanlığı arasında Mesleki ve Teknik
Eğitimi Geliştirme İşbirliği Protokolü imzalanmıştır. Millî Eğitim Bakanlığına
bağlı mesleki ve teknik Anadolu liselerinde turizm alanında öğrenim gören
öğrencilerin otel ve işletmelerde nisan-ekim döneminde altı ay yoğunlaştırılmış
beceri eğitimlerini almalarını sağlıyoruz. Ayrıca, 9’uncu sınıfta yirmi saat
İngilizce dil eğitimi, 10’uncu sınıfta Rusça dil eğitimi, 11’inci sınıfta ise
bölge özelliğine göre Çince, Arapça, Almanca ve Fransızcadan birini seçip
3’üncü dil eğitimini almış olarak mezun olacaklar. Hâlihazırda protokol kapsamına
alınmış 11 meslek lisesine 2020 yılında 39 okul eklenerek sayısının 50’ye, 2023
yılına kadar ise 200’e ulaşması planlanmaktadır. 
Bakın,
burada tam bir “win-win” pozisyonu yarattık. Önce, öğrenciler açısından
yarattık; öğrenciler 3 tane dili yoğun lisan eğitimi alarak, çok iyi öğrenerek
mezun oluyorlar. Yani ilerde turizm sektöründe çalışmasa bile kariyeri için çok
önemli bir yatırımı öğrenci gerçekleştirmiş oluyor. Uygulamalı eğitimini altı
ay boyunca tesislerde aldığı için normal stajyer maaşının 2 katına kadar ek
maaş ödeniyor tesisler tarafından; bunlar protokolün bir parçası. Yani hem
okuyorlar hem 3 tane lisanı çok iyi öğreniyorlar hem de alması gerekenden 2 kat
fazla maaş alıyorlar; öğrenci için bir “win” pozisyonu.
Otellerde
en büyük sıkıntımız, biliyorsunuz ağırlıklı olarak sezonluk turizm yapıldığı
için, sezonluk personel ihtiyacı. 2023’e kadar 200 okula çıktığımız zaman
yaklaşık 200 bin öğrenci bu olanaklardan faydalanmış olacak yani 200 bin
öğrenci sezonluk olarak otellerimizde istihdam edilmiş olacak. Oteller
açısından da çok büyük bir sorunu çözdüğü için yine bir “win” pozisyonu.
Millî
Eğitim Bakanlığımız da daha önce çok yoğun talep görmeyen turizm meslek
liselerine çok yoğun talep almaya başladı. Biliyorsunuz turizm meslek
liselerinin sayıları normalde 76. Aşamalı olarak diğer meslek liselerini de
-ilk başta 200 hedefliyoruz- turizm Anadolu teknik meslek lisesine çevirerek bu
dönüşümü başlatıyoruz yani hem Millî Eğitim Bakanlığımız hem öğrencilerimiz hem
de otel sektörü, turizm sektörü açısından “win win” pozisyonu yaratıldı, sonucu
da çok çok olumlu oldu. Taleplerden bunu anlıyoruz. (AK PARTİ sıralarından
alkışlar)
Yine,
2019 yılında İstanbul ilinde İstanbul Havalimanı, Sabiha Gökçen Havalimanı,
Tarihî Yarımada, Taksim ve benzeri turizm merkezlerinde durak taksi esnafının
turizm bilincinin geliştirilmesine yönelik proje başlatıldı. Şimdi, burada beni
sevindiren nokta, talebin ve isteğin taksicilerden gelmesi. Biz bir proje
yaptık ama hepsi sıraya girmeye başladı. Bu, çok iyi bir şey. Biz de taksicilere
bu eğitimleri sık sık vermeye devam edeceğiz ama her şeyden önce, onlar istekli
olmasa biz de onlara zorla bu eğitimleri veremeyiz. O açıdan da hem turizm
açısından hem taksiciler açısından, esnaf açısından sevindirici bir haber. 
Sayın
Başkan, değerli milletvekilleri; bir diaspora ve kamu diplomasisi kurumu olan
Yurtdışı Türkler ve Akraba Topluluklar Başkanlığının yurt dışındaki Türk
vatandaşlarıyla ilgili 2019 yılında gerçekleştirdiği faaliyetlerin bir kısmı şu
şekildedir: 
Farklı
kıtalardan 5 bine yakın gencimizin ülkemize getirilerek ana vatanlarını
tanımaları sağlanmıştır. 
Türk-Alman
ortaklığıyla Hamm şehrinde, 60 bin Türk ve Alman vatandaşının ziyaret ettiği
Avrupa Spor ve Kültür Festivali (ASKFEST) düzenlenmiştir. 
Bu
yıl ülkelerine kara yoluyla gelen yaklaşık 1,5 milyon vatandaşımız, Sırbistan
ve Makedonya’da -bakın bu çok önemli- Türk polisi ve Yurtdışı Türkler
Başkanlığı yetkilileri tarafından karşılanmıştır. Yani, Türk polisi, Yurtdışı
Türkler Başkanlığının organizasyonuyla Sırbistan ve Makedonya sınır kapılarında
görev aldı. Avrupa’dan bir ülke daha şu anda talepte bulundu; inşallah birkaç
ülke daha talepte bulunacak; artık ülkeler bizi çağırmaya başladı yani, Türk
polislerinin ve Yurtdışı Türkler Başkanlığının yetkililerinin sınır kapılarında
olmasını istiyorlar. Vatandaşlarımızın her türlü ihtiyacı için kendilerine
rehberlik edildi.
4
bine yakın öğrenci Türkçe eğitimi aldı. 
200’e
yakın derneğe proje desteği verildi. 
Vatandaşlarımızın,
Türkçe kitaplara ulaşabilmeleri amacıyla 7 ülkede toplam 30 kütüphane-Anadolu
okumaevi açıldı. Yurt dışındaki çocuk ve gençlerimize 4 bin adet Türkçe öğretim
seti ile 200 bin adet çocuk dergisi dağıtıldı.
Türkiye
Mezunları Programı yürütüldü, 63 mezun programı düzenlendi. Yani, bizden mezun
oluyorlar, ayrılıyorlar ama biz onları unutmuyoruz; onlar da bizi unutmasınlar
diye Türkiye Mezunları Programı’yla ilişkiyi devam ettiriyoruz.
Türkiye
Bursları kapsamında, 2019 yılında 167 ülkeden 146.600 başvuru alınmış, 69
ülkede yapılan yerinde mülakatlar neticesinde 4.491 öğrenci burslandırılmıştır.
Bugün itibarıyla, ülkemizde 144 ülkeden yaklaşık 16 bine yakın uluslararası
öğrenci, 70 farklı şehirde, 125 üniversitemizde öğrenim görmektedir.
Sayın
Başkan, değerli milletvekilleri; dünyanın dört bir yanında dost ve kardeş
ülkelerin kalkınmalarına destek olmak; ekonomik, ticari, kültürel, teknik ve
eğitim alanlarında iş birliğini tesis etmek; Sayın Cumhurbaşkanımızın
ifadesiyle, dünyanın neresinde bir dertli varsa oraya ulaşarak yardımcı olmak
amacıyla faaliyet gösteren TİKA, 5 kıtada, yılda 2 bine yakın proje ve faaliyet
gerçekleştirmektedir. TİKA Başkanlığınca iş birliği yaptığımız ülkelerle ortak
tarihî ve kültürel mirasımız olan ecdat yadigârı eserlerin yeniden ihyası
konusunda Balkanlar, Orta Doğu ve Afrika coğrafyalarında pek çok proje
yürütülmüştür. TİKA, faaliyetlerin planlama ve uygulamasında muadil Batılı
kuruluşlardan farklı olarak şeffaflık ve samimiyet esasına dayanan, insan
odaklı, Türk tipi kalkınma yardımı anlayışıyla mazlumların yanında olmaya devam
edecektir.
Sayın
Başkan, değerli milletvekilleri; medeniyet tarihimizde çok önemli bir yere
sahip olan ve asırlar boyunca sosyal bünyemizde daima kaynaştırıcı ve
birleştirici bir rol oynayan vakıflar, Türk dünyasının sosyal, kültürel ve
ekonomik hayatında ciddi rol oynamış müesseselerdir. Bu önemli kültürel
mirasımıza sahip çıkma sorumluluğuyla 2013’ten bu yana 50 vakıf kültür
varlığının restorasyonu veya onarımı yapılmıştır. Yurt dışında Osmanlı
coğrafyası içerisinde Kırım, Bosna, Yemen ve Gürcistan olmak üzere toplam 4
ülkede bulunan vakıf kültür varlıklarının envanter çalışmaları tamamlanmıştır.
Kosova, Makedonya, Filistin ve Kuzey Kıbrıs Türk Cumhuriyeti envanterleri için
çalışmalar devam etmektedir. 
Vakıflar
Genel Müdürlüğünce 2017 yılında 291, 2018 yılında 210 ve 2019 yılında 187 adet
olmak üzere son üç yılda 688 adet eserin restorasyonu gerçekleştirilmiştir.
Vakıflar Genel Müdürlüğünce 2019 yılında 20.315 ailede toplam 78.780 kişiye
gıda yardımı yapılmış, 21 bin öğrenciye burs verilmiştir. Vakıflar Genel Müdürlüğü
tarafından öncelikle İstanbul’da Bezmiâlem Vakıf Üniversitesi ve Fatih Sultan
Mehmet Vakıf Üniversitesi kurulmuş olup Bezmiâlem Vakıf Gureba Hastanesi tıp
alanında eğitim veren üniversite bünyesinde varlığını sürdürmeye, muhtaç
vatandaşlarımıza sağlık hizmeti sunmaya devam etmektedir.
Sayın
Başkan, değerli milletvekilleri; kültürel diplomasimizin en önemli
aktörlerinden olan Yunus Emre Enstitüsü, 48 ülkede, 58 Türk kültür merkeziyle
hizmet vermektedir. Ayrıca 50 ülkede 101 üniversiteyle Türkoloji Projesi’ni
yürüten Enstitü, bu şekilde toplamda 74 ülkede 159 irtibat noktasında
hizmetlerini sürdürmektedir. Enstitünün Türkçenin bir dünya dili olarak yabancı
ülkelerde öğretilmesi hususunda yaptığı çalışmalarla bugüne kadar 150 bin
kursiyere Türkçe öğretilmiştir. Ayrıca Türkçe Öğretim Portali geliştirilmiş ve
Şubat 2017’de deneme yayınına başlamıştır. Tamamen ücretsiz olarak hizmete
sunulan sisteme Aralık 2019 itibarıyla toplamda dünyanın 193 farklı ülkesinden
301 bin kişi üye olarak Türkçe öğrenmeye başlamıştır.
Atatürk
Kültür, Dil ve Tarih Yüksek Kurumu; Türkçedeki bozulma ve yabancılaşmanın önüne
geçilmesi, hayatın tüm alanlarını kapsayan kültür ve tarih bilincinin
geliştirilmesi gibi sosyal ve beşerî bilimler alanında bilimsel araştırmalar
yapılmasını amaçlayan bir kurumdur. Yüksek Kurum, Türk dili, tarihi ve
kültürüne ilişkin destek ve katılımların artırılmasını sağlamak amacıyla 2019
yılında üniversitelere, kütüphanelere ve kamu kurumlarına yurt içinde ve yurt
dışında toplam 48 bin adet eserin, 26 bin adet süreli yayının ücretsiz
dağıtılmasını sağlamıştır, 2020 yılında da ücretsiz eser dağıtmaya devam
edecektir. 2019 yılında Yüksek Kurum bünyesinde bulunan kurumlar 38 ulusal ve
18 uluslararası olmak üzere toplam 56 kitap fuarına katılmıştır.
Millî
Kütüphanemizin kapatıldığına dair bazı spekülasyonlar var, ona özellikle
değinmek istiyorum yani bu spekülasyonları yapanlar maalesef dedikodu
yapıyorlar. Millî Kütüphanemiz mevcut, yerinde hem de yirmi dört saat hizmet
vermeye devam ediyor. Ayrıca bırakın kapatmayı, daha da büyütüyoruz. 
Kütüphaneler
Genel Müdürlüğümüz bünyesindeki eşsiz koleksiyonlar Millî Kütüphanemiz
envanterine dâhil edildi. Yatırımına devam ettiğimiz ek depolama ünitelerimizle
arşivleme kapasitelerimiz 2 katına çıkıyor. 70 kilometre olan toplam raf
uzunluğumuz 170 kilometreye yükseliyor, sergi ve tasnif imkânımız 2,5 kat
artıyor. Yer altına inşa ettiğimiz depo alanları ve otopark alanlarının üstüne
yeni okuma salonları ve sosyal donatı alanları kuruluyor. Üstelik 2020’de
bunların tamamını hizmete almayı hedefliyoruz. 
Yazma
eserler, hem bilimsel ve sanatsal değerleriyle hem de kültürel mirası geçmişten
günümüze taşıma özelliğiyle bir milletin sahip olabileceği en değerli
hazinelerdendir. Böylesi önemi haiz zenginliklerden azami derecede faydalanabilmenin
yolu, şüphesiz onları doğru tespit ve tertiple hizmete sunmaktan geçmektedir.
Süleymaniye Doğumevi, kitap restorasyonu, konservasyonu ve araştırmaları için
gerekli teçhizatla donatılarak Türkiye'nin ilk ve tek kitap şifahanesi olarak
açılmıştır. Şifahanede çalıştırılan restoratörlerle 2011’den bu yana 2019 Ekim
ayı sonuna kadar 1.200 yazma eser restore edilerek ihya edilmiştir. 2020 yılı
hedefleri doğrultusunda 500 eserin daha restore edilmesi planlanmaktadır. 
Bakanlığımız,
yazma ve nadir eserler üzerine yaptığı yayım çalışmalarıyla kültür ve bilim
dünyasında farkındalık oluşturmayı ve klasik metin yayıncılığı alanında
referans bir kurum olmayı hedeflemektedir. Yazma Eserler Başkanlığımızca
yürütülen 1001 Eser Projesi kapsamında yazma eserlerin içeriklerinin
incelenmesi ve yayınlanması sağlanmakta, her biri kendi bilimsel alanı
açısından kaynak sayılan eserler kültür ve ilim hayatımıza kazandırılmaktadır.
Bu kapsamda, bugüne kadar 140’a yakın klasik eser yayımlanarak okuyuculara
sunulmuş, e-kitap olarak da hizmete açılmıştır. Ayrıca, kütüphanelerin daha da
zenginleştirilmesi amacıyla 2019 yılında yaklaşık 2 bin eser satın alınarak
koleksiyona eklenmiştir. 
Bakanlığımızca
sinema sektörüne 2004 yılından itibaren maddi destek sağlanmakta olup bu destekler
sonucunda ülkemizde üretilen film ve izleyici sayılarında büyük bir artış
yaşanmıştır. 2004 yılında 18 olan vizyona giren yerli film sayısı 2018 yılında
180’e, 11 milyon olan yerli film izleyici sayısı 2018 yılında 44 milyona
ulaşmıştır. 2019 yılı Kasım ayı itibarıyla ülkemizde üretilen film sayısı 133,
toplam izleyici sayısıysa 53,3 milyon olarak gerçekleşmiştir. 
Gezen
Sinema Tırı Projemizle köy ve ilçelerimizdeki çocuklarımız sinemayla
buluşturulmuştur.
Sinema
sektörüne, 2019 yılında toplam 179 film, kurgu, belgesel ve senaryoya 38 milyon
lira destek sağlanmıştır. 
Ayrıca,
2019 yılı Kasım ayı itibarıyla 31’i yurt dışı, 71’i yurt içi olmak üzere sinema
alanında 102 kültürel ve sanatsal etkinlik 25,5 milyon lirayla desteklenmiştir.
Türk sinemasında devlet desteğiyle sağlanan bu gelişme ve büyümenin
sürdürülebilirliğinin ve uluslararası rekabet gücümüzün artırılması, ülkemizin
film üretim merkezlerinden biri hâline gelmesi amacıyla bu yılın başında Sayın
Cumhurbaşkanımızın çok kıymetli katkılarıyla Yeni Sinema Kanunu’muz
yasalaşmıştır. Bu kanunla reklam süreleri düzenlenmiş, sinema bileti
satışlarına ilişkin yapımcı, dağıtımcı ve sinema salonları arasında yaşanan
sorunlar giderilmiştir. Bu değişimin sektöre yansımaları çok güçlü olmuş,
yapımcılar tarafından bekletilen filmlerin vizyona girmesiyle sinema izleyici
sayısı yalnızca kasım ayında 8 milyon kişiye ulaşmıştır. Bakanlığımızca
hazırlanan Sinema Bilet Takip Sistemi’yle sektördeki şeffaflık sorunu da
çözülmüştür. 
Bu
doğrultuda ülkemizdeki film çekim lokasyonlarını tanıtmak, yabancı yapımcıların
ihtiyaç duyacağı tüm bilgilere tek yerden ulaşabilmelerini sağlamak için
“Filming in Turkey” web portali hazırlanmış ve erişime açılmıştır. Portal,
ülkemiz ile dünya sinema endüstrisi arasında bir köprü vazifesi görecektir. 
Yeni
Sinema Kanunu’yla bugüne kadar 150’den fazla ülkede büyük ilgiyle takip edilen
ve ihracatta dünyada Amerika’dan sonra 2’nci sırada yer alan dizi filmlerimizi
de destekleyeceğiz, yapılan düzenlemeyle ülkemizin ve kültürümüzün uluslararası
tanıtımına katkı sağlayacak nitelikteki dizi filmlerin üretimini teşvik
edeceğiz.
Sinemayla
ilgili olarak çok özel bir diğer çalışmamız da Sinema Müzesi Projesi’dir.
Tarihî ve kültürel dokusuyla İstanbul'un en özgün yapılarından biri olan Atlas
Pasajı’nda, prestij bir eser olarak tasarlanan Sinema Müzesi’ni 2020 yılı
içinde ülkemize ve dünya kültür, sanat hayatına kazandırmayı planlıyoruz.
İstiklal
Caddesi, Taksim, Beyoğlu; bu bölge biliyorsunuz, âdeta İstanbul’un kalbi. Biz
Atatürk Kültür Merkezi ve Sinema Müzesi’yle başlattığımız adımları yeni
projelerle daha da genişleterek bu bölgeyi kültür ve sanatla bütünleşmiş bir
yaşam alanı hâline getireceğiz. 
Fikrî
mülkiyet hakları konusu kültürel gelişimin ve ekonominin önemli bir parçası
olmuştur. Bandrol, korsanlıkla mücadele kadar ilgili sektörlere dair
istatistiki veri edinilebilmesinde de önemli bir unsurdur. 
Yıl
sonunda kitap, sinema ve müzik yapımları ile bilgisayar oyunları için satılan
bandrol sayısı 400 milyonu geçecektir. İllerde bulunan denetim komisyonları
kolluk kuvvetlerinin etkili çalışmasıyla 2019 yılının ilk on ayında
gerçekleştirdiği 707 operasyonda 1 milyon 890 bin adet korsan materyal ele
geçirmiştir. 
Bu
noktada şu hususa özelikle değinmek istiyorum: Bakanlığımıza yönelik olarak
piyasadaki bazı kitapların içeriğinden yola çıkarak neden bandrol verdiğimiz
konusunda eleştiriler dile getirilmektedir. Bakanlığımız eserlerin içeriğini
denetleme yetkisine sahip değildir. Hiçbir eser basılmadan önce içeriğine
yönelik bir inceleme ve yaptırıma tabii tutulamaz. Bu alenen sansür uygulaması
olmakta ve Türkiye’de sansür kesinlikle yapılmamaktadır. Toplumumuzun rahatsız
olduğu söz konusu eserlere yönelik kanuni bir yaptırım için vatandaşlarımızın
Bakanlığımıza değil, savcılığa başvurması gerekmektedir.
2019
yılında, müzik, sinema, kitap türlerinde yaklaşık 1,5 milyon eserin; eser
sahibi, yayıncısı, yapımcısı gibi künye bilgilerine tek noktadan erişime imkân
veren Eser Veri Tabanı on-line olarak kullanıma açılmış, mobil uygulama olarak
da hizmete sunulmuştur.
Bakanlık
olarak müzik ve sahne sanatları alanında 28 senfoni ve müzik topluluğunda 1.135
sanatçı, görsel sanatlar alanında ise 3 resim heykel müzesiyle hizmet
vermekteyiz.
Ülkemizde
Bakanlığımızca yaptırılan 84 kültür merkezi bulunmaktadır. Ayrıca yine
Bakanlığımızca yaptırılıp yerel idarelere tahsis edilen 32 kültür merkezimiz
mevcuttur. Çok önemli 2 projemiz olan İstanbul Atatürk Kültür Merkezi ile
Ankara Cumhurbaşkanlığı Senfoni Orkestrası binası ve kampüsünü de 2020 yılında
hizmete açacağız.
2018-2019
sanat sezonunda seyirci sayımızda, bir önceki sezona göre yüzde 24’lük artış
yakalanmıştır. Önümüzdeki sezon ise yüzde 35’lik bir artış hedeflemekteyiz.
Değerli
milletvekilleri, bu yıl 70’inci yılını kutladığımız Devlet Tiyatroları, her yıl
sahne ve seyirci sayısını artırarak halkımıza hizmet sunmaya devam etmektedir.
2018-2019 sezonunda 1 milyon 780 bin olan seyirci sayımızın bu sezon 2 milyonu
geçmesini hedefliyoruz. Her yıl 6’sı uluslararası, 2’si ulusal olmak üzere yurt
içinde 8 tiyatro festivali düzenlenmekteyiz. Bugüne kadar hiç tiyatro izlememiş
çocuklarımızın tiyatroya erişiminin sağlanması için yeni bir proje
başlatıyoruz. “Tiyatro Tırı” adlı bu proje kapsamında Doğu Anadolu ve Güneydoğu
Anadolu Bölgelerindeki 24 il ve 56 ilçede, 3 farklı oyunun daha önce hiç
tiyatro izlememiş çocuk ve gençlerle buluşturulmasını sağlayacağız.
Yurt
içi festivallerin yanı sıra Türk tiyatro sanatını ve edebiyatını uluslararası
düzeyde tanıtmak amacıyla repertuarımızın seçkin eserleriyle 2019 yılında
Rusya, Tayland, Kuzey Makedonya, Türkmenistan, Kazakistan gibi dünyanın pek çok
ülkesine turneler düzenlenmiş, festivallere katılım sağlanmıştır. 2020 yılında
da turnelerimiz devam edecek olup öncelikle, Hollanda, Almanya ve İran gibi
önemli ülkelerde Türk tiyatrosu başarıyla temsil edilecektir. 
Yerli
yazarları ve eserleri teşvik etmek amacıyla ilk defa oyunu sahnelenen 25 yerli
yazarımıza destek sağlanmıştır. 
2020
yılında özel tiyatroları önceliğimiz olarak kabul ediyoruz. Desteklerle ilgili
etkili bir paket çalışması yapıyoruz. Destek paketini önemli oranda
genişleteceğiz ve çeşitlendireceğiz. 2020-2023 dönemi boyunca da destekleri
yüksek oranda artırmaya devam edeceğiz.
Kültürümüzün
kaynaklık ettiği sayısız eserimizi kültürler arası sanatsal iletişim yoluyla
aktarmak Bakanlığımızın önemle üzerinde durduğu bir konudur. Bu amaçla
2018-2019 sanat sezonunda, Çin’de Türkiye Turizm Yılı kapanış etkinliği
kapsamında “Batıdan Doğuya Türk Müzik Yolculuğu” konseri, Türkiye-Tayland
Karşılıklı Kültür Yılı kapsamında Tayland Ulusal Tiyatroda “Piri Reis” balesi,
Japonya’da Türk Kültür Yılı “Hazineler ve Osmanlı İmparatorluğu’nda Lale
Geleneği Sergisi” açılış programı kapsamında Tokyo National Art Center’da
“Allegra Ensemble” konseri, Türkiye-Rusya Karşılıklı Kültür ve Turizm Yılı kapsamında
açılış etkinliği olarak “Troya” eseri uluslararası sahnelerde seyirciyle
buluşmuş, büyük ilgi ve başarıyla sahnelenmiş çalışmalarımızdan sadece
birkaçıdır.
2018-2019
sezonunda Devlet Opera ve Balesi Genel Müdürlüğümüzce gerçekleştirilen yerleşik
temsiller neticesinde 322 bin seyirciye ulaşılarak seyirci sayımızda bir önceki
yıla göre yüzde 11 artış sağlanmıştır.
Ülkemizi
kültür ve sanatla uluslararası alanda da tanıtmak için 2017-2019 yılları
arasında uluslararası festivaller kapsamında Uluslararası İstanbul, Aspendos,
Bodrum, Efes Opera ve Bale Festivalleri gerçekleştirilmiştir. Müzik ve diğer
sahne sanatlarında olduğu gibi, opera ve baleyi de yurdun dört bir yanına
yaymak için Gaziantep’te, Eskişehir’de ve Trabzon’da opera ve bale günleri
gerçekleştirdik.
Sayın
Başkan, değerli milletvekilleri; RTÜK, 2019 yılı içinde paydaşlarıyla zincir
toplantılar başlatmıştır. Medya hizmet sağlayıcı kuruluşlarla fikir
paylaşımında bulunmak, alana ilişkin görüş ve önerileri dinlemek üzere RTÜK
Medya Buluşmaları’nın ilki “Yayıncılığın Geleceği ve RTÜK” temasıyla 20 Şubat
2019’da gerçekleştirilmiştir. 
“2’nci
Medya Buluşmaları” ise dizi ve film yapımcılarıyla yapılmıştır. Toplantıda,
şubat ayında gerçekleştirilen ilk toplantıda alınan taleplerin Kültür ve Turizm
Bakanlığı ve RTÜK Başkanlığı tarafından değerlendirildiğine ve gerekli
görülenlerin karşılanması için hızlı bir çalışma sürecinin başlatıldığına vurgu
yapılmıştır.
Bu
kapsamda, yayın yasaklarına ulaşım sorununun çözüldüğü, her yayın kuruluşuna
özel bir şifre verildiği, RTÜK internet sayfası üzerinde verilen linkle artık
tüm kuruluşların yayın yasaklarının kapsamına hızlı ve rahat bir şekilde
ulaşabildiği ifade edilmiştir. Gelirlerin artması noktasında ise hem mevzuat
düzenlemesi hem de idari kararlarla bir esneklik yaratılması ve reklam
yelpazesinin genişletilmesi için çalışmaların sürdüğü belirtilmiştir. Medya
buluşmalarını geleneksel hâle getiriyoruz, düzenli olarak bunları yapmaya devam
edeceğiz. 
Değerli
milletvekilleri, Bakanlığımızın 2020 yılı için öngörülen bütçe ödenekleriyle
ilgili bilgi vererek konuşmama devam etmek istiyorum. Bağlı ve ilgili
kuruluşlarımız dâhil olmak üzere 2020 yılı bütçemiz 5 milyar 127 milyon 247 bin
lira olarak öngörülmüştür. Bu bütçemizin 3 milyar 770 milyon 83 bin lirası cari
bütçe, 1 milyar 357 milyon 164 bin lirası yatırım bütçesi olarak öngörülmüştür.
Sayın
Cumhurbaşkanımızın ortaya koyduğu “Her alanda güçlü ve lider ülke olma.”
hedefine milletimizle omuz omuza yürüyüşümüzde, Bakanlık olarak da hem kültür
hem sanat hem de kamu diplomasisi ve turizm alanında üzerimize düşen görevleri
eksiksiz yerine getireceğiz. 
Türkiye’nin
2023 vizyonuna en üst düzeyde katkı sağlamak yolunda ülkemizin kültür ve turizm
alanlarında sahip olduğu eşsiz potansiyeli en üst faydayı sunacak doğru ve ideal
projelerle gerçeğe dönüştürerek ve kamu diplomasisini bihakkın yerine getirerek
2020 yılı bütçemizi en etkin ve verimli şekilde kullanmak azmindeyiz.
Konuşmama
son vermeden önce, 2 tane itham var, benimle ilgili şahsi itham var Sayın Osman
Budak Milletvekilimizin, onları cevaplamak istiyorum. 
(Mikrofon
otomatik cihaz tarafından kapatıldı) 
KÜLTÜR
VE TURİZM BAKANI MEHMET NURİ ERSOY (Devamla) – İki dakika verirseniz.
BAŞKAN
– Buyurun Sayın Bakan. 
KÜLTÜR
VE TURİZM BAKANI MEHMET NURİ ERSOY (Devamla) – TÜRSAB seçimlerinde rakiple
görüşüp tarafsızlığımı bozduğumu itham ettiler. TÜRSAB Başkanının şahsi
şirketine denetçi gönderdiğimle itham ettiler. 
Şimdi,
ben Bakan pozisyonunda olarak benden randevu talep eden bütün turizm
paydaşlarına randevu vermekle yükümlüyüm. Ben burada iktidar-muhalefet ayrımı
yaparsam esas o zaman tarafsızlığımı bozmuş olurum. Ama TÜRSAB’da, seçimlerde
tarafsızlığımı bozduğumla ilgili iddiada kalbim ve vicdanım çok rahat. Niye
rahat Sayın Budak? TÜRSAB Başkanı, seçim konuşmasında, taraf olmadığımız için
bizzat benim şahsıma teşekkür etti; kayıtlarda mevcut, sosyal medyada da
mevcut, istiyorsanız bunun bir video kaydını size gönderirim. Yani sanırım
Sayın Budak, burada bir özrü hak ediyorum. 
İkinci
suçlamanız: TÜRSAB’a ve Başkanın şahsi şirketine denetçi göndermek. Bununla
ilgili de bir açıklama yapayım: Evet, doğrudur, TÜRSAB’a denetçi gönderdik ve
bu denetçi gönderme işini özellikle seçim bitene kadar beklettik; sırf
tarafsızlığı bozmamak, yanlış bir algı yaratmamak için. Bize çok yoğun
şikâyetler geldi. Neyle ilgili şikâyetler geldi? Biliyorsunuz, biz, TÜRSAB’a
1618 sayılı Yasa’yla lisans ve belge verme hakkı verdik -benden çok önce,
onlarca yıl önce verilmiş bir hak bu- TÜRSAB’ın, bu belgeleri verirken zorunlu
bağış aldığıyla ilgili tarafımıza çok fazla sayıda, onlarca şikâyet geldi. Biz
yine seçimler sırasında yanlış anlaşılmaması için özellikle seçimlerin
yapılmasını bekledik, seçimler bittikten sonra iddialarla ilgili denetimi içeri
soktuk ve gördük ki 5 tane, 10 tane, 20 tane, 30 tane değil, bakın yüzlerce
bağış, zorunlu bağış…
(Mikrofon
otomatik cihaz tarafından kapatıldı)
BAŞKAN
– Devam edin Sayın Bakan. 
ÇETİN OSMAN BUDAK (Antalya) – Ulusoy dönemi ibra edildi mi? 
EKREM
ÇELEBİ (Ağrı) – Dinle kardeşim, bir dinle ya! 
ÇETİN
OSMAN BUDAK (Antalya) – Ulusoy dönemi ibra edildi mi? Saffet Ulusoy dönemiyle
ilgili iddialar…
BAŞKAN
– Sayın Budak, bir saniye…
KÜLTÜR VE TURİZM BAKANI MEHMET NURİ ERSOY (Devamla) – Hatta, banka makbuzlarında yazan bir tane cümleyi
okuyayım, sektörün karşı karşıya kaldığı durumu siz daha rahat görün, sadece
bir tanesini okuyacağım: “Zehir, zıkkım olsun, belge almak için bağış yapmak
nedir!” Bunun gibi onlarca bu tarz kelime var. Bunların hepsinin size
çıktılarını göndereceğim, orijinal banka makbuzlarıyla birlikte.
Şimdi
TÜRSAB, 1618 sayılı Yasa’da değişiklik talep ediyor ve diyor ki taleplerinde,
yetkilerimi daha fazla artır, daha fazla lisans ve belge verme yetkisini bana
devret. Yahu, sen elindeki yetkiyle bunu yaparsan, ben Bakanlık olarak sana
daha fazla yetki verirsem ne yaparsın? Düşünebiliyor musunuz, ortalıkta neler
döner? Biliyorsunuz, daha önceki yönetimde de bilet yolsuzlukları, vesaire
oldu, bundan dolayı kamu zararı da oluştu; bu ikinci olay TÜRSAB’la ilgili. Hem
1618 sayılı Yasa’yı bekletme sebebimiz hem de denetim gönderme sebebimiz budur.

Şimdi,
TÜRSAB Başkanının şahsi şirketine denetçi gönderilmesi… Doğrudur, denetçi
gönderdik, bunu da yaparken bekledik 1 Aralığı, yanlış anlaşılma olmasın diye. 
(Mikrofon
otomatik cihaz tarafından kapatıldı)
MAHMUT
TANAL (İstanbul) – Sizin şirketlere de denetici gitti mi? 
BAŞKAN
– Devam edin Sayın Bakan. 
KÜLTÜR
VE TURİZM BAKANI MEHMET NURİ ERSOY (Devamla) – Tamam, anlatıyorum. 
Şimdi,
bizim müzelerimiz DÖSİMM tarafından ihale edildi. Biliyorsunuz, müzelerin
içinde mağazalar var, DÖSİMM mağazaları var. Bu mağazaların Anadolu Kültürel
Girişimcilik AŞ’ye işletmesi verilmiş. 
MAHMUT
TANAL (İstanbul) – Sizin şirketinizin onunla ortaklığı var mı?
NECİP
NASIR (İzmir) – Dinleyin ya! Cevap veriyor ona.
KÜLTÜR
VE TURİZM BAKANI MEHMET NURİ ERSOY (Devamla) – Sayın vekillerim, geçen sene
bütçe konuşmasında bana bir ithamda bulundunuz, dediniz ki: “41 liraya su
satılır mı? 20 liraya çikolata, 30 liraya tost satılır mı?” Bu ithamlarda
haklıydınız. Ben bütün bu ithamları ciddiye aldım, firmayı da çağırdım,
defalarca uyardık sözlü bir şekilde, bu yanlış, kontrattaki maddeleri yanlış
yorumluyorsunuz, fırsatçılıktır, bunu yapmayın, düzeltin diye. 
Peki,
bu firmanın sahibi kim? Şu anki TÜRSAB Başkanı Firuz Bağlıkaya. Şimdi, ben ne
yapsaydım? Halktan ve sizden de gelen eleştirileri duymazdan gelip hiçbir işlem
yapmasa mıydım? İlk etapta yüzde 20 fiyatları geri çektirdik, tekrar bir yüzde
50 fiyatların geri çektirilmesini talep ettik yıl başına kadar. Onlarla ilgili
denetimlerimiz devam edecek. (AK PARTİ sıralarından “Bravo!” sesleri, alkışlar)

(Mikrofon
otomatik cihaz tarafından kapatıldı) 
BAŞKAN
– Devam edin Sayın Bakan. 
KÜLTÜR
VE TURİZM BAKANI MEHMET NURİ ERSOY (Devamla) – Sayın Başkanım, bitiyor. 
Son
bir şey daha… Şimdi, Muğla Milletvekilimiz Mürsel Alban’ın Kissebükü’ndeki
yatırım ve Torba turizm alanıyla ilgili bir ithamı var. Bakın, Kissebükü,
Birinci Derece Doğal Sit Alanı ve Birinci Derece Arkeolojik Sit Alanı. Yani
orada herhangi bir imar izni verilemez, herhangi bir yapılaşma izni verilemez.
Ayrıca, Deniz Ticaret Odasının talebi üzerine, benim Bakanlığım döneminde
kurtarma kazıları başlattık ve kurtarma kazılarının sonuçları da çok olumlu
gidiyor. Bütçesini de ekibini de artırıyoruz, çok yoğun kazı faaliyeti
içindeyiz. Yani Kissebükü’nde iddia edildiği gibi herhangi bir otel yatırımı
yapılması mümkün değil.
MÜRSEL
ALBAN (Muğla) – Adalıyalı’da var mı, yok mu Sayın Bakan?
KÜLTÜR
VE TURİZM BAKANI MEHMET NURİ ERSOY (Devamla) – Ha, Adalıyalı dediğiniz koy ise
Kissebükü’nden yaklaşık 3,5 kilometre uzaktaki bir koydur. Adalıyalı 2005
yılında, bakın bundan on dört yıl önce Kültür ve Turizm Bakanlığı tarafından
tahsis ihalesi yapılarak -tahsis ihalesi nedir; otel yatırımı yapılması için
tahsis ihalesi yapıyor Kültür ve Turizm Bakanlığı- ihaleye çıkılmış, 10’dan
fazla firma katılmış -açık ihale- en yüksek fiyatı benim firmam verdiği için
ihale bende kalmış. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakan. 
KÜLTÜR
VE TURİZM BAKANI MEHMET NURİ ERSOY (Devamla) – Bu arazi, bakın, benim şahsi
mülküm değil; devlet tarafından binlerce verilmiş olan, kırk dokuz yıllık
Turizmi Teşvik Yasası kapsamında verilmiş tahsis arazi. Bu araziyle ilgili
bütün haklar, bu araziye tanınan hakların tamamı ben Bakan olmadan önce tanınmış.

Şimdi,
bununla ilgili Sayın Vekilim, bana defalarca Mecliste de soruldu, soru önergesi
şeklinde de verildi. Ben bunların belgelerinin hepsini gönderdim soru önergesi
veren vekillerime. Şimdi size de resmî belgelerin tamamını göndereceğim. Bakın,
ben size resmî belge gösteriyorum, kaşeli evrak. 
MÜRSEL
ALBAN (Muğla) – Bende var Sayın Bakan, bende var.
KÜLTÜR
VE TURİZM BAKANI MEHMET NURİ ERSOY (Devamla) – Torba’yla ilgili alana gelince.
Şimdi, bakın, Torba Koyu…
MÜRSEL
ALBAN (Muğla) – Sayın Bakan, 92 dönümün 25 dönümü için…
FEHMİ
ALPAY ÖZALAN (İzmir) – Dinle ya!
KÜLTÜR
VE TURİZM BAKANI MEHMET NURİ ERSOY (Devamla) – Size göndereceğim. Baş başa da
konuşuruz, sorun değil. 
Torba
turizm alanına gelince… (CHP sıralarından gürültüler)
BAŞKAN
– Bir saniye değerli arkadaşlar, bir saniye… Sayın Bakan açıklamalarda
bulunuyor, dinleyelim arkadaşlar.
Buyurun.
KÜLTÜR
VE TURİZM BAKANI MEHMET NURİ ERSOY (Devamla) – Şimdi, bakın, demin bir şeyden
bahsettik. Büyükşehir belediye başkanlarımız ile Cumhurbaşkanımızın yaptığı
toplantıda büyükşehir belediye başkanlarının bizden talepleri oldu.
(Mikrofon
otomatik cihaz tarafından kapatıldı) 
BAŞKAN
- Tamamlayın Sayın Bakan.
Buyurun.
KÜLTÜR
VE TURİZM BAKANI MEHMET NURİ ERSOY (Devamla) – Özellikle Muğla Büyükşehir
Belediye Başkanı Osman Bey bana geldi, dedi ki: “Benim arıtmalar konusunda
desteğe ihtiyacım var. Finansal olarak yeterli kaynağım yok. Bunu Turizm
Bakanlığı olarak yapar mısınız?” Cumhurbaşkanımızın da talimatıyla biz
-biliyorsunuz size geldi yasa- 2634 sayılı Yasa’da, Teşvik Kanunu’nda bir
değişiklik yaparak Turizm Bakanlığımıza bu tarz turizm alanlarında bu tarz
yatırımları yapmak için yetki aldık. Ben Osman Bey’in kendisine sordum, hocam,
en sıkıntılı yerin neresi dedim. Bana dedi ki: “Torba’da kanalizasyon dahi yok.”
Hani bırakın arıtmayı kanalizasyon bile yok. Bakın, otuz yıldır, kırk yıldır
orası turizme açık, kanalizasyon bile yok. O zaman dedim oradan başlayalım. 
MÜRSEL
ALBAN (Muğla) – Niye sadece Torba, Sayın Bakan?
KÜLTÜR
VE TURİZM BAKANI MEHMET NURİ ERSOY (Devamla) – Bakın, Torba tek başına yeterli
olmaz, Yalı ve İçmeler bölgesini de dâhil eden arıtma artı bir kanalizasyon
sistemini yapabilir misiniz? Tamam, biz onayladık. Bu kapsamda da turizm alanı
olmadığı için turizm alanına aldık. Ama yanlış anlamalara sebebiyet verilmemesi
için –bunu da lütfen sosyal medyadan görebilirsiniz- ben bizzat Bodrum Belediye
Başkanını davet ettim. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakan.
KÜLTÜR
VE TURİZM BAKANI MEHMET NURİ ERSOY (Devamla) – Belediye Başkanına dedim ki:
Arkadaş, bak, burası turizm alanı oldu ama Başkan, eğer burada imarla ilgili
bir değişiklik talebi olursa biz size yönlendireceğiz, sizin üzerinizden gelen
talepleri eğer siz uygun görürseniz biz de sizin uygun gördüğünüz talebi makul
görürsek değerlendiririz. Ha, eğer siz uygun görmezseniz, siz yönlendirmezseniz
zaten biz dikkate dahi almayacağız. Torba’yla ilgili konu budur. Ha, Torba’da
benim otelim var mıdır? Vardır. 1985 yılında, rahmetli babam otuz beş yıl önce
yapmış. Şimdi, benim, bakın, Kemer’de otelim var, Belek’te otelim var, Side’de
otelim var, Torba’nın birçok koyunda otelim var. Şimdi bu bölgeler mağdur mu
olacak benim otelim var diye. Ben bunları doğru bulmuyorum arkadaşlar. (AK
PARTİ sıralarından alkışlar, CHP sıralarından gürültüler) 
BAŞKAN
– Değerli arkadaşlar, lütfen, sessiz olalım. 
KÜLTÜR
VE TURİZM BAKANI MEHMET NURİ ERSOY (Devamla) – Sözlerime son verirken 2020 yılı
bütçemizin Bakanlığımıza ve de ülkemize hayırlı olmasını temenni ediyor,
sizlere bir kez daha şahsım ve Bakanlığım adına teşekkür ediyorum. (AK PARTİ
sıralarından “Bravo” sesleri, alkışlar)
BAŞKAN
– Değerli milletvekilleri, şimdi aleyhte söz talebini karşılayacağım. 
Aleyhte
olmak üzere söz talebi, Elâzığ Milletvekilimiz Sayın Gürsel Erol’a aittir. (CHP
sıralarından alkışlar) 
Sayın
Erol, süreniz beş dakika. 
GÜRSEL
EROL (Elâzığ) – Sayın Başkanım, sayın milletvekilleri; hepinizi sevgi ve
saygıyla selamlıyorum. 
Konuşmaları
dinleyince, Sayın Bakanım konuşmacılar ara ara size -hatta siz de konuşmanızın
bir bölümünde kendinize Turizm Bakanı dediniz- Turizm Bakanı olarak hitap
ettiler ama siz Turizm Bakanı değilsiniz, siz Kültür ve Turizm Bakanısınız.
Zaten, Kültür ve Turizm Bakanıyla ilgili temel sorun o. Şimdi, ben konuşmamı,
Bakanlığın uygulamalarından kaynaklı kısmen aleyhte, Kültür ve Turizm
Bakanlığının kurumsal kimliğini korumak adına kısmen lehte kullanacağım. 
Birincisi,
şunu ifade edeyim: Sayın Bakanın turizm sektöründen gelmesinden kaynaklı
turizmde bir başarı hikâyesi var mı? Sevgili arkadaşlar, var. Gerçekten
turizmde bir başarı hikâyesi var ama şu da bir gerçek ki, turizmde ne kadar
başarı varsa kültür politikalarında o kadar başarısızlık var. (CHP sıralarından
alkışlar) Şimdi, bunu Sayın Bakanımız aslında kendileri ifade ettiler, dediler ki:
“Ören yerleri ve müzeleri ziyaret eden yabancı turist yüzde 85, yerli turist
yüzde 15.” Bu neyi gösterir? Bu, şunu gösterir: Türkiye’de ören yerleri ve
müzelerle ilgili yabancı turizm potansiyelinin olduğunu ve bu sistemin oturmuş
olduğunu. Ama yerli turistin hâlâ kendi ören yerlerini, kendi müzelerini,
kültürünü, geleneğini öğrenmek için gitmemesi, gezmemesi, yüzde 15 aşamada
kalması demek, kültür politikalarında bir sorun var demektir. (CHP sıralarından
alkışlar) 
Sayın
Bakanım, siz olaya turizmci olarak yaklaşabilirsiniz ama aslında temel sorun
bence şu: Türkiye’de aslında, Kültür Bakanlığı ile Turizm Bakanlığının
birleştirilmesi büyük hata. Yani Kültür Bakanlığının işlevi farklıdır, Turizm
Bakanlığının işlevi farklıdır. Mesela, Kültür Bakanlığına Vakıflar Genel
Müdürlüğünün bağlanması doğrudur. Ama Turizm Bakanlığı ayrı bir bakanlık olarak
kalsaydı, Cumhurbaşkanlığına bağlanan Türk Tanıtma Fonu’nun ve bugün “İletişim
Başkanlığı” adı altında olan başkanlığın da Turizm Bakanlığına bağlanmış olması
daha doğru olurdu. 
Kültür
politikalarının yaygınlaştırılması için, cumhuriyetin ilk döneminde kurulan
Kültür Bakanlığının, kurumsal kimliğiyle korunan ve bürokratlarının liyakat
esasına göre çekirdekten yetişerek gelen kurumları var. Nedir bunlar? Güzel
Sanatlar Genel Müdürlüğü, Kültür Varlıkları ve Müzeler Genel Müdürlüğü,
Kütüphaneler ve Yayımlar Genel Müdürlüğü, Devlet Opera ve Balesi Genel
Müdürlüğü, Devlet Tiyatroları Genel Müdürlüğü; bunlar çok aktif hâle
getirilemedi. Bunlar aktif hâle getirilerek daha aktif hâlde Türkiye’nin her
tarafında etkinlikleri yaygınlaştırılmalı. 
Sayın
Bakanım, Bakanlığınızın kurumsal kimliğiyle ilgili lehte konuşacağım. Şimdi,
Bakanlığın genel, toplam bütçesi Karayolları Genel Müdürlüğünün dörtte 1’i
kadar, düşünün. Yani bir bakanlığın genel bütçesi bir genel müdürlüğün
bütçesinin dörtte 1’i kadar. Bu neyi gösteriyor? Aslında Türkiye’deki en önemli
bakanlıklardan biri Kültür ve Turizm Bakanlığı olduğu hâlde hâlâ Kültür ve
Turizm Bakanlığının önemi, ciddiyeti algılanmış değil. Bir genel müdürlük
düzeyinde bile bütçe ayrılamamış durumda ki Bakanlığın bütçesi artırılmalı. Bu
şans oyunlarından olabilir…
BEKİR
KUVVET ERİM (Aydın) – Karayolları yatırımcı.
GÜRSEL
EROL (Devamla) – Beyefendi, Karayolları Genel Müdürlüğü hizmet getiren bir
sektöre hitap eder ama Turizm Bakanlığı, hizmet sektörüyle bu ülkede
milyonlarca insana ekmek verir, iş alanı ve istihdam alanı oluşturur. (CHP
sıralarından alkışlar) Sayın Bakanın tespiti doğrudur. Aslında yatırımı hizmet
sektöründe geliştirmek anlamında hem kültür politikalarıyla hem de turizm
politikasıyla hizmet alanında daha fazla istihdam alanları oluşturabilirsiniz
ve Türkiye ekonomisinin desteklenmesindeki en büyük temel kaynaklardan birisi
de turizmin gelişmesidir, Karayolları yatırımcıdır. Ben size bir örnek
vereceğim: Kültür varlıklarının yatırımıyla ilgili Bakanlığın 2020 bütçesine
500 milyon civarında bir ödenek konulduğu söylenmektedir. Burada Elâzığ
milletvekillerimiz aramızda var mı? Ben yatırıma itiraz etmiyorum ama yalnızca
bir kıyaslama yapmak için… Elâzığ Kömürhan Köprüsü Bağlantı Tüneli ve
heyelandan kaynaklı alanın iyileştirilmesiyle ilgili Karayolları Genel
Müdürlüğünün koyduğu ödenek 550 milyon. Bakın, bir ilin köprüsü ve tünelinin
bedeli 550 milyon, bir Bakanlığın bütün Türkiye’deki kültür varlıklarıyla
ilgili koyduğu ödenek 500 milyon; işte, kıyaslama bu. Bunu anlatmaya
çalışıyorum, bunu değerlendirmeye çalışıyorum, diyorum ki: Bakanlığa bu para
yetmez, Bakanlığın bütçesini güçlendirmek lazım, ek katkılardan destek vermek
lazım. 
(Mikrofon
otomatik cihaz tarafından kapatıldı)
BAŞKAN
– Sayın Erol, devam edin.
GÜRSEL
EROL (Devamla) - Kültür varlıklarının restorasyonuyla ilgili, kültür
varlıklarının korunmasıyla ilgili, ören yerlerinin geliştirilmesiyle ilgili,
müzelerin geliştirilmesiyle ilgili yeni ödeneklere ihtiyaç var.
Sayın
Bakanım, Millî Saraylar mutlaka Kültür ve Turizm Bakanlığına bağlanmalıdır.
Define Arama Yönetmeliği mutlaka ve mutlaka değiştirilmelidir çünkü özel
şahıslara hiçbir şartta ve koşulda kendi mülkiyetleri dışında define arama
ruhsatı verilmemelidir; hele kendi mülkiyetindeki kültür varlığı taşınmaz
kültür varlığı statüsündeyse, bu aynı zamanda yalnızca kültür varlığı değil,
doğal sit alanı ve kültür sit alanıysa asla verilmemelidir. Kamu alanlarında ve
özel alanlarda define arama yetkisi yalnızca ve yalnızca Bakanlığın olmalıdır.
Bir de kazı başkanlıklarıyla ilgili yönetmeliğin değişmesi lazım Sayın Bakanım.
Bunları detaylı olarak ben size rapor hâlinde de verebilirim. Ya, bir kazı
yetmiş, seksen yıl sürer mi? Yani kazıyorsunuz, kazı alanında restorasyonu
korumaya yönelik tedbir almadığınız için iklim koşulları sizin ortaya
çıkardığınız eserleri de tahrip etmekte. Bunlarla ilgili çalışmalar yapılmalı.
İl kültür ve turizm müdürlüklerinde eskisi gibi kültür müdürleri ayrı
görevlendirilmeli, turizm il müdürleri ayrı görevlendirilmeli. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Erol.
GÜRSEL
EROL (Devamla) – Buradan size son bir çağrım ve talebim var: Bakanlık bürokrat
atamalarınızda MEMUR-SEN’in etkisini kırarak liyakat esasına göre, teknik
kadrodan yetişen ehil adamları görevlere getirmenizi talep ediyorum.
Elâzığ’la
ilgili, seçim bölgemle ilgili bir talebim var: Özellikle Harput ve Palu
bölgesinin kültür varlığıyla ilgili restorasyonlarının hayata geçirilmesi,
turizme kazandırılması, 26’ncı Dönemde milletvekilliğini yaptığım Tunceli’yle
bir gezi güzergâhı oluşturularak Tunceli’de de doğa turizminin hayata
geçirilmesi taleplerinde bulunarak 2020 bütçenizin Bakanlığınıza ve
bürokratlarınıza hayırlı olmasını diliyorum, saygılar sunuyorum. (CHP
sıralarından alkışlar)
BAŞKAN
– Buyurun Sayın Altay.
ENGİN
ALTAY (İstanbul) – Efendim 60’a göre kısa bir söz talebim var.
BAŞKAN
– Buyurun.
V.- AÇIKLAMALAR (Devam)
28.- İstanbul Milletvekili Engin Altay’ın, Balıkesir
ili merkezli İzmir ve İstanbul ilinde hissedilen deprem hakkında yürütmeden
bilgi talep ettiklerine ve yöre halkına geçmiş olsun dileğinde bulunduğuna,
Türkiye’nin olası bir depreme karşı hazırlığının bulunmadığına ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
Sizin
de bilginiz olmuştur şüphesiz, biraz önce, 23;14’te Balıkesir ilimiz merkezli,
İzmir ve İstanbul’da da hissedilen -yaklaşık 4,9 ile 4,6 bandında değişen
rakamlar telaffuz ediliyor- bir deprem yaşandı. Öncelikle yöre halkına geçmiş
olsun diyoruz. Bize gelen ilk haberlere göre bir can kaybı yok gibi görülüyor
ama bakalım, şimdi buradan yürütmeye soralım bu konudan ne kadar haberdarlar ve
konuya ne kadar hazırlıklılar, yürütmeden de bilgi istiyoruz.
Yalnız
bu vesileyle şunu söylemek lazım: Türkiye ne deprem öncesine ne de olası deprem
esnası ve sonrası noktasında sıfır hazırlıkla gidiyor. Sıfır hazırlık, sıfır
tedbir ve öncelikle güçlendirme, toplanma sahaları, eğitim, okulların önceliği
dâhil, üzülerek söylüyorum, felaket tellallığı yapmak istemem ama bu konuda
–Allah’ım esirgesin- daha büyük ölçekli bir deprem oluşması hâlinde çok acı
yaşayacağımız bir gerçek. 
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ALTAY (İstanbul) – Bitiriyorum Başkanım.
Bu
deprem vesilesiyle ve ülkenin bütçesini görüşürken yüce Genel Kurulun dikkatini
çekmek istiyorum: Hükûmetin bu konudaki eksikliğini, ihmalini, duyarsızlığını
-adına ne derseniz deyin- uyarmak, herkesten ve her şeyden önce Türkiye Büyük
Millet Meclisinin en asli işidir.
Genel
Kurulu saygıyla selamlarım. (CHP sıralarından alkışlar) 
BAŞKAN
– Ben de deprem yöresindeki tüm yurttaşlarımıza geçmiş olsun diyorum. Umuyorum
ve diliyorum ki herhangi üzücü bir olayla karşılaşmayız. 
Sayın
Bakanın da kendisine bu arada bilgi gelirse ve onu da Meclisimizle paylaşırsa
seviniriz. 
Tekrar
geçmiş olsun diyorum. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
– Değerli milletvekilleri, birinci turdaki konuşmalar tamamlanmıştır. 
Şimdi
soru-cevap işlemine geçiyoruz. 
Yirmi
dakika sürecek olan soru-cevap işlemimizin yarısını sayın milletvekillerimiz
kullanacak, yarısını Komisyon cevap vermek suretiyle kullanacaklar. 
Biz
sabahtan sisteme giren arkadaşlarımızı not aldık, onları kaydettik, o sıraya
göre takip edeceğiz ve söz vereceğiz. 
Sayın
Çepni…
MURAT
ÇEPNİ (İzmir) – Teşekkürler Başkan. 
Hasankeyf
cinayeti sürüyor. Onlarca medeniyete beşiklik etmiş insanlık tarihi elli yıllık
baraj için yok ediliyor. Hasankeyf 12 bin yerinden hançerleniyor üstelik
Hasankeyf ve eserlerinin büyük çoğunluğu henüz yerin altındayken. 
Şimdi
Bakanlığa sorularım şunlardır:
1)
Bazı eserler taşınıyor. Taşıma uygulamasında kriteriniz nedir?
2)
Binlerce mağara ve eser sizler için ne ifade ediyor?
3)
“Kültür” kelimesi sizin için ne ifade ediyor?
4’üncü
sorum şu olacaktı: “Hasankeyf için vicdan azabı çekiyor musunuz?” diye
soracaktım fakat sunumunuzdan sonra bunu sormaktan vazgeçtim. 
BAŞKAN
– Sayın Aydın…
ERKAN
AYDIN (Bursa) – Teşekkür ederim Sayın Başkan. 
Sorum
Meclis Başkanına: Son günlerde yeniden gündeme gelen, yaşayan tüm
cumhurbaşkanlarının, başbakanların mal varlığının araştırılması için Meclis
komisyonu kurulması konusu var. Biliyorsunuz Sayın Cumhurbaşkanının mal varlığı
Amerikan Temsilciler Meclisinde de gündemde. Aslında Amerikan Temsilciler
Meclisinin değil, Türkiye Büyük Millet Meclisinin konusu olmalı. Erdoğan ve
ailesinin bu töhmetten kurtulması için bir komisyon kurulması çalışmanız olacak
mı? Bu konuda bir siyasal sorumluluk üstlenecek misiniz? 
Diğer
sorum gene Meclis Başkanına: 9 Aralıkta yani dün odalara dağıtılan bir yazı
var, Ana Bina’nın çevresine ve koridorlara kamera sistemleri yerleştiriyorsunuz.
Bu ihtiyaç nereden hasıl oldu? Daha önceki kamera sistemi neden yetersiz kaldı?
Hangi şartlar oluştu da her tarafı gözetleyeceksiniz?
Diğer
sorum Kültür Bakanına: Sayın Bakan, sorum özel tiyatrolara ilişkin. 2019-2020
tiyatro sezonunda özel tiyatrolar ne kadar… 
(Mikrofon
otomatik cihaz tarafından kapatıldı)
BAŞKAN
– Sayın Gürer… 
ÖMER
FETHİ GÜRER (Niğde) – 10 bin yıllık bilinen tarihiyle Kapadokya ve Tabal
Krallığı’na başkentlik etmiş Niğde ilinin tarihî ve kültür değerlerine gereken
önem verilmemektedir, turizmden pay alması sağlanmamıştır. 
Sayın
Bakan, Bütçe Komisyonundaki sorularımıza üstünkörü yanıtlar göndermişsiniz.
“Tarihî alanlarda bilimsel çalışma yapılacak mı?” diye sorduk, bu yerlerin sit
kapsamında olduğunu ifade ediyorsunuz. Biz de onu biliyoruz. Niğde’de yeterli
bilimsel araştırma yapmıyorsunuz, korumuyorsunuz, onarmıyorsunuz,
tanıtmıyorsunuz. Mevcutta olan Tyana Antik Kenti, Bahçeli Köşk, Altunhisar
Kınık, Ulukışla Porsuk, Çiftlik Tepecik bilimsel kazıları yıl boyuna yayılacak
mıdır? Niğde merkez Kale Çevre Projesi, Bor Orta Mahalle, Ulukışla Öküz Mehmet
Paşa Kervansarayı’nın turizm amaçlı değer bulması sağlanacak mıdır? Niğde
merkez, Bor, Altunhisar, Çamardı, Çiftlik ve Ulukışla’nın tarihî, doğal
güzelliklerinin korunması, tanıtılması için ne yapılmaktadır?
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan. 
Öncelikle,
görüşmekte olduğumuz 2020 Yılı Merkezi Yönetim Bütçe Kanun Teklifi’nin
ülkemize, milletimize, kurumlarımıza hayırlı uğurlu olmasını diliyorum. 
Sorum
Kültür ve Turizm Bakanımıza olacaktır. Sayın Bakanım, seçim bölgem Mersin
kültür, tarih ve turizm değerleri bakımından çok büyük bir zenginliğe sahiptir.
Bu zengin kültür mirasının korunması kapsamında yapılacak işlemlerin
hızlandırılması için Mersin’e kültür varlıkları koruma kurulu kurulması
çalışmalarını başlatmayı düşünüyor musunuz?
Teşekkür
ederim. 
BAŞKAN
– Sayın Durmuşoğlu… 
MÜCAHİT
DURMUŞOĞLU (Osmaniye) – Teşekkürler Sayın Başkan. 
Öncelikle,
2020 Yılı Merkezi Yönetim Bütçe Kanun Teklifi’nin ülkemize, milletimize
hayırlar getirmesini diliyorum. 
Sorum
Sayın Kültür ve Turizm Bakanımıza olacaktır. Ülkelerin tanıtımında ve
turizminde o ülkede çekilen yabancı filmlerin çok önemli olduğu bilinmektedir.
Bu anlamda, baştan başa doğal plato özelliği olan ve teknik altyapı olarak her
türlü imkâna sahip ülkemizde film turizminin geliştirilmesi için yürüttüğünüz
çalışmalar bulunmakta mıdır? 
Ayrıca
bugün Dünya İnsan Hakları Günü. Her yıl, İnsan Hakları Evrensel Beyannamesi’nin
Birleşmiş Milletler Genel Kurulu tarafından 1948 yılında kabul edildiği gün
olan 10 Aralıkta kutlanmaktadır. 71’inci yılını kutladığımız bu günde
insanların hak ve özgürlüğünü teminat altına alan bu beyannameye ilk imza atan
ülkelerden biri olmanın gururunu yaşamaktayız. Tarih boyunca bu coğrafyayı
rengi, dili, dini ne olursa olsun bütün insanların huzur ve barış içinde
yaşadığı esenlik yurdu hâline getiren aziz milletimiz bugün de 82 milyonu
kucaklayan yönetim ve adalet anlayışımızın en büyük ilham kaynağı olmuştur. 
(Mikrofon
otomatik cihaz tarafından kapatıldı) 
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
1)
Sayın Bakanım, biraz önceki konuşmanızda dediniz ki: “Biz belediyelerin atık su
arıtma tesislerini yapıyoruz.” Düzce atık su arıtma tesisi ve çöp arıtma
tesisini yapacak mısınız? Yapmayacaksanız neden yapmıyorsunuz?
2)
Anayasa’mızın 63’üncü maddesi tarih, kültür, tabiat varlıklarının korunmasını
düzenlemektedir. Bu maddenin gereklerini yerine getiriyor musunuz?
Sürdürülebilir bir turizm ve kültür projeniz var mı?
3)
Düzce ilimize bu turizm bütçesinden, Bakanlık bütçesinden ne kadar pay
ayrılmaktadır?
4)
Şanlıurfa ilimize turizm bütçesinden ne kadar pay ayrılmaktadır?
5)
Müze ve ören yerlerine ziyaret girişi için ücret alınmakta. Bu, hangi şirkete
verilmiştir? Bu şirketlerin sizin sahip olduğunuz şirketlerle bir bağı var
mıdır, ortaklığı var mıdır? 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Varsa ne zamandan beri vardır? Yoksa da özür dilerim
arkadaş, böyle el kaldırmanıza gerek yok.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Kültür
idrakin hayata yansımasıdır ama çok zamandır biz Batı’nın tasarlayıp da yaptığı
düşünceyi kavramayı hayatı kavramak olarak anlıyoruz. Çünkü bize böyle
anlatıldı, gerisi çağ dışılık ve gericilik olarak lanse edilip yok sayıldı.
Eskiden köylere çerçi denilen bir kısım küçük gereçleri takas usulü pazarlayan
kişiler gelirdi. Bu kişiler bazı kere de halkın elinde bulunan antika
değerindeki eşyaları kendi naylondan mamul malzemeleriyle takas ederlerdi.
Aynen böyle uzun yıllar bize ait nice paha biçilmez kültür değerlerimizi
çağdaşlık boyasıyla boyanmış naylon değerlerle takas ettik; onlar kazanırken
biz kaybettik. 
BAŞKAN
– Sayın Şimşek…
BAKİ
ŞİMŞEK (Mersin) – Sayın Bakanım, üç dönemdir Mersin Milletvekili ve Turizm
Komisyonu üyesi olarak görev yapmaktayım. Her yıl Mersin’in turizmle ilgili
problemlerini defalarca aktarmamıza rağmen Mersin’deki turizm projelerinin
maalesef hiçbiri hayata geçirilemedi. Bu dönem sizden başta Gülek Karboğazı
Kayak Merkezi olmak üzere… Çünkü hem 2 milyon nüfuslu Adana’ya hem de 2 milyon
nüfuslu Mersin’e hitap edecek olan, tam Mersin’in sınırında bir proje, bu
projenin hayata geçirilmesi için ivedi olarak bir ödenek ayırmanızı… Yine,
Tarsus Kazanlı Turizm Bölgesi yıllardır konuşuluyor ama maalesef istenilen bir
sonuca varılamadı. 
Ayrıca,
Mersin’de 8 tane turizm alanı ilan edilen yer var, Silifke Narlıkuyu, Silifke
Taşucu, Gülnar Ortaburun, Anamur Melleç ve Silifke Ovacık gibi turizm
bölgelerinin en az 1 tanesinde örnek bir proje yapmanızı… 
Yani
Mersin, Antalya’nın ve Ege’deki diğer illerimizin maalesef turizmde gerisinde
kaldı, 350 kilometrelik sahil şeridi olan bu kentin Kleopatra’sı, sembolü
Danyal Aleyhisselam’ı, Ashab-ı Kehf’i…
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) - Desteğinizi bekliyor, saygılar sunuyorum. 
BAŞKAN
– Sayın Kenanoğlu…
ALİ
KENANOĞLU (İstanbul) – Sayın Bakan, Hacı Bektaş Dergâhı Alevilerin inanç ve
ibadet merkezlerinden biridir. Size göre müzedir ama bize göre hâlâ inanç,
ibadet merkezi özelliğini korumakta ve bu amaçla her yıl yüz binlerce insan
ziyaret etmektedir. 2019’da on bir ayda 584 bin kişi ziyaret etmiştir. Burada
kimi sorunlar bulunmaktadır. 
1)
Dergâhın içi bakımsızdır, dökülmeler vardır. 
2)
Daha önce uygulanan koku giderici ve ayaklara takılan galoş ödenek yetersizliği
nedeniyle temin edilememektedir. 
3)
Dergâhtaki envanterlerde bulunan ve Dergâha ait olan kimi malzemeler “tadilat”
“tamirat” diye götürülmüş ama geri getirilmemiştir. Bunlar, örneğin sancak,
müzik aletleri, Bektaşi dervişlerine ait giyim eşyaları, kimi kayıt ve
resimlerdir. Bunların bir kısmı sekiz yıldır geri getirilmiyor. Bunlara ne
oldu? Bunlar ne zaman geri getirilecek? Hacıbektaşlılar ve tüm Alevi kamuoyu
sizden bunun cevabını bekliyor. 
Teşekkür
ederim. 
BAŞKAN
– Sayın Keven…
ALİ
KEVEN (Yozgat) – Sayın Bakan, bildiğiniz üzere tarihî Sarıkaya Roma Hamamı
UNESCO tarafından Dünya Mirası Listesi’ne alınmış, bir örneği de İngiltere’de
olan, tarihi yüzyıllara dayalı bir mirastır. 2009’da başlayan kazılar nedeni
bilinmeyen bir sebeple durdurulmuştur. Kazılar için de 50 adet iş yeri
kamulaştırılarak yıkılmıştır. Şimdi soruyorum Sayın Bakana: Kazılar neden
durdurulmuştur? Kazılar duracaktı da 50 adet iş yerini neden yıktınız? 50 adet
iş yerini yıkarken hemen aynı yerde mülkiyeti özel idareye ait olan,
işletmesini AKP ilçe başkanının yaptığı yer niye yıkılmıyor, yıkılamıyor?
Sarıkaya Roma Hamamı’yla ilgili projeniz nedir? Sarıkaya’yı bir turizm merkezi
hâline getirecek misiniz?
Saygılarımla.

BAŞKAN
– Sayın Gergerlioğlu? Yok.
Son
olarak, Sayın Arık…
ÇETİN
ARIK (Kayseri) – Sayın Başkan, Sayın Bakan; yaklaşık on yıl önce Ertuğrul Günay
Kayseri’ye devlet tiyatrosu sözü vermişti. Ancak gelin görün ki ortada ne Ertuğrul
Günay var ne de Kayseri’de devlet tiyatrosu var. Devlet tiyatrosu yüksek hızlı
tren gibi, havalimanının genişletilmesi gibi yalan mı oldu? Kayseri halkı adına
Sayın Kültür ve Turizm Bakanına soruyorum: On yıl önce verdiğiniz sözü yerine
getirecek misiniz? Kayseri’ye devlet tiyatrosu ne zaman gelecek?
Teşekkür
ediyorum. 
BAŞKAN
– Şimdi, sorulan sorulara cevap vermek üzere sözü size bırakıyorum Sayın Bakan,
buyurun. 
KÜLTÜR
VE TURİZM BAKANI MEHMET NURİ ERSOY – Önce, Sayın Engin Altay, Balıkesir
depremiyle ilgili bir soru sordunuz. Sayın Valiyle görüştük, şu an için
herhangi bir can ve mal kaybı yok. Yalnız, köylere de ulaşmaya çalışıyorlar tek
tek ama şu an için beklentileri de yok. Önce bu merakı gidermiş olalım. 
Ankara
Milletvekili Şenol Sunat’ın bir sorusu var: “Sanat kurumlarında sözleşmeli
olarak çalışan personelin mağduriyetleri giderilecek mi?” Ben Komisyonda da
bundan bahsetmiştim, biliyorsunuz. Bu yirmi küsur yıllık bir konu yani şu
dönemin konusu değil, uzun zamandır gelen bir konu ve ben Bakan olduktan sonra
ilk önce bu konuya ağırlık verdim. İlgili kararname Sayın Cumhurbaşkanımız
tarafından yayınlandı. İlgili yönetmelik de yayınlandı ama biz sözleşmeleri
yapmadan önce şöyle bir sıkıntı çıktı: Sadece bize bağlı kurumları değil, diğer
başka bakanlıklara bağlı kurumları da etkilediği anlaşıldığı için, genel bir
düzenleme gerektiği ortak fikrine varıldığı için bu düzenleme hazırlandı. Çok
yakın yani çok çok yakın, birkaç gün içinde, birkaç hafta içinde bu düzenleme
de yapılacak. Şöyle, daha net ifade edecek olursam: Ocak 2020 itibarıyla bizim
Bakanlıktaki ilgili kurum maaş bütçelerinde bu sözleşmeler yapılacakmış
şeklinde planlandı, bütçeye de o şekilde konuldu. Yani artık bu işin sonuna
gelindi, sonuçlanacak.
Yine,
Antalya Milletvekili Sayın Kemal Bülbül “Müze ve ören yerleri viraneye
dönmüştür.” diye söylemişler. Bakın, 2019 yılında müze ve ören yerlerimizin
işletilmesi ve bakımı için 280 milyon bir ödenek ayrıldı. Bu olmasına rağmen,
biz yarattığımız ek kaynak ile bu rakamı 500 milyon liraya çıkardık. Ve sezon
öncesi teşhir yerlerinden tuvaletlere kadar elden geçirip yoğun bir onarım ve
bakım gerçekleştirdik. Yine, bu yıl devreye aldığımız memnuniyet ölçüm amaçlı
“Turkish Museums” “web” platformu ile yapılan puanlama ve değerlendirme
sayfasında tavsiye oranının yüzde 93’e kadar çıktığını gördük ama yine de
gözden kaçan bir eksiklik varsa lütfen bana iletin, hızlı bir şekilde -veya bu
platforma da yazabilirsiniz- müdahil oluruz. 
Yine,
Ankara Milletvekili Şenol Sunat “Özel tiyatrolara verilen destek yetersiz. 6
milyon 102 bin lirayı yardım yapılan tiyatro sayısına bölersek 20 bin lira gibi
bir rakam çıkıyor. Bazı tiyatrolara daha fazla yardım yapılırken bazılarına
daha az destek veriliyor.” dedi. Bakın, ben konuşmamda da belirttim. Biz
özellikle 2020 yılından itibaren özel tiyatroları önceliğimiz olarak kabul
ediyoruz. Etkili bir destek paketi hazırlıyoruz, önemli oranda genişleteceğiz
ve teşvikleri çeşitlendireceğiz. Ayrıca 2020-2023 döneminde de destekleri
yüksek oranda artırmaya devam edeceğiz. Yani artık yüzdesel oranlarla değil,
misli oranlarda bu desteği aşamalığı bir şekilde -2023 dâhil- artırarak devam
edeceğiz. 
İstanbul
Milletvekili Abdul Ahat Andican’ın cumhuriyetimiz değerlerine ve Atatürk’e
ilişkin yorumları vardı “Bunlar daha fazla ön plana çıkarılmıyor.” diye. Ben
ilgili kurumlardan istedim Sayın Andican. Burada sıkıştırılmış 4 sayfa var,
ilgili kurumların Atatürk ve cumhuriyetimize yönelik yaptığı faaliyetlerle
ilgili. Bunları sayarsam zaten on dakikam dolar. Ben bunları detaylı bir şeklide
yarın size gönderiyorum metin olarak. Çok geniş bir bütçemiz de var, çok geniş
çalışmalarımız da var. 
Yine,
Ankara Milletvekili Murat Emir’in, şehit ve gaziler adına kurulan ve 15 Temmuz
sonrasında toplanan bağışların aktarılması gereken vakfın ne olduğuyla ilgili
sorusu. 696 sayılı Kanun Hükmünde Kararname’yle kurulmuş olan vakıf, 10 milyon
lira kuruluş mal varlığıyla kuruldu. Vakfın Mütevelli Heyeti Başkanı Aile,
Çalışma ve Sosyal Hizmetler Bakanı. Henüz mütevelli heyet toplantısı
yapılamadığından yönetim kurulu oluşturulamadı. Adresle ilgili bir şeyiniz var,
orada küçük bir hata olmuş. Adresle ilgili olarak “16” olan bina numarası
sehven “6” olarak kayıtlara girmiş. Bina, Aile, Çalışma ve Sosyal Hizmetler
Bakanlığının Ankara İl Müdürlüğü ek binası. Vakıf senedi istenildiği takdirde
gerek ilgili Bakanlıktan gerekse Vakıflar Genel Müdürlüğünden temin edilebilir.
İstanbul
Milletvekilimiz Saliha Sera Kadıgil Sütlü’nün “Telif hakları, 5846 sayılı Fikir
ve Sanat Eserleri Kanunu’nda değişiklik çalışmaları hangi aşamadadır?” sorusu.
5846 sayılı Fikir ve Sanat Eserleri Kanunu esasen uluslararası düzenlemelerle
büyük oranda uyumludur ve ihlallere karşı caydırıcı yaptırımlar öngörmektedir.
Bununla birlikte, ülkemizde daha etkin bir telif hakları sistemi oluşturulmasını
teminen 5846 sayılı Kanun’da değişiklik yapılması amacıyla Bakanlığımız
bünyesinde çalışmalar sürdürülmektedir. Benim de bizzat katıldığım
toplantılarda, kanunun yararlanıcısı olan meslek birlikleri ve sektörün
talepleri not edilmekte, aralarında azami düzeyde mutabakat sağlanması telkin
edilmektedir. Yani hiçbir mutabakat sağlanamıyor ama bir noktaya da gelmeye
başladılar. İlkeler düzeyinde belli bir aşamaya gelinmiş olup kanunun yazım
süreciyle ilgili teknik çalışmalar devam ediyor. Onu çok yakın bir tarihte, en
azından uzlaşılmış olanlarla, uzlaşılmamış olanlarda da orta yolu bularak
kanunu Meclise göndereceğiz.
Antalya
Milletvekili Sayın Çetin Osman Budak’ın “Bakanlığımızın 2019-2020 yılı bütçesi
azalmıştır.”la ilgili sorusu. Şimdi, kâğıt üstünde azalmış gibi görünse de
aslında realitede azalmış değil. Niye değil? Bizim 2019 bütçemizde 873 milyon
lira “yakıt destek” diye bir pay var, bu rutin bir pay değil, 2016-2017
yılındaki -krizin etkisiyle- krizin telafisi amacıyla seyahat acentelerine
kullandırılmış bir seferlik bir paket. Tabii, 2018 itibarıyla bu pakete ihtiyaç
kalmadığı için, 2019’dan sonra, 2018’in ödemeleri de 2019’da yapıldığı için
2020 bütçesinden çıkarıldı. Yani siz bu yakıt paketi olmadan karşılaştırırsanız
aslında bizim bütçemiz yüzde 50 arttı, azalmadı hani bütçemiz yüzde 50 olarak
arttı. Ayrıca, bizim bütçe dışında döner sermaye gelirlerimiz de var, döner
sermaye gelirlerimizden de çok ciddi bir gelir elde ediyoruz, birçok
harcamamızda da bu döner sermaye gelirlerini kullanıyoruz. 
RTÜK
Başkanının maaşı konusu var. RTÜK Başkanı Ebubekir Şahin bugün itibarıyla
sadece RTÜK Üst Kurul Üyesi olarak aylık 13.200 lira maaş almaktadır;
yönetiminden ayrılana kadar ise TÜRKSAT Yönetim Kurulu Üyesi olduğu dönemde
iddia edildiği gibi 70 bin lira değil, aylık 7 bin lira huzur hakkı almıştır;
Basın İlan Kurumu Genel Kurulu üyeliğinden herhangi bir maaş almamaktadır. 
TOBB
İkiz Kulelerinden 2 kat kiralanması konusu var. RTÜK, TOBB ikiz binalarında
kiralanan 2 kat için aylık kira bedeli, her şey dâhil olmak üzere, yüzde 40
indirimle, KDV dâhil toplam 54 bin lira ödemektedir. Piyasa şartlarına göre de
oldukça makul bir fiyatla kiralama yapılmıştır. İncelerseniz, kıyaslarsanız siz
de bunun makul olduğunu göreceksiniz. 6’ncı katta sadece RTÜK Başkanının bulunduğuna
dair bir açıklama yapılmış. RTÜK Ana Hizmet Binası’nın 6’ncı katında,
Milletvekili Ali Öztunç’un Kurul Üyesi olduğu dönemde olduğu gibi, RTÜK
Başkanı, RTÜK Başkan Vekili, RTÜK Başkan Yardımcıları, Basın ve Halkla
İlişkiler Müşavirliği, Özel Kalem Büro Müdürlüğü, Üst Kurul Büro Müdürlüğü,
Sayıştay denetçileri odaları bulunmaktadır. İddia edildiği gibi, 6’ncı katın
RTÜK Başkanına tahsis edildiği iddiası gerçeklikle bağdaşmamaktadır. 
ÖMER
FETHİ GÜRER (Niğde) – Bizim sorulara cevap verin Sayın Bakan. Siz faaliyet
raporu okudunuz orada, orada cevap verecektiniz onlara. 
KÜLTÜR
VE TURİZM BAKANI MEHMET NURİ ERSOY - Gürsel Erol Vekilim diyor ki: “Müzelerin
ziyaretçi sayısının yüzde 15’i Türk, yüzde 85’i yabancı.” Orada bir yanlış
anlama oldu Sayın Vekilim herhâlde. 
MAHMUT
TANAL (İstanbul) – Sayın Başkan, sözlü sorulara cevap vermedi ki. 
KÜLTÜR
VE TURİZM BAKANI MEHMET NURİ ERSOY - Gelirlerinin yüzde 85’i yabancı, yüzde
15’i yerli. Yani ziyaretçi sayısı diye bakacak olursanız yabancı oranı yüzde
65, yerli ziyaretçi oranı yüzde 35.
“Kültür
ve Turizm Bakanlığı ayrılmalıdır.” diye bir tezleri daha var. Benim şahsi
fikrim “kültür” ve “turizm” beraber götürülmesi gereken, birbirini destekleyen
iki önemli unsur. “Turizm” demek, zaten sizin sanatınız, arkeolojik
değerleriniz, kültürünüz ve buradaki değerleriniz. Yaşam tarzınızla birlikte
rakip ülkelerden ayrışabiliyorsunuz. Siz ne kadar kültürünüzü, sanatınızı
desteklerseniz turizmdeki geliriniz de o kadar artıyor. Biz aynı mantıkla şu
anda turizmden elde ettiğimiz Bakanlık gelirlerimizin birçoğunu zaten kültüre
kaydırıyoruz yani sizin bütçede gördüğünüzün dışında döner sermaye gelirinden
elde ettiğimiz turizm gelirlerinin büyük bir kısmını biz kültür
faaliyetlerimizi desteklemek amacıyla kullanıyoruz. 
“Define
aramalarıyla ilgili izin ve yönetmelikler değişsin.” talebi var. Zaten bununla
ilgili bir açıklama yapmıştık. Bu değişikliği de yapıyoruz ve inşallah bir ay
içinde, iki ay içinde bunu da yapacağız. 
Şimdi,
kazı yönetmeliğinde bir değişiklik yapılsın.
(Mikrofon
otomatik cihaz tarafından kapatıldı) 
BAŞKAN
– Sayın Bakan, devam edin.
KÜLTÜR
VE TURİZM BAKANI MEHMET NURİ ERSOY – Kazıların yeteri kadar sürdürülmediği
iddia ediliyor. Şimdi, bakın, ben özellikle göreve geldikten sonra bu sıkıntıyı
gördüm, konuşmamda da belirttim, kırk beş ila altmış gün kazılıyordu. Kazı
başkanlıkları... Bunlarla ilgili kaynak sıkıntısı iddia ediliyordu. İlk iş
olarak bu kaynak sıkıntısını çözdüm ve on iki aylık kazı programını başlattım.
Yani ne demek on iki aylık kazı programı? Kazı başkanlıkları bize başvuruyor,
bu başvurularında yapacakları harcamalar ve istihdam edecekleri personel
sayılarını bize onaylatıyorlar ve minimumda bir personel sayısı istiyoruz,
bakın maksimumda değil, minimumda bir personel sayısı istiyoruz. Bu gerekleri
yerine getirdikleri zaman on iki ay boyunca kazı destek programına dâhil
oluyorlar. Geçen sene, 2019 yani içinde bulunduğumuz yıl 20 tane kazı
başkanlığıyla başlandı, önümüzdeki sene bu rakam 62’ye çıkıyor, ondan sonraki
sene bu rakam 121’e çıkarak tamamlanacak yani kazı başkanlıklarının tamamını on
iki aylık programa alacağız. Burada esas bizim karşılaştığımız sıkıntı ne
biliyor musunuz? Sorunun bizde olmadığı, sorun aslında kazı başkanlıklarında.
Maalesef biz onları on iki aylık programa çağırdığımız zaman bazılarının
isteksiz olduğunu gördük.
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Ona göre düzenleme yapın. 
BAŞKAN
– Sayın Bakan, birkaç soru daha devam edin lütfen.
KÜLTÜR
VE TURİZM BAKANI MEHMET NURİ ERSOY – Hatta birkaç kazı başkanını da görevden
aldık, almaya da devam edeceğiz. Bununla da sınırlı kalmayacağız -yerli kazı
başkanlıkları- onu da konuşmamda belirttim. Sırada 32 tane yabancı kazı
başkanlığı var; aynı sorun onlarda da var, altmış ile doksan gün arasında kazıyorlar.
Onlara da aynı teklifi götüreceğiz yani “Eğer kaynağınız yoksa ve bunu on iki
aya yayamıyorsanız lütfen bizim yerli kazı başkanlıklarımıza devredin.”
diyeceğiz, devralmaya da başlayacağız; yani, 3’üncü aşamada yapacağımız konu
budur.
ÖMER
FETHİ GÜRER (Niğde) – Tyana Antik Kenti’ni de al onların arasına. 
KÜLTÜR
VE TURİZM BAKANI MEHMET NURİ ERSOY – “Arıtma yatırımlarıyla ilgili Düzce’ye
yatırım yapılacak mı?” Bakın, arıtma yatırımlarında öncelik olarak turizm alanı
olması gerekiyor, torbaya da o yüzden “turizm alanı”nı ilave etmiştik.
MAHMUT
TANAL (İstanbul) – Düzce turizm kenti zaten. 
KÜLTÜR
VE TURİZM BAKANI MEHMET NURİ ERSOY – Ve öncelikli olarak kıyı bandında olması
ve yoğunluk önceliği olması gerekiyor. Kaynaklar yettiği sürece biz arıtma
tesislerini devralmaya devam edeceğiz ama dedim ya, biz 2634 sayılı… 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Bakan.
MAHMUT
TANAL (İstanbul) – Düzce turizm alanı Sayın Bakan, Düzce turizm alanı. 
ÇETİN
ARIK (Kayseri) - Kayseri’ye geliyor mu devlet tiyatrosu? 
MAHMUT
TANAL (İstanbul) - Ben anlamadım yani Düzce turizm alanı değilse neresi turizm
alanı? 
ÖMER
FETHİ GÜRER (Niğde) – Yazılı sorularıma titiz cevap versinler Sayın Bakan. 
KÜLTÜR
VE TURİZM BAKANI MEHMET NURİ ERSOY – Bir de, Sayın Mahmut Bey, müze gişeleriyle
ilgili bir soru sormuşsunuz: “Müze ve ören yerlerindeki bilet işletme firması
veya mağaza işletme firmasıyla herhangi bir ortaklığınız var mı?” Bakın, bu iki
işletmenin de ihaleleri ben Bakan olmadan çok önce yapılmış ve işletmeler bu
firmalara verilmiş. Benim bu iki firmayla da uzaktan yakından hiçbir ortaklığım
veya bir ilişkim ne organik ne direkt ne endirekt yoktur; sorunuzu cevaplamış
olayım. 
MAHMUT
TANAL (İstanbul) - Düzce’ye ne kadar turizm payı ayırıyorsunuz Bakanım? 
KÜLTÜR
VE TURİZM BAKANI MEHMET NURİ ERSOY – Şimdi, bakın, biz “şu ile şu kadar pay, bu
ile bu kadar pay” diye ayırmıyoruz, zaten bu doğru bir yöntem değil. Biz şimdi
ne yapacağız Turizm Geliştirme Ajansıyla birlikte? 4’lü, 5’li gruplar hâline
getireceğiz, her ilin turizm potansiyelini belirleyeceğiz. Yani, şu kadar para
ayırdım, çarçur ettim; bir esprisi yok. Biz, önce Turizm Geliştirme Ajansında
nasıl… Pazarlanacak yer var yani bize yolcu gönderen ülkeler, pazarladığınız
ürünler var yani bizdeki bölgeler. Bizdeki bölgeleri belli masaların altında
topluyoruz; aynı şekilde, ürün çeşitliliğine göre de topluyoruz. Ve sadece
Düzce diye yapmıyoruz, çevresindeki 4-5 tane ille eşleştiriyoruz. Eğer böyle
yapmazsak zaten hem sizin tanıtma maliyetiniz çok yükseğe çıkar hem de cazip
olmazsınız çünkü tek başınıza turist çekecek potansiyeliniz olmadığı için size
yakın turizm bölgelerini işletmemiz lazım. Burada toplanan payla da eşit bir
oranda hepsinin tanıtımına ağırlık vereceğiz. Ha, burada zaten bir eşitlik olsun
diye, dikkat ettiyseniz, Turizm Geliştirme Ajansında üyeleri seçerken
bölgelerden seçtik. Yani ne dedik? 7 tane coğrafi bölgenin her birinden
temsilci seçimle gelsin, kendi bölgesinin hakkını da savunsun; bunu özellikle
ve bilinçli bir şekilde…
MAHMUT
TANAL (İstanbul) – Vekili olarak savunuyorum işte Sayın Bakan.
KÜLTÜR
VE TURİZM BAKANI MEHMET NURİ ERSOY – Yok ama siz Ajansta değilsiniz ki.
(Mikrofon
otomatik cihaz tarafından kapatıldı) 
BAŞKAN
– Peki, Sayın Bakan, şimdi şöyle yapalım: Pek çok sorunun geldiğini ben de
görüyorum. 
BAKİ
ŞİMŞEK (Mersin) – Sayın Başkanım, Mahmut Tanal’ın sorularıyla soru-cevap bitti
yani.
BAŞKAN
– Değerli milletvekilleri, Sayın Bakan bu not aldığı ama şu anda zamandan
dolayı yanıt veremediği soruların cevabını sizlere daha sonra yazılı olarak
göndersin, biz de onları bir kaydedelim. 
Sayın
Bilgiç, siz de açıklamada bulunacaktınız bir konuda.
Buyurun.
TBMM
BAŞKAN VEKİLİ SÜREYYA SADİ BİLGİÇ – Sayın Başkan, bu güvenlik kameralarıyla
ilgili olarak, 137 adet kamera yerleştirilmiştir. Bu, Başkanlık Divanının
bilgisi dâhilinde ve Güvenlik Koordinasyon Kurulunun kararıyla yapılmıştır.
Burada mesele Meclisin güvenliği, aynı şekilde de milletvekillerimizin,
personelin, ziyaretçilerin güvenliğinin sağlanmasını teminen…
ERKAN
AYDIN (Bursa) – Zaten vardı kameralar.
TBMM
BAŞKAN VEKİLİ SÜREYYA SADİ BİLGİÇ – Bunlar kulislerde yok, milletvekili
odalarında yok, milletvekili odalarının bulunmuş olduğu koridorlarda yok;
dışarıdaki açık alanlarda güvenlik zaafının olabileceği düşünülen yerlere bu,
Başkanlık Divanı kararıyla yerleştirilmiştir. 
Onun
dışında bu mal varlığı araştırılmasına ilişkin de milletvekilleri ya da siyasi
partilerden Başkanlığımıza ulaşan herhangi bir önerge ya da teklif yoktur.
BAŞKAN
– Değerli arkadaşlar, soru cevap işlemini de tamamladık.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, 60’a göre pek kısa bir söz talebim var. 
BAŞKAN
– Buyurun.
V.- AÇIKLAMALAR (Devam)
29.- İstanbul Milletvekili Engin Altay’ın, soru-cevap
mekanizmasının Meclis İçtüzüğü’ne uygun olarak çalışmadığına, Kültür ve Turizm
Bakanı iken Mehmet Nuri Ersoy’un firmasına arazi tahsis edilmesinin etik olup
olmadığını ve yeri değiştirilen Muğla ili Bodrum ilçesi Torba beldesindeki atık
su arıtma tesisine turizm tahsis belgesi verilip verilmediğini öğrenmek
istediğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Önce
şunu belirtmek istiyorum: Tabii, Sayın Bakanın 2’nci bütçe sunumu ama
arkadaşlara da sordum: “Sayın Bakan ilk defa mı sunuyor? Ben karıştırdım mı?”
diye. Sayın Bakan gün içinde gruplar adına yapılan konuşmalardaki eleştirilere
kendisine ayrılan kırk beş dakikalık süre içerisinde hiç cevap vermeyip
sorulardan sonra cevap verme durumunda kaldı ya da bunu bilinçli yaptı, ben
bilemem. Dolayısıyla bu soru-cevap mekanizmasının Meclis İçtüzüğü’ne göre doğru
çalışmadığını düşünüyorum, bir art niyet aramıyorum. Elbette kendisi de kendine
yönelik eleştirilere kendine ayrılan süre içinde cevap vermek yerine
icraatlarını anlatmayı tercih etti. Ama bundan sonraki süreçte de bu örnek
olmasın diye bunu hem tutanaklara geçirmek istedim hem de Sayın Bakanın ve
Genel Kurulun dikkatine sunmak istedim. 
(Mikrofon
otomatik cihaz tarafından kapatıldı)
ENGİN
ALTAY (İstanbul) - Müsaade ederseniz efendim…
BAŞKAN
– Buyurun.
ENGİN
ALTAY (İstanbul) - Bir de müsamahanıza sığınarak Sayın Başkan, Muğla
Milletvekilimiz Sayın Mürsel Alban konuşmasında 1995 yılında Bodrum
Adalıyalı’da Sayın Bakanın şirketine bir yer tahsis edildiğini söyledi, daha doğrusu
tarih vermedi. Sayın Bakan dedi ki: “Ben o yeri 1995’te aldım.” Alır, Sayın
Bakanın büyük bir turizm şirketi var, buna bir itirazım olmaz. Lakin sayın
milletvekilimiz, Sayın Bakanın cevabından sonra, konuşmasından sonra sisteme
girdi, muhtemelen sizin gözünüzden kaçtı. Şimdi -Mürsel Bey, ben senin yerine
bunu izah edeyim müsaade edersen- Sayın Alban der ki: “Doğrudur, 1995’te 92
dönüm yer tahsis edildi -herkese edildiği gibi- ama Sayın Bakan bu görevi
üstlendikten sonra Sayın Bakanın firmasına 25 dönüm yer tahsis edildi.” ve
belgenin de kendisinde olduğunu söyler. 
Şimdi,
Sayın Alban’a, Muğla ahalisine, halkına vekâleten ben bunu Sayın Bakana sormak
istiyorum, şöyle: Bu, etik midir Sayın Bakan? Bu böyleyse… Ben daha elime şimdi
aldım. 
KÜLTÜR
VE TURİZM BAKANI MEHMET NURİ ERSOY – Ben size bir belge göndereceğim. Bununla
ilgili komisyon kararı… 
BAŞKAN
– Sayın Bakan, bir saniye…
Sayın
Altay, sözünüzü tamamladınız mı?
ENGİN
ALTAY (İstanbul) – Bitireyim efendim.
Yani
bunu elime şimdi aldım, ben okumadım ama milletvekilime güveniyorum. Bunu ben
etik bulmuyorum. Sizin Türkiye'ye mal olmuş, Türk turizmine de hizmet eden bir
firmanızın olmasında ben bir nakise aramıyorum, bir olumsuzluk aramıyorum ama
siz Bakanken bu tahsis yapıldıysa Sayın Bakan, bu şık olmamıştır. Bunun altını
çizmek istiyorum. 
İlaveten,
Torba’daki arıtma tesisinin yeri değiştirilerek, başka bir yere kaydırılarak
-büyükşehir belediyemizin de talebi var ama- bu arıtma tesisine de turizm
tahsis belgesi verildi mi? Bunu da merak ediyoruz.
Teşekkür
ederim.
BAŞKAN
– Sayın Bakan, buyurun, bir açıklama yapacaktınız.
30.- Kültür ve Turizm Bakanı Mehmet Nuri Ersoy’un,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
KÜLTÜR
VE TURİZM BAKANI MEHMET NURİ ERSOY – Şimdi, ilgili ek tahsis 2018 Şubat ayında
Komisyon kararıyla verildi. O işlemin yapılma tarihini gösteriyor; ben size
bunun belgesini yani -ben Bakan olmadan dokuz ay önce- işlemin belgesini,
bizzat 2 vekilime de göndereceğim Bakanlık tarafından verilmiş resmî, kaşeli
belgeyi. Onu o şekilde netleştirmiş olalım. 
Torba’daki
teşvik… Bana ne teşviki ben onu anlamadım ya, arıtmayla ilgili?
ENGİN
ALTAY (İstanbul) – Yerinin değiştiğini söyledi. 
KÜLTÜR
VE TURİZM BAKANI MEHMET NURİ ERSOY – Hayır, yeri değişmedi.
Bakın,
şöyle söyleyeyim: Torba’daki arıtma yeri, yaptığımız zaman sadece Torba’yı
kapsıyordu. Muğla Büyükşehir Belediyesi –biliyorsunuz, CHP belediyesi- benden
rica etti, dedi ki: “Rakamı biraz daha artırın, buna Yalı ve İçmeler bölgesini
de dâhil edin.” Yani arıtmayı İçmeler’e alın, Torba’dan kanalizasyonla Yalı’yı
da dâhil ederek İçmeler’e kadar taşıyın; aynı anda üç bölgeyi birden toparlamış
olun. Rakam biraz artıyordu ama biz de talebi doğru bulduk, haklı bulduk ve bu
şekilde protokolü yeniledik ama sizin için bir sakıncası varsa ben Torba’yla
sınırlarım yani Meclis açısından bir sakıncası varsa ama doğrusu, Muğla
Büyükşehir Belediye Başkanı Osman Bey’in istediğiydi, doğru bir talepti; ben de
onayladım, yerine getirdim.
(Mikrofon
otomatik cihaz tarafından kapatıldı)
BAŞKAN
– Peki. 
ENGİN
ALTAY (İstanbul) – Bilgi istedik Sayın Bakan. 
(Uğultular)
BAŞKAN
– Değerli arkadaşlar, lütfen sessiz olalım, değerli arkadaşlar, sessiz olalım. 
IV.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi
(1/278) ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu
Teklifi (1/277), 2018 Yılı Merkezi Yönetim Kesin Hesap Kanunu Teklifine İlişkin
Olarak Hazırlanan 2018 Yılı Genel Uygunluk Bildirimi ile 2018 Yılı Dış Denetim
Genel Değerlendirme Raporu, 189 Adet Kamu İdaresine Ait Sayıştay Denetim
Raporu, 2018 Yılı Faaliyet Genel Değerlendirme Raporu ve 2018 Yılı Mali
İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/871), 6085 Sayılı Sayıştay Kanunu Uyarınca Hazırlanan 2018 Yılı
Kalkınma Ajansları Genel Denetim Raporunun Sunulduğuna Dair Sayıştay Başkanlığı
Tezkeresi (3/881) ile Plan ve Bütçe Komisyonu Raporu (S.Sayısı: 130) (Devam)
A) TÜRKİYE BÜYÜK MİLLET MECLİSİ (Devam)
1) Türkiye Büyük Millet Meclisi 2020 Yılı Merkezî
Yönetim Bütçesi
2) Türkiye Büyük Millet Meclisi 2018 Yılı Merkezî
Yönetim Kesin Hesabı
B) KAMU DENETÇİLİĞİ KURUMU (Devam)
1) Kamu Denetçiliği Kurumu 2020 Yılı Merkezî Yönetim
Bütçesi
2) Kamu Denetçiliği Kurumu 2018 Yılı Merkezî Yönetim
Kesin Hesabı
C) ANAYASA MAHKEMESİ (Devam)
1) Anayasa Mahkemesi 2020 Yılı Merkezî Yönetim Bütçesi
2) Anayasa Mahkemesi 2018 Yılı Merkezî Yönetim Kesin
Hesabı
Ç) SAYIŞTAY (Devam)
1) Sayıştay 2020 Yılı Merkezî Yönetim Bütçesi
2) Sayıştay 2018 Yılı Merkezî Yönetim Kesin Hesabı
D) KÜLTÜR VE TURİZM BAKANLIĞI (Devam)
1) Kültür ve Turizm Bakanlığı 2020 Yılı Merkezî Yönetim
Bütçesi
2) Kültür ve Turizm Bakanlığı 2018 Yılı Merkezî Yönetim
Kesin Hesabı
E) RADYO VE TELEVİZYON ÜST KURULU (Devam)
1) Radyo ve Televizyon Üst Kurulu 2020 Yılı Merkezî
Yönetim Bütçesi
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı
F) DEVLET OPERA VE BALESİ GENEL MÜDÜRLÜĞÜ (Devam) 
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi
2) Devlet Opera ve Balesi Genel Müdürlüğü 2018 Yılı
Merkezî Yönetim Kesin Hesabı
G) DEVLET TİYATROLARI GENEL MÜDÜRLÜĞÜ (Devam)
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi
2) Devlet Tiyatroları Genel Müdürlüğü 2018 Yılı Merkezî
Yönetim Kesin Hesabı
Ğ) TÜRKİYE YAZMA ESERLER KURUMU BAŞKANLIĞI (Devam)
1) Türkiye Yazma Eserler Kurumu Başkanlığı 2020 Yılı
Merkezî Yönetim Bütçesi
2) Türkiye Yazma Eserler Kurumu Başkanlığı 2018 Yılı
Merkezî Yönetim Kesin Hesabı
H) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2020 Yılı Merkezî Yönetim
Bütçesi
2) Vakıflar Genel Müdürlüğü 2018 Yılı Merkezî Yönetim
Kesin Hesabı
I) TÜRK İŞBİRLİĞİ VE KOORDİNASYON AJANSI BAŞKANLIĞI
(Devam)
1) Türk İşbirliği ve Koordinasyon Ajansı Başkanlığı
2020 Yılı Merkezî Yönetim Bütçesi
2) Türk İşbirliği ve Koordinasyon Ajansı Başkanlığı
2018 Yılı Merkezî Yönetim Kesin Hesabı
İ) YURTDIŞI TÜRKLER VE AKRABA TOPLULUKLAR BAŞKANLIĞI
(Devam) 
1) Yurtdışı Türkler ve Akraba Topluluklar Başkanlığı
2020 Yılı Merkezî Yönetim Bütçesi
2) Yurtdışı Türkler ve Akraba Topluluklar Başkanlığı
2018 Yılı Merkezî Yönetim Kesin Hesabı
J) ATATÜRK KÜLTÜR, DİL VE TARİH YÜKSEK KURUMU (Devam)
1) Atatürk Kültür, Dil ve Tarih Yüksek Kurumu 2020 Yılı
Merkezî Yönetim Bütçesi
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
K) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2020 Yılı Merkezî Yönetim
Bütçesi
2) Atatürk Araştırma Merkezi 2018 Yılı Merkezî Yönetim
Kesin Hesabı
L) ATATÜRK KÜLTÜR MERKEZİ (Devam)
1) Atatürk Kültür Merkezi 2020 Yılı Merkezî Yönetim
Bütçesi
2) Atatürk Kültür Merkezi 2018 Yılı Merkezî Yönetim
Kesin Hesabı
M) TÜRK DİL KURUMU (Devam)
1) Türk Dil Kurumu 2020 Yılı Merkezî Yönetim Bütçesi
2) Türk Dil Kurumu 2018 Yılı Merkezî Yönetim Kesin
Hesabı
N) TÜRK TARİH KURUMU (Devam)
1) Türk Tarih Kurumu 2020 Yılı Merkezî Yönetim Bütçesi
2) Türk Tarih Kurumu 2018 Yılı Merkezî Yönetim Kesin
Hesabı
O) KAPADOKYA ALAN BAŞKANLIĞI (Devam)
1) Kapadokya Alan Başkanlığı 2020 Yılı Merkezî Yönetim
Bütçesi
BAŞKAN
- Şimdi, sırasıyla birinci turda yer alan kamu idarelerinin bütçeleri ile kesin
hesaplarına geçilmesi hususunu ve bütçeleri ile kesin hesaplarını ayrı ayrı
okutup oylarınıza sunacağım.
(Uğultular)
BAŞKAN
- Değerli arkadaşlarım, bir sessizlik olsun; burada rakamlar okunacak hata
yapmak istemiyoruz. 
Değerli
arkadaşlarım, lütfen susalım. Şimdi birazcık kürsü, Divan konuşacak çünkü
sizlere rakamlar okuyacağız ve rakamları ayrı ayrı oylarınıza sunacağız. Hata
yapmak istemiyoruz, tutanaklara yanlış geçsin istemiyoruz ama bir sessizliği
temin edelim. 
Değerli milletvekilleri, Türkiye Büyük
Millet Meclisinin 2020 yılı merkezî
yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum:
02)
TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 1.747.789.000
BAŞKAN – Kabul edenler... Etmeyenler...
Kabul edilmiştir.
Türkiye Büyük Millet Meclisinin 2020 yılı
merkezî yönetim bütçesi kabul edilmiştir.
Türkiye Büyük
Millet Meclisinin 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Türkiye Büyük Millet Meclisi 2018 Yılı Merkezî
Yönetim Kesin Hesabı
(A) CETVELİ










Toplam Ödenek 1.282.338.094,49
Bütçe Gideri 1.085.803.519,44
İptal Edilen Ödenek 196.534.575,05
BAŞKAN – Kabul
edenler... Etmeyenler... Kabul edilmiştir.
Türkiye Büyük
Millet Meclisinin 2018 yılı merkezî yönetim kesin hesabının bölümleri kabul
edilmiştir.
Kamu Denetçiliği
Kurumunun 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.60) KAMU DENETÇİLİĞİ KURUMU
1) Kamu Denetçiliği Kurumu 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 35.508.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 35.508.000
BAŞKAN – Kabul
edenler... Etmeyenler... Kabul edilmiştir.
Kamu Denetçiliği
Kurumunun 2020 yılı merkezî yönetim bütçesi kabul edilmiştir.
Kamu Denetçiliği
Kurumunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Kamu Denetçiliği Kurumu 2018 Yılı Merkezî Yönetim
Kesin Hesabı
(A) CETVELİ










Toplam Ödenek 26.502.300,00
Bütçe Gideri 22.870.462,19
İptal Edilen Ödenek 3.631.837,81
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ



Kodu


Açıklama






Bütçe Geliri Tahmini 22.903.000,00
Tahsilat 21.385.890,09
BAŞKAN –Kabul
edenler… Etmeyenler… Kabul edilmiştir.
Kamu Denetçiliği
Kurumunun 2018 yılı merkezî yönetim kesin hesabının
bölümleri kabul edilmiştir.
Anayasa
Mahkemesinin 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
03) ANAYASA MAHKEMESİ
1) Anayasa Mahkemesi 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 73.607.000
BAŞKAN – Kabul
edenler... Etmeyenler... Kabul edilmiştir.
Anayasa Mahkemesinin
2020 yılı merkezî yönetim bütçesinin bölümleri kabul edilmiştir.
Anayasa
Mahkemesinin 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Anayasa Mahkemesi 2018 Yılı Merkezî Yönetim Kesin
Hesabı
(A) CETVELİ










Toplam Ödenek 69.080.200,00
Bütçe Gideri 55.597.923,58
Ödenek Üstü Gider 110.627,50
İptal Edilen Ödenek 13.592.903,92
BAŞKAN – Kabul
edenler... Etmeyenler... Kabul edilmiştir.
Anayasa
Mahkemesinin 2018 yılı merkezî yönetim kesin hesabının bölümleri kabul
edilmiştir.
Sayıştay
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
06) SAYIŞTAY BAŞKANLIĞI
1) Sayıştay Başkanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 412.090.000
BAŞKAN – Kabul
edenler... Etmeyenler... Kabul edilmiştir.
Sayıştay
Başkanlığının 2020 yılı merkezî yönetim bütçesi kabul edilmiştir.
Sayıştay
Başkanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Sayıştay Başkanlığı 2018 Yılı Merkezî Yönetim Kesin
Hesabı
(A) CETVELİ










Toplam Ödenek 276.701.000,00
Bütçe Gideri 259.378.236,33
İptal Edilen Ödenek 17.322.763,67
Ertesi Yıla Devredilen Ödenek 4.699.829,29
BAŞKAN – Kabul
edenler... Etmeyenler... Kabul edilmiştir.
Sayıştay
Başkanlığının 2018 yılı merkezî yönetim kesin hesabının bölümleri kabul
edilmiştir.
Kültür ve Turizm Bakanlığının 2020 yılı merkezî
yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum:
21) KÜLTÜR VE TURİZM BAKANLIĞI
1) Kültür ve Turizm Bakanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 5.127.247.000
BAŞKAN – Kabul
edenler... Etmeyenler... Kabul edilmiştir.
Kültür ve Turizm Bakanlığının 2020 yılı
merkezî yönetim bütçesi kabul edilmiştir.
Kültür ve Turizm
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları okutuyorum:
2) Kültür ve Turizm Bakanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 5.338.319.910,32
Bütçe Gideri 4.489.304.100,19
Ödenek Üstü Gider 776,08
İptal Edilen Ödenek 848.837.038,17
Ertesi Yıla Devredilen Ödenek 554.546.415,01
BAŞKAN – Kabul edenler... Etmeyenler...
Kabul edilmiştir.
Kültür ve Turizm
Bakanlığının 2018 yılı merkezî yönetim kesin hesabının bölümleri kabul
edilmiştir.
Radyo ve Televizyon Üst Kurulunun 2020 yılı bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı okutuyorum:
42.01) RADYO VE TELEVİZYON ÜST
KURULU
1) Radyo ve Televizyon Üst Kurulu 2020 Yılı Merkezî
Yönetim Bütçesi













 GENEL
TOPLAM 177.882.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 177.882.000
BAŞKAN – Kabul
edenler... Etmeyenler... Kabul edilmiştir.
Radyo ve
Televizyon Üst Kurulunun 2020 yılı merkezî yönetim bütçesi kabul edilmiştir.
Radyo ve
Televizyon Üst Kurulunun 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Radyo ve Televizyon Üst Kurulu 2018 Yılı Merkezî
Yönetim Kesin Hesabı







(A)
  CETVELİ




Toplam Ödenek 180.000.000,00
Bütçe Gideri 100.664.615,45
İptal Edilen Ödenek 79.335.384,55
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 180.000.000,00
Tahsilat 104.848.388,34
Ret ve İadeler 262.139,12
Net Tahsilat 104.586.249,22
BAŞKAN – Kabul
edenler… Etmeyenler… Kabul edilmiştir.
Radyo ve
Televizyon Üst Kurulunun 2018 yılı merkezî yönetim kesin hesabının bölümleri
kabul edilmiştir.
Devlet Opera ve
Balesi Genel Müdürlüğünün 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.16) DEVLET OPERA VE BALESİ GENEL
MÜDÜRLÜĞÜ
1) Devlet Opera ve Balesi Genel Müdürlüğü 2020 Yılı
Merkezî Yönetim Bütçesi













 GENEL
TOPLAM 400.928.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 399.678.000
BAŞKAN – Kabul
edenler... Etmeyenler... Kabul edilmiştir.
Devlet Opera ve
Balesi Genel Müdürlüğünün 2020 yılı merkezî yönetim bütçesi kabul edilmiştir.
Devlet Opera ve
Balesi Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2)Devlet
Opera ve Balesi Genel Müdürlüğü 2018 Yılı Merkezî Yönetim Kesin Hesabı
(A) CETVELİ










Toplam Ödenek 327.637.500,00
Bütçe Gideri 326.610.588,25
İptal Edilen Ödenek 1.026.911,75
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 300.291.000,00
Tahsilat 308.613.038,15
Ret ve İadeler 106.557,00
Net Tahsilat 308.506.481,15
BAŞKAN – Kabul edenler…
Etmeyenler… Kabul edilmiştir.
Devlet Opera ve
Balesi Genel Müdürlüğünün 2018 yılı merkezî yönetim kesin hesabının bölümleri
kabul edilmiştir.
Devlet Tiyatroları Genel Müdürlüğünün
2020 yılı bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.15) DEVLET TİYATROLARI GENEL
MÜDÜRLÜĞÜ
1) Devlet Tiyatroları Genel Müdürlüğü 2020 Yılı Merkezî
Yönetim Bütçesi













 GENEL
TOPLAM 321.480.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ



Kodu


Açıklama


(TL)



 TOPLAM 320.480.000
BAŞKAN – Kabul
edenler... Etmeyenler... Kabul edilmiştir.
Devlet
Tiyatroları Genel Müdürlüğünün 2020 yılı merkezî yönetim bütçesii kabul
edilmiştir.
Devlet
Tiyatroları Genel Müdürlüğünün 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
2) Devlet
Tiyatroları Genel Müdürlüğü 2018 Yılı Merkezî Yönetim Kesin Hesabı
(A) CETVELİ










Toplam Ödenek 290.236.600,00
Bütçe Gideri  279.473.624,88
İptal Edilen Ödenek  10.762.975,12 
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 243.626.000,00
Tahsilat 271.446.687,91
Ret ve İadeler 3.451,14
Net Tahsilat 271.443.236,77
BAŞKAN – Kabul
edenler… Etmeyenler… Kabul edilmiştir.
Devlet
Tiyatroları Genel Müdürlüğünün 2018 yılı merkezî yönetim kesin hesabının
bölümleri kabul edilmiştir.
Türkiye Yazma Eserler Kurumu
Başkanlığının 2020 yılı bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.53) TÜRKİYE YAZMA ESERLER KURUMU BAŞKANLIĞI
1) Türkiye
Yazma Eserler Kurumu Başkanlığı 2020 Yılı Merkezî Yönetim Bütçesi













 GENEL
TOPLAM 45.305.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 45.205.000
BAŞKAN – Kabul
edenler... Etmeyenler... Kabul edilmiştir.
Türkiye Yazma
Eserler Kurumu Başkanlığının 2020 yılı merkezî yönetim bütçesi kabul
edilmiştir.
Türkiye Yazma
Eserler Kurumu Başkanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
2) Türkiye
Yazma Eserler Kurumu Başkanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 42.407.785,00
Bütçe Gideri 39.842.238,51
İptal Edilen Ödenek 2.565.546,49
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 34.525.000,00
Tahsilat 34.166.946,41
Ret ve İadeler 1.922,00
Net Tahsilat 34.165.024,41
BAŞKAN – Kabul
edenler… Etmeyenler… Kabul edilmiştir.
Türkiye Yazma
Eserler Kurumu Başkanlığının 2018 yılı merkezî yönetim kesin hesabının
bölümleri kabul edilmiştir.
Vakıflar Genel Müdürlüğünün 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.18) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 529.021.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 982.615.000
BAŞKAN – Kabul
edenler... Etmeyenler... Kabul edilmiştir.
Vakıflar Genel
Müdürlüğünün 2020 yılı merkezî yönetim bütçesi kabul edilmiştir.
Vakıflar Genel
Müdürlüğünün 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Vakıflar Genel Müdürlüğü 2018 Yılı Merkezî Yönetim
Kesin Hesabı
(A) CETVELİ






(TL)



Toplam Ödenek 1.100.477.543,90
Bütçe Gideri 1.076.102.999,90
İptal Edilen Ödenek 23.980.494,96
Ertesi Yıla Devredilen Ödenek 394.049,04
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B)CETVELİ










Bütçe Geliri Tahmini 741.212.000,00
Tahsilat 963.918.502,77
Ret ve İadeler 41.623.869,87
Net Tahsilat 922.294.632,90
BAŞKAN – Kabul
edenler… Etmeyenler… Kabul edilmiştir.
Vakıflar Genel
Müdürlüğünün 2018 yılı merkezî yönetim kesin hesabının bölümleri kabul
edilmiştir.
Türk İşbirliği
ve Koordinasyon Ajansı Başkanlığının 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.32) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk
İşbirliği ve Koordinasyon Ajansı Başkanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 489.147.000
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamını okuyorum: 
(B) CETVELİ













 TOPLAM 488.147.000
BAŞKAN – Kabul
edenler... Etmeyenler... Kabul edilmiştir.
Türk İşbirliği
ve Koordinasyon Ajansı Başkanlığının 2020 yılı merkezî yönetim bütçesi kabul
edilmiştir.
Türk İşbirliği
ve Koordinasyon Ajansı Başkanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
2) Türk
İşbirliği ve Koordinasyon Ajansı Başkanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 420.173.433,43
Bütçe Gideri 388.891.059,17
İptal Edilen Ödenek 24.207.575,43
Ertesi Yıla Devredilen Ödenek 7.074.798,83
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ













Bütçe Geliri Tahmini 317.302.000,00
Tahsilat 333.293.261,30
BAŞKAN – Kabul
edenler… Etmeyenler… Kabul edilmiştir.
Türk İşbirliği
ve Koordinasyon Ajansı Başkanlığının 2018 yılı merkezî yönetim kesin
hesabının bölümleri kabul edilmiştir.
Yurtdışı Türkler
ve Akraba Topluluklar Başkanlığının 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
40.51) YURTDIŞI TÜRKLER VE AKRABA
TOPLULUKLAR BAŞKANLIĞI
1) Yurtdışı
Türkler ve Akraba Topluluklar Başkanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 351.848.000
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamını okuyorum: 
(B) CETVELİ













 TOPLAM 351.748.000
BAŞKAN – Kabul
edenler... Etmeyenler... Kabul edilmiştir.
Yurtdışı Türkler
ve Akraba Topluluklar Başkanlığının 2020 yılı merkezî yönetim bütçesi kabul
edilmiştir.
Yurtdışı Türkler
ve Akraba Topluluklar Başkanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel toplamları
okutuyorum:
2) Yurtdışı
Türkler ve Akraba Topluluklar Başkanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 356.583.463,78
Bütçe Gideri 350.079.270,44
İptal Edilen Ödenek 6.504.193,34
BAŞKAN – Kabul
edenler... Etmeyenler... Kabul edilmiştir.
(B) cetvelinin
genel toplamlarını okuyorum: 
(B) CETVELİ













Bütçe Geliri Tahmini 285.828.000,00
Tahsilat 345.375.388,29
BAŞKAN – Kabul
edenler… Etmeyenler… Kabul edilmiştir...
Yurtdışı Türkler
ve Akraba Topluluklar Başkanlığının 2018 yılı merkezî yönetim kesin hesabının
bölümleri kabul edilmiştir.
Atatürk Kültür,
Dil ve Tarih Yüksek Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.02) ATATÜRK KÜLTÜR, DİL VE TARİH
YÜKSEK KURUMU
1) Atatürk
Kültür, Dil ve Tarih Yüksek Kurumu 2020 Yılı Merkezî Yönetim Bütçesi













 GENEL
TOPLAM 15.610.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 15.610.000
BAŞKAN – Kabul
edenler... Etmeyenler... Kabul edilmiştir.
Atatürk Kültür,
Dil ve Tarih Yüksek Kurumunun 2020 yılı merkezî yönetim bütçesi kabul
edilmiştir.
Atatürk Kültür,
Dil ve Tarih Yüksek Kurumunun 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
2) Atatürk Kültür, Dil ve Tarih Yüksek Kurumu 2018 Yılı
Merkezî Yönetim Kesin Hesabı
(A) CETVELİ










Toplam Ödenek 13.050.182,04
Bütçe Gideri 12.308.473,80
İptal Edilen Ödenek 741.708,24
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 12.483.000,00
Tahsilat 12.414.442,02
BAŞKAN – Kabul
edenler… Etmeyenler… Kabul edilmiştir.
Atatürk Kültür,
Dil ve Tarih Yüksek Kurumunun 2018 yılı merkezî yönetim kesin hesabının
bölümleri kabul edilmiştir.
BAŞKAN
– Değerli arkadaşlarım, ne olursunuz bir sessiz olalım. Bakın, dikkatlice
rakamları takip ediyoruz, rica ediyorum.
ENGİN
ALTAY (İstanbul) – Sayın Başkanım, takdir sizin olmakla birlikte, efendim,
şimdi, tabii, AK PARTİ Grubunun burada bir çoğunluğu var ama siz metni okurken
“Kabul edenler…” dedikten sonra şöyle bir bakıldığında görülecek ki AK PARTİ
Grubunda parmaklar kalkmıyor. 3 sayın milletvekilinden 1’i kaldırıyor, biz daha
fazla kaldırıyoruz. Burada parmak önemli Sayın Başkan, dikkat edelim. (CHP ve
AK PARTİ sıralarından gürültüler) Kaldırın parmağınızı.
BAŞKAN
– Arkadaşlarımız takip ediyor arkadaşlar.
MEHMET
MUŞ (İstanbul) – Bütün bütçelere “hayır” verdiniz.
ENGİN
ALTAY (İstanbul) – Evet.
MEHMET
MUŞ (İstanbul) – Atatürk Kültür, Dil ve Tarih Yüksek Kurumunun bütçesine CHP “hayır” verdi, bunun bilinmesini
isterim.
ENGİN
ALTAY (İstanbul) – O kuruma yakışan bir bütçe değil. 
BAŞKAN
– Değerli milletvekilleri bir sessiz olalım lütfen.
Atatürk Kültür
Merkezinin 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.03) ATATÜRK ARAŞTIRMA MERKEZİ
1) Atatürk Araştırma Merkezi 2020 Yılı Merkezî Yönetim
Bütçesi













 GENEL
TOPLAM 6.971.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 6.971.000
BAŞKAN – Kabul edenler...
Etmeyenler... Kabul edilmiştir.
Atatürk
Araştırma Merkezinin 2020 yılı merkezî yönetim bütçesi kabul edilmiştir.
Atatürk
Araştırma Merkezinin 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Atatürk Araştırma Merkezi 2018 Yılı Merkezî Yönetim
Kesin Hesabı
(A) CETVELİ










Toplam Ödenek 6.488.000,00
Bütçe Gideri 6.052.842,47
İptal Edilen Ödenek 435.157,53
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 5.285.000,00
Tahsilat 5.369.644,16
BAŞKAN – (B)
cetvelini kabul edenler… Etmeyenler… Kabul edilmiştir.
Atatürk
Araştırma Merkezinin 2018 yılı merkezî yönetim kesin hesabının bölümleri kabul
edilmiştir.
Atatürk Kültür
Merkezinin 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.04) ATATÜRK KÜLTÜR MERKEZİ
1) Atatürk Kültür Merkezi 2020 Yılı Merkezî Yönetim
Bütçesi













 GENEL
TOPLAM 7.408.000
BAŞKAN – Kabul edenler...
Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 7.408.000
BAŞKAN – Kabul
edenler... Etmeyenler... Kabul edilmiştir.
Atatürk Kültür
Merkezinin 2020 yılı merkezî yönetim bütçesi kabul edilmiştir.
Atatürk Kültür
Merkezinin 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Atatürk Kültür Merkezi 2018 Yılı Merkezî Yönetim
Kesin Hesabı
(A) CETVELİ










Toplam Ödenek 5.978.662,17
Bütçe Gideri 5.228.764,13
İptal Edilen Ödenek 749.898,04
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 5.073.000,00
Tahsilat 5.106.356,21
BAŞKAN – Kabul
edenler… Etmeyenler… Kabul edilmiştir.
Atatürk Kültür
Merkezinin 2018 yılı merkezî yönetim kesin hesabının bölümleri kabul
edilmiştir.
Türk Dil
Kurumunun 2020 yılı merkezî yönetim bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı okutuyorum:
40.05) TÜRK DİL KURUMU
1) Türk Dil Kurumu 2020 Yılı Merkezî Yönetim Bütçesi













 GENEL
TOPLAM 19.693.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 210.343.000
BAŞKAN – Kabul
edenler... Etmeyenler... Kabul edilmiştir.
Türk Dil
Kurumunun 2020 yılı merkezî yönetim bütçesi kabul edilmiştir.
Türk Dil
Kurumunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Türk Dil Kurumu 2018 Yılı Merkezî Yönetim Kesin
Hesabı
(A) CETVELİ






(TL)



Toplam Ödenek 34.051.250,00
Bütçe Gideri 29.821.015,48
İptal Edilen Ödenek 4.230.234,52
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 226.387.000,00
Tahsilat 344.021.105,94
BAŞKAN – Kabul
edenler… Etmeyenler… Kabul edilmiştir.
Türk Dil Kurumunun
2018 yılı merkezî yönetim kesin hesabının bölümleri kabul edilmiştir.
Türk Tarih
Kurumunun 2020 yılı merkezî yönetim bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı okutuyorum:
40.06) TÜRK TARİH KURUMU
1) Türk Tarih Kurumu 2020 Yılı Merkezî Yönetim Bütçesi













 GENEL
TOPLAM 16.360.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 212.049.000
BAŞKAN – Kabul
edenler... Etmeyenler... Kabul edilmiştir.
Türk Tarih
Kurumunun 2020 yılı merkezî yönetim bütçesi kabul edilmiştir.
Türk Tarih
Kurumunun 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Türk Tarih Kurumu 2018 Yılı Merkezî Yönetim Kesin
Hesabı
(A) CETVELİ










Toplam Ödenek 34.590.124,07
Bütçe Gideri  31.821.769,68
İptal Edilen Ödenek  2.768.354,39
 
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum:
(B) CETVELİ










Bütçe Geliri Tahmini 221.275.000,00

Tahsilat 308.383.634,68
BAŞKAN – Kabul
edenler… Etmeyenler… Kabul edilmiştir.
Türk Tarih
Kurumunun 2018 yılı merkezî yönetim kesin hesabının bölümleri kabul edilmiştir.
Kapadokya Alan
Başkanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.67) KAPADOKYA ALAN BAŞKANLIĞI
1) Kapadokya Alan Başkanlığı 2020 Yılı Merkezî Yönetim Bütçesi













 GENEL
TOPLAM 25.230.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 25.230.000
BAŞKAN
– Kabul edenler... Etmeyenler... Kabul edilmiştir.
Kapadokya
Alan Başkanlığının 2020 yılı merkezî yönetim bütçesi kabul edilmiştir.
Değerli
milletvekilleri, böylelikle birinci turda yer alan kamu idarelerinin bütçeleri
ve kesin hesapları kabul edilmiştir. Hayırlı olmasını temenni ederim. 
Sayın
milletvekilleri, birinci tur görüşmeleri tamamlanmıştır. 
Programa
göre, kamu idarelerinin bütçeleri ve kesin hesaplarını sırasıyla görüşmek için
11 Aralık 2019 Çarşamba günü saat 11.00’de toplanmak üzere birleşimi
kapatıyorum. 
Kapanma Saati: 00.34




(x) 129, 130 S.Sayılı Basmayazılar ve Ödenek
Cetvelleri 9/12/2019 tarihli 28’inci Birleşim Tutanağı’na eklidir. 


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan bir kelime ifade edildi.










