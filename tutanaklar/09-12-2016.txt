



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

35’inci Birleşim
9 Aralık 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Antalya Milletvekili
Mehmet Günal’ın Plan ve Bütçe Komisyonu üyeliğinden istifasına ilişkin önerge
yazısı (4/72)
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434)
A) DIŞİŞLERİ BAKANLIĞI
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı


G) ADALET BAKANLIĞI
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ 
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
VI.- AÇIKLAMALAR
1.- İstanbul Milletvekili Mahmut Tanal’ın,
Malatya Belediyesinde toplu ulaşım araçlarında kadın-erkek ayrımı uygulaması
başlatıldığına dair haberlere ilişkin açıklaması
2.- Şırnak Milletvekili Aycan İrmez’in,
Şırnak’ta kent soykırımıyla karşı karşıya kalındığına ilişkin açıklaması
3.- Diyarbakır Milletvekili Çağlar
Demirel’in, tutuklu HDP milletvekillerinin siyasi faaliyetleri ve yasama
faaliyetleri için gönderdikleri belgelere el konulduğuna ilişkin açıklaması
4.- Samsun Milletvekili Erhan Usta’nın,
kürsüden birtakım ses kayıtlarının dinletilmemesi konusunda ilkesel bir tutum
yerleştirilmesinde fayda olduğuna ilişkin açıklaması
5.- Samsun Milletvekili Erhan Usta’nın, kim
olduğuna ve içeriğine bakılmaksızın Genel Kurulda ses kaydı dinletilmesi ya da
görüntü gösterilmesine müsaade edilmemesi gerektiğine ilişkin açıklaması
6.- Diyarbakır Milletvekili Çağlar
Demirel’in, dinletilen ses kaydının HDP Grup Başkan Vekili Diyarbakır
Milletvekili İdris Baluken’in Parlamentoda daha önce yaptığı konuşma olduğuna
ilişkin açıklaması
7.- İstanbul Milletvekili Engin Altay’ın,
tutuklu milletvekillerinin sözlerinin kürsüden dinletilmesinde Cumhuriyet Halk
Partisi bakımından hiçbir sakınca olmadığına ilişkin açıklaması
8.- Çanakkale Milletvekili Bülent Turan’ın,
görsel ve işitsel sunumlarla kürsünün mehabetine aykırı bir durum olmasını
istemediklerine ilişkin açıklaması
9.- Samsun Milletvekili Erhan Usta’nın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
10.- İstanbul Milletvekili Engin Altay’ın,
Ankara Milletvekili Levent Gök’ün dünkü birleşimde görsel, işitsel
materyallerin suistimale açık olduğunu, bu konuda bir prensip karar
alınabileceğini ancak milletvekillerinin seslerinin kürsüden dinletilmesinin
makul karşılanacağını belirttiğine ilişkin açıklaması
11.- Manisa Milletvekili Erkan Akçay’ın,
Genel Kuruldaki kürsü konuşmaları sırasında görsel ve işitsel materyallerin
kullanılmasıyla ilgili bir uygulama birliği sağlanması gerektiğine ilişkin
açıklaması
12.- İstanbul Milletvekili Barış
Yarkadaş’ın, Yeniçağ gazetesinin İstanbul’daki bürosunun basılmasına ve
Kayseri’de günlük olarak yayınlanan Deniz Postası gazetesinin toplatılmasına
ilişkin açıklaması
13.- İstanbul Milletvekili Aykut
Erdoğdu’nun, 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın dördüncü tur görüşmelerinde
CHP Grubu adına yaptığı konuşmasında ifade ettiği bazı konularla ilgili Ankara
11. Ağır Ceza Mahkemesinin kararını sosyal medya hesabında paylaştığına ilişkin
açıklaması
14.- Aksaray Milletvekili İlknur İnceöz’ün,
İstanbul Milletvekili Aykut Erdoğdu’nun yaptığı açıklamasındaki bazı
ifadelerine ilişkin açıklaması
15.- Şanlıurfa Milletvekili İbrahim Halil
Yıldız’ın, İstanbul Milletvekili Engin Altay’ın yerinden sarf ettiği bazı
ifadelerine ilişkin açıklaması
16.- Bingöl Milletvekili Hişyar Özsoy’un,
Dışişleri Bakanı Mevlüt Çavuşoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
17.- Samsun Milletvekili Erhan Usta’nın,
Kalkınma Bakanı Lütfi Elvan’ın sataşma nedeniyle yaptığı konuşmasındaki bazı
ifadelerine ilişkin açıklaması
18.- Artvin Milletvekili Uğur
Bayraktutan’ın, Kalkınma Bakanı Lütfi Elvan’ın Doğu Karadeniz Projesi Bölge
Kalkınma İdaresi Başkanlığı konusunda değerlendirmede bulunmamasına, Dışişleri
Bakanı Mevlüt Çavuşoğlu’nun bu konuya değinmesine ve TBMM Başkan Vekili Ayşe
Nur Bahçekapılı’ya Almanya’da yapılan muameleyi protesto etmek için Mercedes
marka makam araçlarına binilmemesi çağrısında bulunduğuna ilişkin açıklaması
19.- Adıyaman Milletvekili Behçet
Yıldırım’ın, Kalkınma Bakanı Lütfi Elvan’ın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dördüncü tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
20.- Erzurum Milletvekili Mustafa
Ilıcalı’nın, Atatürk Kültür Merkezi’nde devam eden Erzurum Tanıtım Günlerine
tüm milletvekillerini davet ettiğine ilişkin açıklaması
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, tutuklu HDP milletvekillerinin birer dakikalık sözlerinin
kürsüden dinletilmesinde hiçbir mahzur olmadığına ilişkin konuşması
VIII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın,
Samsun Milletvekili Erhan Usta’nın yaptığı açıklaması sırasında şahsına
sataşması nedeniyle konuşması
2.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında MHP Grubuna sataşması nedeniyle konuşması
3.- Adana Milletvekili Meral Danış
Beştaş’ın, Samsun Milletvekili Erhan Usta’nın yaptığı açıklaması sırasında
Halkların Demokratik Partisine sataşması nedeniyle konuşması
4.- Adana Milletvekili Meral Danış
Beştaş’ın, Manisa Milletvekili Erkan Akçay’ın yaptığı açıklaması sırasında
şahsına sataşması nedeniyle konuşması
5.- Aksaray Milletvekili İlknur İnceöz’ün,
İstanbul Milletvekili Aykut Erdoğdu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın dördüncü
tur görüşmelerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
6.- İstanbul Milletvekili Aykut
Erdoğdu’nun, Aksaray Milletvekili İlknur İnceöz’ün sataşma nedeniyle yaptığı
konuşması sırasında şahsına sataşması nedeniyle konuşması
7.- Samsun Milletvekili Erhan Usta’nın,
Kalkınma Bakanı Lütfi Elvan’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın dördüncü tur
görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
8.- Kalkınma Bakanı Lütfi Elvan’ın, Samsun
Milletvekili Erhan Usta’nın sataşma nedeniyle yaptığı konuşması sırasında
şahsına sataşması nedeniyle konuşması
9.- Adana Milletvekili Meral Danış
Beştaş’ın, Adalet Bakanı Bekir Bozdağ’ın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
10.- Ankara Milletvekili Ali Haydar
Hakverdi’nin, Adalet Bakanı Bekir Bozdağ’ın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dördüncü tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması


11.- İstanbul Milletvekili Engin Altay’ın,
Adalet Bakanı Bekir Bozdağ’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın dördüncü tur görüşmelerinde
Hükûmet adına yaptığı konuşması sırasında Cumhuriyet Halk Partisine sataşması
nedeniyle konuşması
12.- İstanbul Milletvekili Filiz
Kerestecioğlu Demir’in, Adalet Bakanı Bekir Bozdağ’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın dördüncü tur görüşmelerinde Hükûmet adına yaptığı konuşması
sırasında Halkların Demokratik Partisine sataşması nedeniyle konuşması
IX.- YAZILI SORULAR VE CEVAPLARI
1.- Denizli Milletvekili Melike
Basmacı’nın, Denizli İli’nde bulunan Işıklı Gölü’nü kirleten işletmelere
ilişkin sorusu ve Çevre ve Şehircilik Bakanı Mehmet Özhaseki’nin cevabı
(7/8933)
2.- Edirne Milletvekili Erdin Bircan’ın,
Edirne’nin Keşan ilçesinde dağıtılan kömürlerin hava kirliliğine sebep olduğu
iddiasına ilişkin sorusu ve Çevre ve Şehircilik Bakanı Mehmet Özhaseki’nin
cevabı (7/8934)
3.- Şanlıurfa Milletvekili Osman
Baydemir’in, Şanlıurfa’nın Karaköprü ilçesinde yapılacak olan killi kireçtaşı
ocağı ve marn ocağı projelerinin mera alanlarına ve köylülere etkilerine ve
projelere olumlu ÇED raporu verilmesine ilişkin sorusu ve Çevre ve Şehircilik
Bakanı Mehmet Özhaseki’nin cevabı (7/8997)
4.- İstanbul Milletvekili Mustafa Sezgin
Tanrıkulu’nun, 16 Temmuz - 7 Kasım 2016 tarihleri arasında sorumluluk
alanındaki kurum ve kuruluşlarda hakkında işlem yapılan personele,
Sorumluluk alanındaki kurum ve kuruluşlarda
görev yapan personelden maaşında icra takibi bulunanlara ilişkin soruları ve
Başbakan Yardımcısı Yıldırım Tuğrul Türkeş’in cevabı (7/9087), (7/9088)
5.- Zonguldak Milletvekili Şerafettin
Turpcu’nun, Zonguldak’taki hava kalitesi izleme istasyonlarına ilişkin sorusu
ve Çevre ve Şehircilik Bakanı Mehmet Özhaseki’nin cevabı (7/9121)
6.- İstanbul Milletvekili Mustafa Sezgin
Tanrıkulu’nun, Gümrük ve Ticaret Bakanlığı’na bağlı kurum ve kuruluşlarda görev
yapan personelden maaşında icra takibi bulunanlara,
16 Temmuz - 7 Kasım 2016 tarihleri arasında
Gümrük ve Ticaret Bakanlığı’na bağlı kurum ve kuruluşlarda hakkında işlem
yapılan personele ilişkin soruları ve Gümrük ve Ticaret Bakanı Bülent
Tüfenkci’nin cevabı (7/9151), (7/9152)
9 Aralık 2016 Cuma
BİRİNCİ OTURUM
Açılma Saati: 11.00
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN
(Adana)
-----0-----
BAŞKAN
– Türkiye Büyük Millet Meclisinin 35’inci Birleşimini açıyorum.
Sayın
milletvekilleri, birleşime yarım saat ara veriyorum.
Kapanma Saati: 11.01
İKİNCİ OTURUM
Açılma Saati: 11.31
BAŞKAN: Başkan Vekili Pervin BULDAN
KÂTİP ÜYELER: Ömer SERDAR
(Elâzığ), Elif Doğan TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
İkinci Oturumunu açıyorum.
Başkanlığın
Genel Kurula sunuşları vardır.
IV.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Antalya Milletvekili
Mehmet Günal’ın Plan ve Bütçe Komisyonu üyeliğinden istifasına ilişkin önerge
yazısı (4/72)
BAŞKAN
- Sayın milletvekilleri, Antalya Milletvekili Sayın Mehmet Günal’ın Plan ve
Bütçe Komisyonu üyeliğinden istifasına ilişkin yazısı 8/12/2016 tarihinde
Başkanlığımıza ulaşmıştır.
Bilgilerinize
sunulmuştur.
Sayın
milletvekilleri, şimdi, gündemimize göre, 2017 Yılı Merkezi Yönetim Bütçe
Kanunu Tasarısı ile 2015 yılı Merkezi Yönetim Kesin Hesap Kanunu Tasarısı
üzerindeki görüşmelere devam edeceğiz.
Program
uyarınca bugün dördüncü tur görüşmelerini yapacağız.
Dördüncü
turda Dışişleri Bakanlığı, Kalkınma Bakanlığı, Türkiye İstatistik Kurumu, GAP
Bölge Kalkınma İdaresi Başkanlığı, Doğu Anadolu Projesi Bölge Kalkınma İdaresi
Başkanlığı, Konya Ovası Projesi Bölge Kalkınma İdaresi Başkanlığı, Doğu
Karadeniz Projesi Bölge Kalkınma İdaresi Başkanlığı, Adalet Bakanlığı, Ceza ve
İnfaz Kurumları ile Tutukevleri İş Yurtları Kurumu, Türkiye Adalet Akademisi ve
Hâkimler ve Savcılar Yüksek Kurulu bütçe ve kesin hesapları yer almaktadır.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S. Sayısı: 433) (x)
2.- 2015
Yılı Merkezi Yönetim Kesin Hesap Kanunu Tasarısı (1/733), 2015 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2015 Yılı Genel Uygunluk Bildiriminin Sunulduğuna İlişkin Sayıştay
Başkanlığı Tezkeresi (3/828), Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 211 Adet
Denetim Raporunun Sunulduğuna İlişkin Sayıştay Başkanlığı Tezkeresi (3/829),
2015 Yılı Dış Denetim Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/830), 2015 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/831), 2015 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/832), 6085 Sayılı Sayıştay Kanunu Uyarınca Hazırlanan 2015 Yılı
Kalkınma Ajansları Genel Denetim Raporunun Sunulduğuna İlişkin Sayıştay
Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (x)

A) DIŞİŞLERİ BAKANLIĞI
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ 
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
- Komisyon ve Hükûmet burada.
Sayın
milletvekilleri, bilindiği üzere, turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir.
Dördüncü
turda grupları ve şahısları adına söz alan sayın üyelerin isimlerini okuyorum:
Halkların
Demokratik Partisi Grubu adına: Sayın Hişyar Özsoy, Sayın Altan Tan, Sayın
Mizgin Irgat, Sayın Bedia Özgökçe Ertan, Sayın Aycan İrmez, Sayın Ayşe Acar
Başaran, Sayın Meral Danış Beştaş.
Milliyetçi
Hareket Partisi Grubu adına: Sayın Ekmeleddin Mehmet İhsanoğlu, Sayın Erhan
Usta, Sayın Mustafa Kalaycı, Sayın Celal Adan, Sayın Mehmet Parsak.
Cumhuriyet
Halk Partisi Grubu adına: Sayın Öztürk Yılmaz, Sayın Selin Sayek Böke, Sayın
Akif Ekici, Sayın Ali Akyıldız, Sayın Okan Gaytancıoğlu, Sayın Uğur
Bayraktutan, Sayın Necati Yılmaz, Sayın Ali Haydar Hakverdi, Sayın Mehmet
Gökdağ, Sayın İlhan Cihaner.
Adalet
ve Kalkınma Partisi Grubu adına: Sayın Sabri Öztürk, Sayın Azmi Ekinci, Sayın
Ahmet Demircan, Sayın Zehra Taşkesenlioğlu, Sayın Mustafa Şükrü Nazlı, Sayın
İbrahim Halil Yıldız, Sayın Mehmet Ali Cevheri, Sayın Tahir Öztürk, Sayın
Mehmet Babaoğlu, Sayın Cemal Öztürk, Sayın Mürteza Zengin, Sayın Hülya Nergis,
Sayın Cahit Özkan, Sayın Yıldız Seferinoğlu, Sayın Ceyda Bölünmez Çankırı ve
Sayın Zekeriya Birkan.
Şahıslar
adına: Lehte, Sayın Fevzi Şanverdi; aleyhte, Sayın Dilek Öcalan.
Şimdi
söz verme işlemini sırasıyla başlatıyorum. 
Halkların
Demokratik Partisi Grubu adına ilk konuşmacı Sayın Hişyar Özsoy. 
Buyurun
Sayın Özsoy. (HDP sıralarından alkışlar)
Süreniz
yirmi dakikadır. 
HDP
GRUBU ADINA HİŞYAR ÖZSOY (Bingöl) – Teşekkür ederim Sayın Başkan.
Değerli
milletvekilleri, Genel Kurulu saygıyla selamlıyorum. Grubum adına Dışişleri
Bakanlığının bütçesini tartışmak üzere söz almış bulunuyorum.
Konuşmama
başlamadan önce, tabii, burada fotoğrafları bulunan eş başkanlarımın ve çok
kıymetli vekil arkadaşlarımın da önünde saygıyla eğiliyorum.
Tabii,
bütçenin teknik ve siyasi olarak eleştirilmesi gereken birçok boyutu var. Teknik
kısmına bugün çok kısaca değineceğim, bir iki örnekle değineceğim.
Tabii,
bu teknik ve siyasi anlamdaki değerlendirmelerden önce bir konuya açıklık
getirmek istiyorum. Bu Meclis kürsüsünde konuşan arkadaşlardan yoğunlukla şöyle
birtakım argümanlar duyuyoruz: İşte “HDP dış ilişkilerde bir ihanet içerisinde,
sürekli olarak Türkiye'ye ihanet ediyor, yurt dışında olan vekilleri ihanet
ediyorlar.” gibi, gerçekten -özür dileyerek söylüyorum- saçma sapan birtakım
argümanlar ortaya koyuyorlar. Bunun gerçeklikle hiçbir alakası şu açıdan
yoktur: Doğrudur, HDP olarak biz dışarıda şu an Türkiye Cumhuriyeti devletine
hükûmet eden AKP’nin ve Dışişleri Bakanlığının politikalarını eleştiriyoruz,
sonuna kadar da eleştireceğiz yanlış gördüğümüz şeyleri. Fakat HDP şu ayrımı
yapabilecek kadar büyük bir basirete sahiptir: Türkiye ile AKP Hükûmetini tabii
ki eş tutmuyoruz. Türkiye, bu ülke, AK PARTİ Hükûmetinden daha büyüktür
diyoruz. Dolayısıyla, Türkiye ve Türkiye Cumhuriyeti Hükûmetini ayrıştırarak
kendi dış politika söylemimizi oluşturuyoruz. 
Bir
örnek vermek gerekirse, Türkiye’ye yaptırımların uygulanması konusunda HDP’nin
tavrı şudur: Biz Türkiye’ye total anlamda yaptırım uygulanmasını doğru
bulmuyoruz. Ancak Türkiye’de bazı Hükûmet kurumlarına yaptırım uygulanması gerektiğini
düşünüyoruz. Bir örnek vereyim: Adalet Bakanlığına Avrupa Birliğinin
fonlarından gelen katılım öncesi paylar var, biliyorsunuz, fonlar var. Bunlar,
Türkiye’deki yargı kurumlarının transparan, demokratik, adil bir şekilde
düzenlenmesi ve Avrupa Birliğinin hukuk kurumlarıyla uyumlu hâle getirilmesi
için ayrılmış olan fonlar. Fakat bu fonlar amacına uygun olarak kullanılmıyor,
ortada bir adalet sistemi kalmamış durumda. Dolayısıyla, mesela, Avrupa
Birliğiyle yaptığımız görüşmelerde, Adalet Bakanlığına verilen bu katılım
öncesi fonlarının amaçlarına uygun kullanılmadığı için dondurulması
gerektiğini, Adalet Bakanlığı ne zaman ki Avrupa Birliğinin belirlenmiş
kriterlerine uyarsa o zaman bu payların kendilerine tekrar verilmesi
gerektiğini söylüyoruz. Sadece bir örnek verdim bir duruma açıklık getirmek
için. 
Teknik
olarak bütçeye baktığımız zaman, aslında Sayıştay raporları var, birçok şeyi
gösteriyor. Şu kadarını söyleyeyim -tek bir örnekle bunu geçmek istiyorum çünkü
daha genel, daha siyasi bir çerçevede bir bütçe tartışması yapmak istiyorum-
Sayıştay raporlarına göre, her yıl, eski parayla trilyonlarca lira, hiç işi
gücü olmayan, dışarıda herhangi bir görevi olmayan bazı çalışanlara, Dışişleri
Bakanlığının çalışanlarına veriliyor. Bu, Sayıştay raporlarında mevcut, 2013,
2014, 2015 yıllarında bunu ifade etmişler. Yani öyle görünüyor ki halkın parası
bazı çalışanlara tatil veyahut da ekonomik kazanç olarak veriliyor. Bu
arkadaşlar dışarıya gidiyorlar, tatil yapıyorlar halkın parasıyla, üstüne
üstlük bir de yolluk alıyorlar, masraf alıyorlar bunun için. Halkın parası bu
en nihayetinde, vergiyle elde edilmiş bir meblağdan bahsediyoruz. Dolayısıyla,
devletin parası değil bu. Devletin parası olmaz zaten, saçma sapan bir şeydir;
halkın parasıdır, halkın parasını devlet birtakım kurallar çerçevesinde
harcamak durumundadır. 
2015
yılında, takribi olarak 2 milyar lira eski parayla 2 katrilyon; 2016 yılında
600 milyon bir ek bütçe alınmış, 2 milyar 687 milyonluk bir bütçeyle çalışmış
Dışişleri Bakanlığımız. 2017 yılında bu bütçeye bir 300 trilyon daha eklenmiş.
Şimdi, bizce yetmez diyoruz. Yani bu, eski parayla 3 katrilyon, yeni parayla 3
milyar, gerçekten, bakın, Sayın Bakanımız burada, kendilerine yetmez diyoruz. 3
milyar çok düşük bir paradır. Belki 30 milyar verseniz, 30 milyar, eski parayla
30 katrilyon, Türkiye’nin dışarıda sarsılan imajını, prestijini düzeltmek için
kısmi bir fayda sağlayabilir. Bunu niye söylüyoruz değerli arkadaşlar? Bütçeyi
Dışişleri Bakanlığına verdiğiniz zaman şunu da sormak lazım: Türkiye’nin
dışişleri politikası gerçekten nedir? Belli bir stratejisi var mıdır?
Evet,
çok ciddiye almıyor Hanımefendi beni ama…
GÖKCEN
ÖZDOĞAN ENÇ (Antalya) – Alıyorum, estağfurullah.
HİŞYAR
ÖZSOY (Devamla) – Şu an için Türkiye’nin şöyle bir sıkıntısı var: Biliyorsunuz,
Sayın Ahmet Davutoğlu gitti, dört beş yıl uygulanan dışişleri politikalarının
hepsinin faturası Sayın Davutoğlu’na kesildi. Şimdi herkes, işte, “Sayın
Davutoğlu doktrinerdi, katıydı, ideolojikti. Dolayısıyla, Binali Bey’le
birlikte, biz daha pragmatist, daha enstrümantal bir şekilde, daha realist bir
şekilde dış politikamızı düzenliyoruz.” Günah keçisi belli, Sayın Davutoğlu
gitti oradan. Fakat Binali Bey geldikten sonra, evet, birtakım taktik
ittifakların geliştiğini de görüyoruz. Özellikle, kendisinden daha önce
başlamıştı ama kendisi döneminde vücut bulan İsrail’le ilişkiler ve Rusya’yla
ilişkiler, bu iki konuda birtakım yumuşamaların olduğunu, birtakım ittifakların
kurulduğunu biz gözlemleyebiliyoruz. Yalnız, burada belli, planlı bir konsept
dâhilinde bu dış politikalar uygulanmıyor, daha çok ideolojik bir noktadan
pragmatik bir noktaya savrulan ve can havliyle bölgede ve dışarıdaki
izolasyonunu kırmak için ilişki kurmaya çalışan, ittifak kurmaya çalışan bir
dış politika görüyoruz. Bizim temel eleştirimiz şudur, biz diyoruz ki: Yanlış
bir stratejiniz olursa birtakım taktiklerle siz sonuca gidemezsiniz. O yanlış
stratejileri de birazdan detaylı bir şekilde vereceğim. Mevcut durumda, bölgede
ve dışarıda önemli oranda izole olmuş, Avrupa Birliğiyle ilişkileri kriz
durumuna girmiş, bölgesel gelişmelere kesinlikle yön veremeyen ama bölgesel
gelişmelerin etkisinde kalan, uzun erimli bir stratejisi olmayan, iç
çelişkilerle dolu, neredeyse herkesle çatışmalı, belki burada İsrail ve
Rusya’yı kısmi parantez içine almak mümkün, ötesi tuhaf, böyle neoemperyal,
neoosmanlıcı birtakım argümanlarla bezenmiş -son dönemdeki bu Lozan
tartışmalarına referans veriyorum burada- büyük bir bölgesel, küresel türbülans
içerisinde sağa sola savrulan, sağa sola çarpan bir dış politika makinesiyle
karşı karşıyayız. 
Arkadaşlar,
biraz daha detayına girmeden şu konuda da bir şey söyleyeyim: Bu son dönemlerde
özellikle yeni Osmanlıcılık yeniden böyle bir hortlamaya başladı. Ya, bu da bir
şey olabilir yani daha önce, biliyorsunuz, “stratejik derinlik” olarak
kavramsallaştırılmıştı, “Türkiye’nin tarihsel anlamda mirasının olduğu Orta
Doğu coğrafyasına şöyle daha yaygın, daha geniş bir şekilde girelim,
ilişkilerimizi kullanalım, ticaretimizi artıralım, kültürel ilişkilerimizi
artıralım.” gibi bir çerçevede bir dış politika düşünülüyor. Fakat arkadaşlar,
yeni Osmanlıcılık yapacaksanız onu da bari tutarlı bir şekilde yapmak lazım.
Şöyle ki: Yeni Osmanlıcılık yapıyorsanız, bunu ırkçı, milliyetçi birtakım
saiklerle yapamazsınız. Osmanlıcılık farklı bir tahayyüldür, millet üzerinden
işlemez. Osmanlıcılık üzerinden işler ve onun içerisinde Kürtlerin de… O
Osmanlıcılık tahayyülü içerisinde aslında en önemli olan Kürtlerin durumudur
biliyorsunuz. Eğer Osmanlıcılık yapacaksanız Kürtlerle şu an Suriye’de ve
Türkiye’de ilişkilendiğiniz gibi ilişkilenmememiz gerekiyor, hem mekânsal
olarak hem de tarihsel bağları itibarıyla Kürtlerle daha dostane, daha yapıcı
ilişkiler kurulması gerekiyor. Demek istediğim, bu yeni Osmanlıcılığı bile son
derece katı, milliyetçi birtakım saiklerle yapıyorsunuz hem anakronik oluyor
hem de çok gerçekçi olmuyor. 
Değerli
arkadaşlar, Sayın Cumhurbaşkanı, zaten dış politikaya kendisi yön veriyor.
Şahsınızla kesinlikle ilgili bir durum değil ama belli ki bu dış ilişkilere
dair bütün bu politikalar, tabii ki Bakanlığın fikri alınarak ama bizim
görebildiğimiz kadarıyla daha başka yerlerde dizayn ediliyor. Şimdi,
biliyorsunuz Sayın Cumhurbaşkanının bugünlerde popüler olan bir söylemi var,
neredeyse her yaptığı konuşmada -muhtarlarla olur, başkalarıyla olur- seçim
meydanlarındaki gibi “Biz Hans’ın ve George’un ne dediğine bakmayız.” diyor.
Yerli ve millî dış politika olarak bunu insanların önüne koyuyor. Değerli
arkadaşlar, bu tür söylemler biraz toplumun gazını alma, topluma biraz gaz
verme gibi bir işlev görebilir ama bunun, Sayın Bakanım çok iyi bilir ki
gerçeklikle uzaktan yakından bir alakası yoktur. Hans’ın da George’un da ne
dediğine bakacaksınız. Daha önceki on yıllarda olduğu gibi bakmak
durumundasınız. Bu bir tercih meselesi filan değil, Türkiye’nin siyaseti,
ekonomisi, önemli oranda, özellikle küreselleşmeyle birlikte entegre olmuş
durumda. Türkiye’nin yaptığı ihracatın yarısı Avrupa’ya gidiyor. Avrupa’dan
Türkiye’ye gelen direkt yabancı sermaye yatırım, Türkiye’deki yatırımların
yüzde 70-75’ini oluşturuyor. Ciddi anlamda entegre olmuş, Hans’larla ve
George’larla entegre olmuş bir siyasal, kültürel ve ekonomik yapıdan
bahsediyoruz yani bağırıp çağırarak, “Hans’a, George’a biz prim vermeyiz.”
diyerek dış politika yapılmıyor; niye? Çünkü, Hans ile George kızdığı zaman,
bakın, dolar ve euro yükseliyor, görüyorsunuz. Bunun faturasını kim çekiyor,
kim ödüyor bunun faturasını? İşte, mesela, demiri dolarla almak zorunda olan
inşaatçı çekiyor; mesela, turizm sektörü; mesela, ihracata yönelik olarak
üretim yapan tarım sektörü, sanayiciler, herkes bir şekilde, bu, Sayın
Cumhurbaşkanının Hans’larla ve George’larla yaşadığı sıkıntıların faturasını
ödemek zorunda kalıyor. Öyle babalanmalarla, bağırmalarla çağırmalarla
gitmiyor. Dolayısıyla, biz şunu da söylemiyoruz tabii ki, onun da altını
çizelim: Gidip Hans’lara, George’lara teslim olma... Onların tabiriyle
söylüyorum; çok doğru da değildir, aslında çok da yabancı düşmanlığı içeren bir
kavramdır bu, onu da çok doğru bulmuyoruz. E, tabii ki onlarla oturacaksınız
çünkü Hans’ı, George’u... Hans genelde Almanları, George genelde İngiliz,
Amerikalıları temsilen kullanılan bir isim. E, gidip İgor’la, Moşe’yle
yapıyorsunuz mesela; yani Rusya’yla, yani İsrail’le pekâlâ güzel güzel iş
tutabiliyorsunuz yani Hans ile George’un günahı ne? E, on yıl, 2002’den sonra
AKP’ye en fazla desteği vermiş çevreler bunlar ama ne olmuş? On-on beş yıl
içerisinde kendilerine verilen kredi tüketilmiş. Mevcut durumda, son dönemde
Avrupa Parlamentosunun aldığı kararla birlikte, bir şekilde Türkiye'yi içine
sindiren, Türkiye'yi isteyen Batılıların sayısı neredeyse yüzde 10’ların, yüzde
5’lerin altına düşmüş. Tam anlamıyla Batı’yla olan ilişkilerde bir iflasın dışa
vurumudur bu.
Değerli
arkadaşlar, biliyorsunuz, Avrupa Parlamentosunun bir kararı oldu Türkiye’yle
müzakerelerin geçici olarak dondurulmasına yönelik. Daha önce bu kürsüde
söyledik. Hükûmet, tabii ki bunun sembolik bir karar olduğu, bağlayıcı olmadığı
konusunda bir argüman üretiyor, yalnız şunu da biliyoruz: Evet, bu bir
öneridir. Bu Aralığın 15-16’sında liderler toplantısında bu konu gündeme
gelecek. Bizim de öngörebildiğimiz, büyük bir ihtimalle, özellikle mülteci
krizi ve birtakım ekonomik kaygılar yüzünden Türkiye ile AB arasındaki
ilişkilerin dondurulması çok gerçekçi görünmüyor yani kimse çok fazla öyle bir
beklenti içerisinde değil. Artı, bir de Kıbrıs meselesi var. Türkiye ile AB
ilişkileri donarsa, belki, Hükûmetin hani kısmen adım atmaya çalıştığı Kıbrıs
meselesinin çözümü konusunda da ciddi bir krizle karşı karşıya kalacağız. 
Mesele
burada, Avrupa Birliğiyle ilişkilerin formel bir şekilde askıya alınması
meselesi değil arkadaşlar, Avrupa’yla, Batı’yla gerilen bu ilişkilerin
Türkiye’deki toplumsal, siyasal, ekonomik, istikrar üzerindeki olumsuz
etkileridir ve biz bunları iliklerimize kadar hissediyoruz. Bugün bir haber
geldi, Avrupa Yargı Konseyleri Ağı kendisine üye olan, daha doğrusu gözlemci
statüsünde bulunan Hâkimler ve Savcılar Yüksek Kurulunu gözlemci sıfatından
çıkarmış. Bir işarettir, sadece bir işarettir. Gerekçe: Yargı kurumları
Türkiye’de bağımsız değil. Ya, buraya normalde Avrupa Birliğine üye olan
ülkelerin tabii hâkim, savcı yüksek kurulları giriyor; üyelik aşamasında
olanlar ise yani o süreçte olanlar, giriş sürecinde olanlar ise gözlemci statüsüyle
orada bulunuyorlar. Bunu yedik yani Hâkimler ve Savcılar Yüksek Kurulu artık o
gözlemci statüsünü kaybetmiş durumda. Daha önce -biliyorsunuz- askerî
ambargolar geldi, Avusturya’dan, yine Almanya’dan bazı şirketlerden askerî
ambargoların geldiğini görüyoruz. Bunun dışında, ismi konulmamış olsa da
Türkiye’ye yönelik ekonomik birtakım yaptırımların zaten işlediğini, birkaç
aydır işlediğini pratik etkileri itibarıyla da biz görüyoruz. 
Şimdi, biraz toparlamaya çalışayım, dört dakikam kaldı.
Şimdi, bizim şöyle bir önerimiz var, biraz latifeyle karışık ama biraz da
gerçek, biz diyoruz ki değerli arkadaşlar: Dışarıda, özellikle Avrupa’da,
Batı’da dış politikanın içerisine girdiği krizin temel sebebi içte yaşanan
sorunlardır, özellikle de İçişleri Bakanı Sayın Süleyman Soylu ve Adalet Bakanı
Sayın Bekir Bozdağ’ın yaptığı yanlış uygulamalardır. 
Şimdi, İçişleri Bakanlığı ve Adalet Bakanlığı ortalığı
toz dumana katmış, binlerce, yüz binlerce insanı işten çıkarmış. Bizim eş
başkanlar ve vekillerimizi hapse atmış, belediye başkanlarımızı hapse atmış.
Sayısız gazeteci, akademisyen içeride, yargı kurumunu temsil eden birçok kesim
içeride, şu an cezaevinde. 75 yaşındaki Ahmet Türk’ü -kalbinde pili var-
“terörist” diye götürüp içeri atmışlar. 
Sayın grup başkan vekilleri, AK PARTİ’li arkadaşlar;
İdris Bey’i de müebbetle yargılıyorlar, siz birlikte çalıştınız burada
kendisiyle. Bütün bunlar oluyor. Yani, Adalet Bakanlığı ve İçişleri Bakanlığı
yaptığı uygulamalarla Türkiye’nin imajını dışarıda yerle bir ediyor, sonra da Dışişleri
Bakanımız Sayın Mevlüt Bey’e diyorlar ki: “Ya, Mevlüt Bey, gidin dışarıda hadi
bizim imajımızı toparlayın.”
Şimdi, Mevlüt Bey ne yapsın? Çalışıyor vallahi, biz
görüyoruz. Ben de o alandayım, dış ilişkilerden sorumluyum; gece gündüz Mevlüt
Bey çalışıyor ama dışarıda Hükûmetin argümanlarına zerre kadar prim vermiyorlar
ve hiç kimse inanmıyor. 
Bakın, parlamentolar üzerinden yapılan bu ziyaretlerde,
darbeyi anlatma ziyaretlerinde bütün arkadaşların hâli, pozisyonu şuydu -siz de
gidip gördünüz, değil mi Öztürk Bey?- diyorlar ki: “Ya, biz dünyaya
anlatıyoruz, hiç kimse bize inanmıyor.” Size inanmaları için bir sebep
söyleyin. Darbeyle mücadele ediyoruz diyorsunuz, Ahmet Türk’ü içeri
atıyorsunuz. Darbeyle mücadele ediyoruz diyorsunuz, 12 yaşında 13 devlet
kurşunuyla öldürülen Uğur Kaymaz’ın annesini bir kanun hükmünde kararnameyle
işten çıkarıyorsunuz. Darbeyle mücadele, terörle mücadele ediyoruz diyorsunuz,
Zarok TV’yi, Kürtçe birtakım çizgi filmleri çevirip yayınlayan böyle bir
televizyon kanalını kapatıyorsunuz. Darbeyle mücadele yapıyoruz diyorsunuz…
Yaptıklarınızın haddi hesabı yok ki, hangi birisini söyleyeyim?
Belediye başkanlarını hapse atıp yerlerine kayyum
atıyorsunuz, sonra da “Hendekler vardı.” diyorsunuz. Sayın Bakan, Dersim’de
hendek mi vardı ya? Ağrı’da hendek mi vardı? Erzurum’da hendek mi vardı? 
Yani,
böyle “Biz terörle, darbeyle mücadele ediyoruz.” söylemi içerisinde geniş bir
alan yaratmışsınız ve darbe girişiminden sonraki durumu da bir fırsat olarak
değerlendirip Türkiye’deki bütün muhalif sesleri susturmaya yönelik birtakım
uygulamalar yapıyorsunuz. Mevlüt Bey bunların hangi birisini dışarıda
temizlesin? Yani işi zor, gerçekten öyle düşünüyorum. Yani gidip kime
anlatacak? Mesela her gün burada Cumhurbaşkanı bas bas bağırıyor “İdam cezasını
istiyorum.” diye. Biz, Avrupa Konseyi Parlamenterler Meclisi toplantısındaydık,
Mevlüt Bey idam cezasının nasıl doğru olmadığını anlatmaya çalışıyordu, en
azından şahsi görüşü olarak.
MUSA
ÇAM (İzmir) – Mevlüt Bey de idama karşı zaten.
HİŞYAR
ÖZSOY (Devamla) - Arkadaşlar, dış politika böyle yapılmaz. Bağırarak, çağırarak
dış politika yapılmaz. Biz şunu söylemek istiyoruz: Eğer siz, dış politikadaki
bu içine girilmiş sıkıntılı durumu aşmak istiyorsanız, ekonomiyi biraz
istikrarlı hâle getirmek istiyorsanız çok kolay, biz reçete veriyoruz:
Vekillerimiz, eş başkanlarımız, belediye başkanlarımız tutuklu, akademisyenler,
gazeteciler, sivil toplum temsilcileri, bunları bırakın, hukukun üstünlüğünü
tesis edin, devletin yönetiminde şu an benim çete olarak gördüğüm pratiklere
bir son verin içeride; dışarıda 3-5 katrilyon harcamanıza hiç gerek yok, son
derece rahat bir şekilde, siz dışarıda çok kolay bir şekilde toparlarsınız
değerli arkadaşlar.
Hepinize
teşekkür ediyorum, saygılarımı sunuyorum. (HDP sıralarından alkışlar) 
BAŞKAN
– Teşekkür ederiz Sayın Özsoy.
Halkların
Demokratik Partisi Grubu adına ikinci konuşmacı Diyarbakır Milletvekili Sayın
Altan Tan. 
Sayın
Tan, sizin süreniz on dakika.
Buyurun.
(HDP sıralarından alkışlar) 
HDP
GRUBU ADINA ALTAN TAN (Diyarbakır) – Sayın Başkan, sayın milletvekilleri; yine,
her yıl bütçe görüşmelerinde mutat olduğu üzere GAP’la ilgili
huzurlarınızdayım.
İnan
edin, aynı şeyleri söylemekten bıktım desem, bıkmadım ama neden bıktım? Bir
karşılık alamamaktan ciddi şekilde bıktım ve usandım. 
Değerli
arkadaşlar, her bütçe görüşmelerinde bu GAP’a bir girizgâhta bulundum, devletin
kendi raporlarında açıkladığı rakamları önünüze koydum. GAP bittiği zaman
bölgenin makûs talihi yenilecek, 3 milyon 800 bin kişiye, Suruç Projesi de
ilave edildiği vakit 4 milyon kişiye iş imkânı bulunacak, ortalama bir aile
nüfus katsayısıyla çarpıldığı zaman da yaklaşık 20 milyon kişilik bir nüfusa
hitap edecek. Şu an bölgenin nüfusu yani bu proje kapsamında olan illerin
toplam nüfusu 8,5 milyon, Gaziantep dâhil. 
Peki,
şimdi dönüp Sayın Bakanlara soruyorum daha fazla rakam vermeden: Allah’ınızı
severseniz bu GAP niye bitmiyor? Çarşı pazar üslubuyla konuşuyorum ve
et-tekrârü ahsen velev kâne yüz seksen tabiriyle bu niye bitmiyor? İki buçuk
senede üçüncü köprü bitiyor, Osman Gazi Köprüsü bitiyor, Marmaray bitiyor, bu
niye bitmiyor? 
BÜLENT
YENER BEKTAŞOĞLU (Giresun) – Orası para getirmiyor.
ALTAN
TAN (Devamla) - Eğer bu devletin parası yoksa bu para bu yerlere nasıl
bulunuyor? Ama 8,5 milyon nüfusu 20 milyon nüfusa çıkaracak ve belki bütün Orta
Doğu’nun ekonomisini, sosyal yapısını, makûs talihini değiştirecek bu proje
niye bitmiyor? 
Bazı
arkadaşlar polemik yapıyorlar, “Efendim, Silvan Barajı’nı PKK bırakmıyor ki
yapalım. İşte, araçlar yakılıyor, bombalamalar oluyor.” Bingöl yolu için de
aynı şeyler söyleniyor, “İşte, araçlar yakılıyor, bombalamalar oluyor, insanlar
kaçırılıyor.” Oluyor mu? Evet, oluyor. Şimdi, ikinci soru: Peki, Allah’ınızı
severseniz Silopi’deki, Şırnak’taki termik santrallere niye bir şey olmuyor?
Pervari’de Limak İnşaatın yaptığı HES’lere niye kimse müdahale etmiyor? Geçen
hafta Şirvan’da 16 kardeşimizin hayatını kaybettiği, baktığınız vakit,
gördüğünüz vakit televizyonda görüntülerinden ürktüğünüz dağlarda niye kimseye
karışılmıyor? Ve yine aynı şekilde, olayların en yoğun olduğu dönemde
Kerboran’daki, Dargeçit’teki, Botan ile Turabdin arasındaki devasa bir baraj,
Ilısu Barajı’nın ana gövdesi nasıl bitiriliyor, elektrik amaçlı? Şimdi
arkadaşlar, tabii, bu soru biraz karışık bir soru oldu. Ne söylediğimin de
farkındayım kelime kelime, cümle cümle. Biri gelsin bunları izah etsin. Para
yoksa bu para diğer bütün dev yatırımlara nasıl bulunuyor ve 20 milyon nüfusa
hitap edecek böylesine bir proje kırk senedir neden ağır aksak gidiyor? Hükûmet
4 sefer, 5 sefer bu hedeflerini revize etti ve bu revizelerden sonra en son
2014’ü hedef koydu. 2017’ye geldik ve bu hızla giderse daha beş yıl, altı yıl
daha en azından bu işler devam edecek. Güvenlik ise sorun -işte, bu soru, o
sorduğum sorular ortaya bir soruydu- neler oluyor? Hangi projelere niye
müdahale ediyor, hangi el müdahale ediyor, hangisine etmiyor? Elektrik amaçlı
barajda işler tıkır tıkır yürüyor ama sulama amaçlı Silvan Barajı’nda işler
duruyor. Ne oluyor? 
Değerli
arkadaşlar, bu sorulara karşılık doğru düzgün bir cevap maalesef bulamıyoruz
ama yıllardır şunu söyledik: Bir derin el bölgenin kalkınmasını, ilerlemesini
istemiyor. Bu derin el Ankara’da da var yani Tahran’da, Şam’da, Moskova’da,
Washington’da, Berlin’de, Londra’daki ellerden bahsetmiyoruz; bizi ilgilendiren
şu an Ankara’daki eller ve yine aynı şekilde, oradaki göçün batıya doğru devamı
isteniyor. Tersine göç istenmiyor, istihdam istenmiyor, asimile devam etsin
isteniyor. Eğer böyle değilse o zaman biri çıksın desin ki “Hayır, senin bu dediklerinin
hiçbirisinin gerçekle alakası yok. Esas tablo bu.” biz de öğrenelim bunları
yani olan biteni öğrenelim. Hâlâ bu kadar kalkınmaya ve ilerlemeye rağmen Urfa,
Diyarbakır, Mardin, Batman, Şırnak; bunların tamamı eksi göç veriyor, eksi göç.
Eksi göç ne demek? Bir ile o sene gelen var, giden var; giden fazlaysa eksi
göç. Urfa’nın vilayet nüfusu yılda ortalama 45 bin artıyor, 1 milyon 892 bin,
31/12/2015 itibarıyla; 2016 rakamları işte, on beş yirmi gün sonra belli
olacak, bir ay sonra açıklanacak. Antep yine aynı şekilde yani nüfus artıyor
ama göç tablosuna baktığınız vakit hâlâ eksi göç var. Diyarbakır 1 milyon 654
bin, nüfus 19 bin artmış ama eksi göç 20 bin yani bu, sadece doğumdan gelen bir
artış, gerçek, reel bir artış değil; Urfa’nın da öyle.
Değerli
arkadaşlar, bir diğer sorun, bu Sur’daki, Cizre’deki, Yüksekova’daki olaylar
olduğu vakit Cevdet Bey’le bir görüşmem oldu benim, o zaman buraların
sorumluluğu kendisine verilmişti. İşte, “Şuraya şu kadar konut yapacağız,
buraya bu kadar konut yapacağız.” Ve şu an Diyarbakır’da -ben Diyarbakır
ölçeğinde konuşayım, az bir zaman kaldı- 3.700 konutun inşaatı devam ediyor; en
erken bitecek olan yedi sekiz ay sonra bitecek, en erken bitecek olan; tabii,
bu termin, yani uyulur, uyulmaz, daha da sarkar. Ben Bakana şöyle bir teklifte
bulundum: “Siz bunu kaça mal ediyorsunuz?” dedim. Ben inşaat mühendisiyim ve
müteahhidim, şu anda da şantiyelerim var yani iddia edenle bu rakamlar üzerinde
tartışmaya hazırım, bütün bu rakamlarla ilgili. Kaça mal olacak bir toplu konut?
İşte, 120 metrekare, bunun arsası, sosyal donatıları, okulları yani sadece
binanın metrekare maliyeti değil, bunları üst üste koyduğunuz vakit 120-130
milyardan, 140 milyardan aşağı bir rakam çıkmıyor, 120 metrekare, 130 metrekare
için konuşuyorum. “Peki, siz ne yapmak istiyorsunuz yani vatandaşa ev mi vermek
istiyorsunuz?” dedim, “Evet.” “Ekonomiye bir katkı mı sunmak istiyorsunuz?”
“Evet.” Şu an Diyarbakır’da satışa hazır, bu evsafta 7 bin-8 bin daire var. 2
bin tane daireyi bir seferde alın ve 140 milyara, 150 milyara bütün bu sizin
yapacağınızdan daha güzel daireler; beraber gezelim. 1,25; 1,40 emsal üzerine
yapılmış, otoparkları olan, çocuk bahçeleri olan sitelerden bahsediyorum. Bir
anda Diyarbakır ekonomisine 300 trilyon, 400 trilyon bir para girsin. 
Peki
toplu konutta ne oluyor? Geliyor müteahhit, bütün ekibi, tünel kalıplarına
kadar, kendi teknik, profesyonel ekibine kadar dışarıdan getiriyor, parayı da
alıyor, götürüyor. Nereye götürdüğü de belli değil. Bırak, bu, memlekete
girsin; hazır, hemen ertesi gün, on beş gün sonra bu vatandaş evine girsin.
Değerli
arkadaşlar, maalesef bunların hiçbirisi dikkate alınmadı ve şu an bölge
ekonomik yönden -Türkiye’nin, diğer, tabii, batısı da aşağı yukarı aynı duruma
geldi- çökme durumunda. Bankalar bin bir ricadan sonra sadece kredi
ertelemesine gitmek istiyorlar. Bir banka müdürü, gerekirse isim de
verebilirim, polemik de yapmak istiyorum, bir finans kuruluşunun il müdürü
diyor ki: “Ben vefa hakkını yeni öğrendim, burada, bu sene yeni öğrendim.”; on
beş gün evvel. Vefa hakkını bile kullandırmıyor doğru düzgün son noktaya
gelmeyene kadar. Genel müdürler, genel müdür yardımcıları randevu vermiyor. 
Bunları
da bilgilerinize sunuyorum. GAP’la ilgili cevabı bekliyorum.
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Tan.
Şimdi,
üçüncü konuşmacı Ankara Milletvekili Sayın Sırrı Süreyya Önder. (HDP
sıralarından alkışlar) 
Süreniz
on dakika Sayın Önder, buyurun.
HDP
GRUBU ADINA SIRRI SÜREYYA ÖNDER (Ankara) – Teşekkür ederim Sayın Başkan. Sizi
ve değerli arkadaşları saygıyla selamlayarak başlamak istiyorum. 
Şimdi, gerek bu siyasi tutsak alma operasyonuyla rehin
tutulan arkadaşlarımızın gerek partimizin gerek sivil seçilmişlerimizin
gözaltına alındığı bu operasyonların bir tek gerekçesi var, oradan başlamak
istiyorum. 
“HDP
-kendi ifadeleriyle- terör örgütüne yardım ediyor.” Bu en fütursuz olanı; biraz
daha ortadan konuşanı: “Arasına mesafe koymuyor.” Şimdi, giderek bir şey çok
sık tekrarlanınca sanki gerçekmiş gibi kulaklarda çınlamaya başlıyor. Buna
dair, üç sene bu operasyonu, bu süreci yürüten; devletle, Hükûmetle,
İmralı’yla, Kandil’le yürüten bir arkadaşınız olarak bazı şeyleri bir daha
söylemek gerekiyor diye düşünüyorum, o da şu: Teröre karşı çıkmaktan ya da
terör meselesini -bunu hep tırnak içinde kullandığımı bir daha belirteyim, çok
boyutlu bir meseleyle karşı karşıyayız- bunu lanetleyerek, bunu da bir çok defa
yaparak bununla mücadele edilmiş olunmuyor. Bizatihi Hükûmetin en yetkili
ağızlarının; Cumhurbaşkanından Başbakana, ilgili bakanlarından parti
sözcülerine varana değin defalarca dile getirdikleri gibi, arkasında çok
boyutlu; sosyal, kültürel, ekonomik, tarihî boyutları olan bir meseleden
bahsediyoruz.
Bu
devlet, önce bir Oslo süreci yaşadı. Onun özelliği neydi? Kimse onunla anmıyor.
Onun özelliği, sivil siyasetin bu sürecin dışında tutulmasıydı arkadaşlar.
Devlet ve Hükûmet, PKK’nin yöneticileriyle, KCK’nin yöneticileriyle doğrudan
bir müzakere yürüttüler ve kamuoyuna yansıyan kısmından çok önce başladı,
kamuoyuna yansıyan kısmından çok sonraya kadar da devam etti. Malum sebeplerle
bu görüşme akamete uğradı -bununla süreyi kullanmak istemiyorum- sonra şöyle
bir yönelim ortaya çıktı: “Sivil siyaset devrede olmazsa Oslo sürecinde
yaşadığımız sıkıntıları yaşamamız mukadderdir.” dendi ve sivil siyaset
temsilcileri inisiyatif almaya zorlandı.
Barış
terörü lanetlemekle ya da her gün beddua etmekle gelmez, inisiyatif ve risk
almak gerekiyor. Sayın Bozdağ gitmiş. Bütün Meclisin bilmesi gereken şey şu:
Biz Sayın Öcalan’ı ilk ziyarete gittiğimizde, süreç ilk başladığı zaman şu
söylendi bize: “Dünyanın her yerinde güven adımları, güven artırıcı adımlar ve
jestlerle başlar bu iş. PKK’nin elinde rehin kamu görevlileri ve askerler var.
Bu siyasi heyet bir an önce -şu anda da var ve aileleri her gün bizi arıyorlar-
bunları serbest bıraktırsın.” Karşılığında devlet ve hükûmet şu sözü verdi
arkadaşlar: “Biz de hukuken -burası çok önemli- tahliye hakkı kazanmış bütün
hasta tutsakları bir an önce salıvereceğiz.” Şu soru gelebilir akla: Hukuken kazanmışsa
kim bunları tutuyor? Daima bu ülkede kanunlara bir hak tanımı yapıldığı zaman
50 bin tane de engel önlemi alınır, ondan dolayı. Doktor raporu, adli tıp
raporu vesairesi bütün süreci tamamlamış, iki eli, iki ayağı olmayan mahkûm
-öyle bir örnek vereyim- cezaevinde tek başına yaşamını idame ettiremeyecek bir
mahkûm; en son bir madde koymuşlar “Kolluktan bir görüş alınır, bunun dışarı
çıkması kamu güvenliğini bozar mı bozmaz mı?” araya böyle bir şey koymuşlar. Bu
hak… Bu prosedürünü tamamlayan 60’ın üzerinde hasta tutsak hep bu kolluğun
verdiği raporlarla bırakılamıyordu, bir kısmına adli tıp engel oluyordu.
Şöyle söyleyeyim: Biz o askerleri ve kamu görevlilerini
-içerisinde bir kaymakam da vardı- on üçüncü gün özgürlüklerine kavuşturduk.
Devlet ve hükûmet verdiği bu sözün gereğini bir tek mahkûmda yapmadı.
Gerekçeler şunlardı… Bunun bir kısmını Sadullah Bey’le yürüttük, bir kısmını
Sayın Bozdağ’la yürüttük. Gerekçe şuydu: Adli Tıp Başkanı cemaatçi, onu alalım;
aman hani biz sözümüzdeyiz, onu alalım, bu mesele çözülecek. Adli Tıp Başkanı
görevden alınıyor, yerine yenisi geliyor, aynen Hükûmet yetkilisinin söylediği
şuydu: “Yorulmuşları gitmiş, dinlenmişleri geliyor.” Gelen de cemaatçi çıktı.
Onu da aldılar. Ondan sonra “Üçüncü daire başkanı -ya da kaçıncı daire başkanı-
bu işe engel koyuyor, yeni gelene de söyledik, o da onu görevden alacak.”
dediler ve sadece 2 mahkûm -belki bir iki tane daha vardır; o kadar, yani bir
iki kişi üzerinden yürütmeyelim 100’ün üzerinde, bu hakkı kazanmış sadece 2
mahkûm- ölümlerinden bir gün önce, neredeyse canlı cenaze olarak aileleriyle
bir vedalaşma hakkı kazandılar. 
HDP, HDP’nin siyasi temsilcileri, barış için, devletin,
Hükûmetin ve ilgili bütün kurumların bilgisi, önerisi ve talebi dâhilinde, PKK
yöneticileriyle 117 kere toplantı yaptı. Üç sene de bu memlekette,
evlatlarımızın hayatından emin olarak yaşadık. 
İkinci
çiğnenen sakız hendek, barikat, vesaire. Onunla ilgili de bir şey anlatacağım.
Bütçe konuşması boyunca, bu süreçte neler olduğunu… Bunların birçoğu kamusallaştı
ama kimsenin küfür etmekten, hakaret etmekten, “Yahu, neydi bu işlerin aslı?”
diye sormaya üşendiği şeyler bunlar. Yani bir gerçeği ilk defa ifşa ediyor
değilim. İlk hendek, arkadaşlar, Lice’de kazıldı ve 2 uzman çavuş oradaki halk
tarafından rehin alındı. Sebebi neydi biliyor musunuz? Lice depremini
hatırlayanlarınız vardır. Lice depreminde, bu devlet, oradaki köylülere “Size,
deprem evleri, afet evleri yapacağım.” demiş. 1970’li yıllarda olan bir
depremdi. O afet evleri hâlen bitirilmiş değil, hâlen inşaatından vazgeçilmiş
de değil fakat barış süreci başlar başlamaz Lice’ye 6 trilyon bütçeli bir
kalekol yapılmaya başlandı. Bölge vekilleri bilir, 1990’lı yıllarda Lice
halkının sosyal hafızasında “karakol” demek “kabristanın kapısı” demekti. Sağ
girer, ölü çıkardınız; bunun istisnası yoktu. Halk buna isyan etti: “Ya, deprem
konutlarımız duruyor -biraz önce Altan Vekilimiz bahsetti- orada bir sürü akim
yatırım var, barışacaksak bölge halkının refahına dönük bu işlere şey ederken
siz bize bir kalekol yapıyorsunuz.” 
Vaktim
fazla kalmadı. Şöyle söyleyeyim: İş içinden çıkılamaz duruma geldi. Hükûmet,
Sayın Öcalan’dan yardım istedi; dedi ki: “Bunu toparlayın.” Sayın Öcalan bize
iletti. Hükûmetten 2 bakanın koordinasyonuyla, heyet üyesi, birisi Sayın Başkan
Vekilimiz olmak üzere, birisi da şu anda tutsak olan İdris Baluken Vekilimiz
olmak üzere biz 3’ümüz gittik, bölge halkıyla görüştük, o 2 uzman çavuşumuzu
aldık -ikisinin de bir hafta sonra nişanı vardı, biri Kilisli, birisi
Nurdağılı’ydı- getirdik, ailelerine teslim ettik. “Sivil siyaset ne yaptı?”
sorusunun cevabı bu ve benzeri, bildiğiniz, bilmediğiniz binlerce olayda
saklıdır. Hendeğin kapatılması konusunda, kalekol inşaatının durdurulması
şartıyla burada bu tarz eylem ve etkinliklerin yapılmayacağı, itirazların
yapılmayacağı sözünü aldık. O gece Hükûmet oraya bir tır gönderdi, o inşaatın
bütün malzemeleri o tıra yüklendi…
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) – …ertesi gün halk açtığı hendekleri kendisi kapattı,
askerleri de bize teslim etti ve yeniden bir kalekol inşaatı başlayana kadar da
orada hiçbir -tırnak içinde- asayişe mebni herhangi bir olay yaşamadık. 
Özür
dilerim Sayın Başkan.
Son
sözüm: Buradan çıkıp eş genel başkanları, değerli vekilleri ve seçilmiş belediye
başkanları, meclis üyeleri tutsak alınmış, daha önce bunu yapan hükûmetler
yüzlerce kere lanetlenmişken “Efendim, terörle şununla bununla mesafe
koymadılar ya da destek oldular.” sözü yalan. 
BAŞKAN
– Sayın Önder, Sayın Irgat’ın bir dakikasını size ekliyorum; tamamlayın lütfen.
Buyurun.
SIRRI
SÜREYYA ÖNDER (Devamla) – Teşekkür ederim.
İkinci
büyük yalan da şu: Kaçma şüpheleri var diye Sayın Selahattin Demirtaş, Sayın
Figen Yüksekdağ, bu siyasal partiye o yüzde 40 kâbusunu yaşattıkları için
içerideler. Bu birinci sebep.
BÜLENT
TURAN (Çanakkale) – Hadi canım!
SIRRI
SÜREYYA ÖNDER (Devamla) - Tabii, bir yüzde 40 aldık, bir yüzde 40 daha
alabiliriz kâbusu uykularınıza giriyor.
İkincisi:
Kaçma şüphesinden dolayı değil, bu topraklarda yaşama ısrarlarından, bu toprakları
bir gülistana çevirme iradelerinden dolayı içerideler. 
Buradan
eş genel başkanlarımız başta olmak üzere bütün vekillerimize, onları bu
gasbedilmiş hukuksuzluktan beri tutacağımız, özgürlüklerini iade edeceğimiz, bu
memlekette sivil siyaset olarak demokratik siyaset konusunda mücadelemizi
hayatın her alanında yükselteceğimiz sözünü vererek bitiriyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Önder.
4’üncü
konuşmacı Bitlis Milletvekili Sayın Mizgin Irgat.
Sayın
Irgat, sizin bir dakikanızı Sayın Önder’e verdim. Süreniz dokuz dakika.
Buyurun.
(HDP sıralarından alkışlar) 
HDP
GRUBU ADINA MİZGİN IRGAT (Bitlis) – Sayın Başkan, değerli milletvekilleri;
zindanlarda bizi izleyen tutsak arkadaşlar ve tüm izleyicileri saygıyla
sevgiyle selamlıyorum.
Evet,
Adalet Bakanlığı bütçesini görüşürken Bakanlığın olmadığı bir Meclisten sizlere
sesleneceğiz. 
Sayın
Başkan, değerli milletvekilleri; dün Adana’daydım. Haksız hukuksuz bir şekilde…
Bu Meclisin ve Türkiye'nin tek kadın eş başkanı Eş Genel Başkanımız Sayın Figen
Yüksekdağ’ın duruşmasını izledik. Kendisinin tek cümleyle selamları ve bu
ayıptan bir an önce Türkiye'nin kurtulması gerektiği yönündeki sözleriyle
başlamak istiyorum. 
Yarın
10 Aralık yani İnsan Hakları Haftası’na girmiş oluyoruz aslında. Ama ne yazık
ki, geçen yılki bütçe görüşmelerinden bugüne değin bir yıl içerisinde
yaşadıklarımızı özetlersek, bütçeden fazla Adalet Bakanlığının ve bu ülkede
insan haklarının, hak ve hukukun, adaletin gelmiş olduğu noktayı konuşursak
sıra bütçeye sanırım gelmeyecektir. 
Evet,
ben eş genel başkanları ve milletvekili arkadaşları tutuklu olan, 50’yi aşkın
seçilmişin, belediye başkanının tutuklu olduğu bir grubun üyesi olarak sizlere
sesleniyorum. Evet, bizim milletvekillerimiz, eş genel başkanlarımız ve
seçilmişlerimizin bugün zindanlarda, hapishanelerde olmasının tek bir gerekçesi
vardır. 7 Haziranda bu ülkeye bir umut, bir ışık, belki de özgürlük ve barışı
dileyenler adına bir ışığın açılmasının, bir yolun açılmasının halklar nezdinde
tekrar kapatılması isteği, kapatılması pratiğiyle karşı karşıya kaldık ve en
son vekillerimizin tutukluluğuna, belediye başkanlarımızın tutukluluğuna
vardıracak düzeyde yaşanan hukuksuzlukları yaşadık. 
Elimde
fotoğraflar var. Önümüzde duran vekillerimizden önce 1994’te Sayın Orhan
Doğan’ı bu şekilde alanlarla 2009’da bu fotoğrafı çektirmek zorunda kalanlarla
ve 2016’da bu fotoğrafı çektirmek zorunda kalanlar arasındaki farkı sizlere
sormak istiyorum. Aralarında zerre kadar bir fark yok. Bunlara “cemaatçi”
dediniz, şu an onları da içeri attınız. Bunlara ne diyeceksiniz? Emin olun,
yarın öbür gün de bunları başka bir isim, ad altında aranızdan atacak…
Başkanlık sistemine doğru gittiğiniz diktatöryal rejimde, yarın öbür gün,
aramızda olanlar da bu sıralarda maalesef olmayacaklardır.
Buradan,
Türkiye adalet sistemini tartışırken bir tek şeyi dile getirmek istiyorum. Bunu
yapmakla yani milletvekillerimizi, seçilmişlerimizi tutuklamakla, bence yapılan
tek bir şey var. Sonuçta olan tek şey kendilerinin efsaneleştirilmesidir. Belki
bugüne kadar kendilerini bilmeyen, dinlemeyen, tanımayan kamuoyu şu dakikadan
itibaren haksız hukuksuz bir şekilde tutuklandıktan sonra her biri halkımızın
gönlünde birer kahraman, birer efsane, birer devrimci, birer barış arayıcısıdır.
Dolayısıyla bizler ne tutuklanmakla ne gözaltılarla ne inkâr edilmekle
bitmeyiz.
Evet,
konuşmamın başında da dile getirdiğim gibi, bütün vekillerimizin tek tek
konuşmalarına baktığımızda aslında tüm konuşmaların özetinde şunu görebiliriz:
Türkiye'nin yaşadığı kaostan, yaşadığı hukuksuzluktan çıkmak üzere öneriler,
barış çağrıları ve bu ülkenin kanayan yarası Kürt meselesinin çözülmesi, bu
ülkede inkâr edilen tüm halkların, kadınların, gençlerin ve tüm temsilcilerin
belki de gerçek anlamda temsil edilmesi üzerine yapılan konuşmalardır. Evet, bu
konuşmalarından dolayı şu an vekillerimiz cezaevlerinde. 
Bugün
Türkiye'nin gelmiş olduğu noktaya baktığımızda, bir anayasa çalışması, yeni bir
anayasa arayışı içerisinde olduklarını görüyoruz. Halktan, partilerden,
vekillerden gizlice, kapı arkalarında yapılan uzlaşılarla yeni bir sistemi inşa
etmeye çalışıyorlar. Yani, bu sistemin adı ne başkanlık ne yarı başkanlık ne
monarşi ne parlamenter sistem. Kendine göre, yani saraydan aldıkları talimata
göre Türkiye usulü, Türk tipi bir diktatöryal rejimi inşa etmeye çalışıyorlar.
Oysaki anayasa yapım çalışmaları, anayasa yapım tekniğine baktığımızda, tüm
dünya örneklerini incelediğimizde böylesi bir sistem olamaz. Hangi sistemi
istiyorsanız yani cumhurbaşkanlığını yarı başkanlık mı yapmak istiyorsunuz ya
da yeni bir diktatörlük mü inşa etmeye çalışıyorsunuz, buyurun, açık açık bunu
tartışalım. Ama böyle, toplumun her kesiminden uzakta, hiçbir tartışmaya
girmeksizin, kanaat önderlerinin, toplumun, hukukçuların görüşlerini almaksızın
gizli gizli anayasa çalışması yapılamaz. 
Peki,
bunu yaptınız, bunu nasıl tartışacaksınız? Bu Meclisin 10 üyesi eksik.
Yerellere gittiğimizde sadece 50’yi aşkın belediye başkanımız şu an iş başında
değil. Siyaset heveslisi, atanmış kayyumlar bu işi götüremez. Norşin
Belediyesine baktığımızda, dün okudum, gerçekten, belediye binasında değil,
kaymakamlık binasında marşlı bir toplantı yapmış sevgili yeni Başkanımız.
Buradan sormak isterim: Bu kadar siyaset yapmak istiyor idiyseniz gelip seçime
girseydiniz. Bir gecede atanmak yerine, gaspçı bir yöntemle halkın emeklerini
ve partimizin seçilmişlerini cezaevine atarak yani rehine alarak bunu yapmak
yerine, çok istiyorsanız bir seçime girip seçilmiş gibi, siyaset
meraklısıysanız bir siyasetçi gibi siyaset yarışına girerdiniz ve kim
kazansaydı o belediye binasına gidip alnının akıyla bu işi yürütecek olacaktı.
Ama bunu yapmadınız. Bir gecede, hatta hafta sonu dahi belediyelerimizin
yerine, belediye başkanlarımızın yerine atanmışlarınızı, memurlarınızı, o
halkın sorunlarına zerre kadar hâkim olmayan, emek harcamayan, emek ödemeyen
bir memuru kalkıp belediyenin vekili diye o binalara yerleştirdiniz. Emin olun,
tüm bu hukuksuzlukları halkımız unutmayacaktır. Şu an sadece hapishanelerde
olan vekillerimiz, belediye başkanlarımız değil, fikirleri adına politik
tutsaklarımız ve orada şu anda hayatını idame edemeyen tüm hasta
tutsaklarımızın da bir an evvel özgürlüklerine kavuşması gerektiğini buradan
bir kez daha dile getirmek istiyorum. 
HDP
vekillerini bilerek ve isteyerek, aslında suç işleyerek cezaevlerine
göndermeyen Adalet Bakanının bu konudaki ayıbından bir an önce vazgeçerek…
(Mikrofon
otomatik cihaz tarafından kapatıldı)
MİZGİN
IRGAT (Devamla) - …bizlerin vekillerle görüşmesine izin vermesi gerektiğini
dile getiriyorum.
Ne
yarı başkanlık ne başkanlık, biz bu yemeği yemeyiz. Halkla birlikte Mecliste
hep beraber tartıştığımız, özgürlükçü, yeni bir anayasa için çalışmaya
başlayalım diyoruz ve tüm tutukluları…
HÜSNÜYE
ERDOĞAN (Konya) – Siz yemeyin, biz halkımızla baklavayı böreği beraber
yiyeceğiz, hiç merak etmeyin. Halkımızla birlikte yiyeceğiz o baklavayı böreği.
MİZGİN
IRGAT (Devamla) – Hayır, halkla beraber yapmıyorsunuz, siz kendi kendinize
kendi rejiminizi yapıyorsunuz.
HÜSNÜYE
ERDOĞAN (Konya) – Siz kendi kendinizi zehirliyorsunuz, biz beraber yiyeceğiz
ama her yemeği.
MİZGİN
IRGAT (Devamla) – Herkesi sevgiyle saygıyla selamlıyorum. (HDP sıralarından
alkışlar) 
BAŞKAN
– Teşekkür ediyorum Sayın Irgat.
Şimdi,
beşinci konuşmacı Van Milletvekili Sayın Bedia Özgökçe Ertan.
Süreniz
on dakika.
Buyurun.
(HDP sıralarından alkışlar) 
HDP
GRUBU ADINA BEDİA ÖZGÖKÇE ERTAN (Van) – Teşekkür ediyorum Sayın Başkan. 
Değerli
milletvekilleri ve ekranları başında bizleri izleyen değerli halkımız; Adalet
Bakanlığının 2017 yılı bütçesini tartışıyoruz. Halkımızın emeğiyle, emanet
ettiği yetkisiyle, yine halk adına yapılan bütçenin sadece bir gelir-gider
tablosu olmadığını, bir ahlak belgesi ve sözü olduğunu, bütçenin de bu ahlaka
uygun yapılması gerektiğini belirterek başlamak istiyorum. Hepinize saygılar
sunuyorum.
Bir
yılı aşkın bir süredir iktidarın elinde tuttuğu yetkileri kullanış biçimi ve
özü bakımından izlediği yanlış politika sebebiyle gelinen aşama tam bir kriz ve
yönetemezlik hâlidir. 7 Haziran gecesinde tek başına iktidar olmayı kaybeden
AKP Hükûmeti ülkeyi kaosla tehdit etti ve o günden beri bizzat AKP iktidarının
tercih ettiği yöntem olan kaos hâli yaşatılıyor. Bu sebeple, iktidarınızın
demokratik değerler adına savunabileceğiniz hiçbir tarafı kalmamıştır. 
Üzerinde
tartıştığımız bütçe tasarı belgesi koca bir eksiklik yaşıyor. HDP’ye oy
verenler, vekillerini Meclise gönderenler, HDP bileşeni olan DBP’yi
destekleyenler, belediyecilik anlayışını ve politikasını tercih edenler bu
belgede yoktur. İlk günden beri “Ama ifadeye gitmediniz, devlete kafa tuttunuz.
Ama şunu dediniz, bunu yaptınız.” gibi hasmane söylemlerle bir bellek yaratma
gayreti içerisindesiniz. Bize karşı bir düşmanlık yaratmaya çalıştınız, hedef
gösterdiniz. Oysa esas meseleyi çok iyi biliyorsunuz; planlı, en tepeden onaylı
bir süreci işlettiniz ve işletiyorsunuz. 
HDP,
Türkiye’nin gerçeğini ortaya çıkardı, tartıştı, tartıştırdı. Bu koca ülkenin
bütün renkleriyle, farklılıkları ve çoğulcu yapısıyla, yönetime etkin, şeffaf
katılımıyla, kendine özgü kimlikleriyle katılımının en doğru yol olacağını,
Kürt sorununun da böylece çözülebileceğini söyledi HDP, tek kelimeyle “Barış.”
dedi. İşte, bu söylemin içinde kendisini bulanlar tercih etti bizleri,
sözlerimi söyleyelim diye Meclise gönderdi. 
HDP’nin
sözünü kestiğiniz, engellediğiniz ölçüde kriz var bu ülkede. Tamamen siyasi
saiklerle hâlâ dokunulmazlığı olan 10 parlamenteri, Meclisin üçüncü büyük
partisinin liderlerini rehin almanız karşısında bu iradenin esas sahibi olan
milyonlara verebilecek cevabınız yoktur. Bu hâliyle yasama organının büyük bir
eksiği var ve bu eksik tamamlanmadığı sürece de yönetimde tercih ettiğiniz
model, iktidarınız, anlayışınız hep tartışmalı olacak, hep kabul edilemez
olacak, hep gerilim olacak ve hep size karşı güvensizlik olacak. 
Değerli
milletvekilleri, ülkede açık bir yönetim krizi vardır. Kimin yasama faaliyeti
yürüttüğü, kimin Hükûmete başkanlık ettiği belli değil. Bu Hükûmet, bu gerçeğin
üzerini kapatamayacak hâle gelmiştir. Bu krizden dolayı ekonomik kriz ayyuka
çıktı. Yine, bu krizden dolayı Türk lirası dolar karşısında değer kaybediyor.
Dolar yükselmiyor, Türk lirası değer kaybediyor. Bulduğunuz çözüm ise,
yastıkaltı birikimlerin bozdurulması gibi suni, ekonomi biliminin temel
argümanlarından uzak salt bir algı yönetimine hizmet eden söylemler. Oysa, çok
yönlü ve çok katmanlı bir krizden çıkmanın formülü bellidir ve aslında çok
basittir. Söylenebilecek tek söz ve tek çözüm var aslında: Barış, sadece barış.
Devlet, kendi vatandaşıyla barışı konuşabilmeli, bunun kanallarını ve
imkânlarını yaratabilmelidir. Politik saiklerle 4 Kasımdan bu yana esir tutulan
milletvekili arkadaşlarımızın, belediye başkanlarımızın özgürce siyaset
yapabilmelerinin önündeki engeller kaldırılmalıdır. Gasbedilen belediyeler yine
halka teslim edilmelidir ve bütün Türkiye halklarının görmek istediği şey
aslında bu adımların samimiyetle atıldığını görmektir. 
Geçmişte,
çözüm süreci görüşmeleri bu umudu doğurmuştu. Çatışmasızlık sürecinde neredeyse
hiç ölüm yoktu. Çözüm sürecini buzdolabına kaldırdığınızdan beri her gün bu
ülkede 20 ya da 30 genç insan hayatını kaybediyor. Oysa, ölümleri durduracak
bir yol da var. Sayın Öcalan, son gönderdiği mesajında “Samimi olunursa altı ay
içinde çözüm mümkün.” dedi. Bu mesajı örneğin, Hükûmet duymadı, devlet duymadı.
Bunu şuradan çıkarıyoruz, aynı gün, seçilmiş halk belediyelerine eş zamanlı
kayyum ataması yapılarak karşı bir mesaj vermişti Hükûmet. Halk da bizler de
Hükûmetin mesajını böyle anladık. Ama bu mesajla öncelikle ilgilenen
milyonlarca asker, polis, gerilla ailesi var. Devlet, böyle bir çözüm imkânı ya
da ihtimali bile varsa en azından neden bunu öncelemiyor? Sayın Öcalan’ın
mesajıyla Türkiye halkları, dış dünya ve demokratik değerleri savunan aslında
herkes ilgilendi; sadece siz ilgilenmediniz. Ve iktidar olarak siz, barışa
giden tek bir samimi adım atın, bakalım hep birlikte, izleyelim; ülkede
toplumsal, siyasal, ekonomik gerilim düşüyor mu düşmüyor mu? 
Uzun
süredir cezaevleri yönetiminiz de insan odaklı değil. Herkesin üzerinde ortak
akılla uzlaştığı, insan onurunu koruyan, ceza adaletini sağlayan bir
programınız bulunmamaktadır. Aksine, her idarenin kendi cumhuriyetini ilan
ettiği cezaevleri, artık tüm dünyanın lanetlediği işkence uygulamalarıyla
yönetilir hâle geldi.
Sayın
milletvekilleri, eş başkanlarımızın, milletvekillerimizin tecrit altında
tutulması meşru görülemez. Kime uygulanırsa uygulansın, tecrit bir insanlık
suçudur. Hâlihazırda cezaevlerinin kapasitesi 183 bin iken, şu an içeride tam
198 bin insan tutuklu veya hükümlü olarak tutuluyor. Doluluk oranının
kapasitenin üzerinde olmasının zaten kendisi işkencedir. 
Bu
tabloda yıllara göre değişen doluluk oranları görülüyor. 2002’de doluluk oranı
şu iken, 2016 yılında bu seviyeye gelmiştir. Aslında, bu tablo bile izlediğiniz
tutuklama politikasının ne olduğunu çok iyi anlatır durumdadır; bu başarı
AKP’nindir!
Öte
yandan, cezaevlerinden sürekli şüpheli ölüm, şüpheli intihar haberleri geliyor.
Adalet Bakanlığı bu hususa ilişkin 2016 yılına kadar veri sunabilirken artık
veri sunamaz hâle gelmiştir fakat biliyoruz ki, 2016’da en az 367 mahpus
yaşamını yitirdi. Özellikle darbe girişimi sonrasında cezaevleri
işkencehanelere dönüştü, bunu herkes biliyor. İşkenceye sıfır tolerans
politikasından işkenceyi kabul eden, itiraf eden üst düzey bürokratların olduğu
günlere geldik. Bunun yanı sıra, OHAL süreciyle beraber, kimsenin sağlıklı
haber alamadığı birer kapalı kutu hâline geldiler. Şeffaflıktan uzak, işkence
had safhada, sivil kurumların denetim yapmalarına dahi izin verilmiyor. Her gün
ölüm haberleri artıyor. Hatta, bırakın sivil denetime izin verilmesini, bunu
dillendiren kişi ya tutuklanıyor ya gözaltına alınıyor, dernekler kapatılıyor.
Hatta, bizzat Bakanlığa bağlı Cezaevleri Denetim Kurulunu dahi gece yarısı
kanun hükmünde kararnameyle kapattınız. Kendi güdümünüzdeki, kendi
memurlarınızdan oluşan denetime bile tahammülünüz yok. HDP’li
milletvekillerinin yasama faaliyeti kapsamında gerçekleştirmek istediği cezaevi
ziyaretleri ise bizzat Adalet Bakanının keyfî uygulaması sebebiyle
engelleniyor.
Değerli
milletvekilleri, tüm bunlar olurken Adalet Bakanı ısrarla “Cezaevlerinde
işkence yoktur.” diyor. Çıplak arama, tecrit, hasta tutsakların hücrelerde
tutulması, haberleşmeyi engelleme, savunma hakkının engellenmesi, avukat
görüşünü kayda alma gibi birçok yöntem sayabiliriz, daha da çoğaltabiliriz.
Bunlar işkence değil de nedir? Adalet Bakanı, devletin resmî haber ajansının
işkence görüntülerini servis etmesine rağmen, onca tanıklıklara, delillere
rağmen ısrarla “İşkence yok.” diyorsa, savcılıklarda bekleyen suç duyurularına
rağmen bunu söylüyorsa ve açıkça gerçeğe aykırı beyanda bulunmak pahasına bunu
söylüyorsa aklımıza tek bir ihtimal geliyor, işkence onaylanıyor, rıza
gösteriliyor ve bu ülkenin Adalet Bakanı da açıkça işkencecileri
cesaretlendiriyor, hatta önünü açıyor anlamına gelir. 
Türkiye
cezaevleri 330’u ağır, binden fazla hasta tutsağın bulunduğu alanlar hâline
gelmiştir. Çok insani ve vicdani olan bu konuda bile devlet üzerine düşeni
yapmıyor ve ağır hasta mahpusların aileleriyle belki de son günlerini geçirmelerine
dahi izin verilmiyor. Oysa, bu meseleye devletin yaklaşımı insanlık onurunu da
korumakla doğrudan ilgilidir. Bu aileler, her gün cezaevlerinden çıkan
tabutların bir gün kendi adreslerine geleceği endişesiyle yaşamamalıdır. 
Sayın
milletvekilleri, dünya, tutukluluk hâlini bir infaz rejimi olmaktan çıkarmayı
tartışırken, biz hâlâ çocukların tutuklu olmasını konuşuyoruz. Bu konu, herkes
için can yakıcı olmalıdır çünkü Pozantı’da çocuk mahpuslar tecavüze uğrarken,
Sincan’da çocuklar kamera önünde işkence görürken bu iktidar adaletten de,
çocuk haklarından da bahsedemez. Çocukları ve gençleri cezalandırmak yerine
onları koruyacak bir adalet sistemi inşası elzemdir. Çocukların tutuklanması ve
cezalandırılmasına alternatif kurumların yeterli düzeyde ve tüm illeri
kapsayacak şekilde oluşturulması için yeterli kaynak ayrılmalıdır. Örneğin, bu
sene 64 yeni cezaevi yapmak yerine beğenmediğiniz herkesi tutuklamaktan
vazgeçerek çocuklar için kaynak ayırın. İktidar, cezaevlerindeki yüz binlerce
insanın hâlâ bu ülkenin yurttaşı olduğunun farkına varmalı ve o insanların da
insan onuruna yaraşır beden ve ruh sağlığına uygun yaşamalarını sağlayacak
politikalar geliştirmelidir. Kaldı ki bu, Türkiye’nin taraf olduğu uluslararası
sözleşmelerden de doğan bir yükümlülüğüdür diyorum.
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Ertan. 
Sayın
Tanal’ın 60’a göre bir söz talebi var. 
Buyurun
Sayın Tanal. 
VI.- AÇIKLAMALAR
1.- İstanbul Milletvekili Mahmut Tanal’ın,
Malatya Belediyesinde toplu ulaşım araçlarında kadın-erkek ayrımı uygulaması
başlatıldığına dair haberlere ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli milletvekilleri, bugün “Malatya Belediyesinin
belediye otobüslerinde, toplu ulaşım araçlarında kadın-erkek uygulaması
başlamış.” şeklinde haberleri basında biz görüyoruz. 
Bu uygulama, eğer gerçekten ciddiyse, çok kötü
sonuçlara götürecek, iş yerlerinde kadınlar dışlanacak ve okullarda kız-erkek
ayrımı yapılmış olacak. 
BÜLENT TURAN (Çanakkale) – Ne alakası var ya?
ÖZNUR ÇALIK (Malatya) – Ya, ne alakası var ya?
ENGİN ALTAY (İstanbul) – Niye ayrı gönderiyorsunuz?
Niye ayırıyorsunuz?
MAHMUT TANAL (İstanbul) – Parlamentoda belki kadınlar
ayrı yerde, erkekler ayrı yerde olacak ve gerçekten kadınların işveren olduğu
yerlerde erkek şoförü olmayacak. 
Bu uygulama, bu harem ve selamlık uygulama ülkemizi çağ
dışı bir uygulamaya götürür. Bu aynı zamanda ayrıştırmayı da…
ÖZNUR ÇALIK (Malatya) – Sayın Tanal, yanlış
bilgilenmişsiniz, yok öyle bir şey. 
MAHMUT TANAL (İstanbul) - …ötekileştirmeyi de,
ayrımcılığı da teşvik eder. 
BÜLENT TURAN (Çanakkale) – Daha ciddi şeyler var Sayın
Başkanım. 
MAHMUT TANAL (İstanbul) – Sayın Adalet Bakanı da
buradayken… Bu, Ceza Kanunu’na göre suç, Anayasa’mızın 10’uncu maddesine göre
eşitlik ilkesine aykırılık teşkil eder. Bu anlamda gereken işlem yapılacak mı
bu belediye hakkında?
Teşekkür ediyorum, saygılarımı sunuyorum. (CHP
sıralarından alkışlar)
BAŞKAN – Teşekkür ederiz Sayın Tanal. 
Sayın milletvekilleri, birleşime yarım saat ara
veriyorum. 
Kapanma Saati:12.41
ÜÇÜNCÜ OTURUM
Açılma Saati: 13.18
BAŞKAN: Başkan Vekili Pervin BULDAN
KÂTİP ÜYELER: Ömer SERDAR
(Elâzığ), Elif Doğan TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Üçüncü Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı Merkezî
Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı 2015
Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı

BAŞKAN
– Komisyon ve Hükûmet yerinde.
GARO
PAYLAN (İstanbul) – AKP yok.
BAŞKAN
– Şimdi, Halkların Demokratik Partisi Grubu adına altıncı konuşmacı Şırnak
Milletvekili Sayın Aycan İrmez. (HDP sıralarından alkışlar)
Süreniz
on dakika.
Buyurun.

HDP
GRUBU ADINA AYCAN İRMEZ (Şırnak) – Teşekkür ederim Başkan.
Gerçi
birçok konuşmamız iktidara yönelik ama maalesef şu an görüyoruz ki kimse
duyarlılık gösterip de gelmemiş.
Sayın
Başkan, değerli milletvekilleri; başta hepinizi saygıyla selamlıyorum. Türkiye
Adalet Akademisi bütçesi hakkında partim adına söz almış bulunuyorum.
Adında
“adalet” olan ve 80 milyonluk bir ülkeye eşit ve adil bir adalet sağlaması için
insan yetiştirmekle görevli olan bu kurumdan çıkan hâkim ve savcıların adalet
terazisi, ülkenin ötekileri söz konusu olduğunda sürekli şaşmaktadır. Hatta,
terazi şaşkın olmaktan çıkmakta, adil olmanın penceresi, siyasi iktidarın
gündeminin işlediği bahçeye açılmaktadır. 
Türkiye’de
adaleti sağlamakla yükümlü olan hukuki mekanizmanın, siyasi egemenlerin ve
iktidarın angajmanında olduğu herkesin ve hatta bütün dünyanın malumudur.
Dolayısıyla, bu kurumların verdikleri kararlar hukuki olmaktan ziyade bütünüyle
siyasidir. Aksi takdirde, bugün tamamen Hükûmetin ölümü ve çatışmayı çağıran
paradigmasının panzehri olarak barışı ve demokrasiyi ifade özgürlüğü dairesinde
biçimlendiren düşüncelerinden dolayı rehin alınan eş genel başkanlarımızın da
içinde olduğu 10 milletvekili arkadaşımız ve belediye başkanlarımız tecrit
edilmezdi. Terazisi muktedirden yana olan ve adına sırf ironi olsun diye
“adalet” denen bu orta oyununun ne ülkeye ne de insanlığa fayda getirmeyeceği
açıktır. Hukukun arayışı adalettir ve bu arayış hâlihazırda mevtadır. Adının ne
olduğuna bakılmaksızın devreye konan siyaseti boğma girişiminin adı ise orta
oyunudur ve sevabıyla günahıyla Hükûmete aittir. Milletvekilleri ve belediye
başkanlarının şahsında binlerce siyasetçiyi yargı eliyle esir alanlar şunu iyi
bilmelidir ki bugün mevta ettiğiniz adalet bir gün sizin için yaşamsal bir
gereklilik olma potansiyeline sahiptir. 
Değerli
milletvekilleri, partimize dönük yapılan siyasi soykırım operasyonları
kapsamında tutuklanan vekillerimiz Kürt halkına karşı şantaj olarak
kullanılmaktadır. Kürt halkı kazanımlar elde ettikçe seçilmiş siyasi iradeye
dönük operasyonların startı veriliyor. Rojava’da Gire Spi, diğer adıyla Tel
Abyad düştüğünde Erdoğan “Dolmabahçe mutabakatını tanımıyorum.” dedi. Bugün
içinden geçtiğimiz siyasi, ekonomik ve insani felaket Erdoğan’ın iki dudağının
arasından geçen bu cümleyle başladı. 7 Haziranda Türkiye halkı totaliter
siyasetin adı olan Erdoğan tipi başkanlığa karşı HDP’yi demokrasinin güvencesi
olarak gördüğü için büyük destek verdi. Özellikle, Eş Genel Başkanımız Sayın
Demirtaş’a uygulanan tecrit ve yıpratma 7 Haziranın intikamıdır, saz
çalamadıkları için hakkı ve hukuku çaldıkları bir rehin alma operasyonudur.
Menbic’in IŞİD’in elinden alınmasının akabinde belediyelerimize kayyumların
atanması ve belediye başkanlarının tutuklanması süreci başlatıldı çünkü
Türkiye’de adalet Kürtler, diğer ezilen halklar, inançlar, yoksullar,
emekçilerin düşmanlığı üzerine kurulmuştur. İstiklal mahkemelerinden
sıkıyönetim mahkemelerine, DGM’lerden özel yetkili mahkemelere kadar böyle
olmuştur. Dokunulmazlıkların kaldırılması ve vekillerimizin tutuklanması
sürecine de uygulanan düşman hukuku bunun en somut örneğidir. Açıktır ki
Türkiye’de yönetme bilimi olarak politika lağvedilmiş, teslim alma tekniği
olarak düşman hukuku AKP tarafından tedavüle konmuştur. 
Fezlekeleri olan AKP’li milletvekillerinin kaç
tanesinin ifadeye çağrıldığı, bunun dışında bu fezlekelerin içeriğinin ne
olduğuna dair kamuoyuna neden bilgi vermediniz? Neden AKP’li vekillerin
fezlekeleri köşe bucak kamu vicdanından saklanır? Ama hatırlatmak isteriz ki gerçeklerin
er ya da geç ortaya çıkmak gibi bir özelliği vardır. Bu gerçeklerin ağır
yükümlülüğünün ne kadar fazla olduğunu en iyi bilen Hükûmettir. Yoksa bu yüzden
mi canhıraş bir şekilde başkanlık sistemine ve rejim değişikliğine sarılıyor?
Anlaşılıyor ki Hükûmete Kürt sorunu konusunda “Çözüm mözüm yok.” dedirten,
oradan alıp Suriye’ye savaş tantanalarıyla sokan akıl, Hükûmete “Eğer başkanlık
gelirse ve rejim değişirse AKP’nin karıştığı hiçbir hukuksuzluk
cezalandırılamaz.” diye telkinde bulunuyor ama şu sıralarda oturan her bir
AKP’li bilmelidir ki ömür boyu süren saltanat imparatorluklar dönemiyle
birlikte bitti ve bu döneme duyulan halüsinasyonlu arzu asla gerçeği
değiştirmeyecektir. Bu bağlamda, 2017 yılının hem genel hem de Adalet Bakanlığı
bütçesi de göstermektedir ki AKP faşizme varan otoriter uygulamalarına 2017’de
de devam edecektir. 
Kolluk kuvvetlerine 2016 yılında yapılan yasal
değişiklikle, terörle mücadele eden askerî personelin işledikleri suçlar
bakımından soruşturulmaları Millî Savunma Bakanlığı iznine tabi tutulmuştur.
Böylelikle, kolluk kuvvetlerine verilen, evrensel insan hakları değerlerine
aykırı yetkilerle âdeta adaletin ve insan onurunun katledildiği görülmektedir.
Aynı zamanda, verilen bu sınırsız yetkilerle toplumsal reflekslerin önüne
geçilmeye çalışılmakta ve toplum ebedi bir sessizliğe mahkûm edilmek
istenmektedir. AKP iktidarı, kolluk güçlerinin, özellikle kürdistanda insanlığa
karşı işlenen suçların üstünü örtmüş ve bundan sonrası için de önlerini açarak
cesaret vermiştir. 1990’larda yasanın yetmediği yerde yasa dışı bir
örgütlenmeyi devreye sokarak yapılan insanlık suçları ve insanlık dışı
yöntemler bugün yasal kılıfına uydurularak yapılmaktadır. Keza, son bir yıldır
devletin denetiminde her türlü ölüm, işkence ve insan hakkı ihlalleri suçları
ayyuka çıkmıştır. Getirdiğiniz cezasızlık zırhıyla, vekil olduğum ilin adı var
ve maalesef kendisi şu an şu şekilde, özellikle sizlere göstermek istiyorum.
Bu, Şırnak; bu, Türkiye Cumhuriyeti’nin 81 ilinden olan Şırnak ili…
BÜLENT
TURAN (Çanakkale) – Neden?
AYCAN
İRMEZ (Devamla) - …ama şu an maalesef haritalarda sadece ismi var ve burası da
aynı şekilde Şırnak, Şırnak ilimiz. Burası Halep değil, Suriye’nin Halep ili
değil, Türkiye Cumhuriyeti’nin 81 ilinden olan Şırnak. 
Şırnak
kent merkezi operasyonlar bahane edilerek yakılmış, yıkılmış, yağmalanmış,
maalesef talan edilmiştir. Şehrimizin tarihini yok ettiniz, oradaki
anılarımızı, çocukluk ve gençlik anılarımızı yok ettiniz. Şehrimizdeki mevcut
yıkımın görüntüsü âdeta maalesef bir işgali andırmaktadır. Şırnak’ta yaşananlar
Hükûmet eliyle gerçekleştirilen resmen bir kent soykırımıdır. Bu kent soykırımı
Şırnak’ın sosyopolitik yapısını değiştirmek üzere hayata geçirilmiştir.
Adaletten bahseden bu Meclis öncelikle kendi halkının şehrinin yok edilmesini
durdurmalıdır ve bir an evvel o halka sahip çıkmalıdır. Halka yönelik bu
cezalandırma politikası yetmezmiş gibi, vekili olduğum kentin 2 vekili hukuk
hiçe sayılarak rehin alınmış, belediyelerine kayyum atanmış, partimiz
yöneticileri tutuklanmıştır. 
Diğer
bir konu ise, maalesef şunu gördük ki, Türkiye Cumhuriyeti başka bir cumhuriyet
kurmuş, onun adı da Şırnak cumhuriyeti. Nasıl ki 90’lı yıllarda uygulanan
yöntemlerle insan haklarına yönelik ve hak ihlallerine yönelik yapılan
uygulamaların şu an katbekat daha fazlası uygulattırılarak Şırnak resmen başka
bir ülke hâline getirilmiş; oraya girişler dahi maalesef çok sıkı bir hâle
getirilmiş ve şu an burası başka bir sınır kapısı değil, burası Şırnak şehrinin
giriş kapısı. Orada uygulanan yöntemler, kolluk kuvvetleri olsun, jandarma
kuvvetleri olsun, sanki orası başka bir cumhuriyetmiş gibi insan hakları
ihlalleri başta olmak üzere birçok hakkı maalesef halkımızın elinden alınmış ve
hak mağduriyeti son dönemlerde maalesef yüksek bir seviyeye yükselmiştir. Orada
giriş esnasında 5 peron bulunmaktadır. Muhakkak yurt dışına çıkan vekillerimiz
bunları çok iyi bilmektedirler. Orada 4 peron araçlar için ayarlanmış, 1 peron
da insanların yaya olarak şehirlerine girmesi hususunda ayarlanmış bir durum
söz konusudur. Şunu da özellikle belirtmek istiyorum: Orada saatlerce insan
bekletilmekte ve insanlar sabah altı gibi giriş yapmaya çalışırken maalesef
öğle saatlerini, iki ve üçü dahi bulmaktadır. 
Diğer
bir husus, her ilin bir merkezi vardır ama maalesef şu an Şırnak bir il
olmasına rağmen ne bir çarşı merkezi ne de bir merkezi vardır. Oraya gelip
muhakkak görmenizi istiyorum. Orada AKP Hükûmetinin utancını görmenizi
istiyorum ve orada uyguladıkları barbarlığı ve zorbalığı görmenizi istiyorum.
Şu an halkının yüzde 50’si şehirlerine dönmüş değiller çünkü geldikleri gibi
geri dönüyorlar çünkü orada doğru düzgün bir ev maalesef bulunamadığı için ve
yerleşim alanları kısıtlaması olduğu için maalesef şu an oraya girmekte zorluk
çekiyorlar. 
Diğer
bir konumuz ise 2016 yılının Eylül ayından itibaren DBP’li belediyeler AKP
iktidarının hedefi hâline gelmiş ve sayısız defa gönderilen müfettişlerin
raporlarında da yolsuzluk kaydına rastlanılmamasına rağmen belediyelere el
konmuş, belediye eş başkanları tutuklanmıştır ve Şırnak Belediyesi Eş Başkanı
da bunlardan bir tanesidir. Daha şehrin yasağı kaldırılmadan maalesef sırf
belediye başkanımızın yerine kayyum atanması için hemen bir soruşturma açılıp
ve onun…
(Mikrofon
otomatik cihaz tarafından kapatıldı) 
AYCAN
İRMEZ (Devamla) – Zamanımız bitti mi Sayın Başkan? 
Ve
bizler de burada son defa şunu özellikle belirtmek istiyoruz: Her birimiz kadar
burada olmayı hak eden ve buna demokratik meşruiyeti olan Grup Başkan Vekilimiz
İdris Baluken’in tutuklanmadan önceki bir sözüyle bitirmek istiyorum. “Zulmünüz
karşısında asla ve asla dizlerimizin toprağa değdiğini siz zalimler
görmeyeceksiniz.” 
Teşekkür
ederim. (HDP sıralarından alkışlar)
BAŞKAN
– Teşekkür ederiz Sayın İrmez.
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Bütçenin kendi teamülü olduğu için kürsüye çıkmayı doğru
bulmuyorum ancak zabıtlara geçmesi için söyleyeceğim: Bu Mecliste, bu kürsüde,
milletin kürsüsünde defaatle “soykırım” ifadesi kullanıldı. Bunun doğru
olmadığını ifade etmek istiyorum. Orada gösterilen fotoğraflar olsun, diğer
iddialar olsun, soykırımla ilgili değil…
MEHMET
EMİN ADIYAMAN (Iğdır) – Siyasi soykırım.
BÜLENT
TURAN (Çanakkale) – …tamamen, kamuoyunun bildiği gibi, terörle mücadeleden
ibarettir.
Teşekkür
ediyorum. 
BAŞKAN
– Halkların Demokratik Partisi Grubu adına yedinci…
ENGİN
ALTAY (İstanbul) – Başkanım, benim kafam karıştı. Özür dilerim, çok özür
dilerim, sözünüzü kestim. 
BAŞKAN
– Buyurun Sayın Altay.
ENGİN ALTAY (İstanbul) – Ben mi yanlış anladım, Bülent
Bey mi yanlış anladı bilmiyorum. Bu, “soykırım”sa kötü bir şey tabii ama
HDP’nin kastettiğinin ben o anlamda bir soykırım olduğunu da düşünmedim. Bunu
sanki düzeltmek lazım diye düşünüyorum ben. Bu, soykırım, tabii, kabul
edilemez.
BÜLENT
TURAN (Çanakkale) – O zaman sayın hatip açıklasın, anlayalım Sayın Başkan. Biz
şöyle anladık: “Şırnak’ta devlet soykırım yapıyor.” dedi, ifade aynen buydu.
Bunu doğru bulmuyoruz. Açıklasın, anlayalım o zaman.
AYCAN
İRMEZ (Şırnak) – Kent soykırımı.
BURCU
ÇELİK ÖZKAN (Muş) – “Kent soykırımı” dedi, kent.
MEHMET
EMİN ADIYAMAN (Iğdır) – Kent soykırımı, tutanaklarda “kent soykırımı…”
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurun.
ÇAĞLAR
DEMİREL (Diyarbakır) – Sayın Başkan, çok açık ifade etti aslında hatip. Tekrar
kendisine söz hakkı verebiliriz. Şu anda kentte bir soykırım söz konusu, kentin
soykırımı söz konusu.
MEHMET
EMİN ADIYAMAN (Iğdır) – Kent soykırımı.
BÜLENT
TURAN (Çanakkale) – Ne demek Sayın Başkan?
BURCU
ÇELİK ÖZKAN (Muş) – Kent soykırımı.
MEHMET
EMİN ADIYAMAN (Iğdır) – Duvarlar, betonlar yıkılıyor, evler yıkılıyor.
MİZGİN
IRGAT (Bitlis) – Fotoğraflardan görünmüyor mu ne demek olduğu?
ÇAĞLAR
DEMİREL (Diyarbakır) – Bu da milletvekillerinin, tüm siyasi seçilmişlerin,
belediye başkanlarının ve halkın iradesiyle seçilmişlerin oradan alınması ve
yerine kayyum atanması; bir.
İkincisini
de kentin gerçekten ortadan kalkacak bir Şırnak hâline gelmesi itibarıyla ifade
etti. Yani, kendisi de ifade edebilir tekrar.
Teşekkür
ediyorum.
BAŞKAN
– Teşekkür ederiz Sayın Demirel.
AYCAN
İRMEZ (Şırnak) – Sayın Başkan…
BAŞKAN
– Sayın İrmez, size yerinizden bir dakika söz vereyim.
Buyurun.
VI.- AÇIKLAMALAR (Devam)
2.- Şırnak Milletvekili Aycan İrmez’in,
Şırnak’ta kent soykırımıyla karşı karşıya kalındığına ilişkin açıklaması
AYCAN
İRMEZ (Şırnak) – Efendim, şimdi, şöyle: Evet, özellikle bir kent soykırımıyla
karşı karşıya kaldığımızı söylemek istiyorum çünkü…
BÜLENT
TURAN (Çanakkale) – Ne demek Sayın Başkan?
AYCAN
İRMEZ (Şırnak) – Şimdi, şöyle... Bir izin verin, izah edeyim durumu: Şırnak’ın
12 mahallesi var. Bu 12 mahallesinden 8’i şu an tamamen yıkılmış ve hiçbir
şekilde tek bir insan dahi bulunmamaktadır. Bu yıkımlar halkın isteği ya da
arzusuyla ya da rızasıyla yapılmış değildir. Bu, kent soykırımı değil de nedir?
Ve
Valilik “3 Haziran itibarıyla operasyonlar bitti.” açıklamasını yaptı. 3
Hazirandan 14 Kasıma kadar sadece şehir bu hâle getirildi, bu hâle getirildi. 
BÜLENT
TURAN (Çanakkale) – “Kentsel dönüşüm” demek istiyor galiba Sayın Başkan.
AYCAN
İRMEZ (Şırnak) – Bir şehrin kültürüyle, kimliğiyle oynamak ya da bu şekilde
yıkmak kent soykırımı değil de nedir, özellikle sizlere sormak istiyorum?
Tamamen o şehri tarihsiz bırakarak, kimliksiz, hafızasız bırakarak bu hâle
soktunuz. 
HASAN
BASRİ KURT (Samsun) – “Kentsel dönüşüm” diyoruz biz ona. 
RADİYE
SEZER KATIRCIOĞLU (Kocaeli) – “Kentsel dönüşüm”dür onun adı. 
SIRRI
SÜREYYA ÖNDER (Ankara) – Öyle mi diyorsunuz?
HASAN
BASRİ KURT (Samsun) – Evet, öyle diyoruz.
RADİYE
SEZER KATIRCIOĞLU (Kocaeli) – Evet, öyle diyoruz. 
SIRRI
SÜREYYA ÖNDER (Ankara) – O ayıp size yeter!
RADİYE
SEZER KATIRCIOĞLU (Kocaeli) – Yerine yepyeni, insanın insanca yaşayabileceği
binalar yapılmaktadır.
BAŞKAN
– Peki, Sayın İrmez, teşekkür ederiz açıklamanız için. 
V.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)

A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
– Şimdi, Halkların Demokratik Partisi Grubu adına 7’nci ve son konuşmacı Adana
Milletvekili Sayın Meral Danış Beştaş.
Buyurun.
(HDP sıralarından alkışlar) 
Süreniz
on dakika Sayın Beştaş.
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum. 
Adalet
Bakanlığı bütçesi üzerinde ben de grubum adına söz almış bulunuyorum. 
Doğrusu,
benden önceki arkadaşlar Adalet Bakanlığına dair birçok şeyi ifade ettiler, ben
tekrara girmemeye çalışacağım. Başlıklarla şu anda bir resim çizmek istiyorum,
gerçekten, Türkiye’de adalet panoraması nedir, yargı ne durumda, Adalet
Bakanlığımız bu konularda nasıl bir pratik içinde, bunlara ilişkin birkaç
hususu paylaşacağım. 
Değerli
arkadaşlar, şu anda yapılan araştırmalarda vatandaşın yüzde 97’si adalete
güvenmediğini zaten yüksek sesle söylüyor, Türkiye’de adalet duygusu, kamu
vicdanı duygusu yerle bir olmuş vaziyette. Hiçbir vatandaş, çok çok istisnalar
hariç, yargıya gittiğinde, ister şikâyetçi ister davacı ister sanık ister
müşteki, ne sıfatla olursa olsun “Bu adalete güvenmiyorum.” diyor, “Adalete
güvenmem için bir sebep yok.” diyebiliyor. Bu, adalet panoraması açısından çok
önemli bir husus.
Yine değerli arkadaşlar, Almanya’da aslında gündeme
gelen -bir gün fırsat olursa bunu ayrıntılı anlatacağız inşallah- “düşman ceza
hukuku” diye bir kavram var. Şu anda yargılamalarda, özellikle, iktidar
partisine karşı olan, eleştiren, biat etmeyen herkese yönelik, toplumun bütün
dinamiklerine yönelik, düşman ceza hukukunu aşan, aslında düşmanlığı bile aşan
uygulamalarla karşı karşıyayız. Yargılamaların nasıl yapıldığını, nerede
yapılacağını, hangi seyirde izleneceğini bile şu anda vatandaş sorduğunda yanıt
alamıyor ve buna ilişkin her gün yeni belediye başkanları önce gözaltına
alınıyor, tutuklanıyor, sonra kayyum atanıyor, kayyum atamak için bir gerekçe
oluşturuluyor. 
Değerli arkadaşlar, bütün milletvekillerine
sesleniyorum: Lütfen, Diyarbakır’a, Mardin’e, Siirt’e, Urfa’ya ya da benzeri
bir bölge iline, Kürt iline gittiğinizde belediyelere bir gidin, orası karakol
mu belediye mi, karar verin. Ben size net bir şekilde söylüyorum, şu anda
kayyum atanan belediyelerin tümü karakola dönüştürülmüş durumdadır. Diyarbakır
Büyükşehir Belediyesinin etrafı büyük zırhlı araçlarla, yüzlerce, binlerce
polisle kuşatılmış ve her daire müdürünün yanında güvenlik personeli
bulunmaktadır. Orada bir yerel yönetim, halka hizmet eden bir yönetim değil,
bir karakol vazifesini görmektedir. 
Sayın Adalet Bakanı, sorduğumuz soruda, maalesef
gazeteci sayısını da bilmiyormuş, “3” diye açıkladı, fakat gazetecilerin sarı
basın kartını daha önceden aldığı için, bunu düşürmek için eski tarihli bir
cevapla “3” diye açıkladı, bu kamuoyuna da çok yansıdı. Gerçekten, Sayın Adalet
Bakanının, gazeteci sayısını, kesin ve net bir dille cevaplamasını istiyoruz. 
Yine, değerli arkadaşlar, bu dönem -çok çok önemli bir
şey, üstünde duramıyoruz- Anayasa’nın durduğu yerde genelgeler, yönetmelikler ve
KHK’larla ülke yönetiliyor. Yani, gidip, bir kolluk mensubuyla muhatap
olduğumuzda elimize bir tane İçişleri Bakanlığı genelgesi veriyor. Diyoruz ki:
“Ya, bu genelge, Anayasa’nın yanında hiçbir işe yaramaz, bu yönetmelik yaramaz.
Bu karar Anayasa’ya aykırıdır, yasaya.” “Hayır, ben, Bakanımın talimatımı
bilirim.” diyor ve böylece uygulamalar almış başını gidiyor ve KHK’lar,
maalesef, hukuksuzluklar için âdeta bir can simidi olurcasına, bir can simidi
olarak yürürlüğünü koruyor. 
Şimdi,
mesela, geçen Adana’da bir espriye tanık oldum, çok canım yandı bir hukukçu
olarak. Bir hâkim, üç ay boyunca, Fetullahçıları -“FETÖ” dediği iktidar
partisinin- tutuklamış, yüzlerce tutuklama yapmış. Sonra, gittiğim gün o
tutuklanmıştı ve salonda şu espriler yapılıyormuş, bir hâkim diğerine “Seni
tutuklarım ha, bak, ona göre.” Yani, hâkimler arasında, arkadaşlar arasında bu
espri yapılıyor ve şu anda duruşma salonlarından hâkimler apar topar alınıp
tutuklanabiliyor. Şimdi, bütün vatandaşın böyle bir yargı ve adalet panoramasını
gerçekten gözünde canlandırmasını istiyorum. Bu kürsüden söylediğim her şeyi,
tanıklığım varsa, yüzde 100 objektif olarak aktardığıma da emin olabilirsiniz
değerli arkadaşlar. 
Yine
bu yıl adli yıl açılışı Beştepe’de yapıldı. Yine genç hâkim ve savcıların kura
törenleri Beştepe’de yapıldı. Sayın Cumhurbaşkanı yeni hâkim ve savcılara
brifingler verdi ve nasıl görev yapacaklarını anlattı. Sayın Adalet Bakanı
değil, dikkatinizi çekerim. Cumhurbaşkanı, yargı yılı açılışı yetmezmiş gibi,
bir de yargıda yeni atananların kura törenlerini yaptırdı. Bu da adaletin ve
adalet sistemimizin geldiği aşamayı açıkça gösteriyor. 
Değerli
arkadaşlar, şöyle bir husus da var: Şimdi, mahkûmların, tutuklu ve hükümlülerin
can güvenliği ve vücut bütünlüğü Adalet Bakanlığının sorumluluğundadır ve Sayın
Adalet Bakanı da bundan sorumludur. İşkence var mı yok mu, hastalık tedavi
ediliyor mu edilmiyor mu, asgari yaşam standartları var mı yok mu? Ama, şu anda
biz bir cezaevini aradığımızda “Ya, bu, devletin birliğine karşı suç işlemiş.” diyebiliyor.
Ben geçen Zonguldak’taki bir tutuklu için aradım, direkt cezaevi müdürü bunu
diyebiliyor. Ayrımcı uygulama âdeta Orta Çağ karanlığını andırıyor ve bu konu
da çok çok önemli bir meseledir. 
Yine,
burada, özellikle Adalet Bakanlığına ilerleme raporunda da birçok atıf var.
Buna değinecek zamanım yok ama bütçeyle ilgili konuştuğumuz için atıf yapmak
isterim. Avrupa Konseyi üyesi ülkelerde adalet sistemine ayrılan ortalama bütçe
yüzde 9, bizde yüzde 1,5 bütçe olarak. Bu da adaletle orantılı yani adaletin ne
kadar gerçekleştiği açıkça aslında ortaya çıkıyor. 
Şimdi,
değerli arkadaşlar, bir de şuna değinmek isterim: Tecrit işkencedir, işkence
insanlığa karşı bir suçtur. İnsanlığa karşı suçlarda zaman aşımı yoktur.
Talimatı verenler, uygulatanlar, karar alanlar işkenceden dolayı er geç sanık
sandalyesine oturup hesap vereceklerdir. Şu anda belediye başkanları,
milletvekilleri ve birçok tutuklu, hükümlü tek başına tecrit altında
yaşıyorlar. 
Sayın
Adalet Bakanı buradayken doğrudan kendisine sormak istiyorum: Şu anda Sayın
Yüksekdağ’ın, Demirtaş’ın ve diğer bütün tek başına kalan milletvekili ve
belediye başkanlarının tek başına tutulmalarının talimatını siz mi verdiniz?
Bunu gerçekten soruyoruz. Çünkü şu anda açıkça halkın iradesine işkence
yapılmaktadır. Siz verdiyseniz bunu açıklamanızı bekliyoruz, vermediyseniz de
açıklamanızı bekliyoruz. Verdiyseniz, tarihte işkenceyi koruyan, kollayan ve
karar veren Bakan olarak yerinizi alacaksınız ve bununla ilgili hesap verme
konusunda da tarih, zaman aşımının olmadığı bir suçta gerçekten bunun gereğini
yapacaktır diyorum. Yani ilahi adalette zaman aşımı yoktur Sayın Bakan. Şu anda
tecrit ve işkence altında binlerce tutuklu ve eş başkanlarımız kesinlikle
işkenceye muhatap bırakılıyor ve bu uygulanıyor. 
Değerli
arkadaşlar, geçen yıl bütçe görüşmelerinde sayın grup başkan vekilimizin bir
sorusu vardı. Bütçe görüşmelerinde grup başkan vekiline, iktidar partisine
“Terör örgütü dediğiniz IŞİD’le Akçakale’den 7 milyon dolarlık alışveriş
nedir?” diye sormuştu ve o dönem kabul edilmişti. Hâlâ o kabulün arkasında
mısınız? Bunu Sayın İdris Baluken’in sesinden dinleyelim. 
(Hatibin
tablet bilgisayardan bir ses kaydı dinletmeye başlaması)
BÜLENT
TURAN (Çanakkale) – Sayın Başkan, böyle bir usulümüz yok. 
(Hatibin
tablet bilgisayardan bir ses kaydı dinletmeye devam etmesi)
RADİYE
SEZER KATIRCIOĞLU (Kocaeli) – Sayın Başkan, kürsüde hatibin konuşması
gerekiyor.
(Hatibin
tablet bilgisayardan bir ses kaydı dinletmeye devam etmesi)
BÜLENT
TURAN (Çanakkale) – Sayın Başkan, izin verecek misiniz hâlâ? O zaman kürsüye
bıraksın Hanımefendi, otursun.
RADİYE
SEZER KATIRCIOĞLU (Kocaeli) – Sayın Başkan, hatibi konuşmaya davet ediyoruz.
MERAL
DANIŞ BEŞTAŞ (Devamla) – Sayın Başkan, değerli milletvekilleri; bu, grup başkan
vekili ve burada konuşma hakkı olduğu hâlde şu anda cezaevinde zorunlu bir
şekilde rehin alınmış durumda. 
RADİYE
SEZER KATIRCIOĞLU (Kocaeli) – Cezaevindeki kürsü değil o. Sizin kürsünüz o. 
MERAL
DANIŞ BEŞTAŞ (Devamla) - Ve dün Sayın İdris Baluken’in yargılamasına gittim. 
Şunu
söyleyeyim, yani bunu başka bir gün özellikle açıklayacağım…
RADİYE
SEZER KATIRCIOĞLU (Kocaeli) – Şimdi açıklayın.
MERAL
DANIŞ BEŞTAŞ (Devamla) - Dün benim Mardin 2. Asliye Ceza Mahkemesinde gördüğüm
yargı Türkiye Büyük Millet Meclisini, üyelerini alenen aşağılamaktadır değerli
arkadaşlar. Şu anda dokunulmazlıkların kaldırılması suretiyle dün Sayın İdris
Baluken’e verilen para cezası yüzde yüz Meclis kürsüsündeki konuşmalarındandır
ve avukatların “Bu, sorumsuzluk ve mutlak dokunulmazlıktır.” kapsamında itirazlarına,
bir saniye bile düşünmeden ret kararı verilmiştir. Yargı vesayeti artık
Türkiye’de Meclisin üzerinde kurulmuştur ve bunun sorumlusu dokunulmazlığa
parmak kaldıranlardır diyorum.
Teşekkür
ediyorum. (HDP sıralarından alkışlar) 
BAŞKAN
– Teşekkür ederiz Sayın Beştaş.
Sayın
Demirel, sisteme girmişsiniz.
Buyurun.
VI.- AÇIKLAMALAR (Devam)
3.- Diyarbakır Milletvekili Çağlar
Demirel’in, tutuklu HDP milletvekillerinin siyasi faaliyetleri ve yasama
faaliyetleri için gönderdikleri belgelere el konulduğuna ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Adalet
Bakanımız buradayken ben bir şeye dikkat çekmek istiyorum, o yüzden söz aldım.
Daha önce kürsüden birkaç defa ifade ettik ama Adalet Bakanımız burada olmadığı
için belki kendisi duymamıştır veya iletilmemiştir. O yüzden bir konuya dikkat
çekmek istiyorum.
Şu
anda eş başkanlarımız ve milletvekillerimiz hâlâ yasama faaliyetlerini sürdüren
milletvekilleridir ve bu Parlamentonun birer üyeleridir ama bize siyasi
faaliyetleri ve yasama faaliyetleri için gönderdikleri belgelere el konuluyor.
Ve el konulmakla yetinilmiyor -bir kısmı hâlâ verilemedi- bir kısmı da
sansürlenerek kendisine geri iade ediliyor, esas hâliyle değil sansürlenmiş
şekliyle kendisine iade ediliyor. Sayın Bakanın bu konuda bilgisi var mı? Sayın
Bakanın bu konuya ilişkin herhangi bir duruma açıklık getirmesi gerektiğini
ifade etmek istiyorum. Bu gösterdiğim Sayın Eş Genel Başkanımız Selahattin
Demirtaş’ın göndermiş olduğu belge. Ama onun dışında, yasama faaliyetlerini de
ilgilendiren herhangi bir savunmaya izin vermeyen Eş Başkanımız Figen
Yüksekdağ’ın belgeleri hâlâ elimize ulaşmış değil. Onu bırakın, faks numarasına
bile -iletildiğinde- ona bile el konulmuş, şu anda bize göndereceği faks
numarası bile kendisine verilmemiş durumda. O yüzden, Sayın Bakanı burada
görmüşken -belki bilgisi dâhilinde değildir, daha önce de kaçırmış olabilir-
bir kez daha göstermek istedim ve eğer isterse kendisine verebilirim de. 
Teşekkür
ediyorum.
BAŞKAN
– Teşekkür ederiz Sayın Demirel. 
Sayın
Usta, buyurun. 
4.- Samsun Milletvekili Erhan Usta’nın,
kürsüden birtakım ses kayıtlarının dinletilmemesi konusunda ilkesel bir tutum
yerleştirilmesinde fayda olduğuna ilişkin açıklaması
ERHAN
USTA (Samsun) – Teşekkür ediyorum Sayın Başkan. 
Şimdi,
dünkü görüşmelerde de 2 defa kürsüden iPad üzerinden bir ses dinletme oldu. Biz
buna itirazımızı dün de ifade ettik. Kürsü hatibindir. Burada, hatip, kendisi
kendi fikirlerini veya bir başkasına ait fikirleri de söyleyebilir ancak
kendisinin konuşması esastır. Dün, mesela, tutanaklara bakıldı, orada söylenen
şeyi hiçbir şekilde zaten tutanaklar da almıyor, sadece “Bir ses
dinletilmiştir.” diye… Dolayısıyla, bu anlamda bir anlamı da olmuyor. 
Şimdi,
diğer taraftan da baktığımızda, tabii, burada bir ilkesel karar vermemiz lazım.
İçeriği önemli değil yani eş başkanların sesinin olması veya işte, efendim,
tutuklu grup başkan vekilinin olması değil, yarın hepimizi rahatsız edecek,
hiçbirimizin istemediği birtakım sesleri birisi oradan bize dinletebilir; böyle
bir teamülü, böyle bir uygulamayı oturtmamak lazım. Bu konuda Başkanlık
Divanının hassas olması gerektiğini düşünüyorum. Dolayısıyla, yani burada bir
ilkesel tutum yerleştirmekte fayda var diye de düşünüyorum. 
Teşekkür
ederim. 
BÜLENT
TURAN (Çanakkale) – Aynı kanaatteyiz Sayın Başkanım.
BAŞKAN
– Teşekkür ederim Sayın Usta. 
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, tutuklu HDP milletvekillerinin birer dakikalık sözlerinin
kürsüden dinletilmesinde hiçbir mahzur olmadığına ilişkin konuşması
BAŞKAN
- AKP Grubundan da özellikle böyle bir itiraz geldi. Ancak, şunu ifade etmek
isterim: Bugün burada ya da dün bu salonda, Genel Kurulda sesi dinletilenler bu
Parlamentonun üyeleri, dışarıdan herhangi bir insan değiller. Sayın Selahattin
Demirtaş, Sayın Figen Yüksekdağ, bugün dinletilen Sayın İdris Baluken hâlâ
milletvekili, şu anda tutuklular ama bu Parlamentonun birer üyesiler.
Dolayısıyla, elbette ki başkalarının, milletvekili olmayan insanların burada
yapacakları konuşmalara itiraz edilebilir, ancak bu Parlamentonun üyelerine
itirazı ben doğru bulmuyorum. Şu anda tutuklu olmalarından kaynaklı, birer
dakikalık sözlerinin buradan dinletilmesinin hiçbir mahzuru olmadığını
özellikle belirtmek istiyorum. 
VI.- AÇIKLAMALAR (Devam)
5.- Samsun Milletvekili Erhan Usta’nın, kim
olduğuna ve içeriğine bakılmaksızın Genel Kurulda ses kaydı dinletilmesi ya da
görüntü gösterilmesine müsaade edilmemesi gerektiğine ilişkin açıklaması
ERHAN
USTA (Samsun) – Sayın Başkan, sözlerinizi anlıyorum. Ancak, şimdi, bunun bir
dakika olmasının bir önemi yok; bugün bir dakika olur, yarın kırk dakika olur,
ona herhangi bir şey diyemeyiz bugün bir dakikayı kabul ettiğimiz zaman. Bunun,
aslında -ilkesel dediğim oydu- kimin sesinin olduğunun bana göre bir önemi yok.
Yani yarın bir gün burada IŞİD’in, o terörist örgütün liderinin sesini bir
milletvekili bize dinletmek isteyebilir.
BAŞKAN
– Ona kimse izin vermez Sayın Usta. 
ERHAN
USTA (Samsun) – Hayır, ama “Böyle bir teamül var efendim, daha önce niye müsaade
ettiniz?” diyecek.
BAŞKAN
- Öyle bir şeye kimse izin vermez. Dün ve bugün burada sesleri dinletilenler bu
Parlamentonun üyeleri olduğu için buna izin veriliyor.
ERHAN
USTA (Samsun) - Hayır, sayın milletvekillerinin tutukluluk durumu ayrı bir şey
yani o tartışılır, haklıdır haksızdır, ben o konuya girmek istemiyorum. Yani
burada o yüzden ben ilkesel bir tutumunuzun olması gerektiğini düşünüyorum.
Yani kimin konuştuğunun, içeriğinin ne olduğundan ayrı tutulmak kaydıyla…
Burada ses dinletilmesi, görüntü gösterilmesine müsaade edilmemesi lazım. Bunun
önünü alamayız. Yani bu çok ileriki yıllarda…
BAŞKAN
- Ben de bu sesi dinletilenlerin özellikle parlamenter olmaları açısından
itiraz etmediğimi de belirtmek istiyorum Sayın Usta.
Teşekkür
ederim.
ENGİN
ALTAY (İstanbul) – Sayın Başkan…
BAŞKAN
- Sayın Altay, size de söz vereceğim.
Buyurun
Sayın Demirel.
6.- Diyarbakır Milletvekili Çağlar
Demirel’in, dinletilen ses kaydının HDP Grup Başkan Vekili Diyarbakır
Milletvekili İdris Baluken’in Parlamentoda daha önce yaptığı konuşma olduğuna
ilişkin açıklaması
ÇAĞLAR
DEMİREL (Diyarbakır) – Sayın Başkan, bugün burada sesini dinlettiğimiz Grup
Başkan Vekilimiz İdris Baluken ve bu Parlamentoda en fazla grubumuz adına söz
alan ve konuşan, düşüncelerimizi ifade eden bir grup başkan vekilimiz ve yine
bu Parlamento içerisinde yapmış olduğu bir konuşma, yine aynı bu kürsüde bu
Parlamentoda yapmış olduğu bir konuşma tekrar gündeme geldi. Bunu farklı
yönlere çekmenin gerçekten bir mantığı yok. Biz de bu konuda hassasız. Yani
başkalarının görüntülerini, sesini dinletmeyi tabii ki doğru bulmayız ama
bugünkü konuşma, bu Parlamentoda daha önce ifade ettiği konuşma ve grup başkan
vekillerimiz de bunu biliyor ve daha önce söylemiş olduğu sözü İdris Baluken
şahsında bugün tekrar burada ifade etmek istedik. 
Kendisine
buradan saygılarımızı, sevgilerimizi yolluyoruz.
Teşekkür
ederim.
BAŞKAN
– Teşekkür ederiz Sayın Demirel.
Sayın
Altay, buyurun.
7.- İstanbul Milletvekili Engin Altay’ın,
tutuklu milletvekillerinin sözlerinin kürsüden dinletilmesinde Cumhuriyet Halk
Partisi bakımından hiçbir sakınca olmadığına ilişkin açıklaması
ENGİN
ALTAY (İstanbul) – Sayın Başkan, esasen bu bir usul tartışmasına muhtaç bir
konu ama zaman tasarrufu da olsun, öyle bir talebim yok bu yüzden.
Şimdi, ben müteaddit defalar şunu söyledim: Türkiye
Büyük Millet Meclisi Genel Kurulu İç Tüzük’e uygun şekilde sevk ve idare
edilir. Başkanlığın, oturumu yöneten başkan vekillerinin aynı konularda değişik
tavır içinde olduklarını çok eleştirdim. Geçen yıl bir toplantı yapıldı, belli
konularda kısmen bir mutabakat sağlandı, o çerçevede gidiyor. 
Şimdi,
burada bütün mesele, bir hakkın suistimali durumudur. Her madde, İç Tüzük’ün
her maddesi suistimale açıktır. Öyle baktığınız zaman, kürsüde görsel
kullanılırsa işitsel de kullanılabilir bir yerden baktığınızda, ama nedir?
Suistimale fevkalade açıktır işitsel kullanma konusu ama görsel de açıktır.
Şimdi, görsellere izin veriyoruz ama çok absürt, çok kırıcı, incitici, özel
hayata müdahale edici veya kabul edilemez; geleneklerimize, teamüllerimize
aykırı, örf âdetimize aykırı görsellerle de buraya çıkılabilir. Yani burada
bütün mesele iyi niyetli olmaktır. 
Ancak,
biraz önce tartışılan konuyu yadırgadığımı belirtmek isterim. Sesi dinletilen,
alelade birisi değildir, sade, yalın bir milletvekili de değildir; Mecliste
grubu bulunan bir siyasi partinin, şu anda Anayasa’nın 15’inci maddesine de
aykırı olarak, suçu sabitlenmediği hâlde cezaevinde tutulan bir sayın grup
başkan vekilidir. Her iki partinin de, iktidar partisinin de diğer muhalefet
partimizin de bu konuda özellikle daha toleranslı, daha demokratik, daha
hoşgörülü bir tutum içinde olmalarının ülkemiz demokrasisine katkı yapacağını
ummuş idim. Bundan dolayı, ben MHP ve AKP gibi düşünmediğimizin altını
çiziyorum ve siyaset bir tahammül işidir, bir nezaket işidir -kimseye siyaseti
öğretiyor değilim- bir vicdan işidir.
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Altay, tamamlayın lütfen.
ENGİN
ALTAY (İstanbul) – Sayın milletvekillerinin sözlerinin kürsüden dinletilmesinde
Cumhuriyet Halk Partisi bakımından hiçbir sakınca yoktur, bilakis fayda vardır
diye değerlendirmekteyiz.
Genel
Kurula arz ederim. (CHP sıralarından alkışlar) 
BAŞKAN
– Teşekkür ederiz Sayın Altay.
Sayın
Turan, sisteme girdiniz.
Buyurun.
8.- Çanakkale Milletvekili Bülent Turan’ın,
görsel ve işitsel sunumlarla kürsünün mehabetine aykırı bir durum olmasını
istemediklerine ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Konunun
uzaması taraftarı değilim. Ancak, Sayın Altay’ın ifade ettiği gibi, nezaketten
uzak tavırlarda da değiliz. İfade ettiğimiz, konuşmacının ne söylediği, kim
olduğu meselesi değil. Burası kürsü; kürsünün bir duruşu var, görseli var,
adabı var; buna mugayir olacak tavırlardan bahsediyoruz. Yoksa içerik olarak,
“Şu konuştu, kişinin söyledikleri bunlardı.”, tabii ki bunlar gibi bir ifadede
bulunmadık. Kaldı ki zabıtlara geçerken sesin anlaşılmaması problem,
televizyondan izleyenler için bir problem. O yüzden kürsünün daha yakışır
kullanılması talebinde bulunuyoruz. Hem görsel hem dinletilerle ilgili, sadece,
kürsünün mehabetine aykırı davranış olmasın istiyoruz. O yüzden, yarın bize
burada bir başka konuşmacı bir başka hatibi dinletecektir, müzik dinletecektir;
bu kapıyı açmamak gerektiğini düşünüyorum.
Teşekkür
ediyorum.
BAŞKAN
– Teşekkür ederiz Sayın Turan.
Sayın
Usta, buyurun.
9.- Samsun Milletvekili Erhan Usta’nın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
ERHAN
USTA (Samsun) – Teşekkür ederim Sayın Başkan.
Şimdi,
Sayın Engin Altay’ın konuşmasını yadırgadığımı ben de ifade edeyim. Öncelikle,
bir defa, CHP’nin dünkü politikası bu değildi. Yani “Biz Cumhuriyet Halk
Partisi olarak…” filan diyorsunuz da CHP bir karar versin bu konudaki tutumuna.
BÜLENT
TURAN (Çanakkale) – Beraber karar verdik.
ERHAN
USTA (Samsun) – Tabii kendi bileceği iş, verir, vermez, onu bilmem. Bu işin
nezaketsizlikle alakası yok, bu işin toleransla da alakası yok. Biz bir
ilkeden, bir prensipten bahsediyoruz, içeriğin hiçbir önemi yok burada. Yani
burada yarın bir gün bir başkası da hiç istemediğimiz bir şeyi getirip
dinlettiği zaman biz ne yapacağız? Bize bunu kıyas gösterecek, diyecek ki:
“İşte filanca tarihte, yirmi yıl önceki…” Burada, bakın, yirmi yıl önce bir şey
yapılıyor, o burada örnek gösteriliyor; hiç kimse tartışmaya bakmıyor,
nihayetinde, olan olaya bakıyor. Yirmi yıl sonra bir tanesi hiçbirimizin arzu
etmediği bir şeyi dahi burada gösterebilir Sayın Başkan. Yoksa, bugünkü 3 tane
konuşmanın içeriğiyle alakalı değil bizim bu söylediğimiz. Yani bunu bir
teamüle doğru, bir uygulamaya doğru götürürsek buradan Türk Parlamentosu, Türk
siyaseti zarar görür.
Kaldı
ki Sayın Demirtaş’ın, ben milletvekili olduğum süre içerisinde kürsüden daha
hiç, bir defa konuştuğunu görmedim. Yani, bugüne kadar tutuklu olmadığı zaman
konuşmayan milletvekilinin niye şimdi gelip gelip sesini dinletiyoruz. Ben
böyle bir eleştiri getirebilirim, bu eleştiriyi getirmek istemiyorum. Veya ben
diyebilirim ki: “Efendim, o zaman, bizim bir tane arkadaş da İngiltere’de,
oradan sesiyle buraya katılsın.” Bu işin sonu yok.
Yani
milletvekili olması, grup başkan vekili olması, çok iyi bir insan olması, çok
iyi bir hatip olması, çok kötü bir insan olması bir şeyi değiştirmiyor; ilkesel
bir tutumumuz olsun istiyorum. Sayın Engin Altay’ın da bunu anlamasını
bekliyorum. 
Teşekkür
ederim.
BAŞKAN
– Teşekkürler.
Buyurun
Sayın Altay.
ENGİN
ALTAY (İstanbul) – Sayın Usta söylediklerimin parti politikasıyla çeliştiğini
iddia ederek 69’a göre sataşmada bulunmuştur, söz talep ediyorum.
BAŞKAN
– Buyurun Sayın Altay, size iki dakika söz veriyorum. (CHP sıralarından
alkışlar) 
VIII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın,
Samsun Milletvekili Erhan Usta’nın yaptığı açıklaması sırasında şahsına sataşması
nedeniyle konuşması
ENGİN
ALTAY (İstanbul) – Teşekkür ederim Sayın Başkan. 
Sayın
Grup Başkan Vekilim, selefinizin bu kürsüden, müteaddit defalar iPad’den çok
ses dinlettiğine şahidiz. (CHP sıralarından alkışlar) 
Arkadaşlar,
bu konuda alınmış bir karar yok. Ben söylediğimin arkasındayım ve benim
söylediğim partimi bağlar. Dün burada ne yapıldı bilmiyorum. Oturumu yöneten
Meclis başkan vekilinin tutumu, o, bizim, Parlamentoya saygımızın gereği, oraya
oturduğu anda tarafsızdır, kendi görüşüdür. 
ZİHNİ
AÇBA (Sakarya) – Levent Bey’in söylediğinden bahsediyoruz. 
ENGİN
ALTAY (Devamla) – Arkadaşlara sordum, Levent Bey’in de bu konuda bir tasarrufu,
bir sözü olmamış. 
ERHAN
USTA (Samsun) – Tutanaklara bakın. 
ENGİN
ALTAY (Devamla) – Bakarız efendim, bakarız. 
ERHAN
USTA (Samsun) – Bakarız efendim diye bir şey yok. 
ENGİN
ALTAY (Devamla) – Efendim, ben doğruyu söylüyorum, “Levent Bey yanlış söyledi.”
demiyorum. Getirin bana tutanakları, biz durumu yeniden değerlendiririz. 
ERHAN
USTA (Samsun) – Siz getirin. Kendin gidip al. 
ENGİN
ALTAY (Devamla) – Cumhuriyet Halk Partisi olarak diyoruz ki: Bu Parlamentonun
üyelerinin -Anayasa’ya aykırı olarak cezaevinde bulunan- yargılanmaları
gerekir, hiç tereddüdüm yok, hepimiz yargılanalım ama masumiyet karinesi orta
yerdeyken, yasama hakkı orta yerdeyken, Anayasa Mahkemesi kararları orta
yerdeyken cezaevinde tutulan milletvekillerinin, hâlen bu Parlamentonun üyesi
olarak özlük hakları çalışan, maaş alan milletvekillerinin şuradan bir
dakikalık konuşmasına bütün siyasi parti gruplarının tahammül etmesi gerekir. 
ERKAN
AKÇAY (Manisa) – Ya, bu tahammülsüzlük değil. 
ENGİN
ALTAY (Devamla) – Ben bunu söyledim. Kimseyi nezaketsizlikle itham etmedim.
MHP’den beklerdim ki… Selefiniz Sayın Vural buradan bir sürü ses dinletirken
niye bu tasarrufunuz yoktu, merak ediyorum doğrusu. 
ERKAN
AKÇAY (Manisa) – O zaman öyle bir konuşma yapılmamıştı yani. 
ENGİN
ALTAY (Devamla) – Yani, düşünceye saygı bu Parlamentonun varlık sebebidir.
Düşüncelerini kabul etmeyebilirsiniz, birçoğunu ben de kabul etmiyorum ama bu
ülkeye demokrasi gelecekse düşünceyi ifade özgürlüğü olarak gelecek. Düşünceyi
ifade özgürlüğü olmayan yerde demokrasi yoktur, demokrasi masalı vardır,
demokrasi hikâyesi vardır, sahte demokrasi vardır, vesayetli demokrasi vardır.
Bunu söylüyoruz.
KAMİL
AYDIN (Erzurum) – Levent Gök’e söyle. 
ENGİN
ALTAY (Devamla) – Bizim varlık sebebimiz demokrasidir, demokrasi kavgasıdır,
demokrasi davasıdır. Tavrımız budur. 
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın Altay. 
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Ben de sataşmadan dolayı iki dakika söz almak istiyorum. 
BAŞKAN
– Buyurun Sayın Akçay, iki dakika size de. 
2.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında MHP Grubuna sataşması nedeniyle konuşması
ERKAN
AKÇAY (Manisa) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
Değerli arkadaşlar, konuyu mecrasından taşırmamakta
büyük fayda var. Konunun içeriği, mağduriyet, tolerans, onunla ilgili değil;
sadece, bu, iPad’den ses dinletmeye yönelik, kim olursa olsun, mahiyeti ne
olursa olsun bunun bir uygulama birliğine kavuşması gerektiğinden bahsediyoruz.
Dün itibarıyla, grup başkan vekillerinin ve Sayın Erhan
Usta’nın da bulunduğu toplantıda Levent Bey de vardı. Benzeri bir ortak
anlayışta buluşulduğu konusu gündeme geldiği için tutanaklara, elbette,
bakmanızda fayda var. Yoksa ben özellikle, hassaten istirham ediyorum;
kesinlikle konuyu gerçek özü ve bağlamından koparmadan, usule, yönteme ve
uygulama birliğine yöneliktir. Burada kimin sesi olduğundan veya ne
konuşulduğundan bağımsız olarak bu konuyu ele almakta fayda var. Kesinlikle
bunun toleransla, hoşgörü… Tolerans filan söz konusu değil, bu kimsenin
lutfukeremine tabi bir şey değildir ki; uygulamamız gereken bir uygulama
birliğinden bahsediyoruz. Lütfen… Konuyu bağlamından koparmamakta büyük fayda
var.
Hepinizi
saygıyla selamlıyorum.
BAŞKAN
– Teşekkür ederiz Sayın Akçay.
Sayın
Demirel…
ÇAĞLAR
DEMİREL (Diyarbakır) – Sayın Başkan, MHP grup başkan vekili konuşmasında Sayın
Eş Genel Başkanımız Selahattin Demirtaş’ın hiç burada konuşmadığına dair bir
ibarede bulundu ve bir sataşma söz konusu. Bu sataşmadan kaynaklı söz talep
ediyoruz.
BAŞKAN
– Peki.
Sayın
Beştaş, buyurun.
İki
dakika.
ERHAN
USTA (Samsun) – Hayır, bu doğru bir tespit. Bunun neresinde sataşma var Sayın
Başkan?
BAŞKAN
– Açıklar şimdi.
ERHAN
USTA (Samsun) – Açıklar da yani o zaman biz de başka bir şey söyleyelim,
çıkalım oraya.
3.- Adana Milletvekili Meral Danış
Beştaş’ın, Samsun Milletvekili Erhan Usta’nın yaptığı açıklaması sırasında
Halkların Demokratik Partisine sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; Eş Genel
Başkanımız Sayın Demirtaş’ın sesini duyup duymamak ya da Figen Yüksekdağ’ın
sesini duyup duymamak bu tartışmanın konusu değil. Onlar partimizin resmî
olarak eş genel başkanıdırlar, şu anda da eş genel başkanlık görevleri devam
ediyor, dokunulmazlıkları devam ediyor. İstedikleri zaman gelirler,
istemezlerse gelmezler. Böyle bir ses tartışmasını Türkiye Büyük Millet
Meclisine yakıştıramadığımızı özellikle ifade etmek istiyorum. 
Ben
Sayın Grup Başkan Vekilimiz İdris Baluken’in konuşmasını dinlettim çünkü o bu
Parlamentonun bir üyesi, dokunulmazlığı var ve şu anda hukuk dışı bir şekilde
hem de tecrit altında Kandıra Cezaevinde tutuluyor. Bu, milletvekillerinin bu
şekilde tutulmaları her şeyden önce -parti ayrımı söylemeksizin ifade etmek
istiyorum- bu Meclisin sorunudur. Bu Parlamentonun kimliğine, çalışmalarına,
halkın iradesine yapılan bir müdahaledir bu. Ben dünkü duruşmayı söyledim,
orada bir yargıç şu şekilde, bir saat boyunca duruşma salonunda tur attı
arkadaşlar ve Meclis konuşmalarından yüzde 100 ceza verdi. Bu, hepinize yapılan
bir şey, sadece bize, HDP’ye değil, buna sizin de sahip çıkmanız lazım. Ayrıca,
bu böyle devam etmez. Yarın öbür gün Sayın Baluken gelip koltuğunda oturacak,
Sayın Demirtaş gelip bütçe açılış konuşmasını yapacak, Sayın Yüksekdağ belki
kapanışı yapacak, hanginiz hangi yüzle bakacaksınız merak ediyorum.
ERKAN
AKÇAY (Manisa) – Çok ayıp, çok ayıp!
MERAL
DANIŞ BEŞTAŞ (Devamla) – Kendi hukukumuzu, kendi konumumuzu kendimiz
savunmazsak yargı işte bu şekilde Meclisi aşağılar, tahkir eder ve Meclis
kürsüsündeki konuşmaları bile yargılama konusu yapar. Burada hiçbir usulsüzlük
yoktur. Herhangi bir vatandaşın sesini dinletmedik, bu Parlamentonun Grup
Başkan Vekilinin, her gün gördüğünüz Sayın Baluken’in sesini dinlettik, bir daha
olsa bir daha dinletiriz. (HDP sıralarından alkışlar)
BAŞKAN
– Teşekkürler.
ERKAN
AKÇAY (Manisa) – Sayın Başkan…
BAŞKAN
– Sayın Akçay, Sayın Altay daha önce söz istedi.
Buyurun
Sayın Altay.
VI.- AÇIKLAMALAR (Devam)
10.- İstanbul Milletvekili Engin Altay’ın,
Ankara Milletvekili Levent Gök’ün dünkü birleşimde görsel, işitsel
materyallerin suistimale açık olduğunu, bu konuda bir prensip karar
alınabileceğini ancak milletvekillerinin seslerinin kürsüden dinletilmesinin
makul karşılanacağını belirttiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Genel
Kurulu ve sizi bilgilendirmek adına söylüyorum. Dünkü nöbetçi arkadaşımız Sayın
Levent Gök’ü aradım böyle bir mutabakatınız var mı diye. Kendisi görsel,
işitsel materyallerin suistimale -aynı bugün biraz önce benim söylediğim gibi-
açık olduğunu, bu konuda bir prensip karar alınabileceğini ancak
milletvekillerinin işitsel bir şekilde önceki seslerinin kürsüden
dinletilmesinin makul karşılanacağını 3 siyasi parti grup başkan vekiline söylediğini
beyan etti.
Arz
ederim efendim.
BAŞKAN
– Peki, teşekkür ederiz Sayın Altay.
Sayın
Akçay, buyurun.
11.- Manisa Milletvekili Erkan Akçay’ın,
Genel Kuruldaki kürsü konuşmaları sırasında görsel ve işitsel materyallerin
kullanılmasıyla ilgili bir uygulama birliği sağlanması gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Bu
tartışmayı ısrarla bağlamından koparmaya çalışarak devam ettirmeyi yersiz
buluyorum ve inşallah burada da kapatırız, gruplar görüşlerini de ifade
etmiştir. Fakat, tekrar etmek istediğim husus, bizim burada Genel Kurul kürsü
konuşmaları sırasında yapılan konuşmalar ve o materyallerin kullanılmasıyla
ilgili bir uygulama birliği sağlanması hususunda. Yoksa, burada bu sayın
milletvekillerinin seslerinin yayınlanması veya bunların mahiyeti ve şu anda
muhatap oldukları sürecin içeriğiyle ilgili bir değerlendirme yapmadığımızı
ifade ediyoruz. Ve sayın konuşmacının kabul edemeyeceğimiz sözlerini de aynen
iade ettiğimizi de ifade ederiz. Lütfen, bağlamından koparılmasın, sadece usule
yönelik ve ısrarla bu konunun bir kişiselleştirilip siyasi bir çekişmeye ve
tartışmaya doğru yönlendirilmemesinde büyük fayda görüyorum. 
Teşekkür
ederim.
MERAL
DANIŞ BEŞTAŞ (Adana) – Sayın Başkan…
BAŞKAN
– Peki, teşekkür ederiz Sayın Akçay.
MERAL
DANIŞ BEŞTAŞ (Adana) – Sayın grup başkan vekilinin aynen iade ettiği meseleye
ilişkin yani sataştı oradan zaten, ben de söz istiyorum. 
BAŞKAN
– Siz de yerinizden çünkü Sayın Akçay kürsüyü kullanmadı Sayın Beştaş.
ERHAN
USTA (Samsun) – İade etmede bir sataşma var mı Sayın Başkan, nasıl bir sataşma
bu?
MERAL
DANIŞ BEŞTAŞ (Adana) – Yani siyasi çekişme konusu yaptığımızı söyledi, o
açıdan. 
BAŞKAN
– Buyurun.
VIII.- SATAŞMALARA İLİŞKİN KONUŞMALAR
(Devam)
4.- Adana Milletvekili Meral Danış Beştaş’ın,
Manisa Milletvekili Erkan Akçay’ın yaptığı açıklaması sırasında şahsına
sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, bu bizim açımızdan bir siyasi çekişme
konusu değil, konuşmamı da bütün arkadaşların bilgisine bir daha sunmak
istiyorum. 
Buradaki
her milletvekilinin, diğer milletvekilinin haklarına ve sorumluluklarına,
yetkilerine saygı duyması gerektiğini ifade ettim. Ve hepimiz, parti ayrımı
gözetmeksizin, şu anda -dokunulmazlıkların kaldırılması sürecinden sonra- milletvekillerine
açıkça işkence yapılması bile bu Parlamentonun bir sorunudur. Mutlak
dokunulmazlığın ihlal edilmesi, bu Parlamentonun sorunudur. Bir partinin üyesi
milletvekili, diğer partinin üyesi milletvekilini farklı ve ayrımcı bir
yaklaşımla değerlendiremez; düşüncelerine katılmayabilir, farklı siyasette
olabilirler ama aynı süreçlerde sandıktan çıktıkları için halk iradesine
saygının gereğidir. Ben bunu ifade etmek istedim. Bizim de kesinlikle siyasi
çekişme gibi bir düşüncemiz yoktur.
BAŞKAN
– Peki, teşekkür ederiz Sayın Beştaş.
ERKAN
AKÇAY (Manisa) – Hem halk iradesine hem Türkiye Büyük Millet Meclisinin
iradesine, her şeye saygı gösterilmesi gerekir. 
Tutanağa
geçmesi açısından, teşekkür ederim.
BAŞKAN
– Sayın Akçay, tamam, anlaşılmıştır. 
Teşekkür
ediyoruz.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 211 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/829), 2015 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/830), 2015 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/831), 2015 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/832), 6085 Sayılı Sayıştay Kanunu
Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
- Sayın milletvekilleri, şimdi konuşma sırası Milliyetçi Hareket Partisi
Grubuna geçmiştir.
İlk
konuşmacı, İstanbul Milletvekili Sayın Ekmeleddin Mehmet İhsanoğlu. 
Sayın
İhsanoğlu, süreniz yirmi dakika.
Buyurun.
(MHP sıralarından alkışlar)
MHP
GRUBU ADINA EKMELEDDİN MEHMET İHSANOĞLU (İstanbul) – Teşekkür ederim Sayın
Başkan söz verdiğiniz için.
Sayın
Başkan, değerli milletvekilleri; 2017 mali yılı Dışişleri Bakanlığı bütçesi
üzerine Milliyetçi Hareket Partisi Grubu adına söz almış bulunuyorum. Sözümün
başında, yüce Meclisi, aziz milletimizi saygıyla selamlıyorum. Sayın Dışişleri
Bakanına ve Bakanlığın güzide temsilcilerine hoş geldiniz diyorum.
Değerli
arkadaşlar, 65’inci Hükûmet göreve gelirken Sayın Başbakan Binali Yıldırım şu
beyanda bulundular, Türkiye'nin yeni dış politikası hedefini şu şekilde ifade
ettiler, iktibas ediyorum: “Bölgede ve dünyada dostlarını artıran, düşmanlarını
azaltan bir dış politika anlayışıyla bölgesel iş birliğini güçlendireceğiz ve
bölgesel kalkınmayı komşularımızla birlikte gerçekleştireceğiz.” Bu doğru
hedefe kim ne diyebilir? Buna herkes katılır, burada buna katılmayacak hiç
kimse yoktur ve biz bunu elbette canıgönülden destekliyoruz fakat bunun, bu
hedefin gerçekleşmesi için dayalı olduğu doğru bir strateji, bir dış politika
anlayışının bulunması lazım; bu strateji de cumhuriyetin kuruluşundan itibaren
benimsenen ve temelleri atılan dış politika prensiplerine uygun olmalı. 
Peki,
bu cumhuriyetin kuruluşu sırasında atılan temeller neydi, dış politika
prensipleri? Burada, cumhuriyetin kurucusu Mustafa Kemal Atatürk’ün dış
politika temel fikirleri Bakanlığın Müsteşarına verdiği şu direktiflerle
özetlenebilir; Atatürk Bakanlığın Müsteşarına diyor ki: “Bir: Arap dünyasına
karışmayacaksınız. İki: Emperyalist ve kolonyalist devletlerin ardında
görünmeyeceksiniz. Üç: Rusları tahrik etmeyeceksiniz.” 3 temel direktif ve
unsur… Bunlar, tabii, o gün için olan Türkiye’nin ve dünyanın sınırları
içerisinde çizilmiştir. O gün Çin yok, Latin Amerika yok, Afrika yok ama o
günkü dünya için ve Türkiye’nin yakın komşuları için ve muhatap olduğu, iş
birliği yaptığı veyahut yapmak durumunda olduğu ülkelerle ilgili olarak çok sağlam
temel taşlarıdır. Bugün için belki az görünür ama doğrudur. Bunu, elbette
Türkiye o günden bugüne genişletmiştir. 
Şimdi,
Türkiye, 1920’li yıllarda -yani 20’nci yüzyılda- veya 1930’lu yıllarda
Atatürk’ün bu 3 hedefine uygun olarak dış politikasını yürütmüştür. İkinci
Dünya Savaşı’ndan sonra Türkiye Batı ittifakına katılmıştır fakat bu ittifaka
katılırken dış politikasındaki bu prensiplerin bazılarından tavizde
bulunmuştur. Mesela, Türkiye 1950’li yılların ortasında Cezayir’in
bağımsızlığının aleyhine oy kullanmıştır. Yani, bu, Türkiye Cumhuriyeti’nin
temel prensiplerine aykırı bir şeydir ve bunun ortadan kaldırılması, rahmetli
Özal zamanında, Başbakanlığında Cezayir’e gidip özür dilemesiyle olmuştur.
Fakat, Türkiye Cumhuriyeti bu Batı ittifakına olan fazla bağımlılığının
ceremelerini görmeye başlamıştır. Nitekim, 1960’lı yılların sonunda Türkiye,
Demokrat Parti zamanında bile bu politikayı değiştirme yoluna gitmiştir,
çeşitleme yoluna gitmiştir, zenginleştirme… 1960’tan sonra gelen bütün
hükûmetler, Türkiye Cumhuriyeti’nin bütün hükûmetleri, sağcısı olsun solcusu
olsun, herkes Türk dış politikasının zenginliği yönüne akmıştır. 57’nci Hükûmet
geldiği zaman yani Sayın Bahçeli’nin Başbakan Yardımcısı olduğu Hükûmette,
Türkiye ilk defa Afrika’ya Açılım Eylem Planı’nı kabul etmiştir. Yani, artık
Afrika bir hedef olarak Türkiye’ye göründü 1989’da vesaire. Türkiye’nin bu dış
politika anlayışında şu benzetmeyi yapabiliriz Sayın Bahçeli’nin şu güzel
ifadesiyle: Çift başlı Selçuklu kartalı sembolü; ruh ve anlam olarak iki
ayağını -birisi doğuda, birisi batıda- sağlam basıyor ve iki başı da geniş doğu
ve batı ufkuna bakıyor.
Şimdi,
dış politika Adalet ve Kalkınma Partisinin iktidarıyla aynı çizgide devam
etmiştir ve çok başarılı açılımlar olmuştur ve bu 2009’a kadar devam etmiştir.
2004’te Türkiye iki büyük zafer kazanmıştır dış politika konusunda: Birisi,
Avrupa Birliği müzakereleri başlatmıştır; birisi de Türkiye, İslam İşbirliği
Teşkilatının Genel Sekreterliğini kazanmıştır. Ve ben o günlerin şahidi olarak
şunu diyorum ki: Türkiye İslam dünyasındaki gücünü artırırken Batı dünyasındaki
gücü artar, Batı dünyasındaki münasebetleri geliştikçe İslam dünyasındaki
itibarı artar. Bunun canlı şahidi olarak burada bunu memnuniyetle söylemek
istiyorum. 
Bu
başarılı siyasetin mesela bir örneğini 2008’de görebiliriz. 2008’de Türkiye,
kırk sekiz yıl sonra Birleşmiş Milletler Güvenlik Konseyi üyeliğine talip
olmuştur ve Türkiye ilk oylamada 151 oyla Güvenlik Konseyi üyesi olmuştur
Avrupalı rakiplerini geride bırakarak. Mesela, Avusturya’yı geride bırakarak
Türkiye üye olmuştur. Bu, 2008’e kadar doğru olanın başarılarıdır. 
Fakat,
ne ,yazık ki Türk dış politikası farklı mecralara dökülmüştür ve 2009’dan
itibaren, Sayın Numan Kurtulmuş’un meşhur ifadesiyle “real politics” yerine
“dream politics” yani gerçeklere dayalı dış politika yerine hayallere, hevâ ve
heveslere, nostaljilere, ideolojilere dayalı bir dış politika takip etmeye
başlamıştır ve işte, bugün elde ettiğimiz netice budur. Yani, 2004’te
Türkiye’ye Avrupa Parlamentosunda 2004’te 407 “evet” oyu çıkarken birkaç hafta
önce Türkiye’ye 479 “hayır” oyu çıkmıştır.
Değerli
milletvekilleri, biz bu tespit ve eleştirileri sunarken maksadımız, tecrübe ve
iyi niyeti ortaya koyarak hemdert olmaktır. Yani Fuzulî’nin dediği gibi “Dert
çok, hemdert yok.” Biz işte hemdert olmaya çalışıyoruz ve Türkiye’nin bu
sıkıntılardan bir an evvel kurtulması için birikimlerimizi arz ediyoruz.
Değerli
milletvekilleri, 65’inci Hükûmetin “Dostları artırmak, düşmanları azaltmak.”
hedefine ulaşmak için her şeyden önce nerede hata yaptığını ve hangi
stratejilerin değişmesi lazım geldiğini iyi anlamak lazım. Ben burada, örnek
olarak Suriye meselesinden başlayarak analitik bir şekilde arz etmeye
çalışacağım.
Şimdi,
Suriye rejimiyle olan münasebetimizi ele alırsak -yani Hükûmetle- Türkiye
Suriye’yle çok engebeli bir yoldan gelmiştir ine çıka, ine çıka fakat 2000’li
yılların başından itibaren ve daha sonra, Adalet ve Kalkınma Partisinin
iktidara gelmesinden sonra bu münasebetler bal kaymak noktasına gelmiştir ve
sınırlar kalktı, bariyerler kalktı, vizeler kalktı ve o muhteşem yakınlık oldu.
Hatta, o kadar oldu ki Suriye bize kendi pazarlarını değil, bütün Orta Doğu
pazarlarını da açtı ve Türkiye bundan çok büyük yararlar sağladı. 
Burada
herkesin bilmediği bir şey vardır veyahut çok az kişinin bildiği bir şey
vardır, Suriye, Kuzey Kıbrıs için Lazkiye’den Mağusa’ya direkt seferler
başlatmıştır. Yani, bütün dünyada Türkiye’den başka kimse Kıbrıs sularına,
Kıbrıs havaalanına direkt sefer yapamıyordu, bir tek Türkiye yapıyor bunu çünkü
başka tanıyan yok. Suriye bu hattı açtı ve bunun ekonomik katkılarının ötesinde
siyasi bir anlamı vardı. Böyle bir Suriye’den başlayarak 2011’de Dera’da
başlayan ufak tefek öğrenci hadiselerinin karşısında Suriye rejiminin gayet
zalim ve gaddar bir şekilde davranması işin şirazesinden çıkmasına yol
açmıştır. 
Şimdi,
peki, bizim, orada ne yapmamız lazım? Biz ne yaptık? Biz dedik ki: “Bu rejimi
düşüreceğiz.” Peki, olur, düşürebilirsen düşür ama orada Baas Partisinin
rejiminin ne kadar güçlü olduğunu bilmeden, uluslararası aktörlerin Baas
rejiminden ve Beşşar Esad’dan neyi bekleyip beklemediklerini ve kimin nerede
duracağını fazla kestirmeden birdenbire gittik. Sonunda ne oldu? Ateş bütün
Suriye’yi sardı ve ateş bize intikal etti. Birinci durum bu, Suriye rejimi.
İkinci
mesele nedir? İkinci mesele: Rusya, aktör olarak, büyük bir aktör olarak
müdahil olan dostumuz Rusya, Suriye rejiminin dışarıdan veya içeriden yapılacak
baskıyla düşürülmesini kendisi için kırmızı çizgi kabul etti ve bize de bunu
anlattı, biz “Hayır.” dedik, biz onları vazgeçirmeye çalıştık. Tabii, kimin
kazanıp kimin kaybettiğini görmüş oluyoruz. Batılı müttefiklerimize baktığımız
zaman yani Amerika’ya, Avrupa’ya, onlar bizimle beraber ilk başta “Beşşar’ı
düşüreceğiz, rejimi düşüreceğiz.” dediler. O zaman bize “Buyurun.” dediler, biz
“Siz önce buyurun.” dedik, olmadı. Daha sonra onlar vazgeçtiler ve Kaddafi’nin
öldürülmesinden sonra Libya’nın düçar olduğu kaotik durum burada olmasın,
İsrail gibi, onlar için, herkes için lazım olan bir ülkenin varlığı muhataraya
maruz kalmasın diye hepsi rejimin saklanmasını, korunmasını istediler; biz bunu
kabul etmedik. Şimdi, Amerika bu şekilde, Rusya bu şekilde, Avrupa bu şekilde
ve yeni seçilen Amerika Başkanı Sayın Trump da Suriye’nin Cumhurbaşkanını
düşürmek veya Suriye’ye müdahale etmek gibi bir derdinin olmadığını, onların
esas meselesinin terörizmle mücadele olduğunu ifade etmiştir.
Son
olarak, Suriye’deki bu örneği tartışırken Suriye’deki iç dinamikler açısından
bir örnek daha alalım. Nerede yanlış yaptık? Suriye kuzeyinde ayrımcı niyetler
belirmeye başlayınca bunu Şam rejimine karşı koz olarak kullanmak istedik. Bu
ayrımcı hareketin liderini kırmızı halıyla karşılayıp şimdi kırmızı bültenle
yakalatmaya çalışıyoruz. 
Sayın
milletvekilleri, El Bab harekâtına gelince yani Fırat Kalkanı harekâtına
baktığımız zaman, biz parti olarak bunun gerekli olduğuna inanıyoruz ama çok
gecikmiş olduğuna inanıyoruz ve bunun 2016’da değil, 2012’de, 2013’te olması…
Çünkü, aynı meşruiyet gerekçeleri dün de vardı, bugün de var. Bugün gecikmiş
olarak biz çok pahalı bedel ödüyoruz ve 18 vatan evladı şehit oldu, 3 askerimiz
de kayboldu. 
Şimdi,
El Bab’daki durumun ne olacağını hiç kimse bilmiyor. Suriye rejimi Rusya’nın
desteğiyle bizim için kırmızı çizgi olan Halep’i bitirmek üzere ve orada
tarihte görülmeyen bir dram yaşanıyor, bir trajedi yaşanıyor. Biz onlara dua
etmenin ötesinde bir şey yapacak durumda değiliz çünkü bizim birçok kırmızı
çizgimiz kaybolmuştur ve kala kala 98 kilometrelik çizgimiz kalmıştır. Şimdi,
El Bab’tan sonra herhâlde bize bir yeşil ışık yanmıyor, sarı ışık da yok
herhâlde, kırmızı ışık yanıyor fakat burada tehlikeli bir şey var. Bütün
Halep’i düşüren rejim güçleri yani Suriye ordusu ilerlediği zaman, Türk
ordusuyla karşı karşıya gelecek mi? Bu çok vahim bir durum. Bunu düşünmek
lazım. El Bab demek “kapı” demektir. Kapının tek yönlü olmasını temenni ederiz
ama kapı çift yönlü de olabilir, döner kapı da olabilir. Bunu yapmak,
yaptırmamak Türkiye devletinin gücü içerisinde olmalıdır, hem yumuşak gücü hem
sert gücü. Fakat, bunu nereye kadar yapacağız? 
Şimdi,
Suriye’de biz eğer… Özetleyecek olursak, hatalarımız nerede? Suriye’de iki
hatamız var, temel hata olarak, bir: Ateş başladığı anda, küçük kıvılcımlar
varken oraya su serpecektik. Biz ise su serpmedik ve bu ateş bütün Suriye’yi
sardı. Suriye’den de bize intikal etti. Durum, birinci mesele bu. İkinci
mesele: Çok büyük bir hata, biz rejimi düşürmeye çalıştık ama o rejimi düşürmek
bizim millî menfaatimize hizmet etmez. Onu düşürmek bizim millî menfaatlerimizi
haleldar eder. Bizim, komşularımızın egemenliğini ve toprak bütünlüğünü
korumamız lazım çünkü bizimkinin de garantisi odur ama biz bunları yapmadık.
Şimdi,
Sayın Bakanım, Musul-Telafer meselesine dönmek istiyorum. Hatırlatmak
istiyorum, Musul’a askerî harekât yaparken ve bize “Hayır, giremezsiniz,
yapamazsınız.” dedikleri zaman, biz “B planımız, C planımız var.” dedik. Bizim
Genelkurmay Başkanımız Washington’u ziyaret etti ve ziyaretinden sonra dedi ki
“Biz orada hava harekâtı yapacağız.” ama biz hava harekâtının yapıldığını
bilmiyoruz. Şimdi, oradaki Türkmen kardeşlerimizin durumu perişandır ve burada
bize, partimize büyük sıkıntılar doğuyor. Bize bilgiler geliyor, elimizden
geleni yapmaya çalışıyoruz. Fakat, mesela, Ninova İl Meclisi Başkan Yardımcısı
Nurettin Kaplan Bey “Telafer büyük bir dram yaşıyor.” diye açıklama yapmıştır.
Telafer’den kaçarak Kilis ili karşısında yer alan Azez’e ulaşan Türkmen sayısı
bugün 10 bini geçmiştir. Biz ne yapacağız ve bu C planı, B planı nedir?
Gelelim,
Türkiye’nin hayati meselesi olan Avrupa Birliğiyle ilişkilerimiz ve bunların
alternatifinin olup olmadığı meselesine: Yani, burada, Sayın Başbakanın son
beyanatını çok doğru buluyoruz, keşke böyle bir tartışma olmasaydı. Türkiye’nin
elbette Şanghay teşkilatıyla münasebetleri olması başka, Latin Amerika’yla
münasebetleri olması başka, İslam dünyasıyla münasebetleri olması başka ama bu
münasebetler başkalarının alternatifi, “Biz burasını bırakacağız, buraya
gideceğiz.” manasında olursa, biz eski müttefiklerimizin güvenini kaybedersek
yeni müttefikler bize güvenmez. Bunun altını çizmek lazım. Her şeyden önce
öngörülülük ve güvenilebilirlik olması lazım.
Sayın Bakanım, Kıbrıs konusunda Milliyetçi Hareket
Partisinin tavrı çok açık ve nettir. İki kesim esasına dayalı olarak adada
yaşayan Türklerin tarihî ve ahdî müktesebatının korunması ve Türkiye’nin
garantörlüğünün -emniyet supabının- korunması noktasındadır.
Ege adaları konusundaysa, zatıaliniz ile biz Dışişleri
Komisyonunda konuştuk ve siz dediniz ki: “Adaların hukuki ya da fiziki
şartlarında herhangi bir değişiklik olmamıştır.” Sayın Bozdağ, benim aziz
hemşehrim de aynı ifadeyi burada tekrar ettiler. Fakat, özellikle, basında
çıkan Aydın’a bağlı Marathi Adası’yla ilgili resimler, oradaki Yunan yapıları,
polis karakolu, Yunan bayrağı bu meselenin bu kadar basit olmadığını
gösteriyor. Biz sizlerden şunu rica ediyoruz: Bizi aydınlatınız, bu yüce
Meclise anlatınız. Tabii, dış politikayla ilgili dosyada da çok hassas
meselelerin olduğu her zaman farz edilen bir şeydir, belki burada da bazı
hassas şeyler olabilir. Bunu siz takdir buyurursunuz ve bu Meclis veya bu
Meclisin Dışişleri Komisyonu, Millî Savunma Komisyonu sizi dinleyebilir. Bunun
takdirini size bırakıyoruz.
Ben
sözüme son verirken Mavi Marmara konusunda bir şey söylemek istiyorum. Bugün,
elan, İstanbul’da 1. Ağır Ceza Mahkemesinde bu dava görülüyor. Şimdi,
anlaşmada, 4’üncü maddede Türk vatandaşlarının bu haklarından vazgeçilmesi… Bu
arada, Adalet Bakanlığından mahkemeye giden talimat da “davanın düşürülmesine…”
Anlaşmanın 5’inci maddesine göre de yurt dışında Türk vatandaşlarının açacağı
davaların da tazminatını Türk devleti, Türk Hükûmeti ödeyecektir. Şimdi, biz
bunu nasıl kabul edebiliriz? Yani, bu mesele 20 milyon doları almak, dağıtmak
meselesi değil ki. 
(Mikrofon
otomatik cihaz tarafından kapatıldı) 
EKMELEDDİN
MEHMET İHSANOĞLU (Devamla) – Son cümlelerimi söylüyorum. 
Bu
kadar insan, 10 kişi şehit edildi ve Türkiye o süre içerisinde çok önemli
şeyler yaptı. Sonunda, 20 milyona ve tazminat olarak değil, telafi parası “compensation”
diye İngilizce metindeki… İngilizce metinde “tazminat” kelimesi yok. O
bakımdan, bu hususta Türk kamuoyu tatmin olmuş değildir Sayın Bakan. 
Değerli
arkadaşlar, Türkiye'nin hatalardan arınmış bir stratejiyi yeniden önemsemesi,
yeni pozisyonlar alması… 
BAŞKAN
– Sayın Usta, bir dakikanızı verelim mi Sayın İhsanoğlu’na? 
ERHAN
USTA (Samsun) – Tabi, tabii, buyurun.
BAŞKAN
– Sayın İhsanoğlu, bir dakika Sayın Usta’nın süresinden ekliyorum. 
Tamamlayın
lütfen. 
Buyurun.
EKMELEDDİN
MEHMET İHSANOĞLU (Devamla) – Teşekkür ederim. 
Türkiye'nin,
hatalardan arınmış bir stratejik plana ihtiyacı vardır ve bunun yeniden
benimsenmesi lazım, yeni pozisyonlar alması gereğini bir daha hatırlatarak
burada bir cümleyle kapatmak istiyorum. 
Sayın
Bakan, sizin ve yanınızdaki değerli arkadaşların, bilhassa yeni göreve gelen
değerli yardımcılarınızın ne kadar tecrübeli olduğunu biliyoruz ve biz
biliyoruz ki bugün karşı karşıya geldiğimiz bu sıkıntıların bir kısmı sizin
döneminizden önce başlamıştır. Siz masumsunuz ama siz müteselsilen kefilsiniz
ve sorumlusunuz; masumsunuz ama sorumlusunuz. Biz diyoruz ki: Dış siyaset
nostaljiyle, hevesle, hevâyla olmaz, dış politika ideolojik bağımlılıkla,
hayallerle olmaz.
(Mikrofon
otomatik cihaz tarafından kapatıldı) 
EKMELEDDİN
MEHMET İHSANOĞLU (Devamla) – Türkiye’nin artık bu şeylerden, bu heveslerden
kurtulması lazım, millî menfaatlerini yeniden hesaplaması lazım. Bu
temennilerle, tekrar güvenirlilik ve öngörülebilirlik prensiplerine riayet
edilmesi ve bence üslup meselesinde çok hassas bir şekilde davranılması lazım.
Bunları söylerken bu bütçenin hayırlı olmasını dilerim, saygılarımı sunarım. 
Teşekkür
ederim. (MHP sıralarından alkışlar) 
BAŞKAN
- Teşekkür ederiz Sayın İhsanoğlu.
İkinci
konuşmacı, Samsun Milletvekili Sayın Erhan Usta. (MHP sıralarından alkışlar) 
Sayın
Usta, süreniz on altı dakika. 
MHP
GRUBU ADINA ERHAN USTA (Samsun) – Teşekkür ederim Sayın Başkan.
Değerli
milletvekilleri ve ekranları başında bizi izleyen yüce Türk milleti; Kalkınma
Bakanlığı ve TÜİK bütçeleri üzerine Milliyetçi Hareket Partisi Grubu adına söz
aldım, hepinizi saygıyla selamlarım.
Şimdi,
efendim, ilk günkü tümü üzerine olan konuşmamda Türkiye ekonomisinin bugünlere
nasıl geldiğini, yapılan hataların neler olduğunu, niye şu anda ekonominin bir
bunalımda olduğunu, bir tıkanmada olduğunu izah etmeye çalışmıştım. Hem
konjonktürel sorunlar bağlamında hem de Türkiye'nin yapısal, eskiden beri gelen
sorunlarını, bu hükûmetler döneminde de yapısallaşan ilave sorunlarını
anlattıktan sonra, Türkiye'nin yeni bir büyüme modeline ihtiyacı var diye
sözlerimi tamamlamıştım.
Şimdi,
tabii, bakanlık bütçeleri olunca biraz kurumsal konularla girip ondan sonra,
yine Türkiye ekonomisi konusuna vaktim elverdiği süre içerisinde değineceğim.
Bir
defa, önce, Kalkınma Bakanlığına bir bakacak olursak, Kalkınma Bakanlığıyla
ilgili olarak AKP hükûmetleri 2011 yılında vahim bir hata yaptı ve Devlet
Planlama Teşkilatını kapatıp, onu lağvedip yerine “Kalkınma Bakanlığı” diye,
onun mirası üzerine bir bakanlık kurdu. Bu, çok uzun konuşulacak bir konudur.
Ben, bakanlık mensuplarının, muhtemelen şu andaki Sayın Bakanın da veya AKP’den
bu konuyu bilen birçok insanın da bundan rahatsız olduğunu ve bu işin yanlış
gittiğine inandıklarını düşünüyorum.
MUSA
ÇAM (İzmir) – Sayın Bakan da oradan geliyor değil mi?
ERHAN
USTA (Devamla) – Tabii, o benim düşüncem, kendileri inanmıyorlarsa bunu
söyleyebilirler, hatta onu da duymak isteriz. Eğer bu yapı hakikaten DPT
yapısından daha iyiyse onu da Sayın Bakanın ağzından bir duymak isteriz.
Bu
vahim hatadan sonra, Türkiye’de şu anda eski geleneklerle giden, eski
ilişkilerle giden bir şey var ama bundan sonra Türkiye'de resmin tamamını
görecek bir kurum aslında kalmadı, nereden bakarsanız bakın. Mesela, ben Sayın
Bakana bir sormak istiyorum: Ekonomi yönetimiyle ilgili olarak özellikle
sektörel konularda biraz daha planlama daha fonksiyonel olabilir belli ölçüde
ama makroekonomiyle ilgili olarak kendisini ekonominin neresinde görüyor
Kalkınma Bakanlığı olarak kendilerini neresinde görüyorlar? Onu bir söylemelerini
isterim. Bu vahim hatadan bir an evvel dönülmesi lazım.
Şimdi,
Türkiye’nin… Tabii, Devlet Planlama Teşkilatı ekonomik ve sosyal bütün
alanlarla ilgilendiği için ben de böyle değişik alanlardan birkaç… Türkiye’nin
küresel ölçekte sıralamaları nasıl gerçekleşti onları ifade etmeye çalışacağım.
Bunların bir kısmını daha önceden kullandım tümü üzerinde konuşmamda ama orada
bağlamı farklıydı, burada şimdi art arda sıralayarak… 
Örneğin
Sayın Bakan, Küresel Rekabet Endeksi’nde Türkiye son yılda 4 basamak, ondan
önceki yılda 6 basamak kötüleşiyor yani iki yılda Küresel Rekabet Endeksi’nde
10 basamak kötüleşiyor. Zaten yerimiz çok iyi değildi, şimdi yerimiz daha da
kötü oldu. 
İnsani
Gelişmişlik Endeksi’nde, kabul etmek lazım, son dönemde bir iyileşme vardı
ancak son yılda… Tabii, AKP’yi aslında üç döneme ayırmak lazım. Bir, o 2002’de
aldığı o güçlü miras üzerine giden bir AKP var ve küresel konjonktür olumlu,
2007’ye kadar gelen dönem. 2007’den sonra da bir dağılma dönemi. Fakat son
dönemde de aşırı bir dağılma, artık hiçbir şey kalmadı. Yani böyle üç dönemde,
üç evrede incelemek lazım. Bu son dönem, bütün göstergelerin -bir tane bana
gösterge gösterin ki “Şu iyi oldu.” diye- kötüleştiği dönemdir özellikle son
iki yıl ama kötüleşme 2007’de başlamıştır; ben bunu buralarda defaatle izah
ettim. Şimdi, İnsani Gelişmişlik Endeksi’nde, 2014, son data, 3 basamak
kötüleşme var. 
Hukukun
Üstünlüğü Endeksi’nde -işin en temelidir, hukuk olmadığı zaman hiçbir şey
olmaz- son yılda 8 basamak kötüleşme, ondan önceki yılda 19 basamak kötüleşme.
Bakın, çıplak baktığınız zaman 59’dan 99’a düşüyor, 40 basamak görünüyor ama
burada yeni giren ülkeleri dışarıya alıyorum dürüstlük adına, dolayısıyla, 27
basamak kötüleşme var. İki yılda Hukukun Üstünlüğü Endeksi’nde Türkiye 27
basamak kötüleşiyor. Bunu kabul etmek mümkün değil. 
Bunun
altına bakıyorsunuz, Hükûmetin Açıklığı Endeksi, Şeffaflık Endeksi var. Oraya
baktığınızda, 113 ülkeden 96’ncı sıradayız ve yerimiz kötüleşiyor yani dünyanın
en kötülerindeniz. 
Hükûmetin
Gücünün Sınırlandırılması Endeksi, bakın, bu çok önemlidir demokrasiler
açısından, bunun altında bir sürü unsur var; Hükûmetin Gücünün
Sınırlandırılması Endeksi, 113 ülkeden 108’inci sıradayız. Böyle bir Türkiye
manzarası var. Ondan sonra “Niye ekonomi kötü?” diyoruz.
İş
Yapma Kolaylığı Endeksi’nde 2017 raporu, 6 basamak birden kötüleşiyoruz son
endekste. Bunun altında hele bir elektriğe erişim var -bunu, dün Enerji
Bakanına söylememiz lazımdı ama onu atladık biz- orada da bir kötüleşme var. 
Yolsuzluk
Algı Endeksi: İki yılda 20 basamak kötüleşiyor, Türkiye'nin yeri düşüyor; zaten
kötüydü, çok daha kötü. Avrupa Birliği ülkelerinin en kötüsü durumundayız,
Bulgaristan’la birlikte paylaşıyoruz. 19 Doğu Avrupa ve Orta Asya ülkelerinde
yolsuzluğu en fazla olan 3’üncü ülkeyiz, son dört yılda performansı en kötü
olan 5 ülke var, onlardan bir tanesiyiz. 
PISA
sonuçlarını zaten söylemeye gerek yok, çok sıcak, hem puanımız düşüyor hem
sıralamamız düşüyor. Dolayısıyla, Türkiye hakikaten çok kötü bir performans
gösteriyor sayenizde sayın AKP yetkilileri. 
Şimdi,
peki, her şey böyle kötü olunca, ülkenin Devlet Planlama Teşkilatı ne yapıyor?
Tabii, plan ve programları, bunların içerisindeki politika ve hedefleri
Hükûmete hazırlayan, koordine eden kurum Kalkınma Bakanlığı. Dokuzuncu Kalkınma
Planı’nda, Sayın Bakan, biliyorsunuz, performans yüzde 7’lik büyüme hedefine
karşılık yüzde 3,4; yüzde 50’nin altında bir performans. 
Onuncu
Kalkınma Planı’nda daha da kötü neredeyse, 1,3 trilyon. Diğerinde gayrisafi
yurt içi hasılayı dolarlarla filan veremiyorum, çünkü seri değişikliği olduğu
için, millî gelir serisi altüst olduğu için orada büyüme rakamı üzerinden
gidiyoruz, onu uyumlaştıran bir seri de yok, ama Onuncu Kalkınma Planı, şimdi
bak üç yılı bitti, iki yılı kaldı, planın, hedeflerin olağanüstü altındayız.
“1,3 trilyon dolar hedef” demişsiniz. 815 milyar doları şimdi buna göre
söylüyorsunuz, burada da kur bugünkü kurlar gibi değil, yani bugünkü kurlar, bu
seviyeler gidecek olursa, 815 milyar dolar da herhâlde 600 milyar dolara düşer,
yani yüzde 50’nin dahi altına düşer, ama ben, yine, sizin kendi tahminlerinizle
alıyorum. 
“16
bin dolar kişi başı gelir.” derken, “10 bin dolar” olacağını söylüyorsunuz,
burada yine çok iyimser kurlarla. Yani burada 2017’nin ortalama kuru, şu
dokümanda 3,17 arkadaşlar, bugün kur 3,50. 
İhracat
“277 milyar dolar” diyorsunuz planda, burada 170 milyar dolar, 107 milyar dolar
altında.
Dolayısıyla,
hele hele bir de en önemli konu, benim çok üzerinde durduğum bir konu, yurt içi
tasarruf, planda “19”, diyorsunuz, bu orta vadeli programda 15,5, daha onun da
ne olacağını kimse bilmiyor. 
Şimdi,
dolayısıyla, bu şartlar altında 2023… Bakın, artık ben Kalkınma Bakanlığının,
lütfen, şu konuda bir inisiyatif almasını istiyorum.
Sayın
Bakan bu arada gitti herhâlde. Neyse, önemli değil.
ÖMER
FETHİ GÜRER (Niğde) – Biz dinliyoruz, biz dinliyoruz. 
MUSA
ÇAM (İzmir) – Sayın Başkan, Hükûmetten kimse kalmadı.
ERHAN
USTA (Devamla) – Hayır, Hükûmet olmadan bu görüşmeyi sürdürebiliyor muyuz?
Herhâlde… Ara verelim.
ERKAN
AKÇAY (Manisa) – Görüşmeler sürdürülemez Sayın Başkan.
MUSA
ÇAM (İzmir) – Sürdürülemez. 
BAŞKAN
– Evet, Sayın Usta…
BÜLENT
TURAN (Çanakkale) – Sayın Başkan, bir dakika için izin istedi Sayın Bakan, o
yüzden. İnsani bir durum.
ERKAN
AKÇAY (Manisa) – O zaman ara verelim Sayın Başkan.
MUSA
ÇAM (İzmir) – Üçü de yok yani, üçü de yok.
BAŞKAN
- Sayın Turan, sayın milletvekilleri haklı. Şu anda üç bakanlığın bütçesi
görüşülüyor ve hiçbir bakan burada yok.
ERHAN
USTA (Devamla) – Hayır, milletvekillerinin olmamasına çok alıştık. 1, 2, 3, 4,
5, 6, 7 tane sayın milletvekilimiz var. Kendilerine teşekkür ediyorum.
BAŞKAN
– Sayın Bakan geldi. 
Buyurun
Sayın Usta.
ERHAN
USTA (Devamla) – Ama süreme herhâlde eklersiniz bir üç dakika Sayın Başkan.
BAŞKAN
– Ben yarım dakika daha ekleyeceğim.
ERHAN
USTA (Devamla) – Peki, bu durumda 2023 hedefleri, hakikaten… Çünkü, Sayın
Cumhurbaşkanının ben bilgilendirilmediğini düşünüyorum. Hâlâ Sayın
Cumhurbaşkanı “2023 hedefleri” diyor, hâlâ artık olması hayal bile edilemeyecek
hedefler konuşuluyor. Bakın, sizin şu dokümanınızdaki aynı trendlerle devam
ettirdiğimizde sadece iki tane göstergeyi söyleyeyim: “25 bin dolar” denilen
kişi başı gelir maksimum 12.500-12.800 dolar civarında olabiliyor. “2 trilyon
dolar” dediğiniz gayrisafi yurt içi hasıla da -1,050 trilyon- 1 trilyon dolar
maksimum. Yani bugünkü kurları almıyorum bakın, bugünkü kurlar, bu hava giderse
zaten bunların hiçbirisinin olmayacağı belli. Dolayısıyla, Sayın Bakan, 2023
hedefleri geçerli mi, buna lütfen bir açıklama yapın. 
Şimdi, basitleştirme yaparak şöyle bir tablo yaptım.
Bana göre Türkiye ekonomisini şu tablo anlatıyor. Şimdi, burada, Sayın Bakanın
da görmesi açısından, önce şöyle bir gösterelim, ondan sonra ekranların görmesi
faydalı olur. Burada yaptığımız şey şu: Bu sütunlar Türkiye’de toplam yatırımları
gösteriyor. Yani şurası, AKP öncesi on üç yıl, birinci bar grafik, ikincisi de
AKP’li on üç yıl. Burada grafiğe baktığımızda, yıllık ortalama olarak, tabii,
on üç yılların ortalamasından -yani önceki on üç yıl ve sonraki on üç yılın
yıllık ortalamasını aldım- yatırımların düştüğünü burada görüyoruz zaten.
Nereden nereye düşmüş? Toplam yatırımlar 21,6’dan 20,4’e düşmüş. Bakmayın siz
böyle bir kısım şeylerin 30 defa töreninin yapıldığına, böyle PR’ların
yapıldığına filan. Yatırım bu. Bu, TÜİK ve Kalkınma Bakanlığı yatırımıdır. Eğer
bir yanlışlığı varsa Sayın Bakan söylesin “Bu rakamlar yanlış.” diye, kendi
rakamlarını ortaya koyuyorum, tamam mı? Kendilerinden önceki 13 döneme göre,
Türkiye’de sabit sermaye yatırımları yıllık ortalamada 1,2 puan düşmüştür
arkadaşlar.
Daha kötüsünü söyleyeyim mi size? Bakın, Türkiye önceki
on üç yılda… Şu aşağıda bir çizgi var, mavi -küçücük değil mi, görünmüyor-
orası Türkiye’nin AKP’den önce on üç yılda verdiği cari açık, yıllık ortalama
0,6 puan. Yani, cari açığın tanımı neydi? Tasarruf-yatırım farkı yani
tasarruflarınız ve yatırımlarınız; yurt içi tasarruflar yetmediği zaman -cari
açık- dış tasarruf kullanıyorsunuz. Küçücük cari açıklarla yani küçücük dış
kaynaklarla bu kadar büyük yatırım yapmayı Türkiye başarmış? AKP döneminde cari
açık büyümüş. Bakın, maviyi görüyorsunuz; ortalama yüzde 5,3’e çıkmış. Yüzde
5,3’e çıkartıyorsun, dışarıdan o kadar kaynak kullanıyorsun, yine de
yatırımları Türkiye’de düşürüyorsun. Bu hakikaten büyük bir başarı yani bu
nasıl bir başarıdır, buna bakılması lazım arkadaşlar. Bunu eleştiri olsun,
muhalefet olsun diye söylemiyorum ama şu tablonun sorununu çözmediğiniz zaman
Türkiye’de hiçbir iktisadi sorunu çözemezsiniz.
Dolayısıyla, mavi alanlar da Türkiye’nin kendi
kaynaklarıyla yaptığı yatırımları gösteriyor. Sizden önceki on üç yılda yüzde
21’lik yatırım yapmış bu Türkiye, o beğenmediğiniz Türkiye; şimdi o kadar
reklamını yaptığınız yatırımlar yüzde 15,1. Bu sadece kamu değil; kamu artı
özel, Türkiye’de yapılan toplam yatırımlardır. Dolayısıyla, bu sorunun
çözülmesi lazım. Bunlara lütfen bir cevap veriniz.
Şimdi,
iktisadi konulara biraz ara vereceğim, kurumsal olarak TÜİK meselesi var.
Şimdi, TÜİK özerk bir kurum. TÜİK Başkanlığı uzun süredir vekâleten
yürütülüyor, alt kadroların da önemli bir kısmı vekâleten yürütülüyor. Şimdi,
TÜİK’in özerkliği şu? TÜİK Başkanı, Bakanlar Kurulu kararıyla atanır ve hiçbir
şekilde görevden alınamaz yani bir kısım, hani, çok arızi durumlar, ayıplı
durumların dışında. Yani, orada bir özerklik veriyorsunuz, bir güç
veriyorsunuz. Çünkü, verdiği rakamlar, konuştuğu rakamlar çok önemli. Böyle bir
kurumu neredeyse tepeden tırnağa vekâletle yürütüyoruz. Bu çok yanlıştır.
İkincisi:
Bakanlıkta… Tabii, bu, vekâletle yürüttüğü zaman -işte az önce endeksleri
verdim- o Kurumsal Yapılanma Endeksi’nde 10 basamak birden düşüyorsunuz tabii.
Niye düşüyorsunuz? Özerk bir kurumu vekâletle yürütürseniz… Bunun gibi başka
bir sürü meseleler var.
Mesela
KHK’lar, bu 2011’de çıkan KHK’lar, kurumların yıpranmasında çok önemli faktör
olmuştur. Arkadaşlar, bürokratlar bugün bir partili gibi davranıyor, Türkiye
Cumhuriyeti devletinin bürokratları partili gibi davranıyor. Ben bunu Meclise
geldiğimde çok net bir şekilde gördüm. Bürokrasideyken bu kadar göremiyorduk
çünkü bize davranışlarınız farklıydı. Ama, burada, hele hele bir muhalefet
partisi milletvekiliyseniz karşınızda, tamamen, şuradaki siyasetçilerden daha
güçlü siyaset yapan bir bürokratik yapıyla karşılaşıyorsunuz. Bu, Türkiye’yi
hiçbir yere götürmez Sayın Bakan. 
Düzenleyici
otoriteler… Bağımsızlık falan kalmadı. Eğer bunları bu hâlde sürdürecekseniz
çekin eski hâllerine, bakanlık bünyelerine alın, hiç olmazsa muhatabımızı
bilelim. Şimdi “bağımsız otorite” diyorsunuz, sürekli müdahale ediyorsunuz,
üzerinden siyaset yapılıyor. 
ÖMER
FETHİ GÜRER (Niğde) – Adı bağımsız. 
ERHAN
USTA (Devamla) – Kamu tecrübesi olmayan üst düzey atamaların da Türkiye’yi
nereye getirdiğini zaten gördük. 
Şimdi,
2009 yılında OECD’de bir toplantıya katılmıştım. Küresel krizin etkileri
sürüyordu. O zaman Dışişleri Bakanı Bayan Clinton şöyle bir şey söyledi: “Biz
bu krizi aşarız çünkü güçlü kurumlarımız var.” Yani, bu kadar önemlidir kurum
meselesi. Dolayısıyla, bu kurumları çok yıprattınız, bunların lütfen biraz daha
fazla üzerine düşün. 
Şimdi
TÜİK meselesine devam edecek olursak: 4/C mağduriyeti var TÜİK’te. Yazık günah,
bu çocuklar gece yarılarına kadar çalışıyorlar. Polisin giremediği yere gidip
anket dolduruyor bu çocuklar ve bunların hiçbir hakkı, hukuku yok. Sayın
Bakanım, bunlara kadro verilmesi lazım, bunların ücret ve çalışma şartlarının
düzeltilmesi lazım. Bakın, bunlar hakikaten çok emek vererek çalışan insanlar
ve çok açık söylüyorum, o bayan elemanlar, kadın elemanlar, polisin giremediği
yerlere girip, evlere girip, oralara girip oradan anket topluyorlar, bilgi
topluyorlar, görüşme yapıyorlar. 
Bu,
666’nın Türkiye’ye hediyesi, o KHK’ların; kurumunuzda da var. Bunu düzeltmek
bence Sayın Bakanın boynunun borcudur. İstatistikçiler var, aynı odanın
içerisinde çalışıyor, birisi daha kıdemli, birisi daha kıdemsiz de olabilir.
Yani, eğer kıdemli olan hele TÜİK’e sonradan geldiyse, aralarında,
istatistikçiler arasında bin lira ücret farkı var. Aynı kurum içerisinde aynı
pozisyonda çalışan, daha doğrusu aynı işi yapan 2 insanın arasında bin liranın
üzerinde ücret farkı var. 
TÜİK’in
işlerini iyi önceliklendirmesi lazım. TÜİK işlerini iyi önceliklendirmediği
için bugün çok önemli bir kısım bilgiler üretilemiyor. Nedir mesela bunlar?
Gelir yönüyle millî gelir; 2006’da çıktı en son. 2006 yılına kadar çıkan şey
2006’dan sonra ortadan kayboldu. Şimdi, geçen, Millî Eğitim Bakanıyla burada
bir tartışma yaşadık. Millî Eğitim Bakanı öğretmenlerin durumunun ne kadar iyi
olduğunu göstermek için bize dedi ki: “Bakın, öğretmen 2002’de şu kadar süt
alıyordu, şimdi bu kadar süt alıyor.” Bir de ekmeği söyledi. Ekmekte başa baş,
sütte biraz kötü durum. Yani, eğer öğretmenler hep süt içecek olsa, başka
hiçbir ihtiyaçları olmasa, hakikaten öğretmenlerin refahında bir artış varmış
gibi görünüyor. Zaten bu analizin yanlış olduğunu falan her şeyleri izah ettik
ama başka mallardan baktığımızda öğretmenlerin… Mesela, işte, öğretmen bir çay
içtiği zaman, refahında yüzde 30 bir azalma var. Her birinde, hangi mala
bakarsanız bakın, alım gücü azalmış. Şimdi, bu marifet değil, isterse azalmasın
yani bir mal cinsinden, bir öğretmenin -öğretmeni emsal olsun diye söylüyoruz-
bir memurun alım gücünün azalmamış olması neyi ifade eder? Madem büyüyoruz,
kalkınıyoruz, refahtan ne verdiniz, ben buna bakarım. 
Burada
daha kompleks bir çalışma yaptım, bunu Kalkınma Bakanlığı uzmanları incelesin,
Sayın Bakanım bir cevap yetiştirir buna herhâlde. Yüzde 30,1; eğer refah satın
alacak olsa bir öğretmen, millî gelir satın alacak olsa refahındaki azalma
yüzde 30’dur. Ben o zaman soruyorum, gelir dağılımını da çıkarmadığınız için
birlikte soruyorum: Öğretmene vermediğiniz, memura vermediğiniz refahı kime
verdiniz? Yoksa bunun için mi açıklamıyorsunuz, korkuyor musunuz? Orada ücret
gelirlerinin düşeceğinden, bir kısım rant gelirinin artmasından mı
korkuyorsunuz diye bir soru sormak istiyorum. Dolayısıyla, bu konu son derece
önemli bir konudur.
Şimdi,
bütçe ve makro, tek kelimeyle söyleyeyim, çok detayını zaten Komisyonda
konuştuk. Yani, 2016’da her şey zaten öncekine göre kötüleştiriliyor, 2017’de
her şey… 2016’ya göre de, 2017’ye göre de bütün makrolar ve bütçe sistemleri
kötüleştiriliyor “Bütçe yatırım bütçesi” deniyor. Bunun yatırım bütçesi
olduğunu lütfen burada Bakan gelsin bize söylesin. Bu yatırım bütçesi filan
değil. Yatırımların millî gelire oranında bir artış filan yok. Bu tüketim
bütçesi, bu tüketim bütçesi. Söylemler ile yapılanlar hep farklı olduğu için
işte güven yok, bugün ekonomi bunalımda.
Sayın
Başbakan dün açıklama yapıyor, Sayın Başbakanın açıklamasından sonra dolar
fırlıyor ülkede. Böyle bir şey olabilir mi? Niye? Çünkü, güven yok, güven
vermiyor. Buna bakmamız lazım. 
(Mikrofon
otomatik cihaz tarafından kapatıldı) 
BAŞKAN
– Sayın Usta, bir dakika daha size ek süre veriyorum, tamamlayın lütfen. 
ERHAN
USTA (Devamla) – Peki, teşekkür ederim. 
Dolayısıyla,
bunun bir yatırım bütçesi olmadığını çok net bir şekilde görüyoruz, zaten
rakamlar var, burada rakamları söylemeye de gerek yok, 4,9, 5,1 şeklinde
gidiyor. Bu bir tüketim bütçesidir. 
Bugün
mesela, ilginç bir örnek, Aile Bakanlığı… Dün yapılmıştı, televizyonda gördüm;
52 ilde şehit çocuklarına tablet veriliyor, 750 tane tablet veriliyor. 750 tane
tablet için koskoca tören yapılmış arkadaşlar. Yani, 750 tabletin, eminim ben,
parasından daha fazla organizasyon için para harcanıyor. O yüzden kamu tüketimi
bu ekonomide sizin zamanınızda millî gelire oran olarak 3 puan arttı, o yüzden
9,5 milyar TL’den aldığınız şeyler, mal ve hizmet giderleri bugün 50-60 milyar
TL’ye geldi. Yani, şimdi bir şey için bir defa da tören yapılmıyor, her
evresinde bir tören, 30 defa tören yapıyorsunuz bir tane olay için. Ben
arkadaşlara baktırdım, Atatürk Barajı’nın açılışında, bu 750 tane tablet için
yapıldığı kadar büyük tören yapılmamış koskoca Atatürk Barajı’nda.
(Mikrofon
otomatik cihaz tarafından kapatıldı) 
ERHAN
USTA (Devamla) – Böyle bir şey olabilir mi? Ondan sonra diyorsunuz ki: “Tüketim
olmayacak, tüketimi kısmamız lazım.” Bütün uygulamalarınız tüketimi artırmaya
yönelik. Tüketimi kısmanın, bu işlerin sözle olmadığını herhâlde artık
anlamışsınızdır diye düşünüyorum.
Ben
Genel Kurulu saygıyla selamlıyorum.
Teşekkür
ederim. (MHP ve CHP sıralarından alkışlar)
BAŞKAN
– Teşekkürler Sayın Usta.
Üçüncü
konuşmacı Konya Milletvekili Sayın Mustafa Kalaycı. 
Buyurun.
(MHP sıralarından alkışlar)
Süreniz
on dakika Sayın Kalaycı. 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
bölge kalkınma idarelerinin bütçeleri hakkında Milliyetçi Hareket Partisi Grubu
adına söz aldım. Bu vesileyle sizleri ve aziz milletimizi saygılarımla
selamlıyorum.
Pazar
günü Mevlit Kandili’ni idrak edeceğiz. Mevlit Kandili’nizi bugünden tebrik
ediyor, nuruyla dünyayı şereflendiren Peygamber Efendimiz (SAV)’in şefaatine
nail olmamızı Yüce Mevla’dan niyaz ediyorum.
Ayrıca
bir davette bulunmak istiyorum. 7-17 Aralık tarihleri arasında Konya’da Hazreti
Mevlâna’nın 743’üncü Vuslat Yıl Dönümü Uluslararası Anma Törenleri
yapılmaktadır. Herkesi Mevlâna diyarı Konya’ya bekliyoruz.
Aradığımız
ve ihtiyacını derinden hissettiğimiz sevgi, hoşgörü, birlik ve kardeşlik
Hazreti Mevlâna’nın ulvi mesajlarında çıkarılmak üzere saklı durmaktadır, adres
de Konya’dır. Yüce Yaradan’a vuslatının seneidevriyesinde Hazreti Mevlâna’yı
rahmetle, minnetle ve şükranla yâd ediyorum. 
Değerli
milletvekilleri, Türkiye ekonomisinin yaşadığı en temel sorunların başında
bölgeler arası gelişmişlik farkları gelmektedir. Ülkemizde 1960’lı yıllardan bu
yana bölgeler arası farklılıkları azaltmak amacıyla proje, plan ve programlar
hazırlanmış, ayrıca bölge kalkınma idareleri kurulmuştur. 
1989
yılında kurulan GAP Bölge Kalkınma İdaresi yirmi yedi yıldır önemli bir görev
yapmakla birlikte, GAP projesi bitirilemediğinden idarenin görev süresi sürekli
uzatılmaktadır. KOP, DAP ve DOKAP Bölge Kalkınma İdareleri ise 2011 yılında çok
sınırlı görev ve yetkiler verilerek kurulmuş ve aradan beş buçuk yıl geçmesine
rağmen henüz kurumsallaşamadığından süreleri 2019 yılı sonuna kadar uzatılmak
zorunda kalınmıştır. 64’üncü Hükûmet Eylem Planı’nda 2016 yılının ilk altı ayı
içinde bölge kalkınma idarelerinin kurumsal yapısının iyileştirileceği, yönetim
süreçlerinin ve personel yapısının geliştirilmesine dönük düzenlemeler
yapılacağı vadedilmekle birlikte hiçbir şey yapılmamıştır. Sayın Bakan,
vaadinizi neden yerine getirmediniz, personel ihtiyaçları neden giderilmiyor,
lütfen açıklayın. Bu idarelerin etkin bir şekilde koordinasyon görevlerini
yerine getirebilmeleri mutlaka sağlanmalıdır. 
2008
ve 2009 yıllarında kabul edilen 5763 ve 5921 sayılı Kanunlarla İşsizlik
Sigortası Fonu’dan ve özelleştirme gelirlerinden ayrılan kaynakların münhasıran
ekonomik kalkınma ve sosyal gelişmeye yönelik yatırımlara tahsisi
öngörülmüştür. Hükûmet 2008-2012 dönemine dair GAP Eylem Planı’nı hemen
uygulamaya koymuştur. Bölge ve Konya için hayati önem taşıyan KOP Eylem
Planı’nın bir an önce kabulü, Mecliste yaptığım konuşmalar, verdiğim soru
önergeleri ve basın toplantılarıyla her yıl sürekli gündeme taşınmıştır.
Nihayet aradan sekiz yıl geçtikten sonra geçen yıl 2014-2018 dönemini kapsayan
KOP, DAP, DOKAP ve 2’nci GAP Eylem Planları açıklanmıştır. Hükûmet, 9,9 milyar
lirayla en az kaynağı KOP bölgesine tahsis etmiştir. Konya, Karaman, Aksaray ve
Niğde’den oluşan bölge kapsamına bu yıl Nevşehir, Yozgat, Kırşehir ve Kırıkkale
eklenmiştir. Bu itibarla KOP’a tahsis edilen kaynakların artırılması, özellikle
ilçelerimizin kalkınmasına yönelik projelerin KOP proje stokuna eklenmesi
gerekmektedir. Sadece Konya’nın yüz ölçümü
neredeyse Hollanda kadardır. Peki, Hollanda 90 milyar dolar gıda ve tarım
ihracatı yaparken Konya niye yapamasın? Ama Hükûmetin böyle bir vizyonu yoktur.
Zira, Hükûmet birçok ilde tarıma dayalı ihtisas organize sanayi bölgeleri
kurmuş ama “tarımın başkenti” diye anılan Konya’da yoktur. Birçok ilde lojistik
merkezler faaliyete geçmiş ama Konya’da on yıldır bir santim mesafe
alınmamıştır. 
Ayrıca,
Konya Ovası’nın sorunu sudur. Mutlaka KOP proje stokuna havza dışından yeni su
temini projeleri dâhil edilmeli, yeni Mavi Tüneller yapılmalıdır. Gereken
yatırımların yapılması sadece Konya’nın, sadece İç Anadolu Bölgesi’nin değil,
bütün Türkiye'nin tarım ve gıda yönünden geleceğini güvenceye alacaktır.
Konya’daki birçok tarihî ve kültürel değerimiz UNESCO Dünya Mirası Listelerine
girmiş ama Hükûmetin listesine girememiştir. 20 ilde ilan edilen toplam 28
kültür ve turizm koruma ve gelişim bölgesinin planları hazırlanmış ama bu iller
arasında maalesef Konya bulunmamaktadır. Sadece Mevlâna Türbesi bu yıl en çok
ziyaretçi alan müzedir. Buna rağmen niye Konya’da hiçbir yer dikkate alınmıyor,
anlamak mümkün değildir. 
Değerli
milletvekilleri, KOP illerinin bölge içi gelişmişlik farkları her geçen yıl
daha da büyümüş, özellikle belde ve köyler göç nedeniyle boşalmış, insanımız
şehirlere akın etmiştir. Adrese dayalı nüfus sayımının yapıldığı 2015-2017
döneminde nüfusu yüzde 30’dan fazla azalan ilçelerimiz vardır. Konya’nın merkez
dışındaki 28 ilçesinin toplam nüfusu 2007 yılında 939 bin iken sekiz yılda
yüzde 6,3 azalarak 2015 yılında 880 bine gerilemiştir. Bütünşehir Yasası, iddia
edilenin aksine göçü daha da hızlandırmıştır. İlçelerimizin nüfusu geçen yıl da
azalmış olup nüfusu bir yılda yüzde 9’dan fazla azalan ilçeler bulunmaktadır. Hükûmetin uygulamaya koyduğu teşvikler gelişmişlik
farklarını gidermek şöyle dursun, daha da körüklemiştir. Mevcut teşvik sistemi
bölgeler arasında dengesizlik yaratarak komşu iller arasında haksız rekabet
oluşturmaktadır. Mesela, teşvik sistemi, Konya’da yapılacak özel sektör
yatırımlarını frenlemektedir. Bir yatırımcı, hemen yanında daha fazla teşvik
alacağı iller varken Konya’yı, hele ki ilçelerini niye seçsin? Dolayısıyla,
ilçelerimizin gelişmesinin önünü tıkayan, köylerin ve beldelerin göç nedeniyle
boşalmasına yol açan AKP hükûmetleri ve uyguladıkları yanlış politikalardır.
İddia ediyorum, Türkiye'nin en geri kalmış yerleri İç Anadolu’dadır,
Toroslardadır. Ermenek kömür faciasındaki bir maden şehidinin babası Recep
amcanın yırtık lastiği ve 2 odalı evinin hâli bölgenin gelişmişlik durumunu
gözler önüne sermiştir. Sadece il merkezlerine bakarak değerlendirme
yapılmamalıdır. Bugün, güzelim köylerin ve beldelerin durumu içler açısı olup
giderek viraneye dönmektedir.
Gelişme
için tek başına kamu yatırımları da yeterli değildir, özel sektörün ve toplumun
mutlaka katılımı sağlanmalıdır. Kalkınmayı sağlamak ve göçü durdurmak için her
bir yerleşim biriminin potansiyeli değerlendirilerek odak, öncü ve destek
sektörler belirlenmeli, sektörel ve dar bölge teşvik sistemine geçilmelidir.
Diğer taraftan, Marmara havzası ağır sanayi yatırımlarından dolayı sıkışmıştır.
Sürdürülebilir kalkınma için sanayinin, Konya gibi, Anadolu’daki yeni
merkezlere doğru kaydırılması gerektiği açıktır. Kalkınma Bakanına sormak
istiyorum: Sürdürülebilir kalkınma için bu yönde yapılan bir planınız, bir
çalışmanız var mıdır? İnanıyorum ki bu kapsamda uygulanacak politikalar ve
tedbirler bölgelerin ve ülkenin kalkınmasına ve bölgeler arası gelişmişlik
farklarının giderilmesine önemli katkı sağlayacaktır. 
Değerli
milletvekilleri, bildiğiniz gibi, Sayın Başbakan, 2 Eylül 2016 tarihinde “Doğu
ve Güneydoğu Anadolu Bölgesi Cazibe Merkezleri Programı ve Yatırım Destek
Hamlesi” adı altında yeni bir program açıklamıştır. Milliyetçi Hareket Partisi
olarak Hükûmetin bu yöndeki girişiminin bölgenin bölücü terör örgütünden
temizlenerek aynı zamanda ekonomik ve sosyal kalkınma için gerçek bir fırsata
dönüştürülmesini ümit ediyoruz. Bu konunun 30 Eylül 2016 günü Sayın Genel
Başkanımız Devlet Bahçeli tarafından basın toplantısıyla kamuoyuna sunulan
“Doğu ve Güneydoğu Anadolu’yu Kalkındırma Programı ve Kırsal Kalkınma
Merkezleri Modeli” kapsamında ele alınmasını samimiyetle öneriyoruz. Kırsal
kalkınma merkezleri modeli, tarım kentleri veya merkez köyler olarak
adlandırdığımız projelerin ülkemizin bugünkü şartlarına uyarlanmış hâlidir.
“Kırsal Kalkınma Merkezleri” adıyla projelendirdiğimiz model aslında ekonomik
büyüme, sosyal gelişme, toplumsal uzlaşma ve millî birlik ve bütünleşmeyi
hedefleyen entegre programın bir alt programıdır. 
Ben
bütçelerimizin hayırlı olmasını diliyor, saygılar sunuyorum. (MHP sıralarından
alkışlar)
BAŞKAN
– Teşekkür ederiz Sayın Kalaycı.
Dördüncü
konuşmacı İstanbul Milletvekili Sayın Celal Adan.
Sayın
Adan, buyurun. (MHP sıralarından alkışlar)
Süreniz
on yedi dakikadır.
MHP
GRUBU ADINA CELAL ADAN (İstanbul) – Sayın Başkan, değerli milletvekilleri;
Adalet Bakanlığı bütçesi üzerinde Milliyetçi Hareket Partisinin görüşlerini
açıklamak üzere söz almış bulunmaktayım. Yüce heyetinizi, televizyonları
başında bizi izleyen değerli vatandaşlarımızı saygıyla selamlıyorum.
Adaletin
olmadığı yerde insan haysiyeti, insan şerefi yoktur; adaletin olmadığı yerde
bayrak yoktur, vatan yoktur. Adalet konusu insanlık tarihinin en önemli, en
değerli ve ilahi iradenin yeryüzündeki en büyük tecellilerinden biridir.
Rahmetli Cemil Meriç “Adalet yoksa, devleti ayakta tutan sütunlar ya çürümüş ya
da çökmüştür.” ifadesini kullanmaktadır. Çağlar boyunca en büyük yaptırım gücü,
merhum hocamız Profesör Doktor Erol Güngör’ün vurguladığı gibi, insanlık
vicdanıdır adalet. 
Rivayet
odur ki cihan Padişahımız Fatih Sultan Mehmet, büyük hakanımız, kadıya elindeki
demir sopayı gösterip “Eğer sen Allah’ın huzurunda hükmünü uygulamayıp elimi
kesmeye beni mahkûm etmeseydin bununla senin kafanı parçalardım.” ifadesini
kullanıyor. Türk devlet geleneğinde rüşvet, kişiliği onursuzca satmak olarak
değerlendiriliyor. Ayrıca, büyük İslam filozofu İbni Haldun, 14’üncü yüzyılda “Bir
millet psikolojik bir yenilginin mağduru olmuşsa o milletin sonu gelmiş
demektir.” sözleriyle aslında çok isabetli bir yorum yapıyor. İşte, bu
psikolojik üstünlüğü bize sağlayacak olan temel değer adalet konusudur. 
Adalet
tarih boyunca insanlığın sürekli gerçekleştirmeye çalıştığı bir hayat nizamı
olmuştur. Sosyal düzenin kurulması ve devamı açısından gerekli olan adalet,
kurumsal olarak en üst düzeyde uygulama alanını şüphesiz ki devlet
teşkilatlarında bulmaktadır. 
Türkiye’nin
tarihimizin en kritik, en ağır, en tehlikeli krizlerinden birinin içinde
bulunduğu zaman zaman Başbakan ve Cumhurbaşkanı tarafından ifade edilmekte,
bize göre de doğrudur. Böyle durumlarda ülkenin kamu kurumlarının, özellikle de
adaletin tarafsız ve etkin olduğuna güvenilmesi çok önemlidir. İkinci Dünya
Savaşı’nda demokratik ülkeler, iktidarda koalisyonlar olsa bile, başta yargı
olmak üzere kamu kurumlarının sağlamlığıyla ayakta kaldılar, sonunda Hitler’i
mağlup ettiler. 
Şayet
adalet bilinci ve hukuk anlayışı gerçek mecrasından uzaklaştırılacak olursa
ruhunu ve yaptırım gücünü kaybeder, haksızlıkların, usulsüzlüklerin artmasını
teşvik eder. Yapılan her yanlışa hukuki kılıf bulunur, adalet eğilip bükülerek
güçlünün meşru, haklı olduğu; zayıfın korunaksız ve çaresiz olduğu bir düzen ortaya
çıkar. Eğer adalet kurumunun çökmesini istemiyorsak, verilen kararların
vicdanlarda karşılık bulmasını istiyorsak öncelikle, yürütmenin tüm
icraatlarında yargı kurumlarının ve burada görev alan tüm hukukçuların da hukuk
ve adalet çerçevesinin dışına çıkmamaları mecburidir. 
Biz
Milliyetçi Hareket Partisi olarak siyasi sorumluluğun bilincinde hareket ederek
bugüne kadar Hükûmetin yanlış, kusurlu, yanlı ve keyfî telakki ettiğimiz her
uygulamasında kendilerini uyardık. Adaletli ve adil olduğu iddiasında ve
makamında olanların haksızlık ve keyfîlik yapmayacağını, bu münasebetle
kendilerini gözden geçirip bir öz eleştiri yapmalarında nice yararlar olacağını
defalarca işaret ettik. Zira, bir ülkede, o ülkeyi sevk ve idare edenler ile
yargının tüm kurumları adaletten uzaklaşırsa o zaman sonu belirsiz, meçhul ve
tehlikeli sulara doğru yelken açmış oluruz.
Değerli
milletvekilleri, Türk devlet geleneğinde hükümdarın şahsında temsil edilen
hâkimiyetin töreyle sınırlandırılması, devletin içeriğinin adalet olarak algılanmasının
bir sonucudur. “Devlet” kavramına atfedilen bu içerik onun ahlaki bir kavram
olarak görüldüğünün de göstergesidir. Devletin özü adalettir. Bir devlet ancak
böyle bir öze sahip olmakla ahlaki meşruiyet kazanabilir, sosyal devlet
anlayışı da ancak adalet gibi bir ilkeden kalkılarak hayata geçirilebilir.
Selçuklu Veziri Nizamülmülk yaklaşık bin yıl önce kaleme aldığı Siyasetname’de
gelenekselleşmiş bir zihniyetin mirası olarak “Bir ülke küfürle yıkılmaz ama
zulümle yıkılır.” sözünü aktarır. Türklerde adalet hükümdarın halka bir lütfu
değil, halkına karşı bir sorumluluğudur; adalet daima her varlığın üstünde
sayılmış ve temelinde görülmüştür. Bu durumun ifadesi söylediğim özdeyişle
birlikte leyk şahikasına erişmiştir. 
Yüce
dinimiz İslam’ın da toplumsal hayatı düzenlemek için buyurduğu en temel hareket
ilkesi adalettir. Dinimizdeki en temel kategorik ayrım da adalet ve zulüm
ayrımıdır. Peygamberimiz Hazreti Muhammed “Adaleti çiğneyen devlet adamlarını
cezalandırmayan milletler çökmek zorundadır.” demiştir ve çok yakından
bildiğimiz “Adalet mülkün temelidir.” deyişi Hazreti Ömer’e aittir. 
Diğer taraftan, demokrasinin sunduğu imkânların
arkasına gizlenerek yandaşlara farklı imkânlar sağlanması toplumsal sarsıntıya,
itiraz ve hoşnutsuzluklara, akabinde devlete olan güvenin yok olmasına zemin
hazırlar. Kuşkusuz ki hangi makam ve görevde olunursa olunsun kendilerini
rahata erdirecek ve koruyacak hukuk normlarını ve kılıflarını hazırlayanların
millet nezdinde karşılığı ise insaf, izan ve utanma duygusundan uzak,
merhametsiz, adaletsiz yöneticiler olarak damgalanmalarıdır. Doğaldır ki
bahsedegeldiğimiz bu hukuksuzluk, yandaşlık ve keyfîlik arttıkça iyi ve dürüst
vatandaş olmak da artık neredeyse külfet olarak görülmeye yüz tutar ki bu da
toplumsal çöküşün en önemli nedenlerinden biridir. Zira hatırlı olanların
suçunu affetmek ama sıra haklı ama zayıf vatandaşlarımızın haklarının almasına
gelince yıllarca mahkeme kapılarında sürünmesine göz yummak hukuk sisteminin
çökmesine, iktidarın hak, hukuk noktasında samimi olmadığına delalet eder.
Vatandaşlarımız açısından bu yaygın bir kanaati huzurlarınızda dillendirmek
boynumuzun borcudur. Vatandaşlarımız mahkemelerde adil bir uygulamanın
olmadığına inanmakta, güçlünün ve tanıdığı olanın her işini yürüteceğine kanaat
etmektedir. Türkiye çok tehlikeli bir krizin içinden geçerken, terör
örgütleriyle mücadele ederken Türkiye’de özellikle son yıllarda yargının ve
kamu kurumlarının güven kaybetmiş olmasının da tehlikeli sorunlar
yaratacağından hiç endişeniz olmasın. 
Ülkede
para, kredi, faiz, enflasyon politikalarında Merkez Bankasının rolü nedir? Bunu
Adalet Bakanı izah etmeli bize. Merkez Bankası bir karar açıklıyor, aynı gün
akşam veya ertesi gün Cumhurbaşkanı, Başbakan konuşmalarıyla bu kararın
etkisini ortadan kaldırıyorlar. Bağımsız Merkez Bankasının güvenilirliğini
siyasi iktidar tahrip ediyor. Dikkatinizi çekmek istiyorum, hukuksuzluğun bir
eşkıya gibi kol gezdiği, adaletsizliğin ahtapot gibi milletimizi sardığı bir
ülkede birlikten ve bütünlükten, devlet düzeninin sağlanmasından bahsetmek bu
manada hayli güçtür. Takdir edersiniz ki hukuka güvenin sarsıldığı bir ülkede,
hukuksuzluk bahanesinin arkasına saklanan art niyetli kişi, örgüt ve çeteler
için de âdeta gün doğmuş olur. Zira fırsat kollayan bu istismar grupları farklı
yapılanmalar içine girerler, sinsi planlar yaparak toplumsal karışıklık ve kriz
yaratacak eylemlerde bulunurlar. Yani, adalet, hak ve hukukun yerli yerince
gerçekleştirilmesidir esasında. Özellikle iktidarda olanların hak ve adalet
ilişkisine çok dikkat etmeleri gerekir. Eğer bir toplumda sıkça ve sürekli bir
adalet arayışı ve adalet talebi dillendiriliyorsa o toplumda bir hak ihlali
vardır ki bunu da göz ardı edemeyiz. 
Tam sırası gelmişken büyük Türk düşünürü Yusuf Has
Hacib tarafından kaleme alınan Kutadgu Bilig’deki Hükümdar Küntoğdı’nın adalet
anlayışını örnek olarak vermek istiyorum. Yusuf Has Hacib der ki: “Yönetimin
sürekliliği için olmazsa olmaz kural adalettir. Adaletin hedefi de iyiliğin
hakimiyeti, kötülüğün ise yok edilmesidir. Bunun için de iyilerin itibar
kazanması, kötülerin ise cezalandırılması gerekir.”
Sayın milletvekilleri, adalet, bir şeyi yerli yerine
koymak, her hukuki hakkı hak sahibine vermektir. Adaletli olmak, hüküm ve
davranışlarında tarafsız ve ilkeli olmak, eşitliği gözetmektir; menfaat,
yakınlık, düşmanlık, ön yargı gibi nedenlerin etkisinden uzak, doğru ve
dürüstçe iş yapmaktır. Bu sebepten de hukuk ve ahlakın en geniş kapsamlı iki
kavramı olan “emanet” ve “adalet” kavramlarını birlikte değerlendirmek
gerekmektedir çünkü bu ilkeler insanların günlük davranışlarında söz konusu
olduğu gibi devlet yönetimi için de temel kurallardır: 
Tam da bu sırada, Sayın Bakana yazılı cevap vermesi ve
böylece olayların vahametinin tutanaklara geçmesi için sorularımız vardır:
1)
Ceza Muhakemesi Kanunu’nda son üç
yılda kaç değişiklik yaptınız? Bunların içindekilerin içerikleri nelerdir?
Hangi zaman dilimlerinde soruşturmalar bu kanun değişiklikleriyle engellenmiş,
hangi zaman diliminde soruşturmalar alabildiğince kolaylaştırılırken savunma
hakları kısıtlanmıştır?
2)
Hâkim ve savcı atamalarında sınav
ve mülakat usullerinde hangi tarihlerde hangi değişiklikler yapılmıştır?
3)
Avukatların hâkimlik mesleğine
geçmesinin şartları ve sınav usulleri hangi tarihlerde nasıl değiştirilmiştir?
4)
Kayyum atama usulleri ve şartları
hangi tarihlerde nasıl değiştirilmiştir?
Bu soruların cevaplarını biz ana hatlarıyla biliyoruz.
Bütün bunlar iktidarın yargıyı siyasallaştırma operasyonlarıdır. Teknik
ayrıntıları Sayın Bakan yazılı olarak cevaplandırsın, tutanaklara geçsin diye
soruyorum.
Yöneticilik,
insanların ihtiyaçlarını görme, haklarını koruma, güvenliklerini sağlama,
aralarında adaletle karar verme, din ve vicdan hürriyetlerini sağlama açısından
bir emanettir. Devlet yöneticileri bu gibi emanetleri korudukları gibi, iş başına
getirecekleri yetkililerde de bu özelliklerin olması, bu ahlakı taşımaları
gerekir. Yönetimin hak etmeyene ya da görevini kişisel çıkarlara alet edene
veya emaneti nasıl yerine getireceğini bilmeyene verilmesi, maalesef, zulme,
adaletsizliğe ve huzursuzluğa sebep olur. Bu anlamda, Yüce Rabb’imiz Kur’an-ı
Kerim’de Nisa suresi 58’inci ayette diyor ki: “Hiç şüphe yok ki Allah, size,
emanetleri ehline (sahiplerine) teslim etmenizi ve insanlar arasında
hükmettiğiniz zaman adaletle hükmetmenizi emrediyor. Bununla Allah, size öğüt
veriyor. Doğrusu, Allah, işitendir, görendir.” Unutmayınız, devlet ve iktidar
aynı zamanda bir emanettir. Ey iktidar mensupları, bu emaneti hakkıyla yerine
getirip getirmediğiniz hususunda bir öz eleştiri yapmanız aynı zamanda bir ilahi
sorumluluktur!
Şimdi,
bu ayeti okurken ister istemez bir şeye Türkiye Büyük Millet Meclisinde
şahitlik yapmak istiyorum. Şimdi, bakınız, içimizi yakan, doğu ve güneydoğuda
cereyan eden hadiseler var. Bu içimizi yakan güneydoğudaki hadiselerle ilgili 24’üncü
Dönem Parlamentosunda bulunan bir arkadaşınız olarak çıktık, devlet
görevlilerinin yani valilerin, emniyet müdürlerinin, askerî görevlilerinin
zaman zaman bizi aradıklarını; şu anda Silopi’de, Cizre’de, Diyarbakır’ın ana
merkezlerinde hendekler kazıldığını, silahların oraya yerleştirildiğini; hatta
bir ifadeyle kendilerine “Bu silahları indirenler kim?” diye sorduğumda, PKK
paçavralarıyla askerî üniformaları olduklarını iddia eden bir grup insanın bunu
tanzim ettiğini; “Siz ne biçim devletsiniz?” diye sorduğumda, “Niye müdahale
etmiyorsunuz?” diye sorduğumda, siyasi iradenin bu konuda müsamahalı
davranılmasını söylediğini; zaman içerisinde de bu müsamahayı yani o
görevlilerin bize söylediğini bizatihi devleti yönetenler kamuoyuyla
paylaştıklarından da ortaya çıktığına şahit olduğumuz o sürecin bize maliyeti,
binin üzerinde vatan evladının şehadetidir. 
Şimdi,
ben soruyorum Adalet Bakanımıza, Türkiye Büyük Millet Meclisine: O gün bizim
uyarılarımızı dikkate almadan silahların, bir tankı delecek kadar etkili
silahların; 5 ton, 10 ton, 20 ton ağırlığında bombaların güneydoğunun
hendeklerine sokulurken göz yumanların yargılanmadığı bir Türkiye’de adaletten
bahsedebilir misiniz? (MHP sıralarından alkışlar) Nasıl bahsedeceğiz adaletten,
nasıl “Adalet var.” diyeceğiz? 
Dolayısıyla,
Türkiye'nin bugün içerisinde bulunduğu sıkıntılarla ilgili her zaman ana
felsefesini milletin birliği, istikrarı ve bu coğrafyada güçlü bir devletle
ayakta kalma noktasındaki hassasiyetleriyle Milliyetçi Hareket Partisi, kendine
düşen tarihî sorumluluk bilinciyle elbette bugün güneydoğuda cereyan eden bu
operasyonlara karşı Türk devletinin yanındadır, Suriye’de Türkmenleri koruma
iradesinin yanındadır, devletin birliğinden yanadır ama eğer adaleti
konuşuyorsak ve Peygamber Efendimiz’in ifadeleriyle, Cenab-ı Hakk’ın
ayetleriyle birtakım meseleleri dile getiriyorsak bu güneydoğuda cereyan eden
hadiselerle ilgili bu ifadeyi burada söylemeyi bir borç biliyorum ve diyorum
ki, o dönemin sorumluları adalet önünde hesap vermeden bu meselede biz adaleti
uyguladığımız noktasında hiçbir iddianın sahibi olamayız. 
Gerçekten
de adalet, aynı zamanda kişinin, yöneticinin özü ile sözünün bir olmasıdır.
“Kişinin düşündüğü ile söylediği bir olursa, işte doğru insan odur."
uyarısının ardından şu gerçekle karşılaşmak kaçınılmazdır: Yöneticiler yalana
başvurdu mu sonrasında zulüm gelir.
Muhterem
milletvekilleri, biz bugünkü bütçe konuşmamızda binlerce yıllık Türk devlet
anlayışının ve terbiyesinin hangi değerler üzerinde inşa edildiğini anlatmaya
çalıştık ve bizim söylediklerimizi özellikle iktidar partisinin ciddiye alması
gerekmektedir. Adaletten uzaklaştığımız zaman bunun zıttı olan zulmün gelmesine
yol açarsınız. Bunu önlemenin yolu da idarecilerin ihmalkâr olmaması,
kurumların başına yerleştirdiklerinin ehil olması, özellikle zayıf karakterli
ve tamahkâr olmamasıdır. Adaletten uzaklaşmayınız ve bu Gazi Meclis çatısı
altında istişareden kaçmayınız, yüce buyruğu terk etmeyiniz. Zira, ne diyor hem
ayet hem de hadisler: "İstişare eden yanılmaz." Demek ki adâlet ile
istişare arasında önemli bir bağ vardır. 
Bir
diğer mühim konu, adaletin tesisi, asayişin ve kamu düzeninin muhafazası için
kanun hâkimiyetinin sağlanmasıdır. Türk devlet felsefesinin şah damarı olan
adalet konusunda Kutadgu Bilig’de yine denir ki: "Adalete dayanan kanun,
bu göğün direğidir, kanun bozulursa gök yerinde duramaz." Bu yüzdendir ki
sokakta, caddede, şehirde güven içinde dolaşamayan, hatta şehirlerarası
seyahatte bile yol, can, mal ve namus güvencesinin olmadığı, asayişsizliğin kol
gezdiği bir korku ve suikast ortamının varlığı milletimizi tedirgin etmekte,
ülkemizin de istikrarını ve istikametini kaybettiğine şahit olmaktayız
Değerli
milletvekilleri, tüm dünya şahit oldu ki 15 Temmuz, Türk siyasi hayatının, Türk
tarihinin en kahpe, en vatansız, en şerefsiz bir kalkışmasıdır. Bunlar doğru
fakat adaleti konuştuğumuz bu süreçte, 15 Temmuzu yapabilecek güce gelmesine
göz yummanlar, bu 15 Temmuzu organize eden siyasi güç ve Türkiye’ye darbe
yapabilecek kadar kendisini gizlemeye yol veren zemini hazırlayanlar da adalet
konusunda, adaletin önünde hesap vermeden Türkiye’de adaletten bahsetmek mümkün
değildir. 
Bu
kapsam içerisinde Adalet Bakanlığı her zaman şu hususlara dikkat etmelidir:
Yargının yılların ihmaliyle birikmiş olan kronik sorunlarının düzeltilmesi…
(Mikrofon
otomatik cihaz tarafından kapatıldı) 
CELAL
ADAN (Devamla) – Bir dakikada toparlıyorum Sayın Başkan. 
BAŞKAN
– Sayın Adan, Sayın Parsak’tan izin alıp ancak size bir dakika verebilirim. 
MEHMET
PARSAK (Afyonkarahisar) - Tamam Sayın Başkan.
BAŞKAN
– Peki. 
Sayın
Parsak’ın bir dakikasını size ekliyoruz; buyurun, tamamlayın lütfen. 
CELAL
ADAN (Devamla) – Bir: Yargının yılların ihmaliyle birikmiş olan kronik
sorunları düzeltilmeli, çalışanların yetersiz olan maddi konumları düzeltilmelidir.

İki:
Yargıya olan güvensizlik duygusu ve yargının bir tehdit olarak algılanması
hususunda iyileştirici çalışmalar yapılmalıdır. 
Üç:
Yargının bağımsızlığı ve tarafsızlığı korunmalı, siyasallaştırılmasına rıza
gösterilmemelidir.
Dört:
Kamu düzenini bozucu, devlet, vatan ve millet için tehdit oluşturan tüm yapı ve
girişimlere kanunlar çerçevesinde hayat hakkı tanınmamalıdır.
Baştan
söylediğim gibi, adalet, ilahi iradenin yeryüzündeki en büyük tecellisidir.
Bu
duygu ve düşüncelerle hepinizi saygılarımla selamlıyorum. (MHP sıralarından
alkışlar) 
BAŞKAN
- Teşekkür ederiz Sayın Adan. 
Beşinci
ve son konuşmacı Afyonkarahisar Milletvekili Sayın Mehmet Parsak. 
Süreniz
on beş dakika. 
Buyurun.
(MHP sıralarından alkışlar) 
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; 2017 Yılı Merkezi Yönetim Bütçe Kanunu Tasarısı kapsamında
Hâkimler ve Savcılar Yüksek Kurulu, Türkiye Adalet Akademisi, Ceza ve İnfaz
Kurumları ile Tutukevleri İş Yurtları Kurumu bütçeleri hakkında Milliyetçi
Hareket Partisi Grubu adına söz almış bulunmaktayım. Bu vesileyle Gazi Meclisi
saygılarımla selamlıyorum. 
Sözlerime
başlamadan önce, hukukçu bir milletvekili olarak Türkiye’nin dört bir yanında
adaleti tesis etmek üzere görev yapan hâkimlerimizi, cumhuriyet savcılarımızı,
avukatlarımızı, bürokratlarımızı, memurlarımızı, kâtiplerimizi,
mübaşirlerimizi, gardiyanlarımızı velhasıl adalet ordusunun tüm neferlerini de
saygıyla selamlıyorum.
Değerli
milletvekilleri, bütçeler yasama organımız olan Türkiye Büyük Millet Meclisinin
Hükûmet üzerindeki siyasi denetim araçlarından biridir. Türkiye Büyük Millet
Meclisinin bütçe hakkı kamu kaynaklarının elde edilmesi ve kullanılması
noktasında kullanılan yetkinin yegâne meşruiyet kaynağıdır. Parlamento, bütçe hakkını
kullanarak milletin kazanacağının yine millet için sağlıklı bir şekilde
kullanılmasını sağlar. Böylelikle, bütçeyle kamunun tüm gelir ve giderleri
Meclis denetimine yani Türk milletinin temsilcilerinin denetimine açılır,
ihtiyaçlar ve yatırımlar bu yolla belirlenir, yapılan harcamaların denetimi ise
yine bu yolla sağlanır. Bütçelerdeki temel amaç, kamu kaynaklarının
sağlanmasında ve harcanmasında etkinliğin, verimliliğin ve hesap
verilebilirliğin sağlanmasıdır. Dolayısıyla, bütçe, sadece hangi kuruma, ne
kadar para verileceğinden çok daha öte bir şeydir. Bu hâliyle bütçe, sadece
Hükûmetin değil yüce Türk milletini temsil eden Parlamentonun önemli bir
görevidir. Bu yüzden de alınacak kararlarda sadece Hükûmetin değil tüm Meclisin
yaklaşım ve eğilimlerinin dikkate alınması gerekmektedir. Ancak uygulamaya
gelindiğinde, bütçe, sabahlara kadar süren Meclis çalışmalarının ötesinde çok
da bir anlam ifade etmemektedir. AKP iktidarları döneminde, bütçe, anlamsız ve
çoğu zaman birbirleriyle çelişen tabloların onaylanmasına indirgenmiş, Meclis
ve Sayıştay çeşitli yollarla etkisizleştirilmiştir. 
Kamu kaynaklarıyla kurulan belediye iktisadi
teşekkülleri ve kamu sağlık sektöründeki döner sermaye gibi birçok durum Meclis
ve Sayıştaydan ısrarla kaçırılan ve ne yazık ki şu anda görüşülmekte olan
merkezî yönetim bütçesinin dışında bırakılan kamu kaynaklarına önemli
örneklerdir. Kayıt dışı ekonomiyle mücadele adına özel sektöre yapmadığını
bırakmayan Hükûmet, iş kendi yönetimindeki kamu kaynaklarını nasıl topladığı ve
nereye harcadığı konusuna gelince yan çizmekte, birçok harcamasını bütçede yer
almayan ve dolayısıyla zayıf denetlenen kamu kaynakları üzerinden yaparak
Meclis ve Sayıştay denetiminden kaçmakta, bu rahatlığına rağmen, bütçesinde yer
alan harcamaları denetleyen yapıları da âdeta etkisizleştirerek ülkenin tüm
kaynaklarını hiç hesap vermeden kullanmaya teşebbüs etmektedir. 
Sayın milletvekilleri, Türkiye Cumhuriyeti, 2014 ve
2015 yıllarında ikişer adet olmak üzere toplam dört seçim atlatmış, 2016
yılının ilk üç ayını geçici bütçeyle geçirmiş, dokuz aylık hazırlanan 2016
bütçesi ise 1 Nisan 2016 tarihinde ancak yürürlüğe girebilmiştir. 2016 yılı
bütçesinin yürürlüğe girmesinden üç buçuk ay sonra ise ülkemiz büyük bir
ihanetle sarsılmış; Hükûmetin “çözüm” adı altında yürüttüğü ihanet sürecinin
bir sonucu olarak Temmuz 2015’ten itibaren artarak devam eden PKK terörüne,
yine Hükûmetin gaflet ve dalaletiyle, Türk Silahlı Kuvvetleri ve Türk adaleti
başta olmak üzere, Türk devletinin en hayati noktalarını ele geçiren FETÖ
terörü eklenmiştir. 
15 Temmuz hain darbe girişiminde yüce Türk milletinin
iradesinin yegâne tecelligâhı olan Türkiye Büyük Millet Meclisi bombalanmış,
bedenini FETÖ terörüne siper eden 241 vatandaşımız şehit düşmüştür.
Şehitlerimize yüce Allah’tan bir kere daha rahmet diliyor, gazilerimize minnet
ve şükranlarımı sunuyorum. 
15 Temmuz darbe girişimiyle birlikte vatan hainlerinin
Türk devleti içerisinde nedenli etkin noktalara ulaştıkları ortaya serilmiş,
“önce ülkem ve milletim” düsturuyla siyaset yapan milliyetçi ülkücü hareket ile
lideri Sayın Devlet Bahçeli’nin testi kırılmadan çok önce yaptığı uyarıların
dinlenmemesinin sonucu ağır bir şekilde yaşanmıştır. 
2017 yılı bütçe görüşmeleri işte böylesine kritik bir
ortamda yapılmaktadır. Memleketin sorunları üst üste binmiş beklemekte, AKP’nin
on dört yıldır sorumsuzca yürüttüğü siyasi ve mali politikaların bedeli Türk
milleti tarafından ağır bir şekilde ödenmektedir. 
Saygıdeğer
milletvekilleri, adalet mülkün yani devletin temelidir. Bu yönüyle, adalet, her
şeyden kıymetli ve bir devlette her şeyden önce var olması lazım gelen devletin
en temel unsurudur. Türk milleti on dört yıllık AKP iktidarları döneminde
adalete olan güvenini yitirmiş; Hükûmet, yıllarca, “Güven ve memnuniyet farklı
şeylerdir.” savıyla hareket ederek sorumsuzluğun üzerini kapatmaya çalışmıştır.
Her bakanlığın bir cemaatin adıyla anıldığı AKP hükûmetleri döneminde, adaleti
hizmet maskeli hainlere âdeta taşere eden Hükûmet, adaletsizliğin ucu kendisine
dokunana kadar ne yazık ki olayları seyretmiştir. Adalete güven endeksinin
yerlerde sürünmesi yetmezmiş gibi bu duruma bir de 3 bin hâkim ve savcının
ihracı eklenmiş, FETÖ terörünün Türk yargısını ne hâle getirdiği Hükûmet
tarafından da tüm çıplaklığıyla kabul edilmek zorunda kalınmıştır. 
Adalete
olan güveni zaten iyice zayıflamış olan milletimiz, FETÖ’cü olduğu devlet
tarafından tescillenen bu hâkim ve savcıların baktığı on binlerce, yüz binlerce
davanın kararlarını sorgulamakta, Hükûmet kanadında ise bu konuda yaprak bile
kıpırdamamaktadır. 
Doğum
kontrolünden kürtaja, futboldaki şikeden tütün kullanımına, fıkıhtan inşaat ve
çevre mühendisliğine kadar hemen her konuda verilen mahkeme kararlarına dil
uzatmayı âdet hâline getiren Hükûmet yetkilileri, yargıyı yürütmenin bir
parçası olarak görmenin sonucunu Türk milletine yüklemeye çalışmaktadır. 
Milliyetçi
Hareket Partisinin “Ya tuz da kokarsa.” şeklindeki eleştiri ve uyarılarını
kulak arkası ederek kendi yargısını oluşturma çabasındaki AKP hükûmetleri,
süreç içerisindeki vahim gelişmeler karşısında, referans noktası olan hukuku
kaybetmiş, âdeta pusulası olmayan bir gemi gibi savrulmaya başlamıştır. Gelinen
noktada, vatan hainlerinin, ülke güvenliğinden doğrudan sorumlu olan silahlı
kuvvetler, emniyet ve adalete yerleştikleri anlaşılmış; bu üç hayati kurumdan
ihraç edilenlerin sayısı göz önüne alındığında, ülke savunmasının ve adalet
mekanizmasının en iyi ihtimalle üçte 1’inin bu hain yapının eline geçtiği
ortaya çıkmıştır. 
Buradaki
temel sorun, AKP’nin hukuka yanlış taraftan bakması, adaleti kendince başka
yerlerde aramasıdır. Adalet, alışkanlık hâline gelmiş suçları kitabına uydurmak
değildir. AKP hükûmetleri döneminde, 6183 sayılı Kamu İhale Kanunu, hukuk ve
ceza muhakemesi usul kanunları başta olmak üzere yapılan ve miktarı üç
basamaklı sayılarla ifade edilen değişiklikler, ortalama iki yılda bir
çıkarılan vergi afları ve Ceza İnfaz Kanunu’nda denetimli serbestliğin
sınırlarının genişletilmesi suretiyle “genel af” anlamına gelebilecek serbest
bırakmalar, yakın zamanda ülke gündeminde olan ve kamuoyunda “çocuk tacizlerine
af” olarak algılanan kanun teklifiyle birleşerek AKP’nin adalet ve hukuk
kavramlarına bakışını ortaya koymuştur. 
Saygıdeğer milletvekilleri, yüce Türk milleti adına sav
oluşturan ve karar veren hâkim ve savcıları doğrudan ilgilendiren HSYK, bu
görev ve yetkileri bakımından üzerinde ciddiyetle durulması gereken bir
yapıdır. En son 2010’da gerçekleştirilen Anayasa değişikliğinde, Milliyetçi
Hareket Partisinin tüm uyarılarına rağmen, kurulun yapısıyla oynanmış;
yürütmenin uzantısı olan bir Anayasa Mahkemesi, HSYK hedeflenmiştir. Söz konusu
Anayasa değişikliğinden hemen sonra AKP’nin âdeta ava giderken avlandığını
anlaması oluşan tahribatı gidermemiş, AKP 2011 yılında kurulan 24’üncü Dönem
Anayasa Uzlaşma Komisyonu masasında daha önce hain yapıyla birlikte savunduğu
2010 değişikliğinin hatalı olduğunu kabul etmesine rağmen sonuç değişmemiştir. 
15 Temmuz hain darbe girişiminin temelleri HSYK
değişikliğiyle atılmış, HSYK üzerinden dizayn edilen yargı “Askerî casusluk,
Ergenekon ve Balyoz” gibi kumpas içerikli davalarla Türkiye Cumhuriyeti’ne
gönülden bağlı subay ve generalleri tasfiye ederek yerlerine ihanet şebekesi
mensuplarının gelmesini sağlamıştır. Nitekim, 15 Temmuz sabahı, ilk iş olarak
bu darbe teşebbüsünün başlangıç noktaları olan HSYK ve yargının temizliğine
girişilmiştir. Bugün gelinen noktada HSYK’da belirli bir rahatlama sağlanmış
olmakla birlikte, uygulamadaki sistem HSYK’nın tekrar kirlenmesine neden
olabilecek niteliktedir. 22 üyesi bulunan HSYK’nın 10 üyesi hâlen hâkim ve
savcılar tarafından seçimle belirlenmekte, adalet dağıtması beklenen hâkim ve
savcılar arasındaki bu durum açık kamplaşmalara neden olma potansiyelini de
beraberinde getirmektedir. 
Diğer yandan, hâkim ve savcılar ile HSYK üyeleri
arasında oluşan seçmen seçilen ilişkisi HSYK üyelerinin kendilerini seçen hâkim
ve savcılar hakkında özellikle özlük, terfi, tayin ve disiplin işlemlerinde
vereceği kararların tarafsızlığını tartışılır hâle getirmektedir. 
Saygıdeğer milletvekilleri, Hükûmetin adalete bakışı
sadece HSYK’da değil Adalet Akademisinde de kendisini göstermektedir. Adalet
Akademisinin yatak sayısı üzerinden değerlendirilmesine ve başarılı bulunmasına
dair eleştirilerimiz hafızalardaki yerini korumaktadır. 15 Temmuz darbe
girişimi ve sonrasında yaklaşık 3 bin hâkim ve savcının ihraç edilmesiyle
Adalet Akademisinde stajı devam eden hâkim ve savcı adaylarının apar topar
göreve atanması Adalet Akademisinin hayati önemini bir kez daha ortaya
koymuştur.
Saygıdeğer milletvekilleri, Ceza ve İnfaz Kurumları ile
Tutukevleri İş Yurtları Kurumunda da sadece adaletsizlik değil, bunun yanı sıra
ne yazık ki âdeta beceriksizlik de söz konusudur. Ülkemizde ceza infaz
kurumlarının üçte 1’inde hâlen iş yurdu bulunmamakta, iş yurdu bulunan ceza
infaz kurumlarında ise büyük yapısal sorunlar ve personel eksiklikleri
gözlemlenmektedir. Hükümlü ve tutukluların meslek ve sanat öğrenmeleri konusu
önemsenmemekte, Hükûmetin “mış” gibi yaptığı bir başka alan daha karşımıza
çıkmaktadır.
Diğer
yandan, geride bıraktığımız dönemde sık sık eleştirdiğimiz cezaevlerinin
doluluk oranları 15 Temmuz darbe girişimi sonrasında had safhaya ulaşmış,
denetimli serbestliğin sınırlarının genişletilmesi suretiyle çıkartılan gizli
aflar bile cezaevlerindeki doluluğu düşürememiştir. Tutuklu ve hükümlüler
cezaevlerinde hâlen nöbetleşe uyumaktadır.
Saygıdeğer
milletvekilleri, Türkiye Cumhuriyeti’nde adaletin sağlanması için öncelikle
adaleti sağlayan personelin hukukunun korunması önemli bir zorunluluktur.
Yapılan bazı iyileştirmelere rağmen hâlen yoksulluk sınırının altında maaş alan
hâkim ve savcıların özlük hakları iyileştirilmelidir. Benzer şekilde, adaletin
sağlanması için ağır iş yükünün altında ezilen adliye personelinin de özlük
hakları iyileştirilmeli, yaptıkları işin yoğunluğu ve niteliği dikkate alınarak
ayrı bir hizmet sınıfında değerlendirilmelidir. Devlet Memurları Kanunu’na
“adalet hizmetleri” sınıfı eklenmeli, bu şekilde, Adalet Bakanlığı bünyesinde
görev yapan ve toplamda 120 bin personeli ilgilendiren büyük bir sorun
çözülmelidir. Bu noktada, en azından mübaşirlerimizin “genel idare hizmetleri”
sınıfında değerlendirilmesine dair kanun teklifimiz gündeme alınmalıdır. Adliye
personelinin iş yükü ve yaptıkları işin niteliği gözetilerek fazla mesai
ücretleri yeniden düzenlenmeli, adliye harçlarının belirli bir tutarının adliye
personeline dağıtılması gündeme alınmalıdır. 
Diğer
yandan, infaz koruma memurlarının sıkıntıları giderilmeli, çalışma saatleri ve
fazla mesai ücretleri başta olmak üzere, yeni bir düzenlemeyle insani çalışma
koşullarına kavuşturulmaları sağlanmalıdır. Adliye binaları başta olmak üzere,
fiziksel çalışma koşullarının iyileştirilmesine öncelik sağlanmalı; adalet,
herkesten önce onu sağlamakla görevli kişilere uygulanmalıdır. 
Türk
yargısını ayakta tutmak ve hak ettiği konuma yükseltmek noktasında çok kritik
görevler icra eden HSYK müfettişlerinin teftiş tazminatları artırılmalı,
yaptıkları işin yoğunluğu ve mahremiyetiyle mütenasip çalışma koşullarına
kavuşturulmalıdır. 
Hâkim
ve savcılarımızın sayılarının artırılarak iş yüklerinin azaltılması, adaletin
sağlanmasına doğrudan etki eden ve 15 Temmuz darbe girişimiyle birlikte hayati
önem kazanan önemli bir diğer meseledir. 15 Temmuz sonrasında ataması yapılan
hâkim ve savcıların içinde dahi FETÖ bağlantılı hâkim ve savcıların bulunduğunun
tespit edilmesi, bu konuda gösterilmesi gereken hassasiyeti bir kez daha ortaya
koymaktadır. Hemen her ile açılan hukuk fakültelerindeki muhtemel FETÖ
etkinliği belirlenmeli, hâkim ve savcı alımlarının bazı baskı gruplarına ve
yapılanmalarına taşere edilmesi alışkanlığından kesinlikle vazgeçilmelidir. 
Ara
buluculuk, uzlaşma ve bilirkişilik gibi yargı kararlarının doğru bir şekilde
oluşması ve adaletin zamanında sağlanması noktasında büyük öneme sahip
müesseseler ile gerekli düzenlemeler hayata geçirilmeli, bu müesseselerin etkin
bir şekilde kullanılmasının önündeki engeller ivedilikle kaldırılmalıdır.
Saygıdeğer
milletvekilleri, adalet, bir toplum içinde herkese eşit şekilde davranılması,
tüm kuralların herkes için aynı şekilde işlemesiyle sağlanır. Adaletin hâkim
olduğu toplumlarda bireyler her zaman mutludur ve kendilerini güvende hisseder.
Adalet, vatandaşın devletiyle barışık olması noktasında da önemli bir yere
sahiptir. 15 Temmuz hain darbe girişimiyle mücadele edilirken Türkiye Büyük
Millet Meclisi tarafından alınan ve partimiz tarafından da desteklenen
olağanüstü hâl kararının sağladığı yetkilerin kullanılması sırasında özenli
davranılmalı, adaletsizlikle mücadelede adaletli olunmasının önemi asla ama
asla gözden kaçırılmamalıdır. FETÖ’yle mücadelede özellikle kişileri haksız zan
altında bırakabilecek değerlendirmelerden kaçınılmalı, yapılan iş ve işlemlerde
hukuka uygun hareket edilmelidir. Bu süreçte yapılacak her adaletsizliğin Türk
milletinin FETÖ’yle mücadeleye olan inancını azaltabileceği asla göz ardı
edilmemelidir. Bu çerçevede yapılan haksızlıklar ivedilikle giderilmeli;
zamanında FETÖ tarafından kandırılan iktidara gösterilen hoşgörü, AKP
iktidarları döneminde FETÖ’nün kucağına âdeta itilen kamu çalışanlarından veya
herhangi bir mahalle esnafından esirgenmemeli ya da aynı şiddetli cezalar
iktidardaki sorumlulara da aynı şekilde uygulanmalıdır.
Bu
duygu ve düşüncelerle, başta Adalet Bakanlığımızın bütçesi olmak üzere, bu
yılın bütçesinin de aziz Türk milletine hayırlı olmasını temenni ediyor, Gazi
Meclisi ve siz saygıdeğer milletvekillerini bir kere daha saygılarımla
selamlıyorum. (MHP sıralarından alkışlar)
BAŞKAN
– Teşekkür ederiz Sayın Parsak.
Sayın
milletvekilleri, birleşime on dakika ara veriyorum.
Kapanma Saati: 15.29
DÖRDÜNCÜ OTURUM
Açılma Saati: 15.46
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN (Adana)
-----0-----
BAŞKAN – Sayın
milletvekilleri, Türkiye Büyük Millet Meclisinin 35’inci Birleşiminin Dördüncü
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam edeceğiz.
Komisyon ve
Hükûmet yerinde.
Şimdi sıra
Cumhuriyet Halk Partisi Grubu adına yapılacak olan konuşmalarda. İlk konuşmacı
Ardahan Milletvekili Sayın Öztürk Yılmaz. 
Süreniz on altı
dakika.
Buyurun. (CHP
sıralarından alkışlar)
CHP GRUBU ADINA
ÖZTÜRK YILMAZ (Ardahan) – Sayın Başkan, değerli milletvekilleri; Dışişleri
Bakanlığımız bütçesi üzerinde Cumhuriyet Halk Partisi Grubu adına söz almış
bulunuyorum. Yüce Meclisi saygıyla selamlıyorum. 
Dünyanın dört
bir köşesinde cefakâr bir şekilde çalışan Dışişleri mensuplarımıza da ülkemiz
adına teşekkür ediyoruz. 
Dışişleri
bütçemizin görüşülmesi münasebetiyle dış konular üzerinde görüşlerimi açıklamak
istiyorum. 
Bir kere, her şeyden önce bazı kavramlar artık
kullanılmıyor; “stratejik derinlik” herkesin bildiği gibi stratejik körlüğe
dönüştü; “komşularla sıfır sorun” herkesle sorun hâline dönüştü; “çok boyutlu
dış politika” ise hiçbir boyutu olmayan dış politikaya dönüştü. Dolayısıyla bu
kavramlar çöpe atıldı. Yeni şeylerden konuşmak lazım ama onlar da henüz yerinde
değil. 
Bir zamanlar çok kullanılıyordu, vicdani ve insani dış
politika. Suriye’deki savaş bu politikaların ne kadar vicdansız ve insafsız
olduğunu da ortaya koydu. 
“Avrupa Birliği medeniyet projemizdir.”, “Avrupa
Birliği stratejik ortağımızdır.”; daha sonra “AB de kim oluyor.” “Müzakereleri
durdurmak için gerekirse referanduma gideriz.” noktasına gelindi. “Bizi esasen
ŞİÖ rahatlatır.” şeklindeki ifadelerle yeni bir açılıma doğru gidiyoruz.
“Kardeşim Esad” sonra “katil Esed” belki daha sonra
tekrar “dostum Esad”a dönüşebilir çünkü gelişmeler hızlı gidiyor. Biliyorsunuz,
bizim dış politikamızda gerçekten en önemli konuların başında Avrupa Birliğiyle
ilişkiler geliyor. Öncelikle Avrupa Birliğiyle ilişkileri başlatabilmek için
çok yoğun çaba sarf edildi. 2005 yılında Müzakere Çerçeve Belgesi
imzalandığında o dönemde “Müzakerelerin ucu açık olacak.” deniyordu. Yani bu on
yıl da sürebilir, on beş yılda sürebilir, yirmi yıl da sürebilir deniyordu.
Müzakere Çerçeve Belgesi’nde ikinci bir kritik konu vardı, o da “Sonuç daha
önceden belli olamaz.” deniyordu. Yani siz bütün müzakereleri yapsanız bile
sonucu kestiremezsiniz, üye olmayabilirsiniz demekti. Esasen bu Müzakere
Çerçeve Belgesi o zaman iyi bir belge değildi, eleştirdik çünkü müzakere eden
diğer ülkelere baktığımız zaman gerçekten zorlukları olan bir belgeydi.
Türkiye'yi üye yapmak için değil, âdeta Türkiye'nin üyeliğini zorlaştırmak için
sanki tasarlanmıştı ama o zaman Ankara’nın göbeğinde, gündüz, hava fişeklerle
bu kutlandı. Sanki büyük bir başarıymış gibi takdim edildi. 
Biz,
bundan yirmi yıl önce, Orta Asya’daki kardeş cumhuriyetlerin Avrupa Atlantik
kurumlarına entegre olabilmeleri için çalışıyorduk. Şimdi, onlara gidiyoruz ve
“Bizi, siz ŞİÖ’ya üye yapın.” diye uğraşıyoruz. Ayrıca, Şanghay İşbirliği
Örgütü konusunda da büyük bir kafa karışıklığı var. Bu örgütün ne olduğunu tam
bilmiyorlar. Bu örgüt, vaktinde Çin’in Uygur Türklerini baskı altına alabilmek
için, Rusya’nın ise o zaman aktif olan Çeçen diasporasını baskı altına
alabilmek için -tırnak içinde- terörizme bölgeyi kapama girişimiydi ve sonra
buna kılıflar uyduruldu. Biz şimdi o örgüte üye olmaya çalışıyoruz. Örgütün
içerisinde hiçbir tane demokratik ülke yok. Avrupa Birliğine, Brüksel’e
küsüyoruz, Şanghay’a demir atmaya çalışıyoruz. 
Bu,
bir kere, İsrail’le ilişkiler konusunda da keza öyle. “Ben bu görevde olduğum
sürece İsrail için asla iyi bir şey düşünemem.”,“…” (x)
arkasından “Katil İsrail.” Sonra ne oldu? Hükûmet bütün bunları, bu sözleri
çöpe attı. Neden? Çünkü, getirdiği anlaşmayla İsrail askerlerinin yargısal
denetimden muaf tutulmasına ilişkin affı AKP Grubu önünde onaylattı.
Dolayısıyla, İsrail’le ilgili bütün söylemler çöpe gitti. 
Bakıyorsunuz,
kırmızı çizgi edebiyatı vardı bir zamanlar, 2003’te, 2004’te, 2006’da, 2008’de,
2010’da hep kırmızı çizgi, hatta 2015’te bile kırmızı çizgi vardı. “Kerkük
bizim kırmızı çizgimizdir.” Kerkük nerede? Kim kontrol ediyor? Hiç duyan var mı
Kerkük’ün nasıl olduğunu? Hep kırmızı çizgi başka çizgilere dönüştü.
İki:
Daha 2014 ve 2015 yılında “Fırat’ın batısına geçilirse bu bizim kırmızı
çizgimizdir.” dendi. Evet, Menbic gerçeği sizin kırmızı çizginizin üzerine sarı
çizgi gölgesini düşürdü. “Afrin’in doğusuna geçilirse kırmızı çizgimizdir.”
dendi. Ne oldu? Keza, Minak Havaalanı’nı da, sizin kırmızı çizginizi aldı, çöpe
attı. Çok büyük laflar konuşuldu ama bunun hiçbirinin gereği yapılmadı. 
Şimdi,
efendim, şu anda bütün bu hengâmenin içerisinde İsrail’e ve Rusya’ya bir
yanaşma ihtiyacı hissediliyor çünkü sıkışıklık var dışarıda. Bu yanaşma
ihtiyacı keşke bir rasyonel temelde yürüse belki Türkiye bundan fayda
sağlayabilir ama o da yürümüyor. Biz Suriye’de, Rusya hava sahasını kapadı diye
bir süre, uzunca bir süre uçak uçuramadık, daha onunla ilgili bir mutabakata
varmadan gece saat ikide TürkAkım Projesi’ni getirip buradan geçirttik. Esasen,
elimizdeki olabilecek bütün avantajların karşılığını almadan devretmiş olduk.
Şimdi
yeni bir oyun kurmaya çalışıyor Türkiye. Daha önce bu kürsüden açıkladık, biz
Fırat Kalkanı operasyonunun başarılı olduğunu biliyoruz. Ama, hep söyledik, bu
askerî başarı siyasi bir zemine oturtulup Suriye’nin bütünlüğüyle ilgili bir
konuda, o çerçevede eğer ele alınamazsa, bu esasen sadece askerî bir başarı
olarak kalır, siyasi bir getirisi olmaz dedik. 
Bakınız,
El Bab konusuna değinmek istiyorum. Daha önce uyardık, El Bab’a çok gittiğiniz
zaman hazırlıklı gitmeniz lazımdı. Görüyorsunuz, askerlerimiz şehit oluyor.
Neden? Çünkü sizin El Bab’a gönderdiğiniz Özgür Suriye Ordusu, esasen, uzunca
bir süre Esad’ı devirmek için kuruldu, kurgulandı ve yaklaştığı zaman da tepki
alıyor.
Ayrıca,
diğer taraftan, dedik ki başka bir alana geçerseniz orada PYD’yle
karşılaşıyorsunuz ve maalesef Amerika’nın korumacılığıyla karşılaşıyorsunuz. Bu
konular çok gözetilmedi, esasen, bizim burada yaptığımız uyarılara da çok fazla
dikkat edilmediğini görüyoruz.
Şimdi,
şunu belirtmek isterim: Bütün bu hengamenin içerisinde bizim en fazla dikkat
etmemiz gereken konu Kıbrıs’tır. Kıbrıs konusu sessiz, sedasız gidiyor; sanki
her şey normalmiş, sütlimanmış gibi gidiyor. Ama, size bazı şeyler açıklamak
istiyorum: Her şeyden önce, biz 1974 yılında Kıbrıs Barış Harekâtı dediğimiz
zaman bir zaferi kutlamıştık. Şimdi, biz bu zaferin 2016 yılında masada
kaybedilmesini istemiyoruz. Bu konuda bazı uyarılarımız olacak, dinlersiniz,
dinlemezsiniz. Bir: Biz, kapsamlı çözüme, iki kesimin eşit bir şekilde, siyasi
eşitliğe dayanan, iki toplumlu, kapsamlı bir çözüme elbette destek veriyoruz,
Türkiye’nin etkin ve fiilî garantisinin yer almasını elbette destekliyoruz,
burada hiçbir şüpheniz olmasın ama bakıyoruz, Mont Pelerin’deki en son
görüşmelerin sonucunda yapılan açıklamalara bakıyoruz, daha müzakereler
bitmeden Kuzey Kıbrıs Türk Cumhuriyeti topraklarını yüzde 29,2’ye indirmiş
oldu. Daha müzakere bitmedi, yarın Rumlar oradan kalktığı zaman akılda kalacak
tek şey 29,2 ve hâlâ inmesi için de baskı uygulanıyor. Nereler veriliyor? Bütün
ara bölgeyi veriyorlar eğer bu olursa; sonra kapalı Maraş bölgesi gidiyor,
Güzelyurt’un yönetimi kalsa bile topraklara, oraya büyük bir Rum nüfusu
yerleşiyor ama bir kısmı gidiyor, Lefkoşa arazisinin önemli bir kısmı gidiyor
ve Dipkarpaz’a göz koymuş Rumlar. Orayı da gerekirse millî park adı altında
-KKTC içerisindeki mutlak egemenliğini alıp- ortak devlete vermek istiyorlar
yani KKTC’nin orada mutlak egemen olmasını istemiyorlar. Şimdi, bu da yetmiyor,
diyorlar ki: “Bizim nüfusumuz 850 bin, sizin nüfusunuz 220 bin bize verdiğiniz
vatandaşlık için.” Bu arada, vatandaşlık için niye 220 bin veriyorsunuz, niye
500 bin vermiyorsunuz, niye 500 bin vermiyorsunuz? Bu bir müzakere, 220 bini
teslim etmişsiniz, o da memnuniyetle alıp cebine koymuş 220 bini. Ta kırk yılda
bizim nüfusumuz 220 bin olmuş. Diyor ki açık açık, bunlarla ilgili bütün
müzakerelerde: “Sizin nüfusunuz 220 bin, bizim 800 bin. Kıyı şeridinin siz
yüzde 54’ünü kontrol etmek istiyorsunuz. Kıyı şeridini nüfusunuza göre
indireceksiniz.” Yani bu ne demek? Dipkarpaz bölgesinin bulunduğu stratejik
konum düşünüldüğü zaman bizim önemli bir deniz alanımız, kıyı alanımız,
Türkiye’yle olan bağlantı önemli ölçüde çökmüş oluyor. Sonra ne oluyor? Bu da
yetmiyor “Toprak vermeniz yetmiyor. Ben aynı zamanda güneyden kuzeye 90 bin
kadar Kıbrıs Rumu’nu yerleştirmek istiyorum.” diyor, 90 bin yani neredeyse
yüzde 35-36’sına kadar nüfusu güneyden getirip oraya yerleştiriyor. O da
yetmiyor, bir de “Benim mülkler, mallar var.” diyor. E, onları ne yapacağız?
Onları da toplamışlar, 18 milyar dolar para yapıyor. “Onları da siz
ödeyeceksiniz. Gerekirse uluslararası konferans yapacağız, onu da hallederiz
bir şekilde.” diyor. Peki, İttifak ve Garanti Anlaşması ne oluyor? Açık açık
söylüyorlar. Bakınız, burada da bir hinlik var, onu açıklamak istiyorum.
İttifak ve Garanti Anlaşması… Biz diyoruz ki: “Şu müzakerelerde, bu kapsamlı
müzakerelerde şu Garanti ve İttifak Anlaşması kısmını en sona bırakmayın.
Çünkü, siz haritayı öne koyduğunuz zaman harita konusunda bütün kozlarınız
ortaya çıkıyor. Daha sonra, Garanti ve İttifak Anlaşması bölümüne gelindiği
zaman, masadan kalkıldığı zaman sizin elinizde kalan ve Rum’un elinde kalan o
harita olacak. Bunu yapmayın.” Ama, maalesef, bakıyoruz, ocak ayında yapılacak
görüşmelerde de en son bu konuya değiniliyor, hâlbuki önemli. 
Burada
da “Vay efendim, Türkiye'nin etkin ve fiilî garantisini nasıl sulandırırız?”
noktasına geliyorlar. “Türkiye, bütün adanın etkin ve fiilî garantisi olamaz
artık çünkü bakınız, Yunanistan istemiyor.” diyorlar. Zaten Yunanistan istemez
Türkiye'yi atmak için. “E, bakınız, İngiltere de istemiyor.” İngiltere’nin
zaten hesabı başka. İngiltere’nin adada hem egemen üsleri var hem ayrıca
İngiltere’nin orada neyi var? Garanti Anlaşması’nın bir tarafı. Garanti
Anlaşması’ndan vazgeçiyor ama egemen üslerini garanti altına alıyor. Peki,
bizim neyimiz var Garanti Anlaşması dışında? Biz bu iki tarafa güvenip de
Garanti Anlaşması’nı nasıl müzakere edebiliriz? Bunlara nasıl güvenebiliriz?
Bunu nasıl son bölüme bırakabiliriz? 
KKTC’deki
bazı kesimler “Efendim, biz yıllardır çözüm, çözüm, çözüm, bıktık.” diyor.
Neredeyse bir kısım, Türkiye'yi de düşman görme noktasına gelmiş. Ben
söylüyorum: Görürseniz görün kardeşim. Sizin gül hatırınız için biz hiçbir şeyi
teslim etmek zorunda değiliz. Adam gibi bir çözüm olacaksa oradayız. Yoksa, siz
bunu beğenmiyorsunuz diye biz burada sessiz mi kalacağız? Bu konuda da
Hükûmetin gerçekten dikkatli bir şekilde bu konuyu götürmesi lazım. Bu giden
geri gelmiyor. Verdiğinizi alamıyorsunuz. Karşı taraftaki iyi niyetli değil.
İyi niyetli olsa bu kadar zamandır çözüm olmadığı zaman… Ya, 259 milyon euroluk
mali yardımı KKTC’ye vermemek için kırk dereden su getirdi bunlar. Neresi iyi
niyetli bunların? Neyine güveniyorsunuz? Bunları kesinlikle reddetmek lazım, bu
aşırı talepleri. Bir de bütün çatışma konularına bakıyoruz, bütün çatışma
konularının halli konusunda bakıyorsunuz ya toprak veriyor kurtuluyor,
mülkiyete karışmıyor veya nüfus almıyor veya mülkiyet veriyor ama toprak
vermiyor veya nüfus alıyor bunların hiçbirini vermiyor. Biz hem toprak veriyoruz
hem nüfus alıyoruz hem de mülkiyet konusunda geri adım atıyoruz. Biz gerçekten
1974 yılında yenildik mi, zaferle mi çıktık onu anlamak istiyoruz. Rum
konusunda açık açık söylüyorum: Bu konu hassastır, Cumhuriyet Halk Partisi
olarak bunu takip edeceğiz. Sakın kimse bizi “Yok çözümü istemiyor, yok bilmem
falan.” diye sakın takdim etmeye kalkışmasın. (CHP sıralarından alkışlar) Bu,
millî hassasiyeti yüksek bir konudur ve açıkça söylüyorum: Burada başka
hesaplar vardır: Avrupa Birliğine girmek istemiyoruz diye tehdit ediyoruz,
güzel. Amerika’yı tehdit ediyoruz. Peki, bu çözüm aceleciliği ve bu kadar
baskının gerekçesi nedir, nereden çıkıyor bu acelecilik? Niye bu kadar
gidiyoruz? Biz bir adım önde olmak zorundaymışız. Niye önde oluyorsunuz? Neyi
ispat edeceğiz? İspat etmedik mi Annan Planı’nda? Onlar yüzde 76’yla reddetti,
biz yüzde 65’le kabul ettik. Onu görmeyen bunu mu görecek? Neyi ispat edeceğiz?
Madem “millî politika” diyoruz, biz artık millîleştik, o zaman hep birlikte
millîleşeceğiz. Kimse kimseyi kandırmayacak. KKTC’deki kardeşlerimize de
sesleniyoruz: Biz sizin yanınızdayız ama şunu bilin, bazı çevrelerin yok bilmem
çözüm istemiyormuş gibi takdim etmesini de biz onu hiçbir zaman kale almayız.
Biz devlet yönetiminin nasıl olduğunu onlardan öğrenecek değiliz. Onlar bazen
şahsiyetlerini ve millî hassasiyetlerini teslim etmiş kimseler. Biz bunu teslim
etmeyiz. Kusura bakmasınlar.
Hepinize
saygılar sunuyorum. (CHP ve MHP sıralarından alkışlar) 
BAŞKAN
– Teşekkür ederiz Sayın Yılmaz.
Sayın
Yarkadaş’ın 60’a göre yerinden bir söz talebi var. 
Sayın
Yarkadaş, buyurun.
VI.- AÇIKLAMALAR (Devam)
12.- İstanbul Milletvekili Barış
Yarkadaş’ın, Yeniçağ gazetesinin İstanbul’daki bürosunun basılmasına ve
Kayseri’de günlük olarak yayınlanan Deniz Postası gazetesinin toplatılmasına
ilişkin açıklaması
BARIŞ
YARKADAŞ (İstanbul) – Sayın Bozdağ, dün gece geç saatlerde Yeniçağ gazetesinin
İstanbul’daki bürosu 25-30 kişi tarafından basılmıştır. Şu ana kadar bu
saldırgan ekipten hiç kimse yakalanamamıştır. Bir gazeteci ve bir milletvekili
olarak, bu konuda hassasiyet göstermenizi rica ediyorum. 
Diğer
yandan, Kayseri’de günlük olarak yayınlanan Deniz Postası gazetesi de Çevre
Bakanı Özhaseki hakkında bir haber yaptığı için Sayın Bakan tarafından baskına
uğratılmış, gazete hukuksuzca toplatılmıştır. Bu gazetenin toplatılması neye
dayandırılmıştır? Bu konuda da hassasiyet göstermenizi rica ediyorum. 
Teşekkür
ediyorum. 
BAŞKAN
– Teşekkürler Sayın Yarkadaş.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı Merkezî
Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
– Şimdi, Cumhuriyet Halk Partisi Grubu adına ikinci konuşmacı İstanbul
Milletvekili Sayın Aykut Erdoğdu. 
Sayın
Erdoğdu sizin de süreniz on altı dakika.
Buyurun.
(CHP sıralarından alkışlar) 
CHP
GRUBU ADINA AYKUT ERDOĞDU (İstanbul) – Teşekkür ederim Sayın Başkan.
Sayın
Başkan, değerli milletvekilleri; Devlet Planlama Teşkilatı ve Türkiye
İstatistik Kurumu bütçeleri üzerine söz aldım. Bu vesileyle hepinizi saygıyla
selamlıyorum.
Değerli
milletvekilleri, Türkiye Cumhuriyeti’nin en iyi kurumlarından, Türkiye
Cumhuriyeti’nin en iyi bürokratlarını yetiştiren kurumlarından biri olan Devlet
Planlama Teşkilatı, AKP Hükûmeti tarafından kapatılarak Kalkınma Bakanlığına
çevrildi ve o kurumun bütün birikimi de ne yazık ki bu şekilde erozyona uğradı.
Devlet Planlama Teşkilatı, Türkiye’deki kalkınma planlarını, orta vadeli
planları, yıllık programları, iktisadi ve sosyal sektörleri planlaması gereken
bir kurum. 
Şimdi,
gelin, Türkiye’deki iktisadi sektörlere bir bakalım. Türkiye’deki iktisadi
sektörlerin durumu nedir? Mesela enerjiye bakalım. Enerjinin en önemli maddesi
ne? Doğal gaz. Ekonomimizin en önemli girdilerinden biri doğal gaz. Doğal gazı
başka ülkelerden alıyoruz. İki temel konu var, biri fiyat, diğeri miktar. Bu
AKP Hükûmeti iki tane anlaşmada, Rusya ve Azerbaycan’da yapılan iki tane
anlaşmada değişiklik yaptı ve doğal gaz fiyatları, Türkiye aleyhine, neredeyse
2 katına çıktı. Bu iki anlaşma, Rusya ve Azerbaycan’la yapılan bu iki
anlaşmanın Türkiye Cumhuriyeti’ne maliyeti yaklaşık 25 milyar dolar arkadaşlar,
25 milyar dolar ek fatura ödemek zorunda kaldık. 
Doğal
gazdaki bu bedbahtlık, bu kötülük sadece fiyat değil, bir de miktar meseli var.
Biz başka ülkelere ne kadar doğal gaz alacağımız konusunda taahhütlerde
bulunduk. Bu taahhütler AKP öncesinde de kötüydü ama bunlar o kadar kötü hâle
getirdi ki biz alamadığımız doğal gazın parasını ödemeye başladık çünkü taahhüt
vermişler. Alamıyoruz doğal gazı, parasını ödüyoruz ve 4-5 milyar dolara
gelince ne yaptılar? Bu sefer döndüler doğal gaz santrallerinden elektrik
üretmeye başladılar bu doğal gazı çekebilmek için. Bugün de 20-22 kuruşa doğal
gazdan elektrik üretiyoruz ve döndüler termik santrallerden, kamuya ait termik
santrallerden şalter indirdiler ve doğal gazdan üretilen elektrik fiyatları ve
doğal gaz fiyatları hızla yukarı gitti. 
Enerjide
bir diğer yaralandığımız alan, kömür. Aylarca burada anlattım, reddedilemez
yolsuzlukları anlattım. Sadece ben anlatmadım. İşte, bu, bakın, Türkiye
Taşkömürü Kurumunun Sayıştay raporu. Bunlar, Türkiye Kömür İşletmelerinin
Sayıştay raporları. Sayıştay bunları anlatmış, üstelik korkarak anlatmış,
raporları kuşa çevirerek anlatmış. Kuşa çevirdiği raporlardaki tespitler vicdan
kanatıyor. 
Bakın,
30-40 liraya üretilen kömürü 200-250 liraya devlete satıyorlar. Kömür kimin?
Devletin. Devletten nasıl almışlar? Yolsuzlukla. İhale yapmadan. İhale
yaptıklarında da yolsuz ihaleler yaparak yandaşlara devretmişler kömür
madenlerimizi. Sonra devletin devrettiği kömür madenlerinden yine ihalesiz
olarak, yine ihale yapıldığında yolsuzluk yapılarak fahiş fiyatlarla kömürler
alınmış ve bu yolsuz kömürleri de tutmuşlar “Fakir ailelere dağıtıyoruz.”
demişler. Fakir ailelere kömür dağıtılırken bu ülkede yolsuzluk yapıldı -onlarca
defa anlattık- yapılmaya devam ediyor. Çünkü kömür mafyasını kıramıyorlar
değerli arkadaşlar. Sonra o kömür mafyası ne oluyor? Dönüyor, işçi katili
oluyor. Soma’da, Zonguldak’ta, Ermenek’te, Şırnak’ta kömür mafyaları,
yarattıkları kömür mafyaları gözümüzün önünde işçi katlediyor, işçi katleden
şirkete tutup yine para aktarıyorlar değerli arkadaşlar. Çürümüşlük bu
boyutlara gelmiş durumda. 
Toplu
konut ve imar alanı çok önemli bir sektör. Bir Toplu Konut İdaresi var,
yolsuzluğun kalesi hâline getirildi değerli arkadaşlar. İki yöntemleri var, ya 4734
sayılı Kamu İhale Kanunu’na göre ihale yapacaklar ya hasılat paylaşımı. 4734
sayılı İhale Kanunu’yla ihale yaptıklarında şartname yazıyorlar. Yandaş mı?
İstediği gibi yapıyor, fahiş kârlar elde ediyor. Muhalif bir iş adamı mı aldı?
“Sen bu şartnameye göre nasıl bunu yapmazsın?” diyor. Bu muhalif iş adamlarını
çökertiyorlar, sonra yarım kalmış projeyi tekrar ihaleye çıkarıyorlar. İşin
diyelim yüzde 70’i bitmiş, rapor tutuyorlar “Yüzde 20’si bitmiş.” diye, onun
üzerinden fahiş kârları yandaşlarına aktarıyorlar. 
Bir
de hasılat paylaşımı modeli buldular, sanırsınız bunların hepsi mucit. Ya,
bildiğiniz kat karşılığı inşaat sözleşmesi. Hasılat paylaşımında arsa kimin?
Devletin. Binayı kim yapacak? Yandaş. Devletin payını düşürmek için kamuya ait
en kıymetli arsaların fiyatlarını dörtte 1 oranına düşürüyorlar, inşaat
maliyetlerini 2 katına çıkarıyorlar, sonra bir bakıyorsunuz Ataşehir’de arsa
yüzde 30’la gitmiş, Ataköy’de yüzde 35’le gitmiş; bunların hepsi yüzde 70’le
gitmesi gereken arsalar. Yani buradan 100 konut çıkacaksa 70’i arsa sahibine,
30’u inşaatçıya gitmesi gerekirken yandaş işlerinde nasıl oluyor? 100 daire
çıkıyor 70’i yandaşa, 30’u devlete gidiyor. O 30’u da kırpıyorlar, yontuyorlar,
bilmem ne yapıyorlar… TOKİ nereye geldi bugün? TOKİ batma noktasına geldi.
Hakkında açılan davalar gırtlağına geldi. İnşaat maliyeti yok, vergi ödemiyor,
arsa maliyeti yok, her şeyden düşürülmüş; TOKİ bugün batma noktasına geldi. 
Belediyelerdeki
imar uygulamaları rezalet. İstanbul’a bir bakıyorsunuz, Ankara’ya bir bakıyorsunuz
rezalet; trafiğin içerisinden çıkamıyoruz. Yeşil alanların konut imarına
açılması, 5 katlık yerlere yandaşsa 35 kat hak verilmesi, bunların üzerinden
zengin edilmesi, sonra o yandaşların asansörlerde işçileri katlederken bunların
sessiz kalması… Rezaletin bini bir paraya gelmiş. Bir kentsel dönüşüm yasası
çıkardılar. Bu, yandaş adına, gariban gecekonducunun kentsel gasp yasasına
döndü. Bugün İstanbul’da aynen bu şekilde uygulanıyor. 
Gelelim
özelleştirmeye; mafya tipi, yağma tipi, hırsız tipi özelleştirmelere.
Özelleştirirken bize ne dediler? Biz dedik ki: Yapmayın, temel kamu
hizmetlerini özelleştirmeyin. “Arkaik kafalar sizi, liberalizm bunu
gerektiriyor.” Ne diyorlardı özelleştirirken? “Hizmet kalitesi artacak,
istihdam artacak, fiyatlar düşecek, rekabet artacak, dünya cennet olacak,
Türkiye zengin olacak…” Hangisi oldu? Hizmet kalitesi yükseldi mi? Elektriğe,
TELEKOM’a, doğal gaza bakın, elektrik arızası oluyor, üç güne gelmiyorlar.
Fiyatlar düştü mü? Dünyanın en yüksek temel kamu hizmetleri fiyatlarını
gelirimize göre kullanıyoruz. İstihdam arttı mı? Bakın TELEKOM’a,
özelleştirilmeden önce 60-70 bin kişiyle çalışıyorlardı, bugün inmişler 25 bin
kişiye. Fiyatlar düştü mü? Hangisi gerçekleşti? Siz bu ülkeyi kandırmadınız mı?
Bu ülkenin millî servetini bir de yabancılara satarken bu ülkeyi
dolandırmadınız mı? 
Özelleştirme
Kanunu diyor ki: “Bir şey özelleştirildiğinde değerleme raporunu açıklamak
zorundasın. Burada tüyü bitmemiş yetimin hakkı var, değerini bil, ona göre
sat.” Hangisinin değerleme raporu açıklandı sayın bakanlar? TELEKOM’un
değerleme raporu açıklandı mı? TEKEL’in değerleme raporu açıklandı mı? TEKEL ne
kadar ediyor? Bak, TEKEL ne kadar ediyor? Bir tane alkol fabrikamız vardı. 285
milyon dolara yandaş iş adamına sattılar. Yandaş iş adamı 285 milyon dolara
aldığı fabrikayı dokuz ay sonra kaça sattı? 1 milyar dolara sattı, 1 milyar
dolara. Hangi ticari işte dokuz ayda 300 milyon dolar koyup 1 milyar dolar
kazanıyorsunuz? Bu, devleti kazıklamaktır; bu, halkı kazıklamaktır; bu, halkı
soymaktır. İhanet arıyorsanız buralarda arayın. Ondan sonra o yandaştan alan da
bir buçuk yıl sonra bir yabancıya 2,5 milyar dolara sattı. Madem bu fabrika 2,5
milyar dolar ediyordu niye 300 milyon dolara sattınız? Yazık günah değil mi bu
insanlara? Şimdi “Döviz bozdur.” diyorsunuz. O soyan iş adamlarınız bozsun, o
çalan iş adamlarınız bozsun. Gariban halk niye bozuyor? 
Şimdi,
TELEKOM’u sattılar. TELEKOM Türkiye'nin en yüksek vergi ödeyen kurumu. 4 milyar
lira -eski parayla 4 katrilyon- brüt kârı var. TELEKOM satılırken vergi oranı
neydi? Yüzde 30. 4 milyar liradan 1,2 milyar lira vergi ödemesi gerekiyordu bu
TELEKOM’un. Sattılar, altı ay sonra vergi düştü yüzde 20’ye. Ya, bir senede
zararı 400 trilyon maliyenin. Madem satıyorsun, ya “Vergisi aynı kalacak.” de ya
yüzde 20’ye düştüğünde sat. Yirmi beş yıllık gelirine sattınız bunu. 10
katrilyon para, 10 milyar zarar bu ülkeye. Yazık günah değil mi, Hariri
ailesine bu gariban halkın 10 katrilyon parasını veriyorsunuz? Yazık günah
değil mi? Bu TELEKOM’u satıyorsunuz, satarken dediniz mi her abone başına 20
lira sabit ücret koyacağız? 20 milyon abonesi var, 20 lira sabit ücret
koyduğunuzda 400 trilyon eder; yazık günah değil mi? Böyle bir soygun yapmaya
hakkınız var mı? Bunları size kimse söylemeyecek mi?
TELEKOM’u
satamazdınız zaten, Anayasa’ya göre satamayacağınız için kiraladınız.
Kiralanmış TELEKOM’un gayrimenkulleri gözünüzün önünde satılıyor. Nasıl sessiz
kalırsınız, nasıl vicdandır bu! O, kiralanmış bir gayrimenkul. Kiralık bir evi
satabiliyor musunuz ki bu TELEKOM’u alanlar getirdi arsalarını gözünüzün önünde
satıyor, uyuyor mu Hazine? (CHP sıralarından alkışlar) 
Arkadaşlar,
Devlet Demiryolları… Öyle rezil bir şey yapıyorlar ki Devlet Demiryollarında.
İhale yapıyorlar mesela 1 katrilyonluk; 20 iş kalemine 10 kat fiyat, 20 iş
kalemine onda 1 fiyat. O 10 kat fiyatlı işleri bitiriyorlar, sonra “Ben
yapamadım.” diyor. 10 kat kâr etmiş, onda 1’e gelince yapamıyorlar; hadi
bakalım ikmal ihalesine. Bir proje, 1 milyarlık proje 4 milyar liraya çıkıyor,
bu yandaş iş adamlarına gidiyor. Yandaş iş adamı kim? Ankara’nın 8. Ağır Ceza
Mahkemesi ve 11. Ağır Ceza Mahkemesinin Yargıtayda kesinleşmiş kararı var.
“Muhafazakârım.” diyorlar ya, o muhafazakâr iş adamları rüşvet olarak hayat
kadınlarını bürokratlara vermiş. Ben demiyorum, mahkeme kararı diyor. Bu kadar
iğrenç, bu kadar mide bulandırıcı, bu kadar yüz kızartıcı suçlar mahkeme
kararına bağlanmış. O yandaş iş adamları nerede? Hâlâ kamu ihaleleri
pazarlıyorlar, hâlâ kamu ihalelerini alıyorlar. Hayat kadınlarını, bu “Muhafazakârım.”
diyen, sadece kârını bilen bu iş adamları, muhafazakâr bürokratlara hayat
kadınlarını rüşvet verecek, sonra kamu ihalelerini alacak. Ayıptır yahu!
Ayıptır, günahtır, yazıktır! (CHP sıralarından alkışlar) 
ŞAHİN
TİN (Denizli) – Delilin var mı, bunları bu kadar… 
AYKUT
ERDOĞDU (Devamla) – Yazıktır! Ayıptır! Mahkeme kararı var, hiç itiraz etmeyin. 
ŞAHİN
TİN (Denizli) – Bir dakika…
AYKUT
ERDOĞDU (Devamla) – Mahkeme kararı var; sorumluluk sizin, bakarsınız,
öğrenirsiniz. 
ŞAHİN
TİN (Denizli) – Bu kadar bağırırken senin delilin var mı, baksana bir önce!
AYKUT
ERDOĞDU (Devamla) – Mahkeme kararı var, Yargıtaydan kesinleşmiş, otelde
görüntüleri var.
ŞAHİN
TİN (Denizli) – Bence iftira atıyorsun, iftira! 
AYKUT
ERDOĞDU (Devamla) – Hiç boşuna itiraz etmeyin.
ŞAHİN
TİN (Denizli) – İftira atıyorsun!
AYKUT
ERDOĞDU (Devamla) – Açın mahkeme kararlarına bakın. Elbette ki…
ŞAHİN
TİN (Denizli) – Bak bak buraya. İftira atıyorsun, bu kadar da olmaz yani!
AYKUT
ERDOĞDU (Devamla) – Bak kardeşim, “İftira atıyorsun.” diyenin son hâlini
gördük, bence hiç girme o işlere. “Mahkeme kararı var.” diyoruz, tamam mı? 
ŞAHİN
TİN (Denizli) – Tamam, çıkar.
AYKUT
ERDOĞDU (Devamla) – Hah, mahkeme kararı var, hiç boşuna partizanlık yapma.
İLKNUR
İNCEÖZ (Aksaray) – Mahkeme gereğini yapmış o zaman. Bunları konuşup, bir de
bağıra bağıra dillendirmenin bir anlamı yok.
AYKUT
ERDOĞDU (Devamla) – Geldik bunların mega projelerine. Mega proje yapıyorlar.
Yahu, mega proje batık devlet projesidir normalde. Bir devlet vergi toplar,
alır vergisini, gider, aslan gibi yatırımını yapar, tesisini açar, satar veya
beleş verir halkına. "Mega proje” dedikleri ne? Yap-işlet-devret projesi.
Parayı kendi ödemeyecek, kurdelesini kesecek, gelecek hükûmetlere çakacak
maliyetini. Ne yapıyor yap-işlet-devretleriyle? Üçüncü havalimanı, üçüncü
köprü, üçüncü bilmem ne…
ŞAHİN
TİN (Denizli) – Karşı mısın yapılmasına, onu söyle.
AYKUT
ERDOĞDU (Devamla) – Kim yapıyor? Sen yapmıyorsun, onu gelecek nesiller yapıyor.
Sen kim, üçüncü havalimanı yapmak kim! Yaptığın da ortada zaten. Kot farkını
indirmiş, 2 milyar doları koymuşsun. Aç Sayıştay raporuna bak, sen de
milletvekilisin, ben de; yalan mı söylüyorum?
ŞAHİN
TİN (Denizli) – Hayır “Karşı mısın?” diyorum, onu söyle.
AYKUT
ERDOĞDU (Devamla) – İndirmediniz mi kot farkını? Kot farkını indiriyorlar.
İhaleye çıkmışlar 90 metreden, kot farkı inmiş ihaleden sonra 60 metreye. 2
milyar dolar kimin yanında, kimin cebinde? Havuzcuların cebinde. Havuzcular ne
yapıyor? Oradan hakaret et muhalefete, iftira at muhalefete. Hangileri yapıyor?
O sütunların, o kolonların hepsinin altında rüşvet parası var. Hani yirmi beş
yıllığına kiralanacaktı bu üçüncü havalimanı? Yirmi beş yıllığına kiralanacak,
yirmi beş yıl süre başlamasın diye yeri teslim etmiyorlar. Yeri teslim
edilmeyen yere Sayın Tayyip Erdoğan gidiyor, temel atıyor. Yahu, yer teslimi
yok. Ayıp değil mi ya? Yer teslimi yapılmayan bir projenin temeli atılır mı
arkadaşlar? Temeli atılır mı? Halk bunları bilmiyor. Niye? Çünkü rüşvetçilerin
eline geçmiş televizyonlar, gazeteler. Anlatamıyoruz ki. Kürsüde anlattığımız
zaman bile, artık kürsüyü bile Türkiye Büyük Millet Meclisi Televizyonunu bile
kapattılar. 
Peki,
bu ekonomik durum nereye geldi değerli arkadaşlar? Türkiye Cumhuriyeti
çökertilmiştir. Türkiye Cumhuriyeti sömürgeleştirilmiştir. Türkiye Cumhuriyeti
yabancıların işgali altındadır. En stratejik sektörlerimiz, TELEKOM’dan tutun,
bankalara kadar yabancılara geçmiş ve borç batağı altındayız. Al işte Kalkınma
Bakanlığının rakamı, 422 milyar dolar borcumuz var. Nasıl ödeyeceğiz? Normalde
TELEKOM ödeyecekti. Hani o beğenmediğiniz seksen yıllık cumhuriyet
hükûmetlerinin satmadığı TELEKOM’un paralarıyla biz hazineden ödüyorduk.
TELEKOM kimde? Hariri’de. Üstelik Hariri bu TELEKOM’u batırdı mı, yarın gelecek
TELEKOM bunların önlerine, borçla TELEKOM’u geri almak zorunda kalacaklar;
buradan uyarıyorum. 422 milyar doları nasıl ödeyecektik? TEKEL’le. Kimde?
Texaco diye bir şirkete geçmiş. Bankalar kimde? Amerikan, Japon, İngilizlerde,
borsanın yüzde 63’ü yabancılarda, gariban kasaplarla berberlerin dişinden
tırnağından artırılanla mı 422 milyar dolar ödeyeceksiniz? Dünyada bütün fonlar
geri çağırılıyor. Geçti o beleş günler. Dolar geldi 3,5 liraya; 4,5’a da
gidecek, 5’e de gidecek sizin yüzünüzden. Siz Türkiye Cumhuriyeti’ni
tabutlamaya çalışın. Nasıl tabutluyorsunuz? Sanki on üç yıldır çok iyi iş
yaptınız, on üç yıldan sonra bir de tek başına çok iyi iş yapmaya
çalışıyorsunuz. Anayasa’yı getireceksiniz de… 
Arkadaşlar,
Türkiye Cumhuriyeti tabutlanıyor. Türkiye Cumhuriyeti’ndeki eğitimin sonuçları,
bu ekonomik sonuçlardan daha tehlikeli; bu kadar geriye gittik. Ne yaptığınızı
sanıyorsunuz? Siz bir milletin kaderini -sizi milletvekili olarak kimin
yazdığını bilmiyorum, tahmin ediyorum, girmeyeceğim- buna mı vereceksiniz;
yasamanın, yürütmenin, yargının yetkisini? Hangisinde iyisiniz? Yargıda
dökülmüşsünüz, yürütmede boğazınıza kadar yolsuzluktasınız, yasamada bütçe
görüşmesi var, 10 tane milletvekili yok. Bütün bu halkın iki bin yıllık, üç bin
yıllık birikimini alacağız, bir Anayasa düzenlemesiyle bir kişiye vereceğiz,
öyle mi? Sanki çok iyi iş yaptınız, bir kişiye vereceğiz. 
Türkiye
Cumhuriyeti’nin tabutlanmasına izin vermeyeceğiz, Türkiye Cumhuriyeti’nin
vatanının bölünmesine izin vermeyeceğiz, kardeşliğimizin zarar görmesine izin
vermeyeceğiz. Bu memleketi size böldürmeyeceğiz. (CHP sıralarından alkışlar)
İlla eşit, özgür, kardeşçe, birlikte bu vatanda yaşamayı isteyeceğiz. Yazıktır,
bu memlekete bunu yapamazsınız. Şimdiye kadar yaptığınız bütün işlerde ortak
duygularımızı referans gösterdiniz. Arkadaşlar, İslam dini zarar gördü, İslam
dini. Şu konuşmalarıma bakın. Bakın, kimler nasıl zarar veriyorlar. Var mıdır
İslam’da haram yemek, var mıdır hak yemek, var mıdır kul hakkı yemek,
ayrımcılık yapmak, kem gözle bakmak, iftira atmak, haram parayla medya kurmak,
muhaliflerini susturmak? Eğer kendinize çok inanıyorsanız, bırakın, eşit
rekabet edelim. 
Sayın
milletvekilleri, Türkiye Cumhuriyeti’nin durumu çok ağırdır. Hepimiz bu
milletin milletvekiliyiz. Anlıyorum, parti disiplinimiz vardır ama sizlerden
ricam şu: Türkiye Cumhuriyeti iyiye gitmiyor. Ne olur, bu halkın, bu ülkenin
geleceği için, hiç kimse vicdanını bir yere emanet etmesin, vicdanlarımızla
ülkeyi kurtaralım. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederiz Sayın Erdoğdu. 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkan, az evvel hatip, konuşması içerisinde çok ilzam
ve itham edici beyanlarda bulunmuştur. Bunlara karşı cevap vermek istiyorum. 
BAŞKAN
– Buyurun Sayın İnceöz, size sataşmadan iki dakika söz veriyorum. (AK PARTİ
sıralarından alkışlar) 
VIII.- SATAŞMALARA İLİŞKİN KONUŞMALAR
(Devam)
5.- Aksaray Milletvekili İlknur İnceöz’ün,
İstanbul Milletvekili Aykut Erdoğdu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın dördüncü
tur görüşmelerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; az evvel hatibi
dinlerken, gerçekten, hangi ülkeyi, hangi tabloyu çizdiğini… Gerçekten yani
inanamadım bu sözlerine. Öncelikle şunu tavsiye etmek istiyorum: Burada çok
ilzam ve itham edici ve kendisini de müfteri konuma düşürücü şekilde birçok
iddiada bulundu. 
Şunu
özellikle söylüyorum: Varsa bildikleriniz, varsa belgelendirici, belgeler,
bilgiler, neyse; bunlarla ilgili öncelikle şunu tavsiye ediyorum: Savcılığa suç
duyurusunda bulunun bu konuda somut şeyler varsa.
ALİ
ÖZCAN (İstanbul) – Rüşvetin de belgesi yok, sizin yaptıklarınızın da belgesi
yok.
İLKNUR
İNCEÖZ (Devamla) – Ama çıkıp da burada bütün bunlarla ilgili, yapılan işlerle
ilgili; bugüne kadar Hükûmete karşı yolsuzluk vesaire gibi ithamlarınız,
yapılan ihaleler, özelleştirme süreçleri; bunlarla ilgili böyle iddiaları
buradan değil, varsa bildiğiniz belgeleri, savcılığa suç… Kendinizi savcının
yerine ve yargılamaları yapmış gibi, kararı vermiş gibi… Burada, böyle,
Türkiye’nin genelinde bütün yapılan işlere karşı bu olumsuz yaklaşımınız, böyle
bir algı oluşturmanızı özellikle, kabul etmemiz mümkün değildir. Bütün
iddialarınızı ispatlayın, aksi takdirde kendiniz bu konuda müfteri duruma
düşeceksiniz.
Biraz
evvel söylediğiniz gayriahlaki beyanları, öyle bile olsa, velev ki dosya
içerisinde, münderecatında bunlar geçmiş dahi olsa, bunu, özellikle sizin
ağzınızdan, burada, bu kürsüde, milletin kürsüsünde dillendirmenizi
yakıştırmadığımı özellikle belirtmek istiyorum.
Türkiye’yi
tabutlamak, tabuta koymaktan bahsettiniz ve Türkiye’yi böldürmemekten bahsettiniz.
Bugün Kurucu Genel Başkanımız, Sayın Cumhurbaşkanımız ve bizlerin de söyleminde
her gün şunu söylüyoruz: Tek millet, tek bayrak, tek vatan. Bütün bu vurguları
yaparken Türkiye’yi neye karşı nasıl bir böldürtmeden, her gün bu teklikten,
birlikten beraberlikten bahsederken… Ayrıca bunun da aziz milletimize, 79
milyonu bir ve beraber ortak yaşamayı kader edinmiş milletimize karşı ve
bizlerin söylemine karşı da çok büyük bir haksızlık olduğunu da özellikle
belirtmek istiyorum.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın İnceöz.
AYKUT
ERDOĞDU (İstanbul) – Sayın Başkanım…
BAŞKAN
– Sayın Erdoğdu, buyurun.
AYKUT
ERDOĞDU (İstanbul) – Sayın konuşmacı konuşmasında müfterilikle beni itham etmiş
ve şahsıma sataşmıştır.
İLKNUR
İNCEÖZ (Aksaray) – “Müfteri olursunuz.” dedim, “İspat edin.” dedim.
AYKUT ERDOĞDU (İstanbul) – 69’uncu maddeye göre cevap
vermek istiyorum.
İLKNUR
İNCEÖZ (Aksaray) – Efendim, bu beyana açıklık getirmem gerekmektedir. Dedim ki:
Bunu ispat etmeniz gerekir, aksi takdirde müfteri buradaki beyanlarınızla böyle
bir algı oluşturmanız bir haksızlıktır bu insanlara karşı. Varsa bilgi ve
belgeleriyle savcılığa suç duyurusunda bulunun dedim, bu da sataşmayı
gerektirecek ya da açıklamayı gerektirecek bir durum değildir.
Takdirlerinize
arz ederim.
AYKUT
ERDOĞDU (İstanbul) – Efendim, birine “Müfteri.” demek açık sataşmadır, Tüzük
hükmü açıktır.
İLKNUR
İNCEÖZ (Aksaray) – Ağır hakaret bütün konuşmalarda, beyanlarda saklı. 
ŞAHİN
TİN (Denizli) – Bu, ağır hakaret, bunun sözleri hakaret değil, öyle mi?
BAŞKAN
– Sayın Erdoğdu, buyurun.
İki
dakika size söz vereceğim ama yeni bir sataşmaya mahal vermeyin. Son söz sizin.
ŞAHİN
TİN (Denizli) – Ya, biraz adaletli davranın ya, bu kadar olmaz ya.
BAŞKAN
- Buyurun.
6.- İstanbul Milletvekili Aykut
Erdoğdu’nun, Aksaray Milletvekili İlknur İnceöz’ün sataşma nedeniyle yaptığı
konuşması sırasında şahsına sataşması nedeniyle konuşması
AYKUT
ERDOĞDU (İstanbul) – Sayın Başkan, olan bir şeyi söylemek müfterilik değildir.
Sayın
İlknur Hanım -nezaketsizlik etmem istemem bir kadın milletvekiline- Ankara’daki
ağır ceza mahkemelerinin kararlarını size göndereceğim. Tavsiyem de şudur: Bana
çok “Müfteri.” diyen oldu, hepsine de belgeleriyle cevap verdim.
İkinci
mesele: “Madem böyle iddialarınız var, adalete gidin.” diyorlar. Kömür raporunu
götürdüm, adalete verdim. O kadar açık yolsuzluk olmasına rağmen dava bile
açtırılmadı, sonra dava açtırmayanı tutukladılar FETÖ’cü diye, o hâkimi
tutukladılar FETÖ’cü diye ama o hâkim, o savcı tutuklanmadan önce HSYK’ya ve
Yargıtaya gönderildi ödül olarak kömür yolsuzluğunda. “Adalete gidin.”
diyorsunuz, değil mi? Evet, haklısınız, adalete gidelim. Siz 4 bakanınızı
adalete gönderdiniz mi, gittiler mi adalete? (CHP sıralarından alkışlar)
İLKNUR
İNCEÖZ (Aksaray) – Biraz evvelki beyanlarınızla hiçbir ilgisi yok.
AYKUT
ERDOĞDU (Devamla) – Gitti mi? İlknur Hanım, rica ediyorum, “Adalete gidin.”
diyorsunuz ya -pratiğini sizde gördük- 4 bakanı adalete gönderdiniz mi, madem
adalete bu kadar güveniyorsunuz? 
Ayrıca
gidecek bir adalet bıraktığınızı düşünüyor musunuz? Niye biliyor musunuz? Bu,
sizin kötülüğünüze. Gidilecek bir adalet kalmış olsaydı bu anlattığım rezil
yolsuzluklar bu kadar üst üste gelmezdi ve “Bunu adalete götürün.” diyorsunuz
ya, bu anlattığım o hayat kadınlarının rüşvet edildiği, verildiği operasyonu
kim yaptı biliyor musunuz? Hanefi Avcı yaptı. Hanefi Avcı bu operasyonu
yaptıktan sonra ne oldu? Hanefi Avcı gibi sağcı bir Polis Müdürünü aldınız,
“Devrimci Karargâh” diye bir devrimci örgüte montelediniz, adamı içeri attınız.
Kim attı? Eski ortaklarınız attı. Onun için adaletten konuşması gereken, haktan
konuşması gereken son partisiniz. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Erdoğdu.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî Yönetim
Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
– Şimdi, üçüncü konuşmacı Gaziantep Milletvekili Sayın Akif Ekici.
Süreniz
altı dakika Sayın Ekici, buyurun. (CHP sıralarından alkışlar)
CHP
GRUBU ADINA AKİF EKİCİ (Gaziantep) – Teşekkür ederim Sayın Başkan.
Değerli
arkadaşlar, GAP İdaresi bütçesi üzerinde söz aldım. Genel Kurulu ve bizleri
televizyonları başında izleyen halkımızı saygıyla selamlıyorum.
Biraz
önceki konuşmacı arkadaşım sizleri çok iyi şekilde özetledi, izah etti. AKP
Grup Başkan Vekili Hanımefendi “Yargıya gidin.” dedi. Bu konuyla ilgili, kömür
dosyasıyla ilgili 2010 yılında ben de gittim yargıya, KİT Komisyonu üyesiydim.
2010-2016 çıt yok. Yani klasik bir söylem, iki şey biliyorsunuz, biri şu: “Yargıya
gidin, savcıya gidin.” İkincisi: “Yüzde 50 oy almadık mı?” Başka bir bildiğiniz
yok zaten, bunları söyleyip geçiştiriyorsunuz. 
ŞİRİN
ÜNAL (İstanbul) – Siz alın siz de söyleyin. 
AKİF
EKİCİ (Devamla) - Değerli milletvekilleri, değerli arkadaşlar; GAP, yirmi yedi
yıldır bu ülkenin hayali şeklinde gelişiyor ama sulama alanı olarak 1 milyon
800 bin hektarın açılması gerekiyor, bu sayıya bir türlü yaklaşamadık. Bırakın
bu sayıyı yakalamayı, bu sayıya yaklaşamadık bile. 2003’ten 2015’e kadar 259
bin hektar sulama alanı açılmış. Yani on üç yıldan beri sizin döneminizde
hiçbir şey yapılmamış. “GAP bütçesini artırdık.” diyorsunuz, doğru, artırmaya
çalışıyorsunuz ama işçilerin, işsizlik sigortası tasarrufundaki parayı GAP’a
aktarıyorsunuz ama bir türlü GAP’a harcamıyorsunuz. Neye harcıyorsunuz? İnşaat,
duble yol gibi rant getiren, içinde vurgun olan işlere harcıyorsunuz. Çünkü
genel yapınız bu. 
Değerli
arkadaşlar, işlerin doğru gitmediği tek GAP da değil, ülkemizde de iyi
gitmiyor. Ben şu Hükûmete soruyorum, Hükûmetten kimse var mı bilmiyorum,
devamlı boş duruyor bu salonlar da: Cumhurbaşkanınıza, Başbakanınıza, ey
değerli bakanlar demiyor musunuz “Bu ülkeyi nereye götürüyoruz? Neden ateş
çemberinin içerisine atıyoruz? Bu insanlar buna layık mı?” “Neden reva görüyorsunuz?”
demiyorsunuz o size talimat veren yukarıdaki reisinize? Değerli arkadaşlar, bu
işler biter, bakanlık biter, milletvekilliği biter. Bu ülkede yaşayacağız.
Yarın torunlarınızın yüzüne nasıl bakacaksınız? Bunları niçin söylüyorum? İzah
edeceğim birazdan. Neden söylüyorum, neden bu kadar içim dolu? 
İSMAİL
AYDIN (Bursa) – Genel Kurul bu tarafta, Genel Kurul.
AKİF
EKİCİ (Devamla) – Bir Türkiye Cumhuriyeti devleti vatandaşı olarak, bırakınız
milletvekilliğini, bir Türkiye Cumhuriyeti devleti vatandaşı olarak içim dolu. 
SABRİ
ÖZTÜRK (Giresun) – Hizmetlerimiz oldu.
AKİF
EKİCİ (Devamla) – Boş konuşma, boş konuşma oradan. Ben boş konuşan insanı
konuşturmam.
SABRİ
ÖZTÜRK (Giresun) – Sen boş konuşuyorsun. Genel Kurula hitap et. 
HASAN
BASRİ KURT (Samsun) – Hadi oradan!
AKİF
EKİCİ (Devamla) – Değerli arkadaşlar, barış süreci, çözüm süreci diye çıktınız
ortaya; PKK’yı palazlandırdınız, seyyar mahkemeler kurdunuz, Habur şovlarını
sahiplendiniz, operasyon yetkisini askerden aldınız, valilere “Terörist
faaliyetleri görmezden gelin.” dediniz. Bu süreçte şehirlere hendekler kazıldı,
bombalar, mayınlar döşendi; sonra, güneydoğunun hâlini gördük. 
IŞİD’e
“Öfkeli gençler.” dediniz, kanlı eylemlerine “İsyankârlık.” dediniz,
tedavilerini Türkiye'de yaptırdınız, lojistik ve mühimmat desteklerini
verdiniz. 
HASAN
BASRİ KURT (Samsun) – Kim verdi o elindeki kâğıdı?
İSMAİL
AYDIN (Bursa) – Yalan yanlış şeyler söyleme.
AKİF
EKİCİ (Devamla) – Benim şehrim Gaziantep’te de kanlı eyleme katılan
teröristleri tedavi ettirdiniz, tekrar savaşmak için gönderdiniz. 
HASAN
BASRİ KURT (Samsun) – İyi çeviri yapamamışsın.
AKİF
EKİCİ (Devamla) – 15 Temmuzda FETÖ Meclise bomba attı, halkına kurşun yağdırdı;
siz de pişkin bir şekilde “Ne istediyse verdiğimiz cemaat bizi kandırdı.”
dediniz, “Cemaat devlete sızmış.” dediniz. Ne cemaat sizi kandırdı ne de devlet
size sızdı. Devlete cemaati siz yerleştirdiniz, siz, siz yerleştirdiniz.
Cemaati devlete siz yerleştirdiniz. (CHP sıralarından alkışlar) 
KALKINMA
BAKANI LÜTFİ ELVAN (Mersin) – Cemaat sizin içinizde.
AKİF EKİCİ (Devamla) – FETÖ/PDY çatı iddianamesinde,
bakın, Cumhurbaşkanı -o zaman Başbakan- ne diyor; okyanus ötesine teşekkür
gönderiyor, 2010 referandumu için “Örgüt devlet içinde çok ileriye taşındı.”
diyor. Yani, 2010’da devleti altın tepsiyle örgüte verip üstüne de teşekkür
ettiniz. Bu ne aymazlıktır değerli arkadaşlarım? Bunları göremiyorsanız ben
size daha ne söyleyeyim? 
SABRİ ÖZTÜRK (Giresun) – FETÖ’den tutukluları niye
alkışlıyorsunuz o zaman?
İSMAİL AYDIN (Bursa) – Siz hâlâ destekliyorsunuz, hâlâ.
AKİF EKİCİ (Devamla) – Yaverleriniz, belediye
başkanlarınız, atadığınız valiler, milletvekilleriniz FETÖ’cü çıktı; byLock’cu
bakanlarınızın olduğu söyleniyor. 
SABRİ ÖZTÜRK (Giresun) – Başdanışmanı söyle.
AKİF EKİCİ (Devamla) – Bir CHP’li danışman FETÖ’cü oldu
diye, FETÖ’den tutuklandı diye kıyamet koparıyorsunuz. Utanmasanız CHP’ye
“FETÖ’cü.” diyeceksiniz. Bu kadar aymazlık olur mu değerli arkadaşlar?
İSMAİL AYDIN (Bursa) – Papağan gibi aynı şeyleri
söylüyorsunuz.
SALİH CORA (Trabzon) – FETÖ’yü eleştirirken Genel
Başkanınız...
İSMAİL
AYDIN (Bursa) – Yeni şeyler söyleyin, papağan gibi orada ezbere hep aynı
şeyleri söylüyorsunuz. 
AKİF
EKİCİ (Devamla) – Cumhurbaşkanı, aynı menzile giden farklı yollardan biri
olarak gördüğünüz bu yapı için diyor ki… “Aynı menzil” nedir değerli
arkadaşlarım? “Aynı menzil” nedir? Nedir “aynı menzil”? İzah edin, biri çıksın,
izah etsin. “Aynı menzile gidiyoruz, aynı menzile gidiyoruz.” diyorsunuz. (AK
PARTİ sıralarından gürültüler) 
İSMAİL
AYDIN (Bursa) – Parti meclisi üyelerini niye atmadınız partiden? FETÖ’cü çıkan
parti meclisi üyelerini niye atmadınız? 
AKİF
EKİCİ (Devamla) – AKP’nin de, FETÖ’nün de menzili budur değerli arkadaşlarım.
Ama, CHP var olduğu sürece bu ülkeyi bölmekle ilgili hiçbir adım
atamayacaksınız, hiçbir hayaliniz gerçekleşmeyecek. (AK PARTİ sıralarından
gürültüler) Cumhuriyeti yok etmek için ortaya çıkmışsınız, bu hayaliniz
gerçekleşmeyecek, bunu burada bilesiniz, bunu burada bilesiniz. 
İSMAİL
AYDIN (Bursa) – CHP var olduğu müddetçe muhalefette devam edecek böyle. Siz bu
zihniyette olduğunuz müddetçe böyle devam edersiniz. 
AKİF
EKİCİ (Devamla) – Değerli arkadaşlarım, niye “17-25 milat” diyorsunuz? Nedir
“17-25 milat”? Neydiniz, “17-25 milat”tan önce hepiniz FETÖ’cü müydünüz? Bunu
mu kabulleniyorsunuz yani? (CHP sıralarından alkışlar) 
ŞAHİN
TİN (Denizli) – Hayır, öyle bir şey yok. 
AKİF
EKİCİ (Devamla) – Ne diyorsunuz yani “17-25 Aralık” nedir? Nedir “17-25
Aralık”, halkımıza izah edin, bize izah edin. Nedir “17-25 Aralık” değerli
arkadaşlarım? 
İSMAİL
AYDIN (Bursa) – Hâlâ öğrenemediysen izah edecek bir şey yok. Hâlâ öğrenemedin
mi sen? Ne olduğunu görmedin mi? Hâlâ görmedin mi? 
AKİF
EKİCİ (Devamla) – Buna cevap verin, buna cevap verin, veremezsiniz. 17-25
Aralık tarihine kadar neden iç içeydiniz? Ne zaman yolsuzluğunuzu meydana
çıkardılar, ne zaman yolsuzluğunuzu meydana çıkardılar, koltuğunuzu irdelemeye
başladılar…
İSMAİL
AYDIN (Bursa) – FETÖ’cüler senin söylediğini söylüyor. FETÖ’cü söylüyor onu.
AKİF
EKİCİ (Devamla) – …o zaman çıktınız ortaya, o zaman çıktınız ortaya…
(Mikrofon
otomatik cihaz tarafından kapatıldı) 
İSMAİL
AYDIN (Bursa) – FETÖ’cüler söylüyor onu. 
AKİF
EKİCİ (Devamla) – …”FETÖ hareketi” diye gittiniz. Şimdi de bu ülkeyi başka
tarikatlara teslim etmek istiyorsunuz. 
İSMAİL
AYDIN (Bursa) – FETÖ’cülerle kol kolasın işte, aynı şeyleri söylüyorsun. 
AKİF
EKİCİ (Devamla) – Bu ülkeyi Cumhuriyet Halk Partisi olduğu sürece ne
bölebileceksiniz ne bir başka tarikata teslim edeceksiniz. Başka tarikatların
bu ülkede yaşama şansı yoktur değerli arkadaşlarım. (CHP sıralarından alkışlar)
BAŞKAN
– Sayın Ekici, teşekkür ederiz. 
AKİF
EKİCİ (Devamla) – Haddinizi bileceksiniz, haddinizi bileceksiniz. 
SALİH
CORA (Trabzon) – Sen haddini bil. 
AKİF
EKİCİ (Devamla) – Öncelikle bakanlara söylüyorum, haddinizi bilip
davranacaksınız.
SALİH
CORA (Trabzon) – Kürsüde konuşmasını öğren. 
AKİF
EKİCİ (Devamla) – FETÖ’nün paraları dolaşıyor piyasada, FETÖ’nün. “FETÖ”
amblemli paralar dolaşıyor, şu anda alışveriş yapılıyor o paralarla. Kimin
adına bastınız? FETÖ’nün adına bastınız, FETÖ’nün. 
İSMAİL
AYDIN (Bursa) – Parti meclisi üyene sor bakalım onların hepsini. Parti meclisi
üyene sor. 
AKİF
EKİCİ (Devamla) – Bak, burada yazıyor, yazıyor. “FETÖ” yazıyor burada, bak.
BAŞKAN
– Sayın Ekici…
AKİF
EKİCİ (Devamla) – “FETÖ” yazıyor, FETÖ’nün paraları piyasada dolaşıyor değerli
arkadaşlarım. Haddinizi bileceksiniz. (CHP sıralarından alkışlar) 
BAŞKAN
– Teşekkür ederiz Sayın Ekici. 
İSMAİL
AYDIN (Bursa) – Genel Başkanın danışmanına sor sen onu. 
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkan, kayıtlara girmesi adına söylüyorum. Az evvel
hatip, çok kışkırtıcı bir konuşma gerçekleştirdi, özellikle cumhuriyetle ilgili
bir problemimiz olduğu söyleminde bulundu. Biz, AK PARTİ’nin cumhuriyetle,
rejimle ilgili hiçbir problemimizin olmadığını, rejimin adının cumhuriyet
olduğunu, sistemle ilgili bir tartışmanın olması gerektiğini her fırsatta
söyledik. Sanki bu ülkenin birliğine, beraberliğine, bölünmez bütünlüğüne karşı
bir tavır içerisindeymişiz gibi gösterilmeye çalışılıyor; bu algı, bile isteye
gerçekleştirilmeye çalışılıyor. Bunları topyekûn reddettiğimizi özellikle
belirtmek istiyorum. 
Rejimin
adı cumhuriyettir; bir sistem tartışmasıdır. “Tek vatan, tek millet, tek
bayrak, tek devlet” söylemini de biz boşuna söylemiyoruz. 
BAKİ
ŞİMŞEK (Mersin) – Orada bir de “tek dil” var Sayın İnceöz, “tek dil”, onu da
atlamayın. “Dil”i niye atlıyorsunuz?
İLKNUR
İNCEÖZ (Aksaray) – Bugün bu söylemin önemi şuradadır…
BAKİ
ŞİMŞEK (Mersin) – O, dört değil sizin bildiğiniz orada, beş o; orada “dil” de
var. “Dil”i niye atlıyorsunuz?
İLKNUR
İNCEÖZ (Aksaray) – Türkiye’yi böldürmeye çalışanlara karşı bu söylemi biz uzun
süredir söylüyoruz. Bu Parlamentonun temsilcilerinin de bu söylemin arkasında
duracak şekilde eylem ve sözlere hâkim olacak dili kullanması gerekmektedir.
(AK PARTİ sıralarından alkışlar)
BAŞKAN
– Teşekkürler Sayın İnceöz. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Ben bizim hatibimizin yaptığı konuşmadan, Adalet ve Kalkınma
Partisine mensup sayın milletvekillerine cumhuriyet düşmanı olmakla ilgili bir
itham anlamadım. Zira, cumhuriyet her yerde var. Cumhuriyet İran’da da var,
Libya’da da var, her yerde var. 
Hatibimizin
kastettiği olsa olsa şudur: Bizim için cumhuriyeti anlamlı kılan onun laik
niteliği ve hukuk devleti olma özelliğidir. Böyle baktığımız zaman da Adalet ve
Kalkınma Partisinin kimi kurucularının laiklikle, cumhuriyetin niteliğiyle
ilgili ettiği lafları burada söylemeye kalksak sabahı buluruz. 
Genel
Kurulu saygıyla selamlarım efendim. (CHP sıralarından alkışlar)
BAŞKAN
– Teşekkürler Sayın Altay. 
Şimdi
dördüncü konuşmacı Sivas Milletvekili Sayın Ali Akyıldız. 
Süreniz
altı dakika. 
Buyurun.
(CHP sıralarından alkışlar) 
CHP
GRUBU ADINA ALİ AKYILDIZ (Sivas) – Sayın Başkan, çok değerli milletvekili
arkadaşlarım, basınımızın ve Meclisimizin çok kıymetli emekçileri ve ekranları
başında bizleri izleyen çok değerli yurttaşlarım; ben de hepinizi saygıyla,
sevgiyle, muhabbetle selamlıyorum. 
Ben
konuşmama başlamadan önce, geçen yıl yine burada, bütçe görüşmelerinde DAP
projesiyle ilgili konuştuğumda, Sayın Kalkınma Bakanına, 2011 yılında Adalet ve
Kalkınma Partisi Hükûmetinin Sivas’ı DAP projesinden çıkarmasının doğru
olmadığını ve Sivas’ın tekrar DAP projesine alınması gerektiğini söyledim. Bu
yapıcı muhalefetimizi dikkate alarak Sivas’ı tekrar DAP projesine almış
olmalarından dolayı, Sivas’ın, halkın bir vekili olarak Sivas halkı adına
teşekkür ediyorum. 
Değerli
milletvekilleri, Sayın Maliye Bakanımızın burada yapmış olduğu bütçe sunuş
konuşmasında “Hükûmet olarak 23 ili kapsayan Doğu ve Güneydoğu Anadolu Bölgesi
Cazibe Merkezleri Programı’nı başlattık. 12 milyar kaynak ayırdık. Bu kaynağın
10 milyarını doğrudan yatırımlara ve 2 milyar lirasını da cazibe merkezleri
programı kapsamında, tarım dâhil reel sektöre verecek şekilde kaynak ayırdık.”
demişti. 
Hükûmetin
bu 23 ili cazibe merkezi olarak ayırmasını ve teşvik programına almasını ben de
önemsiyorum ve katkı sağlayacağını düşünüyorum. 
Bu
bağlamda, Sivas’ımızın, verdiği göç ve ekonomik göstergeler itibarıyla 23 ile
benzerlik gösterdiği, hatta bazılarından da daha geride olduğu gerçeğinden
hareketle, Sivas’ımızın da bu teşvik programı kapsamına dâhil edilmesi, şayet
Sivas’ı tamamen dâhil edemiyorsanız, en azından, yeni kurmuş olduğumuz Sivas
Demirağ Organize Sanayi Bölgesine yapılacak yatırımların ve teknolojik
yatırımların bu kapsama alınması son derece önemlidir.
Tekrar
söylüyorum: Sivas’ımızın da teşvik kapsamına alınmasını Hükûmete buradan
öneriyorum.
Yine,
Sayın Maliye Bakanımızın burada yapmış olduğu konuşmasını da aynen buradan
okuyorum: “Hükûmetlerimiz döneminde köylerimizin yol, altyapı ve kanalizasyon
yatırımlarına özel bir önem verdik. Daha önceki dönemlerde ihmal edilmiş
köylerimiz, bu dönemde ilk defa kapsamlı bir yatırım hamlesiyle
karşılaşmıştır.” diyor. 
Şimdi,
bu konuşmayı dinleyince ben biraz hayal kırıklığı yaşadım. Acaba hangi ülkeden
bahsediyor? Türkiye Cumhuriyeti’nden bahsediyor gibi geldi bana ama ya da bu
bahsettiği ülke içerisinde Sivas var mıdır, onu da merak ettim işin doğrusu. 
Şimdi,
Sivas’ın nüfusu -hep 2002’yi baz alıyorsunuz ya- 2000 yılında 755 bin iken, on
dört yıl sonra geldiğimiz noktada Sivas’ın nüfusu 600 binlere düşmüştür. Bu
göçün çok büyük bir kısmı da kırsalda yaşanmıştır. Hani ozanımız diyor ya:
“Yolu yoktur, suyu yoktur/ Yolu çamur, gelmez doktor/ Cahil isem bana haktır/
Ben köyümün delisiyim.”
Şimdi,
ozanın söylediği gibi Sivas’ın köylerinde yaşayanlara neredeyse “deli” gözüyle
bakılmaya başlandı. Niye? Ya, yolu yok, suyu yok… Yaşanacak ortam bırakmadığınız
için Sivas göç vermeye devam ediyor.
Şimdi,
bakın, buradan resmî rakamlar okuyacağım, resmî rakamlarla söyleyeceğim bu
söylediklerimin doğruluğunu: Sivas 1.233 köy merkezi ve 613 mezrasıyla tam
1.846 yerleşim yeri olarak Türkiye’de 1’inci sıradadır. Şimdi, Sivas’ın bu
yerleşim yerlerinden sadece 705 köyünde asfalt vardır yani geri kalanlarda
asfalt yok; ha, yolu da var dersek bin şahit ister, yolu da yok. Diğer bir
rakam vereyim, bunlar resmî rakamlar, sizin rakamlarınız: Sivas’ın toplam yol ağı,
asfalt değil, toplam yolu 7.660 kilometredir; Sivas’ın asfalt olmayan yolu
4.330 kilometredir. Yani hep “Yol yaptık.” diye övünüyorsunuz, daha Sivas’ın
yüzde 60’ının yolu yok, asfalttan vazgeçtik, yolu yok. Bu mu yaptığınız yollar,
övündüğünüz yollar? 
Şimdi,
bu sene Sivas İl Özel İdaresine gönderdiğiniz toplam para 135 milyar. Şimdi, bu
135 milyarın sadece 28 milyon 500 bin lirasını kırsala ayırmışsınız. Bu kırsala
ayırdığınız parayla ne yapacağız diyorsunuz? “İçme suyu, asfalt, kanalizasyon,
tarımsal sulama, kilit parke taşı, sanat yapıları, iyileştirme ve onarım
yapacağız.” diyorsunuz. Şimdi, ben bütün bunların hepsinden vazgeçtim, bu 28
milyon 500 bin lirayla sadece asfalt yapmaya kalkarsanız yapacağınız yol 400
kilometre. Elinizi vicdanınıza koyun, böyle bir Sivas, Türkiye’de yerleşim yeri
bakımından 1’inci ve on dört yıldır AKP iktidarları döneminde yok sayılan, göç
vermeye zorlanan ve köyleri hizmet verilmediği için boşaltılan bir Sivas bunu
hak ediyor mu? 
Sürem
bitti, konuşacak çok şey var ama yetmiyor altı dakika. Buradan Hükûmete
öneriyorum: Bu gönderdiğiniz 135 milyar liranın yanına hiç olmazsa bir 135
milyar daha koyun da vicdan edin, Sivas’a birazcık daha yol yapalım. Ondan
sonra kalkın “Yol yaptık.” diye övünün. 
Değerli
milletvekilleri, siz de haklısınız. Niye? Sivas’a hizmet vermeseniz de Sivas
size yüzde 70 oy veriyor. Nasıl olsa Sivas’ın oyu çantada keklik, biz oy alır,
hizmet vermeyiz diye bakıyorsanız yanılıyorsunuz. Sivas’ın 600 bin nüfusuna
bakmayın, Sivas’ın Türkiye’de yaşayan nüfusu 7 milyonun üzerinde. O yüzden eğer
Sivas’ı haritadan silerseniz Sivas da en kısa zamanda sizi sandıkta silecektir
diyorum. 
Hepinizi
saygıyla selamlıyorum. Teşekkür ediyorum. (CHP sıralarından alkışlar)
BAŞKAN
– Teşekkür ederiz Sayın Akyıldız. (CHP sıralarından alkışlar)
Şimdi,
beşinci konuşmacı, Edirne Milletvekili Sayın Okan Gaytancıoğlu. 
Sizin
de süreniz altı dakika.
Buyurun.
(CHP sıralarından alkışlar)
OKAN
GAYTANCIOĞLU (Edirne) – Sayın Başkan, değerli milletvekilleri; Türkiye’nin
GAP’tan sonra en büyük sulama yatırımı olan Konya Ovası Kalkınma İdaresi
Başkanlığının bütçesi hakkında Cumhuriyet Halk Partisi adına söz almış
bulunmaktayım. 
Çok
merak ediyorum, Konya’nın 12 tane milletvekili var AKP’den, kaç tanesi burada.
“Parmak kaldırın.” diyeceğim ama öğretmen değiliz. Peki, Niğde’den kimse var
mı, Nevşehir’den, Karaman’dan, Yozgat’tan? 
MUSA
ÇAM (İzmir) – Karaman’dan Sayın Bakan var.
BAKİ
ŞİMŞEK (Mersin) – Bakan Mersin Milletvekili, Bakan bizim, Karaman’la falan
ilgisi yok. 
OKAN
GAYTANCIOĞLU (Devamla) – Çünkü 8 tane ili kapsıyor. Nerede o milletvekilleri?
Onlarla ilgili konuşma yapıyoruz burada, burada kimse yok. Kaç kişisiniz? 316.
Kaç kişisiniz şu anda? 20 kişi yoksunuz. Önemli bir sulama yatırımından
bahsediyoruz, neredesiniz? Neyse…
Az
önce sevgili İstanbul Milletvekili arkadaşım Aykut Erdoğdu TEKEL’in nasıl
peşkeş çekildiğini anlatmıştı. Bir konu eklemek istiyorum onunla ilgili. TEKEL
üç kuruşa satılırken, üç kuruşa peşkeş çekilirken stoklarında tam 100 milyon
dolarlık da üzüm vardı. Bunu da söylemeden geçemeyeceğim. 
Şimdi,
bu sulama projesi çok önemli. Neden? Tarım için su çok önemli, bölgenin
çehresini değiştirmek istiyoruz. Evet, Türkiye için su çok önemli. Burada,
Akdeniz’e dökülen suların Konya Ovası’nda birleştirilmesi söz konusu ve Mavi
Tünel’le, boşa akan 700 milyon metreküp suyun Konya Ovası’na akması söz konusu.
Gerçi, daha akan bir şey yok. Paralar nereye gidiyor? Paraların nereye
gittiğini hepimiz biliyoruz, dünya kadar faize gidiyor.
Güzel
bir proje, tabii ki destekliyoruz çünkü sulu tarım çok önemli. Bakın, çiftçimiz
ne yapıyor? Suyu çıkartabilmek için tam 36 bin tane kaçak kuyu açıyor bölgede.
Bu resmî rakam ama bize gelen bilgilere göre tam 50-55 bin tane kaçak kuyu var.
Demek ki suyu çekmek istiyor vatandaş, bu yatırımı bir an önce bitirmek
zorundayız. Bunun dışında, ben araştırdım, eskiden, 15-20 sene önce 15
metreden, 20 metreden su çıkarken artık 200 metreden su çıkıyor. Demek ki bölge
için su önemli. Üretici üretmek istiyor ama siz bir türlü suyu
götüremiyorsunuz, yatırım yapmıyorsunuz. Lafa gelince “On dört seneden beri çağ
atlattık.” diyorsunuz ama çiftçimiz, işçimiz, emeklimiz, herkes kırsalı terk
ediyor, kırsal boş kalıyor. 
Ne
yapmak istiyor peki çiftçi? Çiftçinin istediği şey şu: Şeker pancarı tarımı
yapmak istiyor. Çünkü, şeker pancarı tarımı, Türkiye için çok önemli, bölge
için çok önemli. Bölgedeki “polar şeker oranı” dediğimiz pancardan çıkan şeker
miktarı yüksek. E, üretici para kazansın, bırakın. Güzel kurumlarımız var ama
siz ne yapıyorsunuz? Kendi çiftçimize kota koyuyorsunuz. İhtiyacımız olan beyaz
şekeri bu sene şubat ayında dışarıdan 80 bin ton olarak ithal ettik, sıfır
gümrükle ithal ettik hem de.
Özellikle,
benim bölgemde cumhuriyetin ilk fabrikalarından biri olan Alpullu Şeker
Fabrikası var, kapalı. Nasıl kapalı olabilir, neden üretmiyorsunuz? Çünkü, bir
şeker politikanız yok. 2006 yılında bu Hükûmet, şeker pancarında fiyat bile
açıklamadı. Şimdi diyeceksiniz ki “Açıkladık.” Bakın bakalım hangi yılın
fiyatını açıkladınız, daha bunu bile bilmiyorsunuz. 2017’nin fiyatını
açıkladınız, 2016’da fiyat yok. Kadim ağabey bunu biraz sonra söyleyecek. 
Evet, bir şeker politikanız yok. Şeker politikanızda ne
var? Nişasta bazlı şeker var. Daha Hükûmet olmadan, 2002 yılında hemen
görüşmelere başladınız ve Türkiye’de şeker kotasını yüzde 10 olarak nişasta
bazlı şekere verdiniz. Sonra bunu Bakanlar Kurulu kararıyla yüzde 50 artırarak
yüzde 15’e çıkarttınız. Yani, nedir bu? Türkiye’de tüketilen her şekerin yüzde
15’i nişasta bazlı şeker olacak. Ya, bakın, vatandaşımız, çiftçimiz alın
terinin karşılığını almak istiyor, şeker pancarı üretmek istiyor.
Dün Tarım Bakanlığının bütçesini konuştuk. Neden biz
hayvan ithal ediyoruz? İşte, meralarımız verimsiz. Meralarımızı TOKİ’lere
bıraktınız, hadi neyse. Peki, yem nasıl ucuzlar? Bırakın melas yesin hayvanlar,
bırakın pancar küspesi yesin, bırakın şeker fabrikaları çalışsın. Bu
fabrikaları çalıştıralım, kapatmayalım. Alpullu’yu açalım, Alpullu’yu ciddi
anlamda çalıştıralım. Diğer şeker fabrikalarımızı yüksek kapasitelere
ulaştıralım. Bu ülke üretsin, ürettiği zaman istihdam yaratsın. İşte, bu
projenin amacı bölgeye istihdamsa bu projeyi biz destekliyoruz ama siz de biraz
kesenin ağzını bu projeye açın. Artık bırakın yandaşları zengin etmeyi. Hep
büyük işletmelere destek veriyorsunuz.
Dün -tabii, zaman yetmedi, sorularımıza da cevap
verilmedi- diyorsunuz ki: “Biz hayvancılığa çağ atlatacağız, 500 büyükbaşın
üzerindeki işletmelere destek vereceğiz.” Küçük işletmeler ne olsun, kapatıp
gitsinler mi? Hepsi köyden kente göç mü etsinler? İstanbul’a mı gelsinler?
Ankara’ya mı gelsinler? İzmir’e mi gelsinler?
Bakın, bir şey daha söylemek istiyorum: Karaman’da
bisküvi fabrikaları var ama buğdayı nereden getiriyorlar? Karaman’da buğday
tarımı bile yeterince yapılmıyor, hep başka yerlerden yapılıyor. İşte, hep
plansızsınız. Bunu söyleyince de bize kızıyorsunuz.
Meclisi saygıyla selamlıyorum. (CHP sıralarından
alkışlar)
BAŞKAN – Teşekkür ederiz Sayın Gaytancıoğlu.
Altıncı konuşmacı, Artvin Milletvekili Sayın Uğur
Bayraktutan. (CHP sıralarından alkışlar)
Süreniz altı dakika.
CHP GRUBU ADINA UĞUR BAYRAKTUTAN (Artvin) – Sayın
Başkan, çok değerli milletvekilleri; sözlerimin başında Gazi Mustafa Kemal
Atatürk’ün milletvekillerini saygıyla selamlıyorum. (CHP sıralarından alkışlar)
Doğu Karadeniz Projesi Bölge Kalkınma İdaresi
Başkanlığı bütçesi üzerine Cumhuriyet Halk Partisi Grubu adına söz aldım. Yüce
heyetinizi bir kere daha saygıyla selamlıyorum.
Sayın Bakan eğer telefonu bırakır da bizi dinlerse bazı
ilginç şeyler bahsedeceğim.
Bakın,
DOKAP’la alakalı Sayıştay raporunun bir iki cümlesini paylaşmak istiyorum,
diyor ki: “Doğu Karadeniz Projesi Bölge Kalkınma İdaresi Başkanlığının 2015
yılına ilişkin bir stratejik planının bulunmadığı…” Bakın, ne kadar ilginç:
“…dolayısıyla performans bilgisine ilişkin performans programının da mevcut
olmadığı görülmüştür. 2015 yılı idari faaliyet raporuysa henüz
yayımlanmamıştır.” Başka bir şey anlatmaya gerek var mı değerli arkadaşlarım?
MUSA
ÇAM (İzmir) – Her şey açık. 
UĞUR
BAYRAKTUTAN (Devamla) - Her şey ortada, gayet, yalın, açık. O nedenle de
yolsuzluğun olması mümkün değil.
Ben,
DOKAP’ta 7 ili aldım, hepsini değil, bunların içerisine Tokat da dâhil olmuştu,
biraz önce milletvekilimizle de konuştum. Artvin, Rize, Trabzon, Giresun, Ordu
ve Gümüşhane’yle alakalı rakamları aldım. 
Değerli
arkadaşlarım, bundan on beş yıl evvel bu illerdeki nüfus sayısı 3 milyon 150
bin civarında yani siz iktidara geldiğiniz zaman bu coğrafyada 3 milyon 150 bin
kişi yaşıyordu Sayın Bakan, şu anda 700 bine yakın kişiyi kaybetmişiz. Kim
çaldı bunları? Birisi almış götürmüş. Bir de illerin milletvekilleriyle de
alakalı problem var. Bu nedir? Bakın, Trabzon’un daha önce, 2002 seçimlerinde 8
milletvekili var -burada Trabzon Milletvekili arkadaşlarım var- 2 tanesi gitmiş
arkadaşlar, yok. Ordu’nun 7 milletvekili var, 5’e inmiş, oradan da 2 tane
gitmiş. Sevgili Bektaşoğlu burada, Giresun’un da 5 milletvekili vardı, 4’e
indi. Tokat’ın 7 milletvekili vardı, 5’e indi değerli arkadaşlarım. Bunları kim
götürmüş, merak ediyoruz. Demek ki Karadeniz’de her şey yolunda ilerlese,
muhteşem olsa, Sayın Bakan, herhâlde böyle bir durumla karşı karşıya kalmayız.
(CHP sıralarından alkışlar)
Ben,
dün akşam burada Cankurtaran Tüneli’ne ilişkin bir şey söyledim değerli
arkadaşlar, Bakan ilginç bir cevap verdi. 29 Ekim 2010’da ben partimin il
başkanıyım, şimdiki Başbakanımız Ulaştırma Bakanı, geldi dedi ki: “Ey
Artvinliler, Ferhat ile Şirin’i buluşturacağız.” Biz de Borçka’yla Hopa’yı
buluşturacaklar diye sevindik. Çağırdı müteahhit firmayı “Ne zaman buluşacak?”
dedi, müteahhit firma dedi ki: “30 ay, yani 910 günde.” “Olmaz, böyle pazarlık
olmaz, ver bakalım elini” dedi, kurban pazarlığı yaptılar. “Altı ay
indiriyorum.” dedi. Nereye indirdi biliyor musunuz Sayın Bakan? Yirmi altı aya.
Sonra ne oldu biliyor musunuz? Aradan geçti yetmiş iki ay. Biz hâlâ buluşmadık.
Ferhat’la Şirin eğer tarihte böyle buluşsaydı vay bunların hâline! Vay bunların
hâline! Böyle bir şey yok. (CHP sıralarından alkışlar) Onu buluşturamadık. 
Sayın
Bakan, biliyorsunuz, bakın, Karadeniz’in en çok beklediği şeylerden bir tanesi
demir yolu, demir yolunu bekliyoruz. Gürcistan’ın Anaklia Limanı var; Çin,
serbest ticarette bu limanı çok önemsiyor. Çin, iki ayrı yerden Avrupa’yla
entegrasyona giriyor; bir tanesi, Rum kesimi üzerinden deniz yoluyla, bir
tanesi, Kazakistan-Gürcistan üzerinden demir yoluyla girmeye çalışıyor, yeni
bir İpek Yolu projesi yaratmaya çalışıyor ve bu projenin içerisinde Doğu
Karadeniz yok. Bunu lütfen bürokratlarınız not alsınlar. Bakın, Karadeniz’de
demir yolu yok, böyle bir sıkıntı var. İnanıyorum ki Sayın Bakan bununla
alakalı bir değerlendirme yapacak. 
Değerli arkadaşlar, Ordu ile Giresun arasında bir
havalimanı var. Teşekkür ediyorum. Artvin-Rize havalimanını da yapıyorsunuz,
bakın, yöre milletvekili olarak iyi şeylere bir şey demiyorum, teşekkür
ediyorum. Ama Giresun ve Ordu arasındaki havaalanı Giresun ve Ordu’nun
arasında. Birinden otuz bir dakikada birinden yirmi dokuz dakikada
ulaşıyorsunuz. Kilometrelerini de söyleyeyim: Birisi 19,5 kilometre, birisi
29,2 kilometre..
Peki,
Artvin’le Rize arasında bir havaalanı yapılıyor. Artvin Belediyesinden Rize
Havaalanına olan uzaklık 127 kilometre…
SALİH
CORA (Trabzon) – Hopa’ya ne kadar? Hopa’ya kaç kilometre?
UĞUR
BAYRAKTUTAN (Devamla) - …Rize’den olan uzaklık 35 kilometre.
SALİH
CORA (Trabzon) – Hopa’dan kaç kilometre?
YILDIZ
SEFERİNOĞLU (İstanbul) - Arhavi’ye bak sen.
UĞUR
BAYRAKTUTAN (Devamla) – Artvin başka mı? Gürcistan ili midir? Artvin Gürcistan
ili midir?
Bakın,
birinden 127 kilometre, Artvin Belediyesinden; Rize’den 39 kilometre, havaalanına
olan uzaklık.
KALKINMA
BAKANI LÜTFİ ELVAN (Mersin) - Nereye yapalım?
UĞUR
BAYRAKTUTAN (Devamla) – Ben size bir öneride bulunayım mı? Havaalanını oraya
yapmayın, nereye yapın biliyor musunuz? Güneysu’ya yapın. Güneysu’ya yapın
herkes rahatlasın, adını “Artvin” koymayın değerli arkadaşlarım. (CHP
sıralarından alkışlar)
MUSA
ÇAM (İzmir) – Rize Güneysu’ya… Bak, bak, Cumhurbaşkanına kıyak yapıyor.
UĞUR
BAYRAKTUTAN (Devamla) - Şimdi, gelinen noktada Yeşil Yol Projesi var, gerçekten
ciddi anlamda bir sıkıntı var, Yeşil Yol’la alakalı, ormanlarla alakalı ciddi
bir problem var.
Bakın,
orada bir ekosistem var, ormanlar var, ağaçlar var, bunu yok eden bir proje
var. Halka sormuyorsunuz, ormanları yok ediyorsunuz, Cerattepe’de de aynı şeyi
yaptınız, halk yok bu işte. Kendi başınıza diyorsunuz ki: “Ben yeni bir turizm
projesi yaratacağım.” Doğayı ve ormanları halka açıyorsunuz. Ben önce buna
şaşırıyordum niye böyle yapıyorlar diye. Ama şimdi öyle bir Orman Bakanı var
ki, yani bir Orman Bakanı, inşaat mühendisi, ormanları yok etmek için elinden
geleni yapıyor.
Sayın
Bakan, bu topraklar Âşık Veysel’i yetiştirdi biliyorsunuz değil mi? Âşık Veysel
ne diyordu: “Dost dost diye nicesine sarıldım / Benim sadık yârim kara
topraktır.” Aradan yıllar geçti, bu topraklar başka bir Veysel’i yetiştirdi, o
da diyor ki: “Dost dost diye nicesine sarıldım, benim sadık yârim maden
şirketleridir.” Olamaz böyle bir şey. Bunu şiddetle reddediyoruz, kabul
etmiyoruz böyle bir gerçeği. (CHP sıralarından alkışlar)
O
nedenle, bakın, bir başka problem daha var: Sarp Sınır Kapısı’yla alakalı bir
problem daha var Sayın Bakan. Bakın -dün Gürcistan Büyükelçiliğindeydim- on
gündür Sarp Sınır Kapısı’nda ciddi bir tıkanma yaşıyoruz, bilginiz var mı
bilmiyorum. Bizim tarafta Rize sınırına dayanan 2.500’e yakın bir tır kuyruğu
var. Gürcistan Büyükelçisine sordum, dedi ki: “Bizde de Kutaisi’ye kadar
yaklaşan bir tır kuyruğu var.” Niye var? Biliyorsunuz, değil mi? Diyeceksiniz
ki: “Efendim, biz Sarp’ta gümrük binasını yeniliyoruz.” Yok öyle bir şey. Onun
zamanlaması var.
Bakın,
şu anda Gürcistan’la Türkiye arasındaki kara sınır kapısıyla alakalı trafik
durmuş vaziyette Sayın Bakan. O nedenle, demek ki, bu verilerle alakalı bu
mantıkla bu işi götürmemiz mümkün değil.
Bizim
sizden ricamız şu: Karadenizliyi şurada hatırlamayın. Karadenizliyi nerede
hatırladığınızı biliyorsunuz. Bakın, Karadenizli, cumhuriyetin değerlerini
tartışmıyor, bayrağı tartışmıyoruz; hani deminden beri Sayın Başkan diyor ya
“Tek bayrak, tek devlet, tek millet.” diye. Karadenizli, ülkenin her
tarafındaki insanlar gibi, cumhuriyeti ve onun değerlerini tartışmıyor. (CHP
sıralarından alkışlar) Bizi ne zaman hatırlıyorsunuz biliyor musunuz?
Karadeniz’e hiç kara yoluyla geldiniz mi? Üst geçitlere bakın, o şehit
çocuklarının adını üst geçitlere verdiğiniz zaman hatırlıyorsunuz, başka zaman
hatırlamıyorsunuz. O nedenle, Karadeniz’e ve Karadenizliye gerçek değeri verin
diyor, yüce heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Bayraktutan.
Sayın
milletvekilleri, birleşime on dakika ara veriyorum.
Kapanma Saati: 16.53
BEŞİNCİ OTURUM
Açılma Saati: 17.23
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Beşinci Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz.
Komisyon
ve Hükûmet yerinde.
Şimdi…
AYKUT
ERDOĞDU (İstanbul) – Sayın Başkan…
BAŞKAN
– Sayın Erdoğdu, buyurun. 
AYKUT
ERDOĞDU (İstanbul) – Sayın Başkan, biraz önceki tartışmayla ilgili, 60’ıncı
maddeye göre yerimden kısa bir açıklama yapmak istiyorum müsaade ederseniz.
BAŞKAN
– Biraz önceki tartışma derken…
AYKUT
ERDOĞDU (İstanbul) – Biraz önceki belge tartışması, iftira ve müfteri
tartışmasıyla ilgili olarak efendim.
BAŞKAN
– Peki.
Oturun
yerinize Sayın Erdoğdu, 60’a göre size yerinizden açıklama yapmak üzere söz
vereceğim bir dakika.
Buyurun.

VI.- AÇIKLAMALAR (Devam)
13.- İstanbul Milletvekili Aykut
Erdoğdu’nun, 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın dördüncü tur görüşmelerinde
CHP Grubu adına yaptığı konuşmasında ifade ettiği bazı konularla ilgili Ankara
11. Ağır Ceza Mahkemesinin kararını sosyal medya hesabında paylaştığına ilişkin
açıklaması
AYKUT
ERDOĞDU (İstanbul) – Sayın Başkan, biraz önceki konuşmamda, yargı belgelerine
dair olarak, kürsüde ne yazık ki bu iktidar döneminde hayat kadınlarının rüşvet
olduğunu anlatmak durumunda kaldım ve benim bu sözlerim karşılığında da iktidar
partisi sözcüsü ve milletvekilleri “iftira” demişti.
Türkiye
Cumhuriyeti Ankara 11. Ağır Ceza Mahkemesinin 2008/113 dosya no.lu, 2013/157
karar no.lu belgesini az evvel sosyal medya hesabına koydum. Ben, bu
milletvekillerinin bu karara bakmasını ve bundan sonra da bilmedikleri
konularda başka insanlara “müfteri” dememelerini rica ediyorum.
Saygılarımla
arz ederim. (CHP sıralarından alkışlar)
BAŞKAN
– Teşekkür ederiz Sayın Erdoğdu. 
Sayın
İnceöz…
14.- Aksaray Milletvekili İlknur İnceöz’ün,
İstanbul Milletvekili Aykut Erdoğdu’nun yaptığı açıklamasındaki bazı
ifadelerine ilişkin açıklaması
İLKNUR
İNCEÖZ (Aksaray) – Sayın Başkan, az evvelki açıklamaya bir diyeceğimiz yok.
Zaten, biz o konuşmanın arkasından, hatibin konuşmasından sonra, onunla ilgili
özellikle de şu açıklamayı yaptık: Velev ki bunlar mahkeme kararında mevcutsa
dahi, sayın milletvekilinin o üslubu, o gayriahlaki beyanatları burada
söylemesinin Meclisin mehabeti açısından uygun olmadığını söyledik.
AYKUT
ERDOĞDU (İstanbul) – “Gayriahlaki beyanat” nedir? Rica ederim İlknur Hanım ya!
İLKNUR
İNCEÖZ (Aksaray) – Yoksa onu ayırdık, onu özellikle belirtiyorum. Mahkeme
kararlarında olabilir, bu ayrı bir şey. 
AYKUT
ERDOĞDU (İstanbul) – Efendim, rica ederim, “gayriahlaki” ne demek? 
İLKNUR
İNCEÖZ (Aksaray) – Bilgi, belge vesaire, yani o mahkeme kararı içerisinde
olabilir, ona hiçbir diyeceğimiz yok ama onu burada bu şekilde dile getirmenin,
bu üslupla dile getirmenin doğru olmayacağına itiraz ettik. Diğer konularla
ilgili de varsa bilgiler ve belgeler, savcılıklara bu konuda suç duyurusunda
bulunabilir. Bunun dışında da bizim tavsiye edebileceğimiz herhangi bir şey yoktur.
Kendisine
teşekkür ediyorum.
BAŞKAN
– Teşekkür ederiz Sayın İnceöz.
Sayın
Erdoğdu…
AYKUT
ERDOĞDU (İstanbul) – Sayın Başkanım, bakın, ben İlknur Hanımefendi’ye bir
hanımefendi olarak da nezaket… Ama “gayriahlaki beyan” denir mi? Rica ederim
ya! Şahsıma sataşma var, söz istiyorum. 
İLKNUR
İNCEÖZ (Aksaray) – Hayır, hayır, bakın, oradaki gayriahlaki olayı burada
söylemenin uygun olmayacağını…
AYKUT
ERDOĞDU (İstanbul) – Hah, olay gayriahlaki. 
İLKNUR
İNCEÖZ (Aksaray) – Özellikle düzeltiyoruz.
AYKUT
ERDOĞDU (İstanbul) – Ben şunu söylüyorum… 
İLKNUR
İNCEÖZ (Aksaray) – Hayır, hayır, oradaki gayriahlaki olayı burada anlatmanın
doğru olmayacağını… Velev ki dosyada mevcut olabilir dedik. Onu düzeltiyoruz,
eğer öyle anlaşıldıysa.
BAŞKAN
– Anlaşıldı sanırım.
AYKUT
ERDOĞDU (İstanbul) – Efendim, o zaman şunu söyleyeyim, İlknur Hanım da niye
anlattığımı…
BAŞKAN
– Buyurun, kayıtlara geçsin. 
AYKUT
ERDOĞDU (İstanbul) – O gayriahlaki olayın failleri daha sonra kamu ihalelerini
almaya devam ediyorsa ve Kamu İhale Kanunu’na ve Türk Ceza Kanunu’na aykırı
olarak devriiktidarınızda devam ediyorsa bu anlatılmak zorundadır; bu,
bitirilmesi için anlatılmak zorundadır. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Erdoğdu.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî Yönetim
Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi Cumhuriyet Halk Partisi Grubu adına yedinci
konuşmacı Ankara Milletvekili Sayın Necati Yılmaz. (CHP sıralarından alkışlar)
Süreniz
altı dakika, buyurun. 
CHP
GRUBU ADINA NECATİ YILMAZ (Ankara) – Sayın Başkan, Sayın Divan, sayın
milletvekilleri; Genel Kurulu saygıyla selamlıyorum. 
Bugün
hatipler burada hep ozanları konuşturdu. Konuya ilişkin ben de ozanların
görüşleriyle başlamak isterim. Sivas’tan Serdarî şöyle diyor: 
“Nesini
söyleyeyim canım efendim,
Gayrı
düzen tutmaz telimiz bizim. 
Arzuhâl
eylesem deftere sığmaz,
Omuzdan
kesilmiş kolumuz bizim.” 
AKP
iktidarının vicdanı körelmiş, tarafsızlığını yitirmiş, bacağı kopmuş, sefil
hâldeki adaletini düşününce Serdarî’nin bu dizeleri de benim aklıma geldi;
yargının ve adaletin hangi problemini konuşayım deyince Serdarî aklıma geldi. 
Sayın milletvekilleri, “Bu bütçeyle adalet gerçekleşir
mi?” sorusu artık önemini yitirmiştir. On dört yılda gördük, anladık ki AKP’nin
adaletle ilişkisi, adaleti tesis etmek değil, adaleti çürütmek olmuştur.
Rakamsal veriler, adaletin ve yargının içinde bulunduğu
durumu gözler önüne seriyor. Mahkemeler devlete gelir kapısı olmuş, mahkeme
işletim masraflarının yüzde 51’i mahkeme harçlarıyla vatandaştan alınıyor.
Avrupa’da adalet sisteminde kişi başına ayrılan ortalama pay 60 euro iken
Türkiye’de sadece 21 euro. AKP’nin yönetim anlayışı, suç, suçlu ve ihtilaf
üretiyor sayın milletvekilleri. Dava sayısı nüfus artışının üzerinde bir oranla
artıyor, yargılama süreleri uzuyor, iş yükünün altında mahkemeler eziliyor.
Sayısı artan cezaevlerinde, kapasitenin 3 katı, 114 bin mahkûm, 86 bin tutuklu
gayriinsani koşullarda yaşıyor ve kalıyor.
Darbe soruşturmalarında 4 hakimden 1’i görevinden
alındı, 2.544 hâkim ve savcı tutuklu. Hiç kimsenin güvenliği yok; her an herkes
bir suçla itham edilebilir, işinden edilebilir ve tutuklanabilir. Boyun eğmeyen
sendikalar, dernekler, gazeteler, televizyonlar kapatılıyor. Hâkim ve savcılar bugün
karar verdikleri dosyadan yarın sanık olabiliyor ya da bu tehdit altında
çalışıyor. Daha dün “siyasal iktidarın kamçısı” diye eleştirdiğimiz yargı,
artık bu gerçeklikle iktidarın bir demir yumruğuna dönüşmüş durumda sayın
milletvekilleri.
Gelin,
resme bir de Ankara’dan bakalım, benim seçim bölgemden, başkentimizden. Adına
“adalet sarayı” denilen, hangarlardan dönüşen, yandaşlardan kiralanan,
plazalardan bozma, yangın merdiveni, otoparkı, ulaşım imkânı olmayan binalarda
adalet değil, çokça sorun üretiliyor. AKP iktidar olmadan, Ankara’daki adliye
mahkemelerinin tamamı sadece bir binada kalıyordu. Bugün mahkemeler Ankara’nın
4 ayrı semtine dağılmış, “5’inci de sırada.” diyorlar. El insaf diyorum ben de.
Avukatların mesleklerini ifa etmeleri için kanat takıp bir adliyeden diğerine
uçması mı gerekiyor sayın milletvekilleri? AKP, birikmiş sorunları çözmek
yerine, kendi döneminde ortaya çıkan sorunları dahi çözmekten âciz durumda
sevgili arkadaşlar. 
Sayın
milletvekilleri, aslında yargının geldiği yeri en güzel Yargıtay Başkanı
özetledi, “Yargıya güven yüzde 70’ten yüzde 30’lara indi.” dedi. Bu söze ne
denir? Ört ki ölem denir herhâlde. 
Sayın
milletvekilleri, iktidar, Kopenhag Kriterlerini çoktan unuttu, demokrasi
treninden indi, şimdi Afrikalı diktatörün ikinci el uçağıyla uçma hevesinde. Bu
vizyonla hukuksuz uygulamalarına despotik rejimlerden ve yüzyıllar ötesinden
emsaller getiriyor. Artık geleceği AB’de değil, Şanghay Beşlisinin despotik
başkanlık sistemlerinde arıyor, pusulasını şaşırmış bir durumda. Biz bu
anlayıştan adalet bekleyemeyiz, onaylayamayız. 
Biz
bu anlayışı korsan yasa tasarılarında gördük. Akademisyen milletvekillerine
kıyak emeklilik, çocuğa tecavüzcüsüyle evlilik, kişiye özel, adrese teslim yasa
tasarıları buraya geldi. Ahlaki ve moral değerleri örseleyen bu fütursuz
anlayıştan biz adalet bekleyemeyiz sevgili milletvekilleri. 
İsrail’den
alınan rüşvet karşılığında Mavi Marmara katliamına ilişkin yargılama yetkisini
ve egemenlik hakkını terk eden anlayıştan adalet bekleyenler de yanıldı zaten,
beklentileri boşa çıktı. 
Yüzyılın
en büyük yolsuzlukları Deniz Feneri, 17-25 Aralık soruşturmalarında
yolsuzlukların üstünü örten, suç ortağı İran’da idama mahkûm olmuş olan
Zarrab’ı kurtarmak için çırpınan, pusulasını şaşırmış bir anlayıştan biz adalet
bekleyemeyiz. 
HSYK
Genel Sekreteri Mehmet Kaya’nın evinde yargı üzerinde yapılan kirli
pazarlıklarla Yargıtay ve Danıştay üyeliklerini cemaate teslim eden ve kumpas
davalarının o zamanki savcısı, şimdiki zanlısı bu karanlık zihniyetten biz
adalet bekleyemeyiz. 
Sayın
milletvekilleri, adaleti ve devleti FETÖ’yle ortaklaşa yönetip yanında çıraklık
eğitimi aldığı dönemde ayrı, kavgaya tutuşup ortak menzillere tek başına
yürüdüğü dönemde ayrı, darbe fırsatçılığıyla devleti işgal ettiği ustalık
döneminde ayrı referanslar kullanan bu çok yüzlü ve ilkesiz anlayıştan biz
siyaset bekleyemeyiz. 
AKP’nin
uygulamaları, gittikçe çürüyen adaleti sadece Bakanlığın isminde bıraktı. Artık
bu Bakanlığın uygulamalarında adalet değil, keyfîlik var, baskı var, zulüm var.
Baskıya da, zulme de, onun bütçesine de “hayır” diyoruz. 
Genel
Kurulu saygıyla selamlıyorum sevgili arkadaşlar. (CHP sıralarından alkışlar) 
BAŞKAN
– Teşekkür ederiz Sayın Yılmaz. 
Sekizinci
konuşmacı, Ankara Milletvekili Sayın Ali Haydar Hakverdi. 
Süreniz
altı dakika Sayın Hakverdi. 
Buyurun.
(CHP sıralarından alkışlar) 
CHP
GRUBU ADINA ALİ HAYDAR HAKVERDİ (Ankara) – Sayın Başkan, Sayın Divan Üyesi
arkadaşlarım, sayın milletvekilleri ve Meclisimizin çalışan emekçileri;
hepinizi saygıyla selamlıyorum.
Bütçeyi
görüşüyoruz yani vatandaşımızdan topladığımız gelirleri, vergileri kime ne
kadar dağıtacağız, kime ne kadar pay edeceğiz, onlara burada karar veriyoruz.
Aslında, işin esası, nasıl bir ülkede yaşamak istiyoruz, vatandaşımıza neyi
reva görüyoruz, bütçede karar veriyoruz. İşin esası ve özü aslında burası ama
bakıyorum ki ilgi, gerçekten özellikle iktidar tarafından çok az ve buna
gerçekten canıgönülden üzülüyorum.
Şimdi,
2002’de AKP iktidara geldiğinde cezaevlerinde 59.429 hükümlü ve tutuklu vardı,
bugün bu sayı 199.251. 10 Ekimde 671 sayılı Kanun Hükmünde Kararname’yle de
44.800 kişiyi saldık aslında. Yani, demek istediğim şu: On dört yıllık AKP
Hükûmetinde tutuklu ve hükümlü sayısı yüzde 400 arttı. Tabii nüfus da arttı ama
nüfus yüzde 20 arttı. Ben yüzde 400’den bahsediyorum. Bu ne demek biliyor
musunuz? Bu, AKP Hükûmeti döneminde suç ve suçlu sayısının, suçlu oranının
artması demek, her geçen gün toplumun huzurunun daha da bozulması, toplumsal
barışın daha da gerilemesi demek. Bu rakamlar bunu gösteriyor somut olarak.
Şimdi,
ülkemizde 362 hapishane var. Bu hapishanelerin kapasitesi 200.345 yani
cezaevleri ağzına kadar dolu. Maalesef, 2.410 çocuk hükümlü ve tutuklu var. Bir
de bunların dışında 522 çocuk var hiçbir suçu günahı yok ama anneleri
cezaevinde diye onlarla birlikte kalan. 
Şimdi,
şu önümde duran mektuplar, Sayın Bakanım, tarafıma cezaevlerinden son birkaç ay
içerisinde gönderilen hükümlü mektupları. Bunlardan sadece bir iki tane örnek
vereceğim.
Mahkûm
T.Ş. cezaevi müdürünün önünde yerlere su dökülmüş ve paspas olarak kullanılmış,
aynı zamanda paspas olarak kullanıldığı sırada da darp edilmiş, dövülmüş bir
mahkûm. 
Bu,
cezaevi müdürünün önünde gerçekleştiriliyor. Yine 17 Ağustos 2016, hemen
Kırıkkale F Tipi Cezaevinde, burada yüzde 90 görme engelli bir mahkûm H.B
çırılçıplak soyuluyor, çırılçıplak arama yapılıyor ve falakaya yatırılıyor.
Bunların hepsi iddia, bu mektuplarda benzer şeyler var, birbirine o kadar çok
benzer olaylar var ki. 
Sayın
Bakanım, bir şey hatırlatacağım: Bir ay önce buradan yani bu kürsüden 1 Kasım
Salı günü aynen şunu dediniz: “İşkence iddialarını bana yazın, bizzat ben
araştıracağım ve kim olursa olsun gözünün yaşına bakmayacağız, üzerine
gideceğiz.” ve dediniz ki: “Cezaevlerindeki herkes bize emanet, ailesinin bize
emanetidir.” Hemen bu konuşmanız akabinde ben size bir rapor hazırladım; gün
gün, olay olay, saat saat tarafınıza sundum. Herhangi bir işlem yaptınız mı
bunlara ilişkin? İddia ama bir işlem, bir takip yaptınız mı? Bunların hepsi
size emanet, siz emanetinize böyle mi sahip çıkıyorsunuz Sayın Bakanım? (CHP
sıralarından alkışlar)
Şimdi,
beş yılda 174 tane hapishane yapacağınızı söylüyorsunuz. O zaman, ben buradan
şunu anlıyorum, diyorum ki bu ülkede suç ve suçlu oranı artacak, bu ülkede
toplumsal barış beş yıl içerisinde daha da gerileyecek ve bu ülkenin büyük bir
kısmı yarı kapalı cezaevine çevrilecek. Ben bundan bunu anlıyorum ve yanlış
yolda olduğunuzu düşünüyorum, yanlış hedefler koyduğunuzu düşünüyorum. 
Biz
biliyoruz, vatandaşımız da bilsin, halkımız da bilsin: Bütçede neye ne kadar
pay ayırıyorsanız, bütçede neye ne kadar para harcıyorsanız onu
hedefliyorsunuz, onu öngörüyorsunuz demektir. Ben o zaman şunu söylüyorum:
Gelin bu yanlıştan dönün, gelin biz eğitime bütçe ayıralım, gelin toplumsal
barışı birlikte örelim, gelin biz yoksulu doyuralım. O zaman ne suç kalacaktır
ne suçlu ne de yeni cezaevleri yapmaya ihtiyaç. 
Benim
güzel yurdumda, cemaat yurtlarında çocuklara tecavüz edildi. Benim güzel
yurdumda, cemaat yurtlarında bizim evlatlarımız yanarak öldüler. Gelin biz eğitime
bütçe ayıralım. Gelin biz eğitime yatırım yapalım, bilimin ışığında devlet
okullarında parasız eğitim alsın yavrularımız; tertemiz, pırıl pırıl, güvenli
yurtlarda devlet baba gariban evlatlarımıza baksın, onları okutsun. Gelin yeni
cezaevleri yapmayalım, eğitime bütçe ayıralım.
Son olarak diyorum ki bu cemaat yurtlarında kendilerine
tecavüz edilen çocukların, yanarak ölen çocukların hepsinin vebali bu Meclisin
üzerindedir. 
AKİF EKİCİ (Gaziantep) – Hükûmetin üzerindedir. 
ALİ HAYDAR HAKVERDİ (Devamla) – Bu Meclisin
üzerindedir, en çok da Hükûmetin üzerindedir.
Ben unutmuyorum, ben utanıyorum, sayın milletvekilleri
sizler de utanın, Sayın Bakan siz de utanın.
Genel Kurulunuzu saygıyla selamlarım. (CHP sıralarından
alkışlar) 
BAŞKAN – Teşekkür ederiz Sayın Hakverdi.
Dokuzuncu konuşmacı Gaziantep Milletvekili Sayın Mehmet
Gökdağ. (CHP sıralarından alkışlar) 
Süreniz altı dakika.
CHP GRUBU ADINA MEHMET GÖKDAĞ (Gaziantep) – Sayın
Başkan, değerli milletvekilleri; Türkiye Adalet Akademisi bütçesi üzerinde söz almış
bulunmaktayım. Genel Kurulu saygıyla selamlıyorum.
Değerli arkadaşlar, Adalet Akademisi, Avrupa Birliği
mevzuatına ve uygulamalarına uyum sağlamak ve adalet alanında eğitim
ihtiyacımızı karşılamak üzere 2003 yılında kurulmuştur. Daha önce Bakanlığın eğitim
ihtiyacını karşılayan Hâkim ve Savcı Adayları Eğitim Merkezi de Akademi
bünyesinde eğitim merkezine dönüştürülmüştür.
Sayın milletvekilleri, Akademinin temel amacı, ülkenin
her bir noktasına adalet dağıtacak olan hâkim ve savcıların eğitilmesi ve yetiştirilmesini
sağlamaktır. Hâkim ve savcıların bu görevlerini tarafsız, hukuk devleti
anlayışına göre yerine getirmeleri için öncelikle kendilerini güvencede
hissetmeleri gerekir, Anayasa’mızın 139’uncu maddesinde düzenlenen hâkimlik ve
savcılık teminatının koruması altında olduklarına inanmaları gerekir, siyasi
gücün etkisinden uzak, verdikleri karar nedeniyle iktidarın hışmına
uğramayacakları bağımsızlıkta olduklarını içselleştirmeleri gerekir. 
Sayın
Genel Başkanımız Kemal Kılıçdaroğlu’nun üzerinde önemle durduğu ve her fırsatta
dile getirdiği gibi üç yere siyaset girmemeli; camiye siyaset girmemeli, kışlaya siyaset girmemeli, yargıya siyaset
girmemeli. Eğer yargı siyasallaşırsa, değerli arkadaşlar, hâkim ve savcının
bağımsız, tarafsız, vicdanına göre karar verme düşüncesinden, dolayısıyla
hukuka uygun karar verme sürecinden çıkıp iktidarın isteğine göre karar verme
eğiliminde olacağı çok açık bir gerçektir. Dolayısıyla adaleti sağlama
anlayışından uzaklaşıp bunun yerine iktidara nasıl yaranırım, taşradan merkeze
en kestirme yoldan nasıl gelirim anlayışını meslek yaşamının en ön sırasına
koyacaktır. 
Sayın
milletvekilleri, adaletin gerçekleştiğine olan inancın sağlanması için yukarıda
bahsettiğimiz bağımsız ve tarafsız yargının oluşması yanında bununla ilgili
yani yargının bağımsızlığına ve tarafsızlığına ilişkin görüntünün de toplum
tarafından açık ve net olarak görülmesi gerekir. Toplumu oluşturan bireyler
bilmelidir ki haksızlığa uğradıklarında gidecekleri en son yer olan yargıya hiç
kimsenin müdahelesi olmaz, hukuk ne diyorsa o olur ve hâkim kendi vicdanına
göre haksızlığı giderecek kararı verir. Bu düşünceyi bozacak en ufak bir
müdahale dahi, verilen kararın adil olmadığına, hukuka uygun olmadığına ilişkin
inancı artırır. Üzerinde siyasal baskı olduğu düşünülen bir yargının verdiği
karar hukuken doğru olsa bile toplum tarafından adil bir karar olarak
algılanmayacaktır. 
Değerli
arkadaşlar, 2011’den bu yana AKP iktidarı döneminde Yargıtay ve Danıştay
Kanunlarında tam 4 defa değişiklik yapılmıştır. Bütün bu değişikliklerin tamamı
siyasal iktidarın ihtiyacına göre, kendisine uygun bir yüksek yargı dizayn etme
anlayışıyla yapılmıştır. Böyle bir yargıya güven olabilir mi değerli
arkadaşlar? 
İMRAN
KILIÇ (Kahramanmaraş) – Moğultay’ın da bir sözü vardır hemşehrim unutma,
Moğultay’ın. 
MEHMET
GÖKDAĞ (Devamla) – Öte yandan görülmekte olan kritik davalarda mahkeme hâkim ve
savcısının ani kararlarla değiştirildiğine ve siyasal iktidarın isteğine uygun
karar verecek olanların atandığına defalarca şahit olduk. 
İMRAN
KILIÇ (Kahramanmaraş) – Moğultay’ın sözüne imza atanı unutmayalım.
MEHMET
GÖKDAĞ (Devamla) – Böyle bir yargıya güven olabilir mi arkadaşlar? Bütün bu
nedenlerle yargıya güven yüzde 30’a düşmüştür. Aslında daha mesleğe başlarken
siyasal iktidarın kendisine uygun bir yargı oluşturma düşüncesini yasal bir
zemine taşıdığı da çok açıktır. Uzun bir emekten sonra hukuk fakültesini bitirenler idealleri olan hâkimlik
sınavına giriyorlar, bu sınav için yoğun bir emek harcıyorlar, yazılı sınavı
kazanmanın sevincini henüz yaşamadan emeklerinin acımasızca harcandığı sözlü
sınavla karşı karşıya kalıyorlar. Yani, iktidarın istediği kişiler hâkim ve
savcı olacak. Böyle bir yargıya güven olabilir mi arkadaşlar? Böyle bir
yargının sonucunda adaletin sağlanmış olacağı düşünülebilir mi?
Değerli
milletvekilleri, toplumun adalet duygusu içerisinde olabilmesi için hak arama
özgürlüklerinin önünde hiçbir engelin olmaması gerekir. Eğer yurttaşların hak
arama özgürlüklerinin önüne engel koyuluyorsa orada adaletten söz etmek mümkün
değildir. 15 Temmuz darbe girişimini bahane ederek, devleti kendi anlayışınıza
göre dizayn etmek amacıyla, Anayasa’ya ve uluslararası sözleşmelere aykırı OHAL
kararnameleriyle, hukuksuz bir şekilde, haksızlığa uğrayanların hak arama
hürriyetleri ellerinden alınmıştır. Yargının üç ayağından biri olan ve olmadığı
takdirde adil bir yargılamadan söz edilmeyecek olan savunmanın önüne ciddi
engeller ve sınırlamalar getirilmiştir. Çok yakın zamanda Ceza Muhakemeleri
Usulü Kanunu’nda ve diğer kanunlarda değişiklik içeren bir tasarıyı karşı
çıkmamıza rağmen yasalaştırdınız. Buna göre, 40 bin TL’nin altında olan
davaları Yargıtaya götürme yasağı getirdiniz yani değeri 40 bin TL’nin altında
olan davalarda vatandaş yargıya başvuramayacak. Bu miktarı değersiz ve önemsiz
gördüğünüz için böyle bir düzenleme yapıyorsunuz. 
Sayın
milletvekilleri, ülkemizde gelir dağılımının ne kadar adaletsiz olduğu açık bir
gerçek. Milyonlarca işsizin olduğu, açlık sınırının altında asgari ücretle
yaşamını sürdüren milyonlarca işçinin olduğu, yaşamını yapılan yardımlarla
sürdüren milyonlarca yoksulun olduğu ülkemizde 40 bin TL bu büyük kesim için
çok büyük bir rakamdır ve bir servettir. Adalet herkese gerek ama en çok da
yoksullara gerek, güçsüzlere gerek. Hukuk herkesi korumalı ancak güçlünün her
şartta kendini koruyabildiği ortamda en çok güçsüzü korumalı. 
Değerli
arkadaşlar, Montesque’nun bir sözüyle konuşmamı bitirmek istiyorum: “Bir
yönetimde halk adalete inanmaz hâle geldiyse o yönetim mahkûm olmuştur.” 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Gökdağ.
Cumhuriyet Halk Partisi Grubu adına onuncu ve son
konuşmacı, İstanbul Milletvekili Sayın İlhan Cihaner.
Buyurun.
(CHP sıralarından alkışlar)
Çok
alkış aldınız Sayın Cihaner. 
Süreniz
altı dakikadır. 
CHP
GRUBU ADINA İLHAN CİHANER (İstanbul) – Umarım hak ederim alkışları.
Teşekkür
ediyorum Sayın Başkan. 
Sayın
Başkan, değerli milletvekilleri; öncelikle bütçenin etkilediği tüm yargı
emekçilerini saygıyla selamlıyorum. 
Sanırım,
HSYK yaşadığımız sürecin en kritik kurumu. Yani, o kadar ki şu anda iktidarı
gerçek gücüyle gerçekten kullanan asıl kurum HSYK desek yeridir. Eğer biz bu
konuşmayı 2010 yılı öncesinde yapıyor olsaydık muhtemeldir ki HSYK’daki bakanın
ve müsteşarın varlığının yargı bağımsızlığını, tarafsızlığını nasıl
etkilediğini falan konuşuyor olacaktık ya da hâkim, savcıların HSYK’yı seçme
haklarının bulunup bulunmadığını nasıl etkilediğini konuşacaktık. Ancak,
Türkiye’de başka bir şeyler oldu, başka bir şeyler yaşandı. HSYK’nın bu yapısal,
tarihsel ve geleneksel sorunlarıyla ilgili olarak sadece şunu söylemek
istiyorum: Her ülkenin deneyimleri tarihsel biricikliğe sahiptir. Her ülke o
tarihsel yaşanmışlıklar üzerine çözüm üretmek zorundadır. HSYK’nın bu hâliyle,
mevcut yöntemle seçilmesi yönteminden süratle vazgeçilmesi gerekir. Aksi
takdirde, yargı iktidarının bu şekilde kullanılması ülkeyi topyekûn bir yıkıma
götürecektir.
Bugün
sürekli dillendirildi, yargıya olan güvenin neredeyse tek rakamlara inmiş
olması bunun zaten en büyük göstergelerinden biridir. Hele hele HSYK’nın
evrensel yargıçlık kriterleri dışında etnisite, dünya görüşü ve siyasi görüş
gibi kriterlere göre Adalet Bakanlığının da bileşenlerinden biri olduğu bir
dernek tarafından yönetilmesi, oluşturulması ve tüm yargı sisteminin bunlar
tarafından domine edilmesi sürdürülebilir bir durum değildir. Belki de 15
Temmuz öncesinde yaşanan hukuk cehennemi sürecinde kısa süreli olarak
anlaşılabilir olarak görülse de sürdürülebilir bir yapı değildir. Nitekim,
HSYK’nın Avrupa yargı kurulları ağındaki gözlemci statüsünün askıya alınmasının
da tam da bu konuda uyarıcı bir ön işaret olarak ele alınması gerekir. Bu kısa
sürede, yapısal ve geleneksel sorunları sadece HSYK üyelerinin seçilme
yöntemine değinerek kapatmak istiyorum. 
Bunun
dışında, asıl önemli sorun, Türkiye'nin 15 Temmuz öncesinde yargıdaki
Fetullahçı yapılanma tarafından yaşatılan hukuk cehennemi ve 15 Temmuz
sonrasında, “Bununla mücadele ediliyor.” iddiasıyla yaşananlar. 2014 HSYK
seçimleri sonrasında oluşan HSYK, önceliği yargıdaki bu Fetullahçı yapılanmayla
mücadeleye verdi. Bu, stratejik olarak doğru ve anlaşılabilir bir karardı.
Ancak, hemen sonrasında, özellikle 15 Temmuz sonrasında ilan edilen olağanüstü
hâl ve bu tarz bir mücadeleye -zorunlu olarak destek olması gereken- siyasi
desteğin iktidar tarafından sunulmuş olmasının bir yan etkisi ya da doğrudan
doğruya, AKP’nin bunu bir olağanüstü hâl fırsatçılığına çevirmesi nedeniyle son
zamanlarda çok ciddi sorunlar yaşadık. Bu sorunların en büyüğü, yargının
gündeminin, yargının pratiğinin doğrudan doğruya, iktidarın gündemiyle,
pratiğiyle örtüşmüş olması. Bunun en çarpıcı örneği de yargı bileşenlerinin
daha önceden iktidar tarafından hedef gösterilen kişilere, gruplara yönelik
uygulamalarıdır. Birisi, biliyorsunuz, milletvekillerinin ve parti eş genel
başkanlarının tutuklanması. Bu, daha önceden işaret edilmişti ve yargı bunu
neredeyse bir emir telakki etti. Benzer şekilde, bazı gazeteci ve aydınların,
düşünürlerin de tutuklanması bu çerçevede değerlendirilebilir. Bu hukuksuzluğa
derhâl son verilmesi gerekir.
Buna
karşın, yargının, özellikle ceza yargısının zorunlu olarak soruşturması
gereken, örneğin, Babek Zencani’nin “Türkiye’de 8,5 milyar dolar rüşvet
dağıttım.” şeklindeki açıklamasının bugüne kadar yargı tarafından ciddiye alınıp
soruşturma konusu edilmemiş olması da bu iktidar ile yargının gündeminin bir
şekilde örtüştüğünün çok net bir göstergesidir. Bugüne kadar açığa alınan
hâkim, savcı, ihraç edilen hâkim, savcı 4 bine yaklaştı. Bu açığa alınmalar ve
ihraçlardaki kriterlerin en önemli sorunlu tarafı, genellikle 2014 seçimleri
sırasındaki tutumların belirleyici olmuş olması. 
Bunun
dışında, idari tedbirler ile kriminal tedbirlerin yani ihraç, açığa alma gibi
tedbirler ile tutuklama, el koyma gibi tedbirlerin birbirlerinden ayırt
edilmemiş olması da çok büyük haksızlıklara, hukuksuzluklara yol açabiliyor. 
Gene,
bu süreçte yargının üzerindeki yükün azaltılması tartışılıyorken -belki de yük
getirecek ama- olmazsa olmaz bir durum da Fetullahçı yapılanmanın yargı pratiği
sırasında yaşanan haksızlıkları giderecek bir komisyonun mutlaka hayata
geçirilmesi gerekir. Popüler davalarda seslerini duyuranlar bu telafi
mekanizmasıyla bu haklarını elde edebiliyorken seslerini duyuramayan
yurttaşların bu haksızlıklara hâlâ maruz kaldıkları bir gerçektir. Gene,
Fetullahçı yargı sürecinin yaşattığı birtakım gölge düşmüş olguların da bir an
önce açıklığa kavuşturulması gerekir, işte, Suruç’taki polis memurlarının
katledilmesi, Paris cinayetleri gibi. Bunların en önemlisi de genel siyasi
yaklaşıma olan etkilerinin de değerlendirilmesi gerekir.
Ben
buradan bir dönem büyük bir onurla taşıdığım eski bir Cumhuriyet Savcısı
sıfatımla bir çağrı yapmak istiyorum. Hâkimlerin, savcıların cesaretle hareket
etmeleri gerekir. (CHP sıralarından alkışlar)
(Mikrofon
otomatik cihaz tarafından kapatıldı) 
İLHAN
CİHANER (Devamla) – Özellikle olağanüstü hâl dönemlerinde hâkimlerin,
savcıların pratiği insanların onuru demektir, yaşam hakkı demektir, insanların
vicdanı demektir. Eğer, cesaret sadece büyük isimlerin tutuklanmasına
indirgenirse buradan tam tersi, bir haksızlık, hukuksuzluk ortaya çıkar.
Unutmayalım ki Türkiye’yi 15 Temmuza getiren süreçte asıl sorun yargının
yapması gereken referans rolünü yerine getirememesinden kaynaklanmıştır, bugün
de benzer bir süreç yaşıyoruz.
Sürem
doldu ama çok önemli gördüğüm bir sorunu buradan Bakana hatırlatmak istiyorum.
Sayın
Bakan, Ankara’da Müjgan Ekin, kırk sekiz gündür kendisinden haber alınamıyor,
Diyarbakır’da da Taşkın Yasak isimli bir yurttaşımız, bir haftadır kendisinden
haber alınamıyor. Gözaltında olmadıkları yolunda bilgi verdi Emniyet mensupları
ve yargı mensupları. Bu yurttaşlarımızın akıbetinin bir an önce bulunması için
sizi de göreve davet ediyorum.
Teşekkür
ederim, sağ olun. (CHP sıralarından alkışlar)
BAŞKAN
– Teşekkür ederiz Sayın Cihaner.
Sayın
milletvekilleri, Cumhuriyet Halk Partisi Grubu adına konuşmacılar
tamamlanmıştır. 
Şimdi,
Adalet ve Kalkınma Partisi Grubu adına sırasıyla konuşmacıları davet edeceğim.
İlk
konuşmacı Bursa Milletvekili Sayın Zekeriya Birkan.
Süreniz
beş dakikadır.
Buyurun.
(AK PARTİ sıralarından alkışlar) 
AK
PARTİ GRUBU ADINA ZEKERİYA BİRKAN (Bursa) – Sayın Başkan, değerli
milletvekilleri; Hâkimler ve Savcılar Yüksek Kurulunun 2017 bütçesi üzerine AK
PARTİ Grubu adına söz almış bulunmaktayım. Bu vesileyle Gazi Meclisimizi ve
aziz milletimizi saygıyla selamlıyorum. 
Değerli
milletvekilleri, hepimizin bildiği gibi FETÖ’nün emir ve talimatlarını
uygulayan asker kıyafeti giymiş teröristler 15 Temmuzda ülkemizi, ülkemiz
demokrasisini yıkma ve bağımsızlığımıza karşı işgal girişimi teşebbüsünde
bulunmuşlardır. Ancak milletimiz büyük bir kahramanlıkla bu fitneyi şehit
olarak, gazi olarak söndürmüştür. Bu vesileyle başta 15 Temmuz gecesi hayatını
kaybeden vatandaşlarımız olmak üzere tüm şehitlerimizi rahmet ve şükranla yâd
ediyor, gazilerimize acil şifalar diliyorum. 
Değerli
milletvekilleri, AK PARTİ Hükûmeti olarak iktidarımız süresince hayata
geçirdiğimiz her reformla demokrasinin ve hukukun standartlarının yükseltilmesi
gayreti içerisinde olduk. Temel hak ve hürriyetlerin geliştirilmesi ve
korunması konusunda yapılan düzenlemelerin yanında özellikle ortaöğretim
müfredatına hukuk, insan hakları gibi derslerin koyulmuş olması, demokrasimizin
geleceği ve darbelere karşı halkımızın bilinçlendirilmesi de önemlidir. Bu
uygulamada emeği geçen Adalet Bakanımıza ve Millî Eğitim Bakanımıza da teşekkür
ediyorum. 
Değerli
milletvekilleri, malumunuz HSYK gerek seçim usulü gerek yapısı noktasında
gündemde çokça, sıkça tartışılan bir kurumumuzdur. Kabul etmeliyiz ki HSYK’nın
yapısı ve üyelerinin seçimi hakkında bir yeni düzenlemeye de ihtiyaç vardır,
ancak HSYK üzerindeki tüm bu tartışmalara rağmen 15 Temmuz darbe teşebbüsüne
karşı aldığı net tavır ve duruş takdire şayandır. HSYK üyeleri bu süreçte
hiçbir siyasi ve ideolojik bağnazlığa kapılmadan Türkiye, vatanseverlik ve
hukuk paydasında birleşmiş, darbe girişimini gerçekleştiren terör örgütü
mensuplarına karşı hukuktan ve demokrasiden yana güçlü ve kararlı bir duruş
sergilemiştir. Bugün alçak darbe girişimi püskürtülmüşse ve gelecekte
olabilecek darbe girişimlerine karşı etkin önlemler alınmışsa bu konuda
HSYK’nın çalışmaları önemlidir. Bu vesileyle, tüm HSYK üyelerine darbeye karşı
tutumlarından ve millî iradeye sahip çıkan duruşlarından dolayı huzurlarınızda
teşekkür ediyorum. Ayrıca, 15 Temmuz gecesi, daha darbe girişiminin ilk
saatlerinde kararlı bir şekilde ilk tutuklamayı gerçekleştiren Bursa Cumhuriyet
Başsavcımıza ve başsavcı vekillerimize de teşekkür ediyorum çünkü Bursa’da ilk
gözaltına alınan darbeci üzerinden darbe planları çıkmış ve darbenin
bastırılmasında önemli bir etken olmuştur.
Değerli
milletvekilleri, hâkim ve savcı açığının giderilmesi konusunda Adalet
Bakanlığımız ve HSYK’nın önemli çalışmaları olmuştur. Mesleğe kabul edilen
hâkim ve savcıların çoğunluğunun avukatlık yapmış olan meslektaşlarımızdan
olması olumlu bir adımdır. Deneyimi olan, avukatlık mesleğinden gelen hâkim ve
savcıların adaletin tecellisi noktasında ciddi katkı sağlayacakları
düşüncesindeyim. Bu vesileyle, hâkim ve savcı olarak mesleğe kabul edilen tüm
avukat meslektaşlarımızı tebrik ediyor, başarılar diliyorum.
Sayın
Bakanım, değerli milletvekilleri; hâkim ve savcılarımızın eğitim, mesleki
tecrübesi ve kültür düzeyinin yükseltilmesi, üzerinde durulması gereken bir
husustur. Okul bilgileriyle meslekte gereken başarı sağlanamayacağı gibi sadece
mesleki konularda bilgi sahibi olmak da yeterli olmayacaktır. Adalet
Bakanlığımızın ve HSYK’nın, hâkim ve savcılarımızın eğitimi noktasında Adalet
Akademisinde mesleki bilgileri sürekli olarak güncellemelerinin yanında
özellikle sosyoloji, psikoloji ve antropoloji gibi alanlarda da dersler
verilmesi hukuk mesleğinin uygulanması açısından aydınlatıcı olacaktır. 
Değerli
milletvekilleri, Adalet Bakanlığı ve HSYK’nın eğitim çalışmalarının yanında,
başta yüksek yargı mensuplarımız olmak üzere hâkim ve savcılarımızın,
mesleklerinin belli bir döneminde, demokratik sistemi oturtulmuş ülkelerdeki
hukuk mekanizmasının işleyişi, hâkimlik, savcılık ve avukatlık mesleğinin
uygulanmasının, incelenmesinin sağlanması, ayrıca uluslararası hukuk
kuruluşları ve mahkemelerde de gözlemlerde bulunmaları için yurt dışına
gönderilmesinin de faydalı olacağı kanaatindeyim. 
Bu
duygu ve düşüncelerle Hâkimler ve Savcılar Yüksek Kurulunun 2017 bütçesinin
başta tüm hâkim ve savcılar olmak üzere Adalet Bakanlığımıza, bütün
kurumlarımıza ve milletimize hayırlı olmasını diliyor, Gazi Meclisimize ve aziz
milletimize saygılarımı sunuyorum. (AK PARTİ sıralarından alkışlar) 
BAŞKAN
– Teşekkür ediyoruz Sayın Birkan. 
İkinci
konuşmacı Giresun Milletvekili Sayın Sabri Öztürk. 
Süreniz
beş dakika. 
Buyurun.
(AK PARTİ sıralarından alkışlar)
AK
PARTİ GRUBU ADINA SABRİ ÖZTÜRK (Giresun) – Sayın Başkan, değerli
milletvekilleri; Dışişleri Bakanlığının 2017 yılı bütçe tasarısı üzerine söz
almış bulunuyorum. Aziz milletimizi ve yüce Meclisi saygıyla selamlıyorum. 
AK
PARTİ hükûmetlerinin göreve başladığı 2002 yılından itibaren Türkiye’nin dış
politikada bakış açısı geçmiş yıllara göre değişmiş, giderek daha yerli ve daha
millî bir çizgiye yönelmiştir. Son yıllarda yürütülmekte olan etkin dış
politikamızla eş zamanlı olarak Dışişleri Bakanlığının bütçesi de artış
göstermektedir. Bu hususun bir göstergesi olarak her yıl dünyanın çeşitli
bölgelerinde yeni temsilciliklerimiz açılmaktadır. 2010 yılında 198 olan yurt
dışındaki temsilciliklerimizin sayısı 2016 yılı sonu itibarıyla 234’e
yükselmiştir. Önümüzdeki iki yıl içinde yeni açılması düşünülen
temsilciliklerimizle birlikte bu sayının 257’ye ulaştırılması hedeflenmektedir.

Sayın
milletvekilleri, Dışişlerimizde bu bakış açısı değişimiyle dünyanın hemen hemen
her yerinde açılan bu temsilciliklerimiz Türkiye’ye sadece dış politikada
değil, ekonomiden turizme birçok alanda ülkemiz için kazanımlar doğurmuştur.
Bakanlığımızın takip etmekte olduğu aktif ve çok boyutlu dış politika sonucu
artan yurt dışı temsilcilik sayısıyla birlikte Bakanlık bütçe teklifinin
karşılanma oranı da yıllar içinde artış göstermektedir. Nitekim, 2010 mali
yılında Bakanlık bütçe teklifinin karşılanma oranı yüzde 52 iken bu rakam
yıllar içinde artış göstererek 2017 mali yılında yüzde 73’e yükselmiştir. 2010
yılında 920 milyon 137 bin TL olarak belirlenen Dışişleri Bakanlığı bütçesinin,
2017 yılında 3 kat artarak 2 milyar 963 milyon 645 bin TL olması
beklenmektedir. 2010 yılı ile 2017 yılı arasında Bakanlık bütçesinde bir önceki
yıla kıyasla gerçekleşen artış oranı ortalaması yüzde 16,54’tür. 
Değerli
milletvekilleri, buraya kadar ifade ettiğimiz Dışişleri Bakanlığının bütçesine
ilişkin rakamlar teknik konulardır. Elbette ihtiyaçlar oranında her bakanlığın
her kurumun biraz az, biraz fazla bir bütçesi olacaktır. Ancak dışişlerini
konuştuğumuz bir ortamda rakamlardan çok daha fazla önemsediğimiz bir konu var,
o da şudur: Türkiye'nin yetiştirdiği önemli diplomatlardan olan eski bakanlardan
rahmetli Kâmran İnan’ı herkes bilir. 1990’lı yıllarda yazdığı “Hayır Diyebilen
Türkiye” adlı bir kitabı var, bunu umarım herkes okumuştur. Bu kitapta Kâmran
İnan, gerçekten ibretlik şeyler söylemektedir. Onlardan bir tanesi, “Türk
diplomasi lügatinde maalesef ‘Hayır’ kelimesi yoktur -1990’lı yıllardan
bahsediyor- karşı taraftan gelen talep ne derece acı, pahalı, hatta onuru
rahatsız edici olursa olsun, cevap değişmez şekilde 'Evet’tir. İnsanımız,
Türkiye'nin gür sesini duymaya hasret kaldı. Ben yıllar boyu acısını yaşadım.
Dış güçler bu cesareti Ankara’nın teslimiyetinden, ‘Evet Efendim’ciliğinden
almaktadır. Gençlerimizi, gereken hâllerde içeride ve dışarıda yüksek sesle
“Hayır” demeye davet ediyorum. İnsanlarımız buna susamıştır. ‘Hayır’ diyebilmek
gücü Türk milletinde mevcuttur.” diyor Kâmran İnan. 
İşte,
geçmiş yıllarda Türk diplomasisinin içler acısı hâlini yansıtan bu kitap,
milletimizin özlemini de ismiyle yani “Hayır Diyebilen Türkiye” ismiyle dile
getirmişti. Ancak AK PARTİ hükûmetlerinin yürüttüğü etkin ve öz güveni yüksek
millî ve yerli dış politika yaklaşımı, milletimizin bu özlemini gidermeye
başlamıştır. Türkiye ittifaklar içinde kalarak kendi pozisyonunu inşa etmiş,
geçmişte başka aktörlerin yönlendirmesiyle oluşan tercihleri yerine dış
politikada oyun kurucu olarak kendi yolunu çizmeye başlamıştır. Türkiye’nin öz
güven sahibi, ayakları yere basan bu politikaları milletimizi memnun ettiği
kadar, tüm dünyada ezilmiş, haksızlığa uğramış ülkelerin de umudu olmuştur. 
Sayın
Cumhurbaşkanımızın Birleşmiş Milletler Genel Kurulunda “Dünya 5’ten büyüktür.”
diyerek yaptığı konuşma, işte bu özlenen dış politika yaklaşımının en güzel
örneğidir. Özetle, Türk siyasetinde geçmişte solun “Tam bağımsız Türkiye”,
muhafazakâr siyasetçilerin “Şahsiyetli dış politika” sloganlarıyla ifade
ettiklerini, tüm siyasi akımların özlemlerini AK PARTİ hükûmetleri
gerçekleştirmiştir. 
2017
yılı bütçesinin ülkemiz ve milletimiz için hayırlı olmasını diliyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Öztürk. 
Üçüncü
konuşmacı, İstanbul Milletvekili Sayın Azmi Ekinci. (AK PARTİ sıralarından
alkışlar) 
Süreniz
beş dakika. 
AK
PARTİ GRUBU ADINA AZMİ EKİNCİ (İstanbul) – Sayın Başkan, değerli
milletvekilleri; 2017 Dışişleri Bakanlığı bütçesi hakkında AK PARTİ Grubu adına
söz almış bulunmaktayım. Bu vesileyle Genel Kurulu saygıyla selamlıyorum. 
20’nci
yüzyılın son çeyreğinden itibaren ABD merkezli Batı, “Tarihin Sonu”, “Yeni
Dünya Düzeni” ve “Medeniyetler Çatışması” tezleri üzerinden, dünyanın müesses
yapısını değiştirmeye, yeniden dizayn etmeye karar vermiştir. Sovyetlerin
dağılışından sonra önlerinde en büyük engel olarak İslam ve Müslümanları gören
Batı, bu engeli aşmak için İslam coğrafyasında çok yönlü bir savaş planını
devreye sokmuştur. Oryantalist mutfaklarda pişirip ihraç ettikleri mezhepçilik,
kökten dincilik, radikal İslam, ılımlı İslam, siyasal İslam ve İslamcılık gibi
kavram ve ideolojilerle İslam'ı İslam'a vurdururken Afganistan'da kullandıkları
El Kaide tecrübesinden hareketle, FETÖ, DEAŞ, Boko Haram, El Şebab ve son
günlerde devreye soktukları Haşdi Şabi gibi terör örgütleriyle de Müslüman’ı
Müslüman’a kırdırmışlardır. lrkçı ve faşist ideolojilerden devşirdikleri PKK,
YPG ve PJAK gibi terör örgütleriyle de etnik ve ideolojik düşmanlıkların
tohumlarını atmışlardır. Kendileri dâhil birçok ülkeden bu örgütlere savaşçı
gönderip, havadan ve karadan verdikleri destekle eş zamanlı olarak Batı’da da
İslamofobiyi yükseltmişlerdir. Böylece ülkelerini temizlerken diğer taraftan da
bölgedeki potansiyel dirençleri yok ederek Batı müdahalesine hazır hâle
getirmişlerdir.
Batı,
mikro planda etnik ve ideolojik çatışmalar yaratarak makro planda İslam
coğrafyasında bir Şii ve Sünni savaşı çıkarmayı hedeflemektedir. 1980’lerde İran-Irak
savaşını başlatırken Türkiye'de 12 Eylül darbesini yaptırmış ve PKK'yı tedavüle
sokmuştur. 1990’larda, ikinci Körfez Savaşı’nı yaparken/yaptırırken Türkiye'de
Musul'a girmek isteyen Özal ve ekibini derdest etmiş, laiklik ve antilaikliği
kışkırtmış, suikastlar, faili meçhuller, Sivas, Gazi olayları ve 28 Şubatı
yaptırmış, Apo'yu verip FETÖ'yü almıştır. 2000’lerde ikinci Körfez Savaşı’nı
yaparken Türkiye'de darbe hazırlıkları, Danıştay saldırısı, Cumhuriyet
mitingleri, 367 garabeti, 27 Nisan Muhtırası ve kapatma davasını
yaptırmışlardır. 2010’larda başlayan Arap Baharı’nı bölgeyi
istikrarsızlaştırmada kullanan Batı ve iş birlikçileri Türkiye'de MİT
operasyonları, Gezi kalkışması, 17-25 Aralık darbesi, Kobani tuzağı,
ittifaklar, koalisyon dayatması, çukur siyaseti, not kırma ve faiz yükseltme
entrikalarını yapmış ve yapmaya da devam etmektedirler. Bu örtülü ve açık
savaş, tuzak ve dayatmalara karşı dik duran ve Batı’nın yeni dünya düzeni
hedefini geciktirmekle kalmayıp geçersiz kılacak açılımlara imza atan tek ülke
Türkiye’dir. Milletin demokratik dersler niteliğinde 11 seçimle verdiği
cevaplardan gerekli dersi almayan Batı ve iş birlikçileri son çareyi 15 Temmuz
alçak darbe girişiminde aramışlardır. Ancak liderinin çağrısına icabet edip
demokrasi ve millî iradeye sahip çıkma adına gerekirse canını feda ederek bu
millet bu sefer darbeye karşı devrim gerçekleştirmiştir. Kefenini giyip halkın
önüne geçen Recep Tayip Erdoğan sivil iradenin, millî devrimin, yerli ve onurlu
lideri ve sembolü olduğunu bir kez daha tarihe yazdırmıştır. Millet, vatan,
devlet ve Bayrak Rabiası’nı vesayetlerden, hainlerden ve sahte kurtarıcılardan
kurtarmıştır. Dost gibi görünenlerin önündeki perdeler çekilmiş, suçüstü
yapılmış ve tümüne karşı savunmadan taarruza geçilmiştir. Şuraya buraya dayanıp
çukur siyaseti yapanları, din, hizmet ve asker kılıfına girip ihanet edenleri
bu millet nasıl tuzaklarına mahkûm etmişse bilerek ya da bilmeyerek eşitlik,
adalet, özgürlük ve demokrasi havarisi kılıfına bürünüp “ama”lı, “fakat”li
yaklaşımlarla süreci sokak ve kanla tehdit eden indirekt iş birlikçileri de
yalnızlığa mahkûm edecektir.
Geleceğimize uzanan her haçlı ruhlu yerli ve yabancı el
ve maşaları kıran bu milletin bileğini bükemeyenler bu topraklardaki euro ve
dolar imparatorluğunun çöküşüne de pek yakında şahit olacaklardır. Millet,
yapacağı ve adını “Ankara kriterleri” koyacağı sivil anayasa ve
Cumhurbaşkanlığı sistemiyle, bölgede ve dünyada rol model bir Türkiye inşa
etmeye karar vermiştir. 15 Temmuzu, bundan böyle ülkede ve dünyada hiçbir şeyin
eskisi gibi olmayacağının miladı yapan bu millet, Türkiye'yi, iç ve dış
politikası belirlenen değil, belirleyen bir devlet yapmaya kararlıdır. Milletin
verdiği bu kararları hayata geçirecek olan Dışişlerimizin 2017 bütçesinin
şimdiden hayırlı olmasını diliyor, saygılarımı sunuyorum. (AK PARTİ
sıralarından alkışlar) 
BAŞKAN – Teşekkür ederiz Sayın Ekinci. 
Dördüncü konuşmacı, Samsun Milletvekili Sayın Ahmet
Demircan. (AK PARTİ sıralarından alkışlar) 
Süreniz
beş dakika Sayın Demircan. 
Buyurun.

AK
PARTİ GRUBU ADINA AHMET DEMİRCAN (Samsun) – Sayın Başkan, değerli
milletvekilleri; 2017 Yılı Merkezi Yönetim Bütçe Kanunu Tasarısı’nın Kalkınma
Bakanlığı bütçesi hakkında AK PARTİ Grubu adına söz almış bulunuyorum. Hepinizi
saygıyla selamlıyorum. 
Değerli
milletvekilleri, kalkınmayı, insanın mutlu ve müreffeh yaşaması için yapılan
faaliyetlerin tümü diye tanımlamak mümkün ve ülkemizin toplumsal ve ekonomik
yapısını geliştirmek, gelişmiş, çağdaş ülkelerin üzerine çıkarmak
çalışmalarıdır. 
Ülkemiz,
geçmiş yıllarda, diğer ülkelerle arasındaki mesafeyi kapatmaya ve bu alanda var
olan problemini çözmeye cumhuriyetten önce de çalışmış, ancak, cumhuriyetle
birlikte, uzun süren savaşların yorgunluğuna rağmen, önemli adımları atma
imkânı bulmuştur. 
Cumhuriyetin ilk yıllarında (1923-1933) özel teşebbüse
dayalı liberal bir ekonomik politika izlenmiştir. 1933 yılında devletçilik
yoluyla sanayileşme politikasına geçilmiş, 1950’lerde dışa açılma ve karma
ekonomik model uygulanmış, 1960 yılında kurulan Devlet Planlama Teşkilatı
Müsteşarlığıyla, planlı kalkınma, beş yıllık kalkınma planlarına geçilmiştir.
2011 yılında çıkarılan 641 sayılı Kanun Hükmünde Kararname’yle Kalkınma
Bakanlığı olarak yeniden yapılandırılmıştır. 
Sayın
Başkan, değerli milletvekilleri; niçin kalkınmalıyız? Mutlu, müreffeh bir
toplum olarak yaşamak, diğer insanlara karşı sorumluluklarımızı yerine
getirmek, özgürlüğümüzü, bağımsızlığımızı korumak, kısacası, insan onuruna
yaraşır bir şekilde bu ülkede, bu coğrafyada hayatımızı sürdürmek için
kalkınmalıyız. 
Değerli
milletvekilleri, kalkınmaya etki eden faktörler vardır. Bu faktörler, kısaca
sıralamak mümkünse; başta coğrafyamızdır. Coğrafyamızın dayattığı olumsuz
şartlar ortada. Bölgemizde yaşanan işgaller, savaşlar, iç ve dışta saldıran
terör örgütleri elbette ki kalkınma serüvenimiz üzerinde olumsuz yükler
oluşturuyor. Sadece PKK bölücü terörünün ülkemize maliyeti yüzlerce milyar
lira, Suriyeli kardeşlerimizin göçü, bütün bunlar kalkınmamız üzerinde ağır
yük. 
İkinci
etken, doğal kaynaklarımız. Elbette ülkemizin çok kolay üretilebilecek petrol
gibi, doğal gaz gibi zengin kaynakları yok. Yer altı ve yer üstü
zenginliklerimiz var ama gayret istiyor ve çalışmak istiyor. AK PARTİ
iktidarında yerli kaynaklara ulaşma gayretlerimiz başarılı bir şekilde devam
etti ve devam edecek. 
Üçüncü
değerimiz ise kalkınma üzerinde etkili olan, insan kaynağımız, aslında en
baştaki değerimiz. Hamdolsun, 80 milyona ulaşan nüfusumuz var ve nüfusumuz
önemli oranda gençlerden oluşmaktadır. Eğitim sistemimiz bilgi üreten,
teknoloji üreten insanlar yetiştirmeye uygun hâle gelmeli ve gelmesi için
gereken her şeyi yapmalıyız ve yapıyoruz. Eğitimin bütçedeki payı bunun en
güçlü delilidir. 
Sayın milletvekilleri, kalkınmayı etkileyen dördüncü
önemli husus ise yönetim sistemimizdir. Maalesef, darbelerle sürekli kesintiye
uğrayan bir demokrasi, vesayet sistemi, altmış yılda 7 darbe ve 1 darbe
teşebbüsü... Elhamdülillah, milletimiz, lideri önderliğinde, bütün siyasi
partileriyle, Cumhurbaşkanımız Recep Tayyip Erdoğan’ın öncülüğünde, bu hain FETÖ
darbe teşebbüsünü akamete uğrattı. Elbette her darbe ülkenin kalkınmasına büyük
bir engel oluşturmuş, bulunduğu yerden geriye doğru itmiştir. Ama şimdi bunu
ortadan kaldırma imkânı doğmuştur. Darbe dönemlerinin hibrit sistemi şimdi
kalkacak, mevcut bozuk düzen, bozuk sistem milletimizin özgür iradesiyle
başkanlık, cumhurbaşkanlığı sistemine dönüşecek ve milletimizin gerçeklerine,
ihtiyacına en uygun şekilde yeni yasal duruma kavuşacaktır. Bu sistem
değişikliği ülkenin kalkınmasında arzulanan ivmeyi kazandıracak.
Değerli milletvekilleri, kalkınma, sadece ekonomi
değildir, çevre boyutu, sosyal boyutu vardır ve insan odaklı olmak
durumundadır. AK PARTİ iktidarı daha yola çıkarken “İnsanı yaşat ki devlet
yaşasın.” anlayışıyla yola çıkmıştır ve bizim kalkınmamız insan odaklıdır.
Bölgesel dengeler arasındaki farklılığı da ortadan kaldıracak hamlelerimiz
devam ediyor.
Bütçemiz milletimize, ülkemize hayırlı olsun. Hepinizi
saygıyla selamlıyorum. (AK PARTİ sıralarından alkışlar)
BAŞKAN – Teşekkür ederiz Sayın Demircan. 
Beşinci konuşmacı, Erzurum Milletvekili Sayın Zehra
Taşkesenlioğlu.
Sayın Taşkesenlioğlu, süreniz beş dakika.
Buyurun. (AK PARTİ sıralarından alkışlar)
AK PARTİ GRUBU ADINA ZEHRA TAŞKESENLİOĞLU (Erzurum) –
Sayın Başkan, değerli milletvekilleri; Kalkınma Bakanlığının 2017 yılı bütçesi
hakkında söz almış bulunuyorum. Hepinizi saygıyla selamlarım. 
Hükûmetimizin “İnsanı yaşat ki devlet yaşasın.”
felsefesiyle ve yine devletin memur, milletin amir olduğu yönetim anlayışı
çerçevesi içerisinde, uzun vadeli sürdürülebilir büyümeyi ve dengeli bir
şekilde büyümeyi tüm sektörler ve tüm bölgeler arasında yayma anlayışıyla
kırsaldan metropole kadar sürekli kaynak aktarımı gerçekleştirilmiş, beşerî
sermayeden altyapıya varıncaya kadar tüm bileşenler desteklenmiştir. 
2016
yılı dünya genelinde yaşanan ekonomik durgunluk ve büyümedeki daralmalara
rağmen ülkemiz, ilk çeyrekte 4,7, ikinci çeyrekte ise 3,1’lik büyüme
gerçekleştirerek hem bölgesinde hem dünyada gelişmiş ve büyüme içinde olan bir
ülkenin vizyonunu ve durumunu sergilemiştir. 2008 ekonomik krizin yansıması
sonucu olarak 2009’da yaşanan küçülme haricinde Türkiye, AK PARTİ iktidarları
döneminde 54 çeyrektir büyümeyi gerçekleştiren ve kalkınma hamlesine devam eden
tek iktidar dönemidir seksen beş yıllık Cumhuriyet Dönemi içerisinde.
Başkalarının gölgelerine sığınıp bazı odakların sözcülüğünü yapan Moody’s ve
diğer derecelendirme kuruluşlarına rağmen 27 Ekim 2016 tarihinde yapılan Hazine
tahvillerine talep beklentilerinin 4 katı üzerinde gerçekleşmiş ve Türkiye, bütün
olumsuz senaryolara rağmen, 10 milyar 483 milyon TL’lik bir borçlanma
gerçekleştirmiş, bu da Türkiye ekonomisine dünya genelinde gösterilen güvenin
bir sonucu olmuştur. 
Sayın
milletvekilleri, dövizde yine küresel birtakım oyunların sonucu olarak, maalesef,
birtakım artışları hep beraber günbegün izliyoruz. Ancak başta Sayın
Cumhurbaşkanımız ve sonra Hükûmetimiz tarafından yapılan açıklamalar halkımız
tarafından içselleştirilip kabul görerek hem TL bazlı işlemlere daha fazlasıyla
rağbet edilmiş hem de “Dövizi boz, oyunu boz.” kampanyasına destek verilerek
bu, ülkemiz aleyhine yapılan ekonomik hamlenin karşısına millet olarak, tıpkı
15 Temmuz akşamı gibi, sert, diri ama büyük olarak durmanın gururunu hep
beraber, bugünlerde yaşıyoruz.
Pek
tabii ki uluslararası açık entegrasyona sahip bir ülke olarak birtakım
işlemlerimizi yabancı para cinsinden borçlanarak gerçekleştiriyoruz ancak
yabancı para kapsamında yaptığımız borçlanmaya baktığımızda, firmalarımızın
sadece yüzde 23’ü -ki bu firmalarımızın kahir ekseriyeti ihracat, ithalat yapan
firmalar- yine yabancı para cinsi bakımından borçlanmış olan firmalarımızın
sadece yüzde 13’ü, bu anlamda, borçlanmalarını gerçekleştirmiştir.
Ülke
olarak, bizim AK PARTİ iktidarı olarak bugüne kadar yapmış olduğumuz kalkınmalar
sadece genel kalkınma olarak değil, aynı zamanda bölgesel kalkınma olarak da
gerçekleştirilmiştir. 2008 yılında, birtakım tartışmalara rağmen, ortaya
koyduğumuz kalkınma ajanslarıyla beraber 15 bin onaylanmış proje
gerçekleştirilmiş ve 3 milyar TL’lik kaynak kullanımı sağlanmıştır. Bunun
haricinde, DAP, GAP, KOP gibi birtakım bölgesel kalkınma ajansları idareleriyle
beraber yine bölgesel kalkınma hedeflenmiştir. 
Yakın
zamanda Sayın Başbakanımız tarafından açıklanan ve 23 ili kapsayan Cazibe
Merkezleri Programı’yla 12 milyarlık yatırım bütçesi sadece bu 23 ile
aktarılarak sözde değil gerçek anlamda bölgesel kalkınmanın ne olduğu göstermek
istenmiştir. Bu büyümenin sadece belirli bir sektörde değil, sektörler arası
entegrasyona sahip olması hedeflenmiş, yatırım ortamının iyileştirilmesi,
istihdamın artırılması, yenilikçi alanlara yönlendirme, AR-GE çalışmalarına
ağırlık verme gibi birtakım sektörlere ve birtakım amaçları haiz olarak
yapılması sağlanacaktır.
Sayın
milletvekilleri, ülke olarak tüm başarımızı milletle beraber ve millet için
yapıyoruz. AK PARTİ iktidarları bugüne kadar tüm sorunların üstesinden gelmiş,
her sorunu bir fırsata çevirerek ülkeyi daha ileriye götürmeye gayret etmiştir.
Şüphesiz ki bu başarının tamamı milletimize aittir ve bizler ancak milletimizin
hizmetkârlarıyız. Ülkenin kalkınma hamlesini başlatarak bugüne kadar gelmemizi
sağlayan Sayın Cumhurbaşkanımıza ve bütün AK PARTİ iktidarlarına en derin
şükranlarımı iletir, hepinizi saygıyla selamlarım. (AK PARTİ sıralarından
alkışlar)
BAŞKAN
– Teşekkür ederiz Sayın Taşkesenlioğlu.
Altıncı
konuşmacı, Kütahya Milletvekili Sayın Mustafa Şükrü Nazlı. 
Süreniz
beş dakika.
Buyurun.
(AK PARTİ sıralarından alkışlar)
AK
PARTİ GRUBU ADINA MUSTAFA ŞÜKRÜ NAZLI (Kütahya) – Sayın Başkan, değerli
milletvekilleri; Türkiye İstatistik Kurumu bütçesiyle ilgili AK PARTİ Grubu
adına söz almış bulunuyorum. Sözlerimin başında aziz milletimizi ve yüce
heyetinizi saygıyla selamlıyorum. 
Türkiye
İstatistik Kurumu bütçesiyle ilgili konuya geçmeden önce sözlerime, günlerdir
yüreğimizi dağlayan Halep’le başlamak istiyorum. Medeniyetimizin kadim
şehirlerinden Halep hayalet şehre dönüyor. Halep’te masum çocuklar, kadınlar
ölüyor. Artık Halep’te insanlar “Dünyada insanlık ölmesin…” Yarın 10 Aralık
Birleşmiş Milletler tarafından ilan edilen İnsan Hakları Haftası’nın
başlangıcı. Buradan soruyorum: Bugüne kadar Bosna’ya, Gazze’ye, Musul’a olduğu
gibi, Halep’e de duyarsız kalan Birleşmiş Milletlere göre acaba Halep’te
yaşayanlar insan değil mi; onların bu dünyada hakları yok mu, yoksa sadece
Müslüman olmak mı onların tek suçu? 
Türkiye
İstatistik Kurumu bütçesi üzerine görüşlerime gelince: Bir ülkenin gelişmesine
yönelik doğru politikaların belirlenmesi için en önemli unsurlardan biri doğru
ve zamanlı bilgiye sahip olmaktır. Bilimsel metotlarla elde edilmiş, güvenilir
istatistikler olmaksızın doğru kararlar alınması, kısa veya uzun vadeli planlar
yapılması düşünülemez. Toplumsal ve ekonomik konularla ilgili alınacak her
karar ve yapılacak her yatırımda istatistiksel bilgilerin önemi yadsınamaz bir
gerçektir. Doğru ve çabuk karar almada gerekli bilgiyi sağlamak ve bilgi
çağının gereği olan yenileşmeye ve gelişmeye açık olmak, güçlü bir istatistik
ve bilgi sistemi altyapısını oluşturmak ülkemizin bugünü ve geleceği için
önemlidir. 
Sayın Başkan, değerli milletvekilleri; istatistik
üretimi planlı bir çalışmayı gerektiren, bilgi ve deneyim isteyen kapsamlı bir
süreçtir. İhtiyaç belirlemeyle başlamakta ve ürünlerin son kullanıcının eline
geçen süreye kadar bu süreçlerin bütününden oluşmaktadır. Bu bağlamda,
uluslararası standartlarda kullanıcı odaklı ve sürdürülebilir bir istatistik
sistemi kurmak vizyonuyla hareket eden TÜİK, istatistik sistemimizin
güçlendirilmesi ve entegrasyonu çerçevesinde planlı istatistik üretim sürecine
yönelik olarak çok yıllı programlama dönemine geçmiştir. 2017-2021 yıllarını
kapsayan 3’üncü beş yıllık Resmî İstatistik Programı hazırlanmıştır. Avrupa
Birliği istatistik sistemine uyum çalışmaları kapsamında Türk istatistik
sistemi yenilenmiş, 2015 yılında çıkarılan Türkiye İstatistik Kanunu bu
kapsamda birçok yeniliği de beraberinde getirmiştir. Türkiye İstatistik
Kanunu’nun öngördüğü şekilde planlı istatistik üretim süreci başlamış, diğer
kurumların istatistik üretim sürecindeki yeri tanımlanarak bu kurumların tek
bir merkezden koordinasyonu sağlanmıştır. Ayrıca istatistiki verilerin
zamanlılığı ve kalitesi yükselmiş, mükerrer veri üretimi engellenmeye
çalışılmıştır. Bugün istatistik üretiminde uluslararası, mesleki ve etik
kurullar ülkemizde de geçerlidir ve uygulanmaktadır. TÜİK uluslararası
organizasyonlara tecrübe ve bilgi birikimi aktarmak üzere davet edilmekte,
üçüncü ülkelere yönelik uluslararası teknik destek projelerine katkı
sağlamaktadır. TÜİK uzmanları özellikle Orta Asya, Kafkasya, Balkanlar ve Kuzey
Afrika ülkelerinin istatistik ofislerinde danışman olarak görevlendirilmekte,
bu ülkelerin uzmanlarına resmî istatistiklerin hemen hemen her alanında eğitim
vermektedir. Ülkemizin resmî istatistiklerinin üreticisi ve koordinatörü olan
TÜİK, ulusal ve uluslararası kullanıcıların ihtiyaç ve önceliklerini dikkate
alarak kaliteli, güncel, güvenilir, tutarlı, tarafsız, uluslararası
standartlara uygun istatistikleri üretmek, kullanıma sunmak ve resmî istatistik
üretim sürecinde yer alan kurumlar arasında eş güdümü sağlamak misyonu
doğrultusunda çalışmalarına devam etmektedir. 
TÜİK verileri ışığında Kalkınma Bakanlığımızın
destekleriyle 2017 yılına, kalkınan, refah seviyesini artıran, Anadolu’nun
temellerini oluşturan değerleri gün yüzüne çıkaran bir Kütahya’yla giriyoruz.
Yedi bin yıllık tarihiyle, sanat, kültür, maden ve termal şehri Kütahya, Murat
Dağı Termal ve Kayak Merkezi, Aizanoi Antik Kenti’nin turizme kazandırılması,
zafer organize sanayi bölgesinin kurulması ve şehir hastanesi projeleriyle bir
büyük şehir olma yolunda ivme kazanacak. 
2017 yılı bütçesinin başta Kütahya’mıza ve ülkemize
hayırlar getirmesini diler, hepinizi saygıyla selamlarım. (AK PARTİ
sıralarından alkışlar) 
BAŞKAN – Teşekkür ederiz Sayın Nazlı.
Yedinci konuşmacı, Şanlıurfa Milletvekili Sayın İbrahim
Halil Yıldız.
Süreniz beş dakika.
Buyurun. (AK PARTİ sıralarından alkışlar) 
AK PARTİ GRUBU ADINA İBRAHİM HALİL YILDIZ (Şanlıurfa) –
Teşekkür ederim Başkanım.
Sayın Başkan, değerli milletvekilleri; 2017 Yılı Bütçe
Tasarısı’nın GAP Bölge Kalkınma İdaresi bütçesiyle ilgili grubum adına söz
aldım. Bu vesileyle yüce heyetinizi saygıyla selamlıyorum. 
Güneydoğu Anadolu Bölgesi, bölgenin potansiyelini
refaha dönüştürerek ülkemiz ekonomisine ve bölgede yaşayan insanlarımızın yaşam
koşullarına somut katkı sağlayan kapsamlı bir bölgesel gelişme programıdır.
Entegre niteliğiyle GAP sadece barajları, hidroelektrik santralleri, sulama
yapıları gibi fiziksel yatırımlarla sınırlı kalmayıp bunların yanında tarımsal
gelişme, sanayi, kentsel ve kırsal altyapı, haberleşme, eğitim, sağlık, kültür,
turizm ve diğer sosyal hizmetler gibi sosyoekonomik sektörlerin
geliştirilmesine yönelik yatırım ve etkinlikleri de içermektedir. Sulama, arazi
toplulaştırması, enerji üretimi ve temel altyapı yatırımlarında çok büyük ilerlemeler
kaydedilmiş, bölgenin kalkınma hamlesine temel teşkil edecek gelişmeler
yaşanmıştır. Yeni GAP Eylem Planı’yla ekonomik kalkınmanın olduğu, sosyal
gelişmenin güçlendiği, şehirlerde yaşanabilirliğin arttığı, altyapı ve kurumsal
kapasitenin geliştiği görülmektedir. GAP’taki sulanabilir arazi miktarımız
-yaklaşık 18 milyon dönüm arazi- 1 milyon 800 bin hektardır. Şanlıurfa ilimize
baktığımızda, Şanlıurfa’da GAP Eylem Planı’yla birlikte 7 milyon 640 bin dönüm
arazi sulamaya hazır hâle getirilmeye çalışılmaktadır. Şu anda Şanlıurfa
ilimizde yaklaşık 3,5 milyon dönüm arazi sulanmaktadır. 2017 ile 2019 yılları
arasında 1 milyon 800 bin dönüm arazi sulamaya açılacaktır. 
Suruç
Ovası 1970’li, 1980’li yıllara kadar Türkiye’nin en iyi pamuğunu üreten
ovamızdı. Ne yazık ki 1980’li yıllardan sonra yer altı sularının çekilmesiyle
birlikte Suruç Ovası susuz kaldı. Suruç Ovası, burnunun dibinde Atatürk Barajı
olmasına rağmen -susuzluktan kıvranarak- bırakın sulama suyunu bulmayı, içecek
su bulamıyordu. Dönemin siyasi partileri Urfa’ya veya Suruç’a her geldiğinde
Suruçlular toplanır, siyasi partilerden Suruç Sulama Projesi için yardım
isterlerdi. Siyasi partiler, her dönem, Suruç’a su getireceklerini vadedip
gittikten sonra bir daha -Suruç’u hatırlamamak üzere- arkalarını dönmediler.
Hatta, bir seçim öncesi Suruç’un girişine su boruları kondu ve seçimden sonra
su borularını alıp götürdüler. Hâlbuki insanlar artık inanmak istiyorlardı. O
su borularıyla suyun gelemeyeceğini bilmelerine rağmen, bir umut ışığı
bekliyorlardı. Seçimler bittikten sonra Suruçlu kardeşlerimiz mevsimlik işçi
olarak ya Suruç’tan göç ediyordu ya da Çukurova’ya, Anadolu’ya, Karadeniz’e,
Ege’ye mevsimlik işçi olarak kamyon arkalarında bir umut yolculuğu başlıyordu;
bazıları Suruç’a geri dönebiliyordu mevsimlik işçilik bittikten sonra, bazıları
yollarda hayatını kaybediyordu. Bu, Suruç’un kaderi değildi, elbet bir gün bir
lider bu ülkeye gelecekti, Suruçluların sesine kulak verecekti. İmanlı, dürüst,
liyakatli bir lider Türkiye’ye, bu ülkeye geldi. Bu lider Sayın Cumhurbaşkanımız
Recep Tayyip Erdoğan’dı. (AK PARTİ sıralarından alkışlar) Sayın
Cumhurbaşkanımızın Şanlıurfa ziyaretinde Suruçlular yolu kapattılar.
Cumhurbaşkanımız, liderimiz bez parçaya yazılı “su” yazısını gördüğünde otobüsü
durduruyor ve Suruçluları orda dinliyor. Suruçluların su isteğini
Cumhurbaşkanımız hayretler içerisinde “Burnunuzun dibinde su olmasına rağmen
nasıl buraya su gelmez!” deyip, “Siz merak etmeyin, ben Ankara’ya döndüğümde
ilk işim Suruç’a su getirmektir.” deyip, Ankara’ya geldiğinde derhâl Suruç
Sulama Projesi’nin dosyasını isteyip, talimat veriyor.
ÖMER
FETHİ GÜRER (Niğde) – Süleyman Demirel’i de rahmetle an, onun da emeği var o
suya. 
İBRAHİM
HALİL YILDIZ (Devamla) – Bu bizim eserimizdir. Yıllarca suya hasret olan
topraklar suyla buluşuyor. (AK PARTİ sıralarından alkışlar) Devasa, dünyanın
5’inci, ülkemizin en büyük sulama tüneli yapıldı Suruç için.
ATİLA
SERTEL (İzmir) – GAP’ı unutma, GAP’ı.
MUSA
ÇAM (İzmir) – Biz Cevheri’yi biliriz, başka bilmeyiz; biz Cevheri’yi tanırız. 
İBRAHİM
HALİL YILDIZ (Devamla) – Suruçlu kardeşlerimiz artık kendi topraklarını ekmeye
başladılar.
BAKİ
ŞİMŞEK (Mersin) - Barajı kim yaptı barajı, onu da söyle?
İBRAHİM
HALİL YILDIZ (Devamla) – Bu insanların gözlerindeki mutluluğu, sanırım, siz
göremiyorsunuz.
BAKİ
ŞİMŞEK (Mersin) – Barajı kimin yaptığını da söyle.
MUSA
ÇAM (İzmir) – Biz Cevheri’yi tanırız, başka birini tanımayız, Cevheri’yi
tanırız biz. 
İBRAHİM
HALİL YILDIZ (Devamla) – Suruç’ta suya hasret topraklar suyla buluştu ve
Suruçlular beyaz altını artık kendisi üretiyor, bu ülkeye katkı sağlıyorlar.
MUSA
ÇAM (İzmir) – Urfa’da Necmettin Cevheri’yi biliriz. 
BAKİ
ŞİMŞEK (Mersin) – Barajı kim yaptı barajı, onu da söylesene? Niye söylemiyorsun
barajı kimin yaptığını? 
İBRAHİM
HALİL YILDIZ (Devamla) – Yaklaşık 190 bin insana istihdam sağlayan bu proje,
hayata geçirilmiştir.
BAKİ
ŞİMŞEK (Mersin) – O barajı kim yaptı, onu da mı Cumhurbaşkanı yaptı? 
ÖMER
FETHİ GÜRER (Niğde) – Sen emek veren herkese teşekkür et. 
İBRAHİM
HALİL YILDIZ (Devamla) – Bütçeye ayırdığınız her kuruşun hayat olarak insanlara
döneceğini bilmenizi isterim. 
MUSA
ÇAM (İzmir) – Onda Necmettin Cevheri’nin imzası var, başka kimsenin yok. 
İBRAHİM
HALİL YILDIZ (Devamla) – Yüce Meclisi saygıyla selamlarım. (AK PARTİ
sıralarından alkışlar) 
ÖMER
FETHİ GÜRER (Niğde) – Sen eskilere de teşekkür et, eskilere. 
ATİLA
SERTEL (İzmir) – Demirel’e teşekkür et, Demirel’e. 
BAŞKAN
– Teşekkür ederiz Sayın Yıldız. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın hatibin partisinin kurucu liderini övmesini saygı ve
anlayışla karşılıyorum. Ancak, Türkiye’yi yöneten geçmiş Başbakanların ve
Cumhurbaşkanlarının imanını, dürüstlüğünü ve liyakatini sorgulayacak tarzdaki
bir konuşma kendi takdiridir. Bütün geçmiş liderlerin imanı, dürüstlüğü ve
liyakati tartışma konusu yapılmamalıdır diye düşünüyorum. 
BAŞKAN
– Peki, teşekkür ederiz Sayın Altay. 
İBRAHİM
HALİL YILDIZ (Şanlıurfa) – Sayın Başkan…
İLKNUR
İNCEÖZ (Aksaray) – Sayın Başkan, bir düzeltme yapması gerekiyor bu konuda. 
İBRAHİM
HALİL YILDIZ (Şanlıurfa) – Sayın Başkan…
BAŞKAN
– Sayın Yıldız, bir açıklama yapma gereği duyuyorsunuz. Oturun isterseniz,
yerinizden, açıyoruz mikrofonunuzu Sayın Yıldız.
VI.- AÇIKLAMALAR (Devam)
15.- Şanlıurfa Milletvekili İbrahim Halil
Yıldız’ın, İstanbul Milletvekili Engin Altay’ın yerinden sarf ettiği bazı
ifadelerine ilişkin açıklaması
İBRAHİM
HALİL YILDIZ (Şanlıurfa) – Sayın Başkanım, ben burada kimseyi kastetmek
istemedim. Hizmeti geçen herkese teşekkür ederim. Fakat, Suruç ilçemiz yıllarca
kıvranmasına rağmen hiç kimse Suruç’a dönüp bakmadı, yani bu gerçeği de burada
söylemek istiyorum. (AK PARTİ sıralarından alkışlar) Cumhurbaşkanımızın
önderliğinde Suruç’a su geldi, artık Suruç’ta yaklaşık 550 bin dönüm arazi şu
anda sulanmakta. 
ATİLA
SERTEL (İzmir) – Süleyman Demirel’e de teşekkür et, Süleyman Demirel’e de.
İBRAHİM
HALİL YILDIZ (Şanlıurfa) - Önümüzdeki yıl içerisinde inanıyorum ki bu 900 bin
dönümü bulacaktır. Kimlerin emeği bu projede geçmişse herkese teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Yıldız. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
– Sekizinci konuşmacı yine Şanlıurfa Milletvekili Sayın Mehmet Ali Cevheri. (AK
PARTİ sıralarından alkışlar) 
Süreniz
beş dakika. 
Buyurun.

AK
PARTİ GRUBU ADINA MEHMET ALİ CEVHERİ (Şanlıurfa) – Teşekkür ediyorum Sayın
Başkanım. 
Sayın
Başkan, değerli milletvekilleri; benden önceki değerli hemşehrim, hatip çok
güzel bir şekilde ifade etti. Tabii, 3 Nisan 1977’de GAP’ın temeli atıldı.
Bizim hayalimizdi. Biz ona “Yedi küpeli gelin.” diyorduk. Harran ile Fırat’ı
birleştirdik, Dicle ovalarını birleştirdik. Ben 3 Nisan 1977’den bugüne kadar
emeği geçmiş bütün değerli devlet adamlarına, inşaat işçisinden devlet
adamlarına kadar hepsine şükranlarımı bir Şanlıurfalı olarak arz ediyorum. (AK
PARTİ, CHP ve MHP sıralarından alkışlar) 
BAKİ
ŞİMŞEK (Mersin) – Arkadaş o tarihte doğmadığı için onu şey yapamadı. 
MUHARREM
VARLI (Adana) – Seni tebrik ediyoruz Sayın Cevheri. 
MEHMET
ALİ CEVHERİ (Devamla) – Evet, Kalkınma Bakanlığına bağlı GAP Bölge İdaresi
Başkanlığının 2017 yılı bütçesinin görüşülmesi vesilesiyle AK PARTİ Grubu adına
söz almış bulunuyorum. 
Ülkemizin
ilk millî bölgesel projesi olan GAP ülkemizin diğer bölgeleri için de model bir
proje olup KOP, DAP, DOKAP gibi projelerin doğmasına önayak olmuştur. GAP
projesi Kuzey Mezopotamya’da bereketli hilalin kollarında yer alan bölge
illerini kapsamaktır. İlk tarım bu bölgede yapılmış, üç semavi din bu bölgede
nüzul etmiş, birçok kavim bu bölgede kardeşçe yaşamıştır. 
GAP,
Güneydoğu Anadolu Bölgesi’nin sahip olduğu beşerî ve doğal kaynakları
değerlendirerek insanımızın gelir seviyesini ve refah düzeyini artırarak yaşam
kalitesini yükseltmeyi amaçlamaktadır. GAP, iktisadi amaçları yanında sosyal
barışa, huzura katkıda bulunan, siyasal istikrarı ve birliği sağlayan bir
projedir. Kısacası GAP, Güneydoğu Anadolu Bölgesi’nin sigortasıdır. GAP, aynı
zamanda, ülkemizi uluslararası arenada markalaştıran, sadece bölgesel değil,
ulusal bir projedir. Bu proje, Adıyaman, Batman, Diyarbakır, Gaziantep, Kilis,
Mardin, Siirt, Şırnak ve Şanlıurfa illerini kapsamaktadır. Projeye bağlı olan 9
il, coğrafi alan ve nüfus açısından ülkemizin yaklaşık yüzde 10’luk bölümünü oluşturmaktadır.

1989’da
yapılan GAP Master Planı’yla bölgede 22 baraj, 19 hidroelektrik santrali ve
sulama şebekelerinin yapımı tasarlanmıştır. GAP’ın tamamlanmasıyla yılda 27
milyar kilovatsaat hidroelektrik enerji üretimiyle ülke enerji ihtiyacının büyük
bir bölümünün karşılanması öngörülmüştür. GAP kapsamında bugüne kadar 13
hidroelektrik santrali tamamlanmıştır. Bitirilen 13 HES’in işletmeye
alınışından 2015 sonuna kadar 416,2 milyar kilovatsaat elektrik enerjisi
üretilmiş olup üretilen bu enerjinin parasal değeri 25 milyar doları bulmuştur.

GAP
projesini sulama açısından değerlendirdiğimizde, bölgeden geçen Fırat ve
Dicle’nin su potansiyeli Türkiye'nin yüzde 28’ini oluşturmaktadır. Ayrıca,
Türkiye'de sulanabilir arazilerin yüzde 20’si GAP bölgesinde bulunmaktadır.
GAP’ın tamamlanmasıyla 1 milyon 822 bin hektar arazi sulamaya açılacaktır. 2002
yılında sulamaya açılan alan 198.854 hektar iken bugün 2016 yılı itibarıyla
488.160 hektara ulaşmıştır. Sulamaya açılan alanların yaklaşık yüzde 71’i
Şanlıurfa’da olup Şanlıurfa’da 345.675 hektar alan sulamaya açılmıştır.
2014-2018 dönemi sonuna kadar 170.051 hektar alanın daha sulamaya açılması
planlanmaktadır. 
Bölgede
yapılan yatırımlar ve buna bağlı özel sektör sayesinde GAP bölgesinde tarım ve
tarıma dayalı sanayi gelişmiş ve bunun ihracata yansıması da çok olumlu
olmuştur. GAP bölgesinde 2000 yılında 503 milyon dolar olan ihracat, 2015
yılında 8,8 milyar dolara ulaşmıştır. GAP bölgesinde yapılan ihracatın toplam
ihracat içindeki payı 2000 yılında yüzde 1,8 iken, 2015 yılında yüzde 6,1’e
yükselmiştir. Kişi başına ihracat değeri 2000 yılında 76,2 dolardan 2014
yılında 1.117 dolara yükselmiştir. Bölge, ihracat açısından aldığı payla
İstanbul, Doğu Marmara ve Batı Anadolu’dan sonra 4’üncü sırada yer almaktadır. 
GAP
bölgesinde ulaştırma altyapısında da önemli gelişmeler olmuştur. 2015 yılı
itibarıyla bölgedeki kara yolu ağı 6.350 kilometreye, otoyol ağı 294
kilometreye, bölünmüş yol ağı ise 2.183 kilometreye ulaşmıştır. Yapılan 8
havaalanıyla tüm illerin hava yolu ulaşımı sağlanmıştır. Ayrıca, tüm
illerimizde üniversite kurulmuştur. Bölgedeki organize sanayi bölgesi sayısı
17’ye, küçük organize sanayi ise 36’ya yükselmiştir. 
Ayrıca,
GAP’ın faydalarına baktığımızda; sulama faydası yılda 2,1 milyar dolar, enerji
faydası 2,2 milyar dolar, ulusal ekonomiye katkısı yılda 17,1 milyar dolar…
(Mikrofon
otomatik cihaz tarafından kapatıldı)
MEHMET
ALİ CEVHERİ (Devamla) – …istihdam olanağı 3,8 milyon, kişi başı gelirdeki artış
yüzde 209 olacaktır.
Sözlerime
son verirken GAP idaresine, Bakanlığımıza, Hükûmetimize, bütün herkese, tüm
insanlara şükranlarımı arz ediyorum. (AK PARTİ ve CHP sıralarından alkışlar) 
BAŞKAN
– Teşekkür ederiz Sayın Cevheri.
Dokuzuncu
konuşmacı Elâzığ Milletvekili Sayın Tahir Öztürk. (AK PARTİ sıralarından
alkışlar)
Süreniz
beş dakika.
AK
PARTİ GRUBU ADINA TAHİR ÖZTÜRK (Elâzığ) – Sayın Başkan, değerli
milletvekilleri; 2017 yılı Merkezi Bütçe Kanunu Tasarısı görüşmelerinde Doğu
Anadolu Projesi hakkında düşüncelerimi anlatmak üzere AK PARTİ Grubu adına söz
almış bulunuyorum, yüce Meclisi saygıyla selamlarım. 
Doğu
Anadolu Bölgesi Kalkınma İdaresi Başkanlığı 8 Haziran 2011 yılında ve Resmî
Gazetede yayınlanan kanun hükmünde kararnameyle yürürlüğe girmiştir. 17
Ağustosta da eylem planıyla ilgili esaslar yeniden düzenlenmiştir. 
Merkezî
bir teşkilat olan Doğu Anadolu İdaresinin görev alanı Ağrı, Ardahan, Bingöl,
Bitlis, Elâzığ, Erzincan, Erzurum, Hakkâri, Iğdır, Kars, Malatya, Muş, Tunceli
ve Van’dır. Merkezi ise Erzurum'dur.
DAP
Bölge Kalkınma İdaresi Başkanlığı hâlihazırda 1 Başkan, 2 Başkan Yardımcısı, 56
personelle faaliyetine devam etmektedir.
DAP
İdaresinin görevleri şunlardır:
1)
Bölgenin kalkınmasının hızlandırılması amacıyla eylem planları hazırlamak,
bunların uygulanmasını koordine etmek, izlemek ve değerlendirmek.
2)
Eylem planlarının gerektirdiği yatırımlara ilişkin teklifleri ilgili kurum ve
kuruluşlarla iş birliği içinde hazırlamak, öncelikli hâle getirmek ve ilgili
kurum, kuruluşlarla ilgili Kalkınma Bakanlığına göndermek. 
3)
Bölgedeki yatırım projelerini izlemek ve değerlendirmek. 
4)
Bölgenin gelişim potansiyeline, sorunlarına, imkânlarına dair araştırma, etüt,
proje ve inceleme yapmak ve yaptırmak. 
DAP
İdaresinin temel ilkeleri öncelikle şunlardır: Yenilikçilik, iş birliğine
açıklık, katılımcılık, şeffaflık ve hesap verilebilirlik, güvenilirlik, insan
odaklılık, sürdürülebilirlik, hizmet odaklılık, değişime açıklık, kültürel
değerlere duyarlılık.
DAP
Eylem Planı: DAP İdaresi koordinasyonunda hazırlanan 2014-2018 DAP Eylem Planı
30 Aralık 2014 tarihinde Bölge Gelişme Yüksek Kurulu tarafından onaylanmış ve
25 Haziran 2015 tarihinde kamuoyuna açıklanmıştır. 
DAP
Eylem Planı’nda Doğu Anadolu Bölgesi’nin yüksek katma değerli tarım ve
hayvancılık merkezi hâline getirilmesi vizyonu benimsenmiştir. Bu çerçevede 5
ana gelişme ekseni tanımlanmıştır:
1)
Gıda, tarım sektörlerinde verimlilik ve katma değerin artırılması; 
2)
Sanayi ve hizmetler sektöründe güçlendirilmesi; 
3)
Altyapı, kentleşme ve çevre koruma; 
4)
Beşerî-sosyal sermaye ve sosyal altyapının güçlendirilmesi; 
5)
Kurumsal kapasitenin güçlendirilmesi. 
DAP
Eylem Planı kapsamında toplam 52 sorumlu kuruluşla yürütülen planda 126 eylem
için yaklaşık 21 milyar tutarında bir kaynak kullanılması öngörülmektedir. 
Şubat
2016 tarihi itibarıyla gerçekleştirilen temel faaliyetler şunlardır: 2013
yılında başlayan DAP Küçük Ölçekli Tarımsal Sulama Programı kapsamında
2013-2016 yılları arasında kamu idarelerinin küçük ölçekli tarımsal sulama
projeleri için 208 milyon ödenek tahsis edilmiştir. 
Projenin
amacı, gelir seviyesi düşük olan bölge üreticisi için sulama altyapılarını
yapmak, onların tarımsal üretime yeniden dönmelerini sağlamak, tarımda
verimliliği artırmak. Proje 2018 yılına kadar devam edecektir. DAP bölgesinde
hayvancılık altyapısının geliştirilmesi projeleri kapsamında, hayvan içme suyu
göletleri, sıvat imalatı, ruhsatlı hayvan pazarı borsaları kurulması ve
koyunculuğun geliştirilmesidir. 
Üniversitelerin
araştırma ve uygulama birimlerinin desteklenmesi için 65 milyon TL ödenek
tahsis edilmiştir. Bu yolla 2016 yılında 16 adet yeni hayvan pazarı
kurulmuştur. DAP İdaresinin Elâzığ için desteklediği proje sayısı 80 tane olup
sözleşmeye bağlanan 50 tanedir. Bu projeler için de tahsis edilen ödenek 32
milyondur. Bu zamana kadar da 20 milyon TL harcanmıştır. 
Örnek
projeler Elâzığ’la ilgili: Küçük Ölçekli Tarımsal Sulama Projesi, Hayvan İçme
Suyu Projeleri, Hayvancılık Alt Yapısının Geliştirilmesi Projesi, Enerji
Sektörü Muhtelif Etüt Projeleridir. Önümüzdeki yıl da, 2017’de de, inşallah,
Elâzığ güneş enerji veriminde en önemli illerimizden biri olması hasebiyle
GES’le ilgili yatırımı da devam edecektir.
Sayın
Başkan, değerli milletvekilleri; DAP bölgesinin sahip olduğu yenilenebilir
enerji potansiyelinin ortaya çıkarılması amacıyla güneş enerjisi sistemi için 6
milyon ödenek ayrılmıştır. 
Sınırda
yer alan ilçelerin sosyal, kültürel problemlerini gidermek için 2016 yılı
programıyla 18 milyon para harcanmıştır. 2012-2016 yıllarında 317 milyon para
harcanmış, bugüne kadar da 265 milyon harcanmıştır. 2017’de 162 milyon para
harcanacaktır.
Sayın
Başkan, değerli milletvekilleri; Kalkınma Bakanımız Lütfi Elvan’a saygılarımı
sunarken DAP İdaresi Başkanlığını başarılı çalışmalarından dolayı tebrik eder,
2017 bütçesinin hayırlara vesile olmasını dilerim. 
Yüce
Meclisi saygıyla selamlarım. (AK PARTİ sıralarından alkışlar) 
BAŞKAN
– Teşekkür ederiz Sayın Öztürk.
Onuncu
konuşmacı Konya Milletvekili Sayın Mehmet Babaoğlu.
Süreniz
beş dakika.
Buyurun.
(AK PARTİ sıralarından alkışlar) 
AK
PARTİ GRUBU ADINA MEHMET BABAOĞLU (Konya) – Sayın Başkan, değerli
milletvekilleri; Konya Ovası Projesi Bölge Kalkınma İdaresi Başkanlığı bütçesi
üzerine AK PARTİ Grubu adına söz aldım, Genel Kurulu saygıyla selamlıyorum.
KOP
İdaresi görev sahası kuruluşunda Aksaray, Karaman, Konya ve Niğde illerini
kapsamaktaydı. Hükûmetimiz bu yıl Kırıkkale, Kırşehir, Nevşehir ve Yozgat
illerimizi de dâhil ederek KOP’u genişletti. Böylelikle alan olarak Türkiye’nin
yüzde 12,2’sine ulaşan yeni bir KOP bölgesi ortaya çıktı. Bu genişlemenin yeni
illerimize, bölgemize ve ülkemize hayırlı olmasını diliyorum.
Böylelikle
çoğu Selçuklu Dönemi’nde yaşamış ve hâlâ evrensel niteliklerini koruyan Hazreti
Mevlâna, Nasreddin Hoca, Sadreddin Konevi, Somuncu Baba, Karamanoğlu Mehmet Bey
gibi değerlerimize Hacı Bektaş Veli, Ahi Evran gibi değerlerimizin de
eklenmesiyle KOP aynı zamanda bir kültür havzasına dönüştü. 
Sayın
Başkan, değerli milletvekilleri; Kalkınma Bakanlığımızın koordinasyonunda KOP
İdaremiz 2014 yılında toplam 9,9 milyar lira tutarında beş yıllık bir KOP Eylem
Planı’nı hayata geçirmiştir. Planda bakanlıklarımıza dağıtılmış olarak 92
eylemde 243 proje yer almaktadır. 2017 yılı KOP yatırımlarına 2,4 milyar
liralık tahsisat öngörülmüştür. KOP Eylem Planı’nda öncelikle tarım alt yapısı
modernize edilmekte, sulama projeleri hayata geçirilmektedir. Bunun yanında,
diğer sektörler için de bir dizi projeler uygulanmaktadır. Yeni illerimizin
katılması nedeniyle KOP yatırımları bütçesinin daha da artması beklenmektedir. 
KOP
İdaresinin kurumsal bütçesi ile KOP Eylem Planı kapsamında bölgeye yapılan
yıllık yatırımlar birbirine karıştırılmamalıdır. Burada görüştüğümüz idarenin
kurumsal bütçesidir. KOP İdaresinin kendi kurumsal bütçesi 2016 yılında 133
milyon liraya ulaşmış, 2017 yılı bütçesi ise yüzde 72 artışla 184,7 milyon lira
olarak teklif edilmiştir. Tabii, burada, yeni illerimizin katılması da etkili
olmuştur.
KOP
Eylem Planı kapsamında bakanlıklarımızın yürüttüğü KOP projeleri yanında KOP
İdaremiz kendi bütçesiyle birçok projeyi hayata geçirmektedir. Kırsal dağlık
alanlarda küçük çiftçilerin gelir seviyelerini artırarak âdeta göçü durduran,
Niğde ilinde de çok başarıyla uygulanan Küçük Ölçekli Sulama İşleri Programı
buna iyi bir örnektir. Bu kapsamda şu ana kadar 448 milyon TL ödenek
kullanılarak 550 adet gölet ve kapalı sulama sistemi ve çiftçilerimizin de
çilek, kiraz gibi katma değeri yüksek ürünlere yönlendirilerek gelir seviyeleri
5-6 kat artmış, bu projenin uygulandığı köylerde göç âdeta durmuştur. Bu yolla
95 bin hektar alan sulamaya açılmıştır. 
KOP
İdaresi KOP Eylem Planı koordinasyonu görevi yanında kendi bütçesiyle ayrıca
dünya bilişim firmalarının dikkatini çeken Konya Uluslararası Veri Merkezleri
Uygunluk Araştırma Projesi’ni tamamlamıştır. Bölgeyi Akdeniz’e açacak, Konya,
Karaman, Aksaray ve Niğde illerini kapsayan bir sanayi ve ticaret koridoru
projesini, KOP gençlik çalışmalarını, güneş pillerinin ülkemizde
üretilebilmesine yönelik etüt çalışmalarını -ki bu Niğde’de özellikle
yoğunlaşmış durumda- yine, KOP Sosyal Gelişim Programı gibi bir dizi projeleri
de bu arada yürütmeye devam etmektedir. 
Sayın
Başkan, değerli milletvekilleri; AK PARTİ olarak bölgesel kalkınma eylem
planlarını ve Büyükşehir Kanunu gibi kırsal kesimi güçlendirecek reform
niteliğinde çalışmaları hayata geçirdik. Tabii, bu eylem planlarını takviye
etmeli, Büyükşehir Kanunu’nu daha da güçlendirmeliyiz. Marmara Bölgesi’nin
yükünü hafifletmeli, yeni Marmaralar yapmalıyız. Bu manada Konya merkezli bir
yeni güç merkezine ihtiyaç olduğu açıktır çünkü doğu ve güneydoğunun güçlenmesi
Orta Anadolu’nun güçlenmesinden geçmektedir. Ayrıca, KOP bölgesine yeni su
temini projeleri aciliyetle hayata geçirilmeli. Demir yolu enerji projelerine
ilaveten Konya iline bir teknik üniversite kazandırılması bölgenin bir teknik
üniversiteye sahip olması açısından önem arz etmektedir.
Son
olarak, 2017 yılı bütçesinin hayırlı uğurlu olmasını diliyor; Şeb-i Arus
törenleri için -bütçe nedeniyle gidemeyebiliriz- bütçe sonrası ayın 17’sinde
hepinizi bekliyoruz. (AK PARTİ sıralarından alkışlar) 
BAŞKAN
– Teşekkür ederiz Sayın Babaoğlu.
On
birinci konuşmacı Giresun Milletvekili Sayın Cemal Öztürk.
Süreniz
beş dakika.
Buyurun.
(AK PARTİ sıralarından alkışlar) 
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli
milletvekilleri; Doğu Karadeniz Projesi (DOKAP) Bölge Kalkınma İdaresi
Başkanlığının 2017 yılı bütçesi üzerine, AK PARTİ Grubu adına söz almış
bulunuyorum. Genel Kurulu ve aziz vatandaşlarımı saygıyla selamlarım.
Doğu
Karadeniz Bölgesi’nin sahip olduğu potansiyelin hayata geçirilmesi amacıyla
merkezi Giresun ili olan DOKAP, Haziran 2011’de kurulmuş, Nisan 2012’de de
faaliyete başlamıştır. Hizmet alanı başlangıçta Artvin, Bayburt, Giresun,
Gümüşhane, Ordu, Rize, Samsun ve Trabzon olarak tespit edilen DOKAP, Eylül
2016’da Tokat ilimizin de dâhil edilmesiyle 9 ile çıkarılmıştır. DOKAP, Doğu
Karadeniz Projesi’nin uygulamalarını koordine etmek ve bu kalkınma projesinin
uygulandığı illerdeki yatırımların gerektirdiği hizmetlerin yerine
getirilmesini sağlayarak bölgenin kalkınmasını hızlandırmayı amaçlamaktadır. 
Başkanlık,
ilk olarak 10 milyar 400 milyon Türk liralık bütçeli DOKAP Eylem Planı’nı
hazırlayarak yürürlüğe koymuştur. Plan, turizm ve çevresel sürdürülebilirlik,
ekonomik kalkınma, altyapı ve kentsel gelişme, sosyal gelişme, yerel düzeyde
kurumsal kapasitelerin geliştirilmesi olmak üzere 5 temel eksen üzerine inşa
edilmiştir. 
Plan
dâhilinde, Yeşil Yol kapsamında yol iyileştirme ve yol yapım çalışmaları,
turizm merkezlerinde imar planlamaları, çay ve fındığın ürün kalitesinin
artırılması, arıcılığın geliştirilmesi, Yatırım Adası Projesi’nin
geliştirilmesi, bölge tersanelerinin desteklenmesi, bölgede bulunan limanların
etkin kullanım stratejilerinin geliştirilmesi, KÖYDES projeleri kapsamındaki
kırsal altyapı sorunlarının giderilmesi, şehirlerdeki rekreasyon alanlarının
artırılması, entegre katı atık yönetimi projelerinin tamamlanması, okulların
altyapı eksiklerinin giderilmesi, yurt sayısı ve kapasitelerinin artırılması
gibi daha birçok alanda önemli ve vizyoner tedbirler tasarlanmıştır. 
Plan
kapsamında bahse konu alanların çoğunda çalışmalar tamamlanmış ve 2016 yılı
üçüncü çeyrek itibarıyla 7,4 milyar Türk liralık kamu yatırımı
gerçekleştirilmiştir. 
Sayın
Başkan, değerli milletvekilleri; DOKAP Bölge Kalkınma İdaresi Başkanlığının
yürüttüğü ve kamuoyunun yakından takip ettiği projelerden biri de Yeşil Yol
Projesi’dir. Bölgenin turizm alanında gelişmesine vesile olacak Yeşil Yol
Projesi, doğayı koruyarak gelişmeyi hedefleyen bir projedir. Yeşil Yol
Projesi’nin ana teması mevcut yayla yollarının iyileştirilmesidir. Bu kapsamda,
“birinci öncelikli yeşil yol” olarak nitelendirilen 2.600 kilometrelik
mesafenin yaklaşık bin kilometrelik kısmı Karayolları Genel Müdürlüğünün
uhdesinde bulunan mevcut yollardır. Geriye kalan 1.600 kilometrelik kısım ise
vatandaşlarımızın yerel ölçekte kullandığı mevcut yayla yollarıdır. Projeyle
1.600 kilometrelik kısımda doğayla uyumlu, turizm niteliği taşıyan
yaylalarımızın güzelliğine yaraşır yolların imar edilmesi hedeflenmektedir.
Yeşil Yol Projesi için il özel idareleri ve büyükşehir belediyeleri tarafından
kullanılmak üzere 2013-2016 yıllarında DOKAP tarafından 176 milyon Türk liralık
ödenek tahsis edilmiştir. Projenin büyük kısmı 2018 yılı sonu itibarıyla
tamamlanmış olacaktır. 
Sayın
Başkan, değerli milletvekilleri; “kalkınma” çok kapsamlı bir kavram olup
seçtiğiniz herhangi bir sektörde ortaya koyduğunuz çalışmalar birçok sektörle
entegre hâlde ele alınmazsa arzu edilen sonuca ulaşamamaktadır. Bu nedenledir
ki DOKAP Yeşil Yol Projesi dışında gerek turizm sektörüne altyapı oluşturacak gerekse
diğer sektörlerle entegrasyonu sağlayacak birçok alanda proje ve faaliyetler
uygulamış ve uygulamaya devam etmektedir. Yeni kurulmasına rağmen DOKAP’ın
bölgede önemli çalışmalar yürüttüğünü büyük bir memnuniyetle görüyoruz. 
DOKAP’ın
bölgeye kazandırılmasına vesile olan başta Cumhurbaşkanımız Sayın Recep Tayyip
Erdoğan olmak üzere, Başbakanımıza, Kalkınma Bakanımıza ve ilgili tüm taraflara
şükranlarımızı arz ederim. Ayrıca kıymetli çalışmalarından dolayı DOKAP
Başkanımızı ve tüm çalışanlarını…
(Mikrofon
otomatik cihaz tarafından kapatıldı)
CEMAL
ÖZTÜRK (Devamla) – …tebrik eder, bütçemizin hayırlara vesile olmasını dilerim.
(AK PARTİ sıralarından alkışlar) 
BAŞKAN
– Teşekkür ederiz Sayın Öztürk.
On
ikinci konuşmacı İstanbul Milletvekili Sayın Mürteza Zengin.
Süreniz
beş dakika.
Buyurun.
(AK PARTİ sıralarından alkışlar) 
AK
PARTİ GRUBU ADINA MÜRTEZA ZENGİN (İstanbul) – Sayın Başkan, değerli
milletvekilleri; Adalet Bakanlığı bütçesi üzerine AK PARTİ Grubu adına söz
almış bulunuyorum. Bu vesileyle geçmişte olduğu gibi bugün de Kuvayımilliye’yi
amil, iradeimilliyeyi hâkim kılacak olan yüce Meclisi saygıyla selamlıyorum.
Değerli
milletvekilleri, Cenab-ı Allah insanlığı doğru yola iletmek için gönderdiği
Kur’an’ı Kerim’de “Muhakkak ki Allah adaleti, iyiliği, akrabayı yardım etmeyi
emreder. Çirkin işleri, fenalık ve azgınlığı da yasaklar. O düşünüp tutasınız
diye size öğüt veriyor.” diye buyurmaktadır.
Değerli
milletvekilleri, adaletin hâkim olduğu yerde silahın yeri yoktur. Bugün
dünyanın her yerinde silahlar ölüm kusuyorsa adalet ayaklar altında demektir.
Timurlenk bile “Ülkeler kılıçla alınır ancak adaletle korunur.” diyerek çıkış
yolunu göstermiştir. Bu yol, Kanuni Sultan Süleyman’ın söylediği gibi “Kılıcın
yapamadığını adalet yapar.” anlayışını tekrar hâkim kılmaktır. Artık dünyadaki
bu adaletsizliği adaletle yıkmak gerekir. “Kenâr-ı Dicle'de bir kurt aşırsa bir
koyunu/ Gelir de adl-i İlâhî sorar Ömer'den onu!” diyerek Hazreti Ömer’i
konuşturan İstiklal Şairimiz bugün Halep’te yaşanan zalimlikleri duysa acaba
nasıl isyan ederdi? 
Sayın
Başkan, değerli milletvekilleri; Adalet Bakanlığı yalnızca bina yapan,
personelin özlük işlemlerini yürüten bir kuruluş değildir. FETÖ terör örgütünün
adalet camiası içindeki örgütlenmesi göstermiştir ki toplumdaki ihtilafları adaletle
çözmesi gereken kurumun bizatihi kendisi sorunların kaynağı hâline dönüşmüştür.
Bu durum adalete olan güveni sarsmıştır. Yargı bağımsızlığının bulunmadığı,
mülkiyet hakkının tehlikede olduğu rejimler istikrar ve güven sağlayamaz.
Ayrıca belirtmeliyim ki tutuklu sanıklara iddianame verilmemesi uygulaması
yeniden gözden geçirilmelidir. 
Bilindiği
gibi adalet, hâkim, savcı ve avukat içinde dağıtılan en önemli toplumsal
hizmetlerden biridir. Maalesef ülkemizde avukatlık kurumu yeterince etkin hâle
getirilmediği için erken uyarı sistemi çalışmamıştır. Ancak bugün yeni anayasa
çalışmaları nedeniyle olumsuzluğu gidermek için büyük bir fırsat doğmuştur.
Adalet Bakanlığı kendi müktesebatı nedeniyle en çok katkı sunacak durumdadır.
Zaten milletimiz 15 Temmuz gecesi canıyla, kanıyla demokrasiye sahip çıkarak
Anayasa’nın yazılı olmayan 1’inci maddesini kendi elleriyle yazmıştır. Esasen,
anayasalar tarihsel süreç içinde âdeta insan derisi üzerine yazılmış metinler
değil midir?
Değerli
milletvekilleri, yeri gelmişken, en büyük özgürlük mücadelesinin kral, kraliçe,
hükümdar, padişah, cumhurbaşkanı gibi değişik adlar altında anılan ve kısaca
devlet başkanı dediğimiz kuruma karşı verildiğini belirtmek zorundayım. Bunun
nedeni şudur: Bilindiği gibi, başlangıçta yasama, yürütme ve yargı diye ifade
edilen bütün kuvvetler, devlet başkanının şahsında toplanmıştı. İlk önce yargı,
sonra yasama ve nihayet yürütme kuvveti, hükümdarın kudretinden koparılmış
birer parçalardır. Siyasetin fizik kanunu, bu durumu şöyle ifade etmiştir:
Ezelî tecrübeyle sabittir ki kuvvet sahibi herkes bunu kötüye kullanmaya
eğilimlidir ve bir sınırla karşılaşıncaya kadar kötüye kullanmaya devam eder.
Fazilet bile sınırlanmaya muhtaçtır. Kuvvet, kuvvetin kötüye kullanılmaması
için o şekilde düzenlenmelidir ki kuvvet, kuvveti durdursun. Montesquieu’nun
hiç adını duymaksızın, ona benzer ifadelerle bu temel prensibi 1919’da ortaya
koyan Salihli Delegesi Zâhid Molla’yı da anmak isterim. Alaşehir Kongresi’nde
aynen şöyle demiştir: “Dünyada her şey muvazene, denge kanunu tesirindedir. Bu
kayıttan maksat, heyet-i umumiye kumandanlar üzerinde bir murakabe, muvazene
tesisidir. Her kim ki kuvvet alırsa hasbelbeşer yani insanlık gereği bunu
suistimal eder, şahıs devam etmez, usul payidar olur.”
Değerli
milletvekilleri, klasik anlamda kuvvetler ayrılığı ilkesi olarak anılan bu
durum, siyasal parti gerçeği karşısında fiilen uygulanamaz hâle gelmiştir. Bu
cümleden olarak, ülkemizde tek kişiden oluşan bir anayasal organ görünümündeki
cumhurbaşkanına, 1982 Türkiye Cumhuriyeti Anayasası’yla yeni bir konum ve
fonksiyonlar kazandırılmış. Cumhurbaşkanı hem devletin ve hem de yürütmenin
başı olarak kabul edilmiştir. Cumhurbaşkanına pozitif anayasa tarafından
yüklenilen manevi rol, devlet kurumlarının en üstüne yerleştirilmesi ve
partiler iktidarının devlet iktidarıyla sınırlandırılmak tercihi bu makamın
önemini büsbütün artırmıştır. Temel hak ve özgürlükler bakımından, devlet
başkanlığının yeni yetkilerle donatılması, toplum yönünden kazanılmış hakların
kaybedilmesi anlamına gelmektedir. Ancak, dünya ve siyasal parti gerçeği
dikkate alındığında daha etkin yönetimlerin oluşturulması zarureti doğmuştur. 
Sonuç
olarak, Batılılar “Türkler inşa eder ancak tamir edemez.” hükmünü Anayasa
değişikliği noktasında ilk defa geçersiz kılabilir mi? Ayrıca, Milliyetçi
Hareket Partisinin Değerli Genel Başkanı Sayın Doktor Devlet Bahçeli’nin de
olumlu katkı ve yol gösterici uyarılarıyla birlikte Anayasa geleneğimiz
bakımından tarihî bir uzlaşma ortamı doğmuştur. 
Yüce
Meclisi saygıyla selamlıyorum. (AK PARTİ sıralarından “Bravo” sesleri,
alkışlar) 
BAŞKAN
– Teşekkür ederiz Sayın Zengin.
On
üçüncü konuşmacı Kayseri Milletvekili Sayın Hülya Nergis. 
Süreniz
beş dakika.
Buyurun.
(AK PARTİ sıralarından alkışlar)
AK
PARTİ GRUBU ADINA HÜLYA NERGİS (Kayseri) – Sayın Başkan, değerli
milletvekilleri; 2016 yılı Adalet Bakanlığı bütçesi üzerine AK PARTİ Grubu
adına söz almış bulunmaktayım. Aziz milletimizi ve yüce heyetinizi saygıyla
selamlıyorum.
AK
PARTİ döneminde, diğer alanlarda olduğu gibi yargı alanında da reformlar ve
köklü değişikliklere imza atılmıştır; hak arama yolları çoğaltılmıştır, Anayasa
Mahkemesine bireysel başvuru yolu açılmıştır, bilgi edinme ve kamu denetçisine
başvurma hakkı getirilmiştir. Yargı alanında en önemli tarihî reformlardan bir
tanesi olan istinaf kanun yolu da 20 Temmuz 2016 tarihinde faaliyete
geçirilmiştir. Yıllardır dile getirilen istinaf mahkemelerinin kurulması
ihtiyacı, 9 defa kanun tasarısı düzenlenmiş olmasına rağmen kanunlaşamamıştır;
bu tarihî adımı atmak yine bize nasip olmuştur. Adli yargıda istinaf 2004’te,
idari yargıda istinaf ise 2014 yılında yasallaşmıştır, 20 Temmuz 2016’da ise
fiilen faaliyete geçirilmiştir. 
İstinaf
mahkemelerinin faaliyete geçirilmesiyle iki dereceli yargılama sistemine
geçilmiş, hak arama yolları çoğaltılmış, bireylerin hukuki güvenceleri artmış,
delillerin yeniden değerlendirilmesi imkânı getirilmiş, gerekirse yargılamanın
tekrar yapılması sağlanmıştır; vatandaşlarımızın temyiz incelemesi için artık
Ankara’ya gelmek yerine sorunu yerel düzeyde çözme imkânı getirilmiştir.
Yargıtay ve Danıştayın iş yükü azaltılarak gerçek bir içtihat mahkemesi olmanın
yolu açılmıştır. Uygulama birliğinin temini ile ihtisaslaşmada verimlilik ve
etkinliğin sağlanabilmesi amacıyla ilk etapta 7 ayrı bölgede istinaf mahkemeleri
faaliyete geçirilmiştir. İstinaf mahkemeleri dört aydır görev yapmasına rağmen,
6.924 ceza ve 4.138 hukuk olmak üzere toplam 11.062 dosya görülmüştür. Ceza
dairelerinin toplam iş bitirme oranı yüzde 72, hukuk dairelerinin ise yüzde 74
olarak gerçekleşmiştir. 
Yargının
yükünü oldukça hafifleteceğine inandığımız başka bir düzenleme de ara buluculuk
kurumudur. Ara buluculuk kurumu 6325 sayılı Kanun’la AK PARTİ iktidarında bir
hukuk reformu olarak ülkemize kazandırılmıştır. Ara bulucular fiilen görev
yapmaya başlamıştır. Şu an itibarıyla sicile kayıtlı 3.314’ü aşkın ara bulucu
bulunmaktadır. Türkiye Barolar Birliği ve Türkiye Adalet Akademisinin de
aralarında bulunduğu 31 eğitim kuruluşuna ara buluculuk eğitim izni
verilmiştir, ara buluculuk eğitimleri de devam etmektedir. Ara buluculuğa
başvurmuş olan 5.201 uyuşmazlıktan 4.967’sinde anlaşma sağlanmıştır, bu rakam
yüzde 96’ya tekabül etmektedir. 
Ara
buluculuk uygulamalarının konu bazında dağılımında ilk sırada işçi-işveren
uyuşmazlıkları yer almaktadır. İşçi-işveren uyuşmazlıklarında dava açılmadan
önce ara bulucuya başvuru şartı getiren İş Mahkemeleri Kanunu Tasarısı Taslağı
23/3/2016 tarihinde ilgili kurumların görüşüne sunulmuştur. Böylelikle, iş
mahkemelerinin görev alanına giren yaklaşık 400 bin uyuşmazlığın ara buluculuk
yoluyla çözümlenmesine imkân sağlanacaktır. 
Adalet
Bakanlığınca koordinasyonun sağlanması ve ara buluculuğun daha kolay
ulaşılabilir olması amacıyla 59 adliyemizde ara buluculuk büroları kurulmuş ve
faaliyete geçirilmiştir. Beşiktaş Belediyesi, Ankara Sanayi Odası, Bursa
Ticaret ve Sanayi Odası kendi bünyelerinde ara buluculuk merkezleri
kurmuşlardır. 
Adalet
Bakanlığınca yapılan bütün bu çalışmalar ülke ekonomisine büyük katkı
sağlayacak, aynı zamanda adli uyuşmazlıkların erken çözüme kavuşması suretiyle
adaletin temininde etkili olacaktır. 
Hepinizi
saygıyla selamlar, 2017 yılı bütçesinin aziz milletimize hayırlara vesile
olmasını dilerim. (AK PARTİ sıralarından alkışlar)
BAŞKAN
– Teşekkür ederiz Sayın Nergis. 
On
dördüncü konuşmacı, Denizli Milletvekili Sayın Cahit Özkan. (AK PARTİ
sıralarından alkışlar)
Süreniz
beş dakika. 
AK
PARTİ GRUBU ADINA CAHİT ÖZKAN (Denizli) – Sayın Başkan, değerli
milletvekilleri; Adalet Bakanlığı bütçesi içerisinde yer alan, Ceza ve İnfaz
Kurumları ile Tutukevleri İşyurtları Kurumu 2017 bütçesi üzerine AK PARTİ Grubu
adına söz almış bulunuyorum. Bu vesileyle Gazi Meclisi saygıyla selamlıyorum. 
Adalet
Bakanlığımız, bugün, yaklaşık 200 bin hükümlü ve tutuklu, 395 bin denetimli
serbestlik yükümlüsü ve 52 bin ceza infaz koruma personeli olmak üzere, 100
binlerce kişiye doğrudan etki eden ceza infaz kurumu alanında hizmet
vermektedir. 
AK
PARTİ olarak, ceza infaz kurumlarını başta Avrupa İnsan Hakları Sözleşmesi
olmak üzere, uluslararası sözleşmelerin belirttiği standartlara uygun hâle
getirdik. Ceza infaz sisteminde tutuklu ve hükümlülerin haklarını koruyacak
gerekli tüm tedbirleri aldık. Bu sayededir ki geçmişte ülkemizi mahcup eden
Avrupa İnsan Hakları Mahkemesi kararları artık tarihe karıştı. 
Bu
çerçevede, standartları karşılamayan 276 ceza infaz kurumunu kapattık.
Yerlerine, çağdaş ceza infaz usullerine uygun 149 yeni ceza infaz kurumunu
faaliyete geçirdik. 2002’de 20 bin olan personel sayısını, ihtiyaç çerçevesinde
52 bine çıkardık. 
Sayın
Başkan, değerli milletvekilleri; Ceza ve İnfaz Kurumları ile Tutukevleri
İşyurtları Kurumu ceza yargılaması ve ceza infaz hukukuna uygun olarak hükümlü
ve tutukluların meslek ve sanatlarının korunup geliştirilmesi, meslek sahibi
olmayanlara bir meslek öğretilmesi, vakitlerinin değerlendirilerek ekonomiye
faydalı hâle getirilmesi, topluma kazandırılan bireylerin yeniden suça
karışmasının önlenmesi, edindikleri mesleği icra ederek ekonomik
özgürlüklerinin kazandırılması amacıyla kurulan 277 iş yurdu çalışmalarını
başarıyla sürdürmektedir. 
Bu
kurumlarda 50 bin hükümlü ve tutuklu çalışmış, kanunun belirttiği şekilde bu
hükümlü ve tutuklular meslek ve sanat öğrenmişler, sigortalı olarak kazanç elde
etmişler ve elde edilen kârdan pay almışlardır. Diğer yandan iş yurtları, öğrettikleri
meslek ve sanatla, geleneksel el sanatlarının nesilden nesile aktarılmasına
hizmet etmektedir. Tarım ve hayvancılık alanlarına yaptıkları yatırımlarla da
ülke ekonomisine büyük katkı sağlamaktadırlar. Mesleki faaliyet ve sanat
ürünleri yurt dışı veya yurt içi fuarlarda büyük bir beğeni toplamıştır.
Sayın
Başkan, değerli milletvekilleri; bu faaliyetlerin yanı sıra, Hükûmetimiz,
gelişen modern infaz yöntemlerine uygun olarak 2012 yılında denetimli
serbestlik müessesesini infaz sistemimize kazandırmıştır. Getirilen denetimli
serbestlik müessesesiyle, hükümlüler, şartlı salıverilmelerine iki yıl kala
belirli denetim şartlarıyla tahliye olabilmektedirler. 
671
sayılı Kanun Hükmünde Kararname’yle, 1 Temmuz 2016 tarihine kadar işlenen bazı
suçlar nedeniyle hükümlü olanlar bakımından iki önemli düzenleme getirilmiştir.
Birincisi, Ceza ve Güvenlik Tedbirlerinin İnfazı Hakkında Kanun’da koşullu
salıverilmeye dair bir yıl olan süre, bazı suçlar açısından iki yıla
çıkarılmıştır. Buna göre, şartlı salıverilmelerine iki yıl kalan iyi hâlli
hükümlüler, denetimli serbestlik hükümlerinden yararlanabilmektedir. 
İkinci
düzenleme ise Ceza ve Güvenlik Tedbirlerinin İnfazı Hakkında Kanun’da
düzenlenen koşullu salıverilmeye ilişkindir. Önceki düzenlemede, süreli hapis
cezalarına mahkûm edilmiş olanlar, cezalarının üçte 2’sini infaz kurumlarında
çekmeleri hâlinde koşullu salıverilmeden yararlanabilmekteydi. Düzenlemeyle,
bazı suçlar için üçte 2’lik oran yarıya indirilmiştir. 10 Ekim 2016 tarihi
itibarıyla 44.800 kişi bu düzenlemelerden faydalanarak tahliye edilmiştir. 
671
sayılı KHK’yla bir taraftan cezaevlerinde rahatlama sağlanırken diğer yandan da
hükümlülerin kademeli infaz ve tahliye süreciyle topluma kazandırılmaları
amaçlanmıştır. 
Ülkemizde
ceza infaz kurumlarının yoğunluğu Avrupa ortalamasının çok altındadır. Ceza
infaz kurumlarında kapasiteye göre doluluk oranları Fransa’da yüzde 114,
İngiltere’de yüzde 111, Macaristan’da da yüzde 130 iken Türkiye’de sadece yüzde
104’tür. 2020 sonuna kadar 143 ceza infaz kurumu açılması, 131 ceza infaz
kurumunun da kapatılması planlanmıştır. Böylece doluluk oranı daha da aşağıya
düşecektir. 
Yine,
herkesin malumudur ki infazlara ve mahkûm isyanlarına tanıklık eden, o darbe
yıllarının acılarının yaşandığı cezaevleri de AK PARTİ dönemlerinde müzeye
dönüştürülmüştür. 
Bu
düşüncelerle 2017 bütçemizin tüm ülkemize hayırlı olmasını, hayırlı hizmetlere
vesile olmasını diliyor, yüce Meclisi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederiz Sayın Özkan.
On
beşinci konuşmacı İstanbul Milletvekili Sayın Yıldız Seferinoğlu. (AK PARTİ
sıralarından alkışlar)
Süreniz
beş dakika.
AK
PARTİ GRUBU ADINA YILDIZ SEFERİNOĞLU (İstanbul) – Sayın Başkan, değerli
milletvekilleri; Adalet Bakanlığımıza bağlı Türkiye Adalet Akademisi bütçesi
üzerinde grubum adına söz almış bulunmaktayım. Bu vesileyle Genel Kurulu
saygıyla selamlıyorum.
Türkiye
Adalet Akademisi 2003 yılında kurulmuş, tüzel kişiliği olan, bilimsel, idari ve
mali özerkliğe sahip özel bütçeli bir kamu kurumudur. Eğitim merkezi 2016
yılında 3.772 hâkim ve savcı adayına yönelik eğitim çalışmasını
gerçekleştirmiştir. Bu hâliyle Avrupa’nın en büyük yargı akademisi olduğu
söylenebilir.
Sayın
Başkan, değerli milletvekilleri; adaleti sağlamak devletin temel görevlerinden
birisidir. Dolayısıyla, bu alandaki hizmetlerin sağlıklı bir şekilde
yürütülmesi, hızlı ve doğru yürütülmesi adaleti sağlayan hâkim ve
savcılarımızın mesleki yeterlilikleriyle doğru orantılıdır. Hâkim, savcıların
ve adayların eğitimi bu bağlamda oldukça önemlidir. Misyonu, adalet ve hukuk
alanında evrensel standartlarda mesleki eğitim, danışma, inceleme, araştırma ve
yayın faaliyetleriyle ulusal ve uluslararası alanda projeler yaparak çözüm
önerilerini bilimsel yöntemlerle sunmak olan Türkiye Adalet Akademisi ülkemizde
ve uluslararası alanda gerçekleşen güncel hukuki gelişmeleri takip ederek hâkim
ve savcıların meslek öncesi ve meslek içi eğitimlerini planlamaktadır.
Eğitimleri de uygulamanın içinden gelen, mesleki tecrübeleri bulunan eğitim ve
öğretim görevlileriyle yürütmektedir. 
Eğitim
konusunda yabancı dili de kapsayacak şekilde geniş bir bakış açısı yakalanmış,
yargı mensuplarımıza yabancı dil dâhil, akademik kariyer yapma fırsatı
verilmiştir. Bunların sonucunda, yargı mensuplarımızın uluslararası kurumlarda görev
alması bu vesileyle sağlanmış olmuştur. Bu şekilde görev alanların sayısı
sürekli artmaktadır. Bugün itibarıyla, Avrupa İnsan Hakları Mahkemesi, Avrupa
Konseyi daimi temsilciliği ve diğer uluslararası kuruluşlar nezdinde görev
yapan hâkim ve savcılarımız bulunmaktadır. Bu bağlamda, 2016 yılı eğitim
döneminde Adalet Akademisinde 3.772 hâkim, savcı adayına meslek öncesi, 2.854
hâkim, savcıya meslek içi ve 3.934 kişiye ise hizmet içi eğitim verilmiştir.
Meslek içi eğitim faaliyetlerinde örgütlü suçlarla mücadele, kadastro hukuku
uygulamaları, hayata karşı ve vücut dokunulmazlığına karşı işlenen suçlar,
gümrük ve mevzuatından kaynaklanan uyuşmazlıklar, istinaf temel eğitimi,
sahtecilik ve dolandırıcılık, mal varlığına karşı işlenen suçlar, uzlaşma
kurumunun etkinliğinin artırılması, ailenin korunması ve kadına karşı şiddetin
önlenmesi, ara buluculuk konularında eğitim verilerek uygulamada yaşanan
sorunlara çözüm üretilmiştir. Burada hemen ifade etmek isterim ki akademinin
verilen eğitimlerde çağın gereklerine uygun, etkin ve verimli öğretim metotları
kullanılmaktadır. Bunun yanı sıra, eğitim müfredatının geliştirilmesi için
yerli ve yabancı uzmanlarla çalışılmakta, projeler geliştirilmektedir. Avrupa
İnsan Hakları Mahkemesi ile akademi arasında kurulan video konferans sistemiyle
doğrudan Avrupa İnsan Hakları Mahkemesi uzmanları tarafından adaylara insan
hakları ve mahkeme uygulamaları konusunda ders verilmeye başlanmıştır. Türkiye
Adalet Akademisinde, hâkim ve savcılar dışında, avukat, noter, mahkeme personeli
ve diğer kurumların hukuk müşavirleri, müfettişler ve denetçilerin eğitimleri
de ayrıca verilmektedir.
Sayın
Başkan, değerli milletvekilleri; Türkiye Adalet Akademisi bilimsel çalışmalar
ve etkinlikler çerçevesinde düzenlediği ulusal ve uluslararası sempozyum ve
çalıştaylarla hukuk ve yargı sistemimizin işleyişiyle ilgili çeşitli aktüel
sorunlara çözüm üretme çabası içerisindedir. Bu amaçla, 2015-2016 yıllarında
ulusal ve uluslararası 15 ayrı program gerçekleştirmiştir. Programlara yurt
dışından hâkim, savcı, uzman, sivil toplum kuruluşları temsilcileri;
Türkiye’den de hâkim, savcı, avukat ve sivil toplum kuruluşu üyeleri
katılmışlardır. 
Değerli
milletvekilleri, bu vesileyle Genel Kurulu tekrar saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederiz Sayın Seferinoğlu.
Adalet
ve Kalkınma Partisi Grubu adına on altıncı ve son konuşmacı Mardin Milletvekili
Sayın Ceyda Bölünmez Çankırı. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA CEYDA BÖLÜNMEZ ÇANKIRI (Mardin) – Sayın Başkan, değerli
milletvekilleri; Adalet Bakanlığımızın ilgili kuruluşu olan Türkiye Adalet
Akademisi bütçesi üzerine grubum adına söz almış bulunmaktayım. Bu vesileyle
Genel Kurulu ve ekranları karşısında bizleri takip eden aziz milletimizi
saygıyla selamlıyorum.
Kuruluşundan
bugüne kadar geçen kısa sürede birçok başarıya imza atmış olan Türkiye Adalet
Akademisi hâkim ve savcı adayları, avukatlar, noterler, mahkeme personelleri ve
diğer kurumların hukuk müşavirleri, müfettiş ve denetçilere de eğitim hizmeti
vermektedir. Türkiye Adalet Akademisinde eğitim faaliyetlerinin yanı sıra
adayların sosyal ve kültürel değerlerinin geliştirilmesi için de çalışmalar
yapılmaktadır. Bu kapsamda, sinema, tiyatro, müzik, edebiyat, tarih gibi
alanlarda Türkiye’nin seçkin aydınlarıyla söyleşi ve konferanslar
düzenlemektedirler. Benzer şekilde sanat, hobi ve spor faaliyeti kapsamında
ebru, bağlama, fotoğrafçılık, ney, drama, diksiyon, Osmanlıca, Kur’an ve tecvit
kursları da düzenlemektedirler. 
Türkiye
Adalet Akademisi yayın ve dokümantasyon alanında da iddialı bir kurumumuzdur.
Hukuk ve adalet alanında bilgi ihtiyacının karşılanmasına katkıda bulunmak
amacıyla hakemli ve uluslararası indekslerde taranan çok sayıda süreli yayın
çıkarmaktadır. Akademinin çıkardığı süreli yayınlar şunlardır: Yılda 4 kez
Türkçe olarak çıkarılan ulusal hakemli Türkiye Adalet Akademisi Dergisi; yılda
2 kez İngilizce, Fransızca, Almanca olmak üzere uluslararası hakemli Law and
Justice Review; insan hakları alanında yılda 2 kez İngilizce, Fransızca,
Almanca olarak çıkarılan uluslararası hakemli Human Rights Review; yabancı
dillerden Türkçeye çevrilen makalelerin yer aldığı Küresel Bakış Çeviri Hukuk
Dergisi; hâkim ve savcı adaylarının kültür, edebiyat, sanat ve sosyal
yaşamlarına dair değişik konularda kendilerini ifade edebilecekleri, altı ayda
bir yayınlanan Akademi ve Yaşam Dergisi; kürsüdeki hâkim ve savcılara yönelik
kültür ve edebiyat alanında altı ayda bir yayınlanan Akademi ve Kürsü dergileri
çıkardıkları yayınlar arasındadır. Bunlara ek olarak, Türkiye Adalet Akademisi
hukuk ve adalet alanında 28 binden fazla kaynağın bulunduğu güncel
kütüphanesiyle hizmet vermektedir. Bu bilgi hazinesini Türkiye’nin büyük ve
etkin kütüphanelerinden biri hâline getirmek için arşiv ve kaynak çalışmalarını
ara vermeksizin sürdürmektedir.
Sayın Başkan, değerli milletvekilleri; Türkiye Adalet
Akademisi, uluslararası ilişkiler ekseninde Avrupa Konseyi, Avrupa Birliği,
Birleşmiş Milletler, Avrupa İnsan Hakları Mahkemesi gibi uluslararası
saygınlığı olan kurumlar başta olmak üzere hukuk ve adalet alanında 97 ülke, 21
uluslararası kamu kuruluşuyla iş birliği yapmaktadır. Bu bağlamda, Avrupa
Birliği ülkeleri dâhil olmak üzere Amerika Birleşik Devletleri’nden
Afganistan’a, Azerbaycan’dan Endonezya’ya, Güney Kore’den Suudi Arabistan’a
kadar dünyanın dört bir yanından onlarca ülkenin hâkim ve savcıları için
akademi bünyesinde eğitim programları düzenlemektedir.
Türkiye
Adalet Akademisi, yaklaşık 3 bin civarında hâkim ve cumhuriyet savcısına 2016
yılı içerisinde meslek içi eğitim vermiştir. Bunun yanı sıra, 2 bin yabancı
hâkim ve savcı da akademi bünyesinde eğitim görmüştür. Yine, diğer ülkelerle
birlikte, ulusal ve uluslararası hukuk alanında seminer, sempozyum ve
çalıştaylar düzenleyerek karşılıklı olarak bilgi ve tecrübe paylaşımı
gerçekleştirilmiştir.
Türkiye
Adalet Akademisi, hâlihazırda, ifade özgürlüğü kapsamında bir Avrupa Birliği
projesi yürütmekte ve ilgi alanlarında yürütülen 4 projeye de destek
vermektedir. Önümüzdeki birkaç yıl içinde programlanmış ve uluslararası
finansman anlaşması imzalanmış olan pek çok projede doğrudan faydalanıcı veya
destekleyici kurum niteliğinde yer almaktadır. Bu vesileyle de teknik ve idari
akademik kapasitesini sürekli olarak güçlendirmektedir.
Sayın
Başkan, değerli milletvekilleri; uluslararası toplumun onurlu, saygın bir üyesi
olan ülkemizde özgürlükçü demokrasinin geliştirilmesi, temel hak ve
özgürlüklerin güçlendirilmesi, hukukun evrensel değerlerinin hâkim kılınması
yolunda Türkiye Adalet Akademisi görev ve sorumluluklarını yerine getirmek
amacıyla çalışmalarını kararlılıkla sürdürmektedir.
Bu
düşüncelerle, yargı alanında kilit kurumlarımızdan olan Türkiye Adalet
Akademisinin 2017 yılı bütçesinin hayırlı olmasını diliyor, Genel Kurulu
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Çankırı.
Sayın
milletvekilleri, gruplar adına konuşmalar tamamlanmıştır.
Şimdi,
şahıslar adına lehte olmak üzere Hatay Milletvekili Sayın Fevzi Şanverdi
konuşacak.
Süreniz
beş dakika.
Buyurun.
(AK PARTİ sıralarından alkışlar)
FEVZİ
ŞANVERDİ (Hatay) – Sayın Başkan, değerli milletvekilleri; hepinizi saygıyla
selamlıyorum.
Uluslararası sistemde kapsamlı siyasi, ekonomik,
toplumsal değişimlerin yaşandığı bir döneme şahitlik ediyoruz. Bölgesel ve
küresel düzeyde her bakımdan dengelerin değişmesine yol açacak olan bu
gelişmeler bir parçası olduğumuz coğrafyamızda yaşanmaktadır. Bu sürecin yol
açtığı risk ve sınamalar son yıllarda daha da belirginleşmiş, sınıraşan
nitelikte krizler âdeta günlük hayatın bir parçası hâline gelmiştir. Şüphesiz,
Suriye bu krizleri her boyutuyla yaşamaktadır. Son altı yıldır Suriye’de
yaşanan kriz, siyasi boyutu bir yana bıraksak bile insani, ekonomik, hatta
kültürel alanda çok büyük yaralar açmıştır. Suriye halkının yaşadığı bu insani
durumun yaşanan iç savaş bitse de bir süre devam edeceği aşikârdır.
Saygıdeğer milletvekilleri, coğrafyamızın yaşadığı
buhranı anlamak için Halep’e bakmak yeterlidir. Bugün Halep’teki durumu
açıklamak için kelime bulmak mümkün değildir. Rejim ve destekçileri Halep’te
halka karşı âdeta bir insanlık suçu işlemektedir. Halep’te çalışır durumda tek
bir hastane kalmadı. Hâlihazırda ülkemizde misafir ettiğimiz Suriyeli
kardeşlerimizin yaşadığı insani dram yetmezmiş gibi bugün Doğu Halep’te 300 bin
civarındaki kardeşimiz acil insani yardım ihtiyacı içindedir. Bir halk tüm
dünyanın gözleri önünde kitlesel ölümle zorlanmaktadır. Ancak rejim
uluslararası toplumun sessizliğinden ve harekete geçmemesinden cesaret
bulmaktadır, masum sivillerin hayatını hiçe sayarak saldırılarına devam
etmektedir. Birleşmiş Milletler, istatistiksel verileri toplamanın ötesine
geçmemektedir. İnsanlık, Suriye’de âdeta dilsiz ve âciz kalmıştır. Suriye’de
masum insanlara atılan her bomba, sıkılan her kurşun vicdanlarımıza,
insanlığımıza sıkılmaktadır. Dünyanın bu dramı daha kaldıracak mecali de
kalmamıştır.
Sayın
milletvekilleri, görülüyor ki Halep’in düşmesi de Suriye’nin ihtilafını sona
erdirmeyecektir. Burada terörizm ve aşırıcılık dâhil ortaya çıkabilecek riskler
sadece bizim için değil, uluslararası güvenlik için de tehdit arz etmektedir.
AK PARTİ hükûmetleri olarak tutumumuz sürecin başından beri açık ve nettir.
Halep’te önce bombardımanların durdurulması ve insani erişimin sağlanması
gerekmektedir. Ancak, ne yazık ki en son bu konuda yapılan çağrıyı Rusya ve Çin
bir kez daha veto etmiştir. Suriye konusunda verilen her veto aslında sivil ve
masum insanlara verilen bir ölüm kararıdır. İşte bunun için Sayın
Cumhurbaşkanımız âdeta haykırırcasına “Dünya 5’ten büyüktür.” demekte ısrar
etmektedir. Zira, dünya 5 ülke tarafından yönetildikçe acılar, ölümler devam
edecektir. Bu noktaya gelinmemesi için Türkiye elinden gelen çabayı
göstermiştir. Lozan’da insani erişim ve siyasi çözüm süreci bağlamında yapıcı
önerilerde bulunduk ancak rejimin bu insani yaklaşıma bile tahammülü olmadığını
gördük. Muhalefete acımasızca saldırmaya devam ediyor, bu saldırılar yalnızca
sivilleri değil, sivillerin hayatlarını idame ettirdikleri altyapıyı da hedef
alıyor. 
Sayın
Başkan, değerli milletvekilleri; Suriye’de ihtilafın siyasi çözümle
sonlandırılması, bu ülkede gerek istikrarın yeniden tesisi gerek DAEŞ ve diğer
terör örgütleriyle etkili mücadele için esastır. Üzülerek görüyoruz ki
gerçekler bazı çevrelerce çarpıtılmaktadır. Yine, üzülerek söylüyorum ki bu
yüce Meclis çatısı altında bizimle birlikte çalışan arkadaşlarımızın bir kısmı
söz konusu çarpıtmalara da alet olmaktadırlar. Oysa, Suriye krizi küresel çapta
bir insani krize dönüşmemişse, eğer çatışma Suriye dışına taşınmamışsa bunun en
büyük paylarından biri ülkemizin izlediği dikkatli dış politikanındır. 
Değerli
milletvekilleri, Türkiye olarak bölgemizde ve ötesinde kalıcı barışın ve
istikrarın yerleşmesini, refahın yayılmasını amaçlıyoruz. Zira, AK PARTİ
hükûmetlerinin dış politikadaki temel yaklaşımı sorunların diyalog yoluyla
çözülmesidir. Kim ne derse dersin, hangi kara propagandayı yaparsa yapsın ve
kim…
(Mikrofon
otomatik cihaz tarafından kapatıldı)
FEVZİ
ŞANVERDİ (Devamla) - …ülkemiz aleyhinde yapılan düşmanca siyasetlere alet
olursa olsun biz AK PARTİ olarak mazlumun yanında durmaya devam edeceğiz.
Bu
duygu ve düşüncelerle bütçe görüşmelerimizin hayırlara vesile olmasını diliyor,
hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Şanverdi.
Sayın
milletvekilleri, birleşime kırk dakika ara veriyorum.
Kapanma Saati: 19.26
ALTINCI OTURUM
Açılma Saati: 20.13
BAŞKAN: Başkan Vekili Pervin BULDAN
KÂTİP ÜYELER: Ömer SERDAR
(Elâzığ), Elif Doğan TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Altıncı Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz. 
Komisyon
ve Hükûmet yerinde. 
Şimdi,
Hükûmet adına ilk olarak Dışişleri Bakanı Sayın Mevlüt Çavuşoğlu konuşacaktır. 
Sayın
Bakan, süreniz yirmi beş dakika. 
Buyurun.
(AK PARTİ sıralarından alkışlar) 
DIŞİŞLERİ
BAKANI MEVLÜT ÇAVUŞOĞLU (Antalya) – Çok teşekkür ediyorum. 
Sayın
Başkan, çok değerli milletvekili arkadaşlarım; hepinizi saygıyla selamlıyorum.
Bakanlığımın 2017 mali bütçesinin yüce Meclisimizde görüşülmesi vesilesiyle
huzurlarınızdayım. 
Daha
önceki konuşmacıların, gruplar adına konuşan arkadaşlarımızın değerli
görüşlerini dikkatlice dinledim, not da aldık, çok yapıcı eleştiriler de geldi,
uyarılar da geldi. Tüm arkadaşlarımıza gönülden çok teşekkür ediyorum. 
Şimdi,
izninizle, daha önce komisyondaki görüşmelerde de anlatmaya çalıştığım gibi,
dış politikamızın prensiplerini, önceliklerini sizlerle paylaşmak isterim.
Elbette soru-cevap bölümünde de arkadaşlarımızın soruları varsa bunları da
cevaplamaktan büyük bir mutluluk duyacağım. 
Elbette
dış politikamızın özellikle 15 Temmuz hain darbe girişiminden sonra
önceliklerinden bir tanesi de FETÖ’yle içeride olduğu gibi dışarıda da mücadele
etmek olmuştur ve FETÖ’yle mücadelede Bakanlığımız âdeta seferberlik ilan
etmiştir. Yurt dışındaki tüm temaslarımızda, çalışmalarımızda FETÖ terör
örgütünün Türkiye’de yaptığı hain darbe girişimini anlatırken bu örgütün o ülkeler
için de ne kadar tehlikeli olduğunu anlattık. 
Esasen,
Gazi Meclisimiz de FETÖ’nün hedefi olan Gazi Meclisimiz de bizim bu
çabalarımıza büyük bir destek vermiştir. Çok Değerli Meclis Başkanımızın
Demokrasi ve Dayanışma Zirvesi’ne katılan uluslararası meclislerin,
parlamentoların başkanları, temsilcileri Ankara’ya gelerek dayanışma
göstermiştir. Esasen Ankara’ya gelen dışişleri bakanları, uluslararası
örgütlerin genel sekreterleri ve tüm temsilciler yüce Meclisimizi ziyaret
etmiştir, 15 Temmuz darbe gecesinde hainlerin Gazi Meclisimizi nasıl
bombaladığını kendi gözleriyle görmüştür. Ayrıca, milletvekili arkadaşlarımız
farklı partilerden heyetler oluşturarak, değişik ülkelere giderek FETÖ örgütünü
ve o gece yaşananları muhataplarına anlatmışlardır, bilgilendirmişlerdir. 
Biz
de tüm ikili görüşmelerimizde arkadaşlarımızla beraber uluslararası
platformlardaki toplantılarda bunu anlatıyoruz. Dış temsilciliklerimiz bugüne
kadar Cumhurbaşkanı düzeyinde 74, Başbakan seviyesinde 101, bakan seviyesinde
729, milletvekili düzeyinde 1.568 resmî girişim yaptılar ve diğer sivil toplum
örgütlerini de sayarsak bu rakamın toplamı 9.009 oluyor. Arkadaşlarımızdan
haftalık raporlar alıyoruz ve bu çalışmalarımızı hiç ara vermeden sürdüreceğiz.
Girişimlerimizden sonuç almaya başladık. Önce, Körfez İşbirliği Konseyi
dışişleri bakanları FETÖ’yü terör örgütü ilan etti Riyad’da. Hemen arkasından,
56 ülkenin üye olduğu İslam İşbirliği Teşkilatı 57 üyesi var şu anda,
Suriye’nin üyeliği askıda- dışişleri bakanları yine FETÖ’yü terör örgütü ilan
ettiler. Daha geçen hafta içinde Asya Parlamenter Asamblesi de FETÖ’yü terör
örgütü ilan etti. Özellikle burada Asya Parlamenter Asamblesi Türk delegasyonu
üyesi arkadaşlarıma ve Meclis Başkan Vekilimiz Ahmet Aydın Bey’e çok teşekkür
ediyorum gayretlerinden dolayı. (AK PARTİ sıralarından alkışlar) 
Ve
bugüne kadar yine Azerbaycan’dan Pakistan’a, Senegal’a, Afrika’dan Avrupa’ya
kadar, Balkanlara kadar birçok ülkede 69 FETÖ kuruluşunu ya kapattırdık ya da
devrini sağladık. Şu anda Maarif Vakfımız devrede ve birçok ülkede Maarif
Vakfımız FETÖ’ye ait okulları devralıyor. Kendisi yönetmek istiyorsa o ülkelere
de her türlü desteği veriyoruz. 
Yine
çabalarımız çerçevesinde, bazı FETÖ üyelerini değişik ülkelerden geri aldık.
Ülkelerle yaptığımız anlaşmalar gereği hepsini açıklamayabiliriz ama önemli
sayıda FETÖ mensubunu bugüne kadar ülkemize de aldık. Devam edeceğiz, takip
ediyoruz, Türkiye’de nasıl peşindeysek yurt dışında da peşlerini bırakmayacağız
ve halkımıza, milletimize sözümüz var, sonuna kadar, her yerde bunlardan hesap
sormaya devam edeceğiz. 
Yine,
hain FETÖ liderini de Türkiye’ye getirmek için Adalet Bakanımızla birlikte
çalışmalarımızı sürdürüyoruz. Takip edeceğiz, yeni yönetimin de bizim
hassasiyetimizi daha iyi anlayacağını umut ediyoruz ve beklentimizi kendilerine
iletiyoruz. 
Elbette,
her kuruma olduğu gibi, benim Bakanlığıma da FETÖ sızmış ve bugüne kadar 440
kişinin Bakanlığımızla ilişiğini kestik, bazı soruşturmalarımız devam ediyor.
Her itirazı da hata yapmamak için dikkatli bir şekilde değerlendiriyoruz. 
Yalnız,
mücadele ettiğimiz tek terör örgütü FETÖ terör örgütü değil. Yine, yurt dışında
PKK, DHKP-C gibi terör örgütleriyle de mücadele ediyoruz. Özellikle yurt
dışındaki faaliyetlerini engellemek için tüm arkadaşlarımızla o ülkeler nezdinde
girişimlerde bulunuyoruz, taleplerimizi iletiyoruz ve takip etmeye devam
edeceğiz. 
Değerli arkadaşlar, tabii, FETÖ’yle, diğer terör
örgütleriyle mücadele ederken dış politikamızın temel anlayışı olan… Yani,
komşusu aç yatarken kendisi tok yatmayı içine sindiremeyen bir millet olarak,
ülke olarak, insani dış politikamızı da çok başarılı bir şekilde uygulamaya
devam ediyoruz. Sizlerle daha önceki görüşmelerimizde insani yardım ve kalkınma
yardım miktarlarımızı paylaşmıştık. Bu rakamlar her geçen gün artıyor. Geçen
yıl yaptığımız insani yardım miktarı 3,2 milyar dolardır. Yine, kalkınma
yardımımızın toplamı ise 3,9 milyar dolar düzeyindedir. Yani bunları
topladığımız zaman insani yardımda şu anda çok şükür dünyada 1’inci ülke olmayı
sürdürüyoruz ve bu yardımlarımız ekonomimiz büyüdükçe artarak devam edecektir. 
Yine, insan odaklı dış politikamız çerçevesinde,
ezilenlerin, mazlumların sorunlarını da uluslararası gündeme taşıyoruz ve bu
sebeple geçen sene ve bu sene Türkiye’de önemli toplantılar gerçekleştirdik. Bu
sene mayıs ayında çok önemli 2 toplantı yaptık; dünyada ilk defa düzenlenen
Birleşmiş Milletler Dünya İnsani Zirvesi’ne de ev sahipliği yaptık, bir hafta
sonrasında da En Az Gelişmiş Ülkeler toplantısını yine ülkemizde
gerçekleştirdik. G20’yle başlayan, NATO’yla başlayan bir yıl içinde
düzenlediğimiz zirve sayısı, gerçekten İslam Zirvesi ve Dünya Enerji
Kongresi’yle birlikte, 10 sayısına ulaşıyor. 
Diğer yandan, mücadele etmemiz gereken başka konular da
var. Özellikle, yurt dışında yaşayan vatandaşlarımızı ilgilendiren,
Müslümanları yakından ilgilendiren, esasen bugün Avrupa’nın temel sorunu olan,
Batı’nın ve Avrupa’nın temel sorunu olan hoşgörüsüzlük, yabancı düşmanlığı,
İslamofobi gibi problemlerle mücadele ediyoruz ve etmeye de devam edeceğiz. Özellikle,
Batı Avrupa’da ciddi bir düzeye gelen bu aşırılıkla, aşırıcılıkla mücadele
etmek bizim de sorumluluğumuzdur ve Avrupa’daki siyasetçilere de bunu
hatırlatıyoruz. Sadece hedef göçmenler değil, Müslümanlar değil, Avrupa’nın
ortak değerleri de yıpranmaya başladı ve daha önce de söylediğim gibi
Avrupa’daki şu andaki tablo, bize İkinci Dünya Savaşı öncesi tabloyu
hatırlatıyor. Korkarım, tedbirler alınmazsa maalesef o günlere dönme riskimiz
var.
Yine,
Avrupalılara verdiğimiz başka bir mesaj da Avrupa Birliğiyle olan
ilişkilerimiz. Bugün maalesef Avrupa Birliği, Türkiye-Avrupa Birliği
ilişkilerine kendi iç politika çerçevesinden kısır bir açıdan bakıyor, döngüden
bakıyor. Bu, son derece sağlıksızdır, yanlıştır ve Türkiye-Avrupa Birliği
ilişkilerine yakışan bir yaklaşım da değildir. En son Brüksel’de, NATO
Dışişleri Bakanları Toplantısı için gittiğim Brüksel’de Avrupa Birliğinden
Mogherini, Timmermans ve Avramopoulos’la görüşmelerimizde de bunu söyledik.
Fakat son zamanlarda bir yumuşama görüyoruz; Türkiye gerçeğini tekrar anlamaya
başlayan bir Avrupa’yı görüyoruz. Bu da esasen, iyidir; bizim de arzu ettiğimiz
budur. Biz onlardan ayrıcalık istemiyoruz ama Türkiye’yi de eşit bir ortak
olarak görmek durumundadırlar; üye olalım, olmayalım. Onlar 1’inci sınıf, biz
2’nci sınıf değiliz; bunu hatırlatıyoruz. Türkiye’yle ilişkileri sağlıklı
götürebilmek için bizi eşit bir ortak olarak görmek durumundadırlar.
Standartları da ileri olabilir, geri olabilir; Avrupa Birliği üyesi ülkeler
arasında da farklılıklar var ama bunların hiç biri bir ülkenin üst, bir ülkenin
alt olmasını gerektirmez. Bizim milletimiz de böyle bir anlayışı zaten kökten
reddediyor. 
UĞUR
BAYRAKTUTAN (Artvin) - Sayın Bakan, idamı ne yapacağız?
DIŞİŞLERİ
BAKANI MEVLÜT ÇAVUŞOĞLU (Devamla) - Dolayısıyla, Avrupa Birliğiyle, önümüzdeki
süreçte de ilişkileri sağlıklı bir şekilde götürmek istiyorsak bu anlayış
olmalı. Avrupa Birliği Bakanımız da mutlaka bütçe görüşmesinde sizlere
anlatacaktır. Biz herhangi bir faslı açmaya hazırız, o fasıl bu fasıl fark etmez
-Volkan Bey de aramızda, kendisi de her zaman söylüyordu- hemen bir kurayla
istediğimiz faslı çekelim, açılış ve kapanış kriterlerini yerine getirmeye de
hazırız, yeter ki siyasi engeller olmasın. 
UĞUR
BAYRAKTUTAN (Artvin) - Sayın Bakan, idamı ne yapacağız, idamı? İdamı ne
yapacağız Sayın Bakanım?
DIŞİŞLERİ
BAKANI MEVLÜT ÇAVUŞOĞLU (Devamla) - İdamı Meclis değerlendirecek, sizler
değerlendireceksiniz. 
UĞUR
BAYRAKTUTAN (Artvin) - Tabii canım, tabii ki yani.
MUSA
ÇAM (İzmir) - Sayın Bakan idama karşı. 
DIŞİŞLERİ
BAKANI MEVLÜT ÇAVUŞOĞLU (Devamla) - Halkın temsilcisi burasıdır. 
UĞUR
BAYRAKTUTAN (Artvin) - Tabii tabii. 
DIŞİŞLERİ
BAKANI MEVLÜT ÇAVUŞOĞLU (Devamla) - Burası idam konusunda değerlendirir,
kararını verir. 
UĞUR
BAYRAKTUTAN (Artvin) - Ben sizin “tapu sicil müdürlüğü” diyeceğinizi
zannetmiştim. 
DIŞİŞLERİ
BAKANI MEVLÜT ÇAVUŞOĞLU (Devamla) - Halkın iradesinin temsil edildiği yer
buradır. 
MUSA
ÇAM (İzmir) - Sayın Bakan idama karşı.
UĞUR
BAYRAKTUTAN (Artvin) - Tabii. “Tapu sicil müdürlüğü” dersiniz diyordum,
zannediyordum. 
DIŞİŞLERİ
BAKANI MEVLÜT ÇAVUŞOĞLU (Devamla) - Şimdi, tabii, dış politikamızda gündemde
olan konulardan bir tanesi de Kıbrıs konusudur. Bugün CHP Genel Başkan
Yardımcısı Öztürk Yılmaz Bey de Kıbrıs konusuna uzun uzun değindi. Esasen, müzakerelerin
yoğunlaştığı ve sona doğru geldiğimiz bir dönemde Kıbrıs konusundaki gelişmeler
de sessiz sedasız yürümüyor; gayet şeffaf bir şekilde, KKTC yönetimiyle de
sürekli temas hâlindeyiz. Yine, en son ziyaretimde sadece Cumhurbaşkanı ve
müzakereci değil, yine Hükûmetin 2 ortağıyla toplantı yaptık; daha sonra,
muhalefetteki 2 parti de katıldı. Türk tarafında müzakerenin çerçevesi ve
takvime bağlanması konusunda bir konsensüs var, bu konuda sıkıntı yok.
Müzakerenin içeriği belli, 11 Şubat 2014’te açıklanan ortak açıklama
çerçevesinde müzakereler devam ediyor. Yine, sayın genel başkan yardımcımızın
da söylediği gibi, siyasi eşitliğe dayalı, kapsamlı bir çözüm öngörülüyor fakat
“siyasi eşitliğe dayalı, kapsamlı” bir çözüm demek Türkiye'nin ya da KKTC’nin ilkelerinden
taviz vermesi anlamına gelmez. Haklı olarak bazı uyarılarda bulundunuz; doğru,
biz de bu uyarılar konusunda hassasız ve bu söylediklerinizin bir kısmı karşı
tarafın niyetini gösteren, bir kısmı esasen bunların talepleridir fakat bu
taleplere Türk tarafı “Evet.” dememiştir. Türk tarafı “Evet.” demediği için -2
kere- Mont Pelerin’de Rum tarafı 1 defasında ara istemiştir, 2’ncisinde de
masadan kalkmıştır. Türk tarafının kararlılığını gördükten sonra tekrar masaya
dönme konusunda olumlu yaklaşılmıştır ve burada Türk tarafının, gerçekten,
özellikle Mont Pelerin’deki tutumu da nettir. Biz de telefonda o süreçte de
sürekli istişarelerde bulunduk. Ama sizin hassasiyet gösterdiğiniz konuların
hepsinde biz de hassasız, bunu bilmenizi isteriz. Rum tarafı Karpaz’la ilgili
bir şey isteyebilir ya da “Burası federal devletin olsun.” diyebilir ama bu,
bizim kabul ettiğimiz anlamına gelmez ya da Türk tarafının kabul ettiği
anlamına gelmez. 
Şimdi,
takvime bağlanması da önemlidir. Niye önemlidir takvime bağlanması? İlelebet bu
çerçevede müzakere yapılmaz. Başlatıldı, zamanı belli ama bir takvime
bağlanacak; olacaksa da olmayacaksa da herkesin önünü görmesi gerekiyor. Yani
bu bir acelecilik değildir ama ucu açık bir şekilde müzakerelerin devam etmesi
de mümkün değildir. Ondan sonra, Rum tarafında seçim atmosferi var; diğer
konular ortaya çıkar, tekrar bu iş sürüncemede kalır. O yüzden, Beşli
Konferans’ın tarihinin belirlenmesi önemli, 12 Ocakta başlayacak. 12 Ocağa
kadar iki taraf görüşmelerine devam edecek. Açıkta kalan konular var, hassas
olan konular var. Yine, Beşli Konferans’tan önce de üç gün, 9-11 Ocak
tarihlerinde de kendi aralarında yoğun görüşmeler gerçekleştirecekler. Burada
özellikle güvenlik ve garanti konusunda herhangi bir taviz verilmiş değildir.
Başkaları bir şey söyleyebilir, talep edebilir, hayal de kurabilir ama bugünkü
şartlarda bugün Doğu Akdeniz’deki tehditlerin boyutunu siz çok iyi
biliyorsunuz. Bugün özellikle sadece gaz ve petrol rezervleri için herkes
gözünü oraya dikmedi ama tüm büyük güçler orada. Suriye’deki durum ortada, Orta
Doğu sorunu ortada; DAEŞ var, El Nusra var, diğer terör örgütleri var; göç akım
tehlikesi var. Yani Kıbrıs’a yönelik tehdit sadece birbirlerinden kaynaklanan
sorundan değil, etraftaki gelişmelerden dolayı da ciddi tehdit var. Böyle bir
durumda Kıbrıs Türk halkının garantisi kim olacak? Elbette Türkiye Cumhuriyeti
olacak. Dolayısıyla, biz tüm muhataplarımıza bu tehdidin boyutlarını da
anlatarak garanti konusunda… Evet, her iki tarafın da endişeleri karşılanmalı
ama Kıbrıs Türk halkının endişeleri ve talepleri bizim için kriterdir. Yani bu
konularda son konferans da olsa öncesinde de olsa, herhangi bir taviz vermemiz
de söz konusu değildir. Ve bu sürecin de tabii, dediğiniz gibi, samimi bir
ortamda… Karşı tarafın da samimi olması lazım sonuç almak için. Biz, samimi bir
şekilde Kıbrıs’ta bir netice almak için, evet, sürece destek veriyoruz ama
ilkeler çerçevesinde, müzakere çerçevesinde ve Kıbrıs Türk halkının haklı
talepleri çerçevesinde biz Kıbrıs’ta bir çözüme ulaşmak istiyoruz ama karşı
taraf da bunu isterse. Uyarılarınız için de, görüşleriniz için de tekrar çok
teşekkür ediyorum. 
Değerli
arkadaşlar, tabii, terörün her türlüsüyle mücadele ediyoruz dedik, sadece
içeride değil. Fırat Kalkanı operasyonunun da amacı esasen sınırımızın diğer
tarafındaki DAEŞ terör örgütüyle mücadele etmektir. Bunu da başarılı bir
şekilde yürütüyoruz. Şu anda Özgür Suriye Ordusu bizim de desteğimizle El Bab’a
yanaşmış durumdadır ve kısa süre içinde buradaki operasyonun da tamamlanması
öngörülüyor.
MUSA
ÇAM (İzmir) – Alacak mı orayı?
DIŞİŞLERİ
BAKANI MEVLÜT ÇAVUŞOĞLU (Devamla) – Ve El Bab’dan sonra nereye gidecek, nasıl
olacak? Doğuya doğru, Menbic’e doğru gidilecek. Menbic’e de Amerikan askerleri
ve uzmanları ile bizim uzmanlarımızdan oluşan bir ekip gönderdik, uzmanlardan
oluşan bir ekip ve burada incelemelerde bulunuyor. YPG’nin Fırat’ın doğusuna
geçtiğinden emin oluncaya kadar bu çabalarımız devam edecek ve önümüzdeki
günlerde o “sarı” dediğiniz yer de inşallah yeşile dönüşecek ve bu konudaki kararlılığımız
da tamdır. Bu bölgeyi, inşallah, Suriyeliler için bir güvenli bölge
oluşturabilirsek, özellikle Suriye içinde zor şartlarda yaşayan kardeşlerimizin
de buralarda yerleşimini sağlayabiliriz diye düşünüyoruz. Ama -bu, sadece
teröre karşı yapılan bir operasyon- Suriye’nin sorunu sadece bu operasyonla
çözülmez, DAİŞ’i sadece bu bölgede yenmekle de çözülmez, kapsamlı bir çözüm
için, kalıcı bir çözüm için siyasi çözüm önemli. En iyi çözüm, siyasi çözümdür.
O nedenle siyasi çözüm konusunda bizim kararlılığımız nettir. Bugüne kadar
DEAŞ’la mücadele konusunda da, siyasi çözüm konusunda da -üç yıldır, dört
yıldır değişik formatlarda görüşüyoruz; yarın sabah da Paris’te fikirdaş
ülkeler olarak görüşeceğiz- bizim kadar somut öneri getiren başka bir ülke olmamıştır,
net söylüyorum. Siyasi çözüm konusunda da, ateşkes konusunda da, insani
yardımlar konusunda da, siyasi geçiş konusunda da nasıl bir Suriye görmek
istiyoruz? Başkalarının farklı ajandaları olabilir, bölünmesini isteyebilirler
ama biz Suriye’nin sınır bütünlüğünü, toprak bütünlüğünü destekliyoruz. Yeni
rejimin de kapsayıcı bir rejim olması gerekiyor. Herkesin inancının ve düşünce
tarzının korunması gerekiyor çünkü Suriye de bizim gibi çok etnikli, çok dinli
bir ülkedir. Bizim düşüncemiz budur. Bunun tüm detaylarını uluslararası
platformlarda da görüşüyoruz ama ikili düzeyde de çabalarımız var. İran’la 4
defa görüştük, daha on gün önce Tahran’daydım. Rusya’yla her düzeyde
görüşüyoruz. Cumhurbaşkanımız sürekli Putin’le görüşüyor ve uzmanlarımız görüşüyor.
Başbakanımız daha yeni Rusya’daydı. Alanya’da Lavrov’u ağırladık ve buralarda
ikili düzeyde de, ateşkes nasıl sağlanabilir, Halep’te gözyaşı nasıl
durdurulabilir, bunlar için kafa yoruyoruz. Bizim başka bir ajandamız yok.
Başkaları gibi burada farklı düşüncelerimiz, planlarımız da yok. Elbette,
burada bize karşı oluşacak tehditlerin de önüne geçmek durumundayız. Biz burada
bir terör kantonunun oluşmasını da istemiyoruz. Bizim Kürt kardeşlerimizle bir
sorunumuz yok; Türkiye’de de yok, Irak’ta da yok. Bugün Irak Kürt Bölgesel
Yönetimi’ni en çok destekleyen biziz. Suriye’de de yok. Suriye’de YPG’nin -YGP
ve PKK aynıdır- zulmünden kaçan Kürtlere de biz kucak açıyoruz. Avrupa’ya
gidenler de geri dönüp bizden yardım istiyor. Bizim Kürt vatandaşlarımızla
problemimiz yok. Bizim terörle ve teröristlerle problemimiz var. (AK PARTİ
sıralarından alkışlar) O nedenle, burada, bizim aleyhimize oluşacak bir tehdide
de, oluşuma da biz izin vermeyiz. Aynı düşüncelerimiz kardeş Irak için de
geçerlidir. Irak’ın güvenliği, istikrarı, bizim güvenliğimiz, istikrarımızdır.
Irak’ın sorunlarını çözmek bizim de görevimizdir, onlara da yardımcı olmamız
lazım. Ve Musul operasyonu planlandığı gibi gidiyor ama yavaşladı. Niye? Henüz
Musul halkının güveni kazanılamadı. Yok Haşdi Şabi girer, yok öteki girer, yok
bu girer ve Musul halkı bir panik içinde. O yüzden, burada Musul halkına da
garanti verilmesi gerekiyor. Bizim buradaki düşüncemiz nettir ve burada
yaşayan, Telafer’i terk etmek zorunda kalan Türkmen kardeşlerimize de duyarsız
değiliz. Onlara her türlü yardımı ulaştırıyoruz ve Telafer’den ayrılmak
durumunda kalan Türkmenlerin durumunu da AFAD’ımızla birlikte çok yakından
takip ediyoruz ve Türkmen kardeşlerimizle -tüm dernekleri dâhil- Türkiye,
Suriye ve Irak’ta hepsiyle yakın iş birliğimiz var, iş birliğimiz de elbette
devam edecektir. 
Elbette
sorunları çözmek, ilişkileri geliştirmek bizim asli görevimizdir. Başbakanımız
da böyle düşünüyor, Cumhurbaşkanımız da böyle düşünüyor. Biraz önce Hişyar Bey
“Cumhurbaşkanı dış politikayı belirliyor." dedi. Elbette belirleyecek.
Cumhurbaşkanı halkın oylarıyla seçildi ve Cumhurbaşkanı bizim liderimiz,
Cumhurbaşkanımız Türkiye’nin lideri. Türkiye’nin lideri her konuda söz sahibi
olduğu kadar dış politikada da söz sahibi olacaktır. Kendisinin liderliğinde
dış politikamızı da başarılı bir şekilde yürütmek için gece gündüz çalışıyoruz,
çaba sarf ediyoruz. 
İsrail’le
ilişkilerimizi normalleştirdik; onlar büyükelçisini gönderdi, biz de
gönderiyoruz.
UĞUR
BAYRAKTUTAN (Artvin) - Katildiler. 
DIŞİŞLERİ
BAKANI MEVLÜT ÇAVUŞOĞLU (Devamla) – Yine, Rusya’yla ilişkilerimizi
normalleştirdik. Ama, ne İsrail’le ne Rusya’yla ilişkilerimizi düzeltmemiz
bizim prensiplerimizden vazgeçmemiz anlamına gelmez. Kırım konusunda tutumumuz
bellidir, Esad konusunda tutumumuz bellidir, Gazze ve Filistin halkı konusunda
bizim tutumumuz bellidir ve hiçbir zaman da değişmeyecektir, bunu kendileri de
çok iyi biliyor ve ilkeli dış politikamızı bu şekilde bu konularda da sürdürmek
durumundayız.
Elbette
komşular önemli ama sadece komşularla ilişkiler yetmez, vizyonla tüm dünyaya
açılmamız lazım. İşte, Afrika açılımından bahsetti MHP adına konuşan
arkadaşımız, Ekmeleddin Bey, gayet güzel ve biz de bunu devam ettirdik. 12 olan
büyükelçiliğimiz 39’a çıktı. 2,9 milyar olan dış ticaret hacmimiz 30 milyar
dolara çıktı, daha da artması gerekiyor. Esasen, 2050 yılını hesaplarsak,
Afrika’nın dünya ekonomisine sağlayabileceği katma değer aşağı yukarı 49
katrilyon dolardır. O yüzden, bu açılımlarımızı sürdürürken “kazan kazan”
formülüyle ikili ticaret hacmimizi de mutlaka geliştirmemizde fayda var.
İkili
ilişkilerimizi geliştirirken ekonomik ağırlıklı dış politikayı arkadaşlarımızla
beraber uyguluyoruz. Ekonomi müşavirlerimiz var ama benim her büyükelçim de
ekonomi müşaviri gibi çalışıyor, turizm müşaviri gibi çalışıyor, çalışmak da
durumundadır çünkü ülkemizin menfaatlerini hep birlikte iş birliği içinde
savunacağız.
Yurt
dışındaki vatandaşlarımızın hakkını, hukukunu savunmak da bizim asli
görevimizdir, bunu da çok şükür çok iyi yapıyoruz. Sadece vatandaşlarımız
değil; soydaşlarımız ve akraba topluluklarımız da artık kendisini güçlü Türkiye
sayesinde yalnız hissetmiyor. Sadece çağrı merkezimiz yedi gün yirmi dört saat
5 dilde hizmet veriyor. Avustralya’dan ta ABD’ye kadar vatandaşlarımıza yirmi
dört saat hizmet veriyoruz, tüm sorunlarına karşı duyarlıyız ve
vatandaşlarımızı hiçbir yerde yalnız bırakmayacağız.
Tabii,
çok konular var, vaktimiz de azaldı. Dış politikamızı daha etkin bir şekilde
sürdürmek için bütçe de lazım. Evet, 2,9 milyar civarından bir bütçemiz var.
Bizim beklentimizin yüzde 73’ünü kapsıyor. Ben inanıyorum ki ekonomimiz
büyüdükçe bu da artacak. Dün Almanya’daydım, sordum “Alman Dışişleri
Bakanlığının bütçesi ne kadar?” diye, 5 milyar avro yani 18 milyar TL civarında
ama biz çok şükür 2,9 milyarla da 18 milyar TL’lik iş yapıyoruz, yapmaya devam
edeceğiz. (AK PARTİ sıralarından alkışlar) Ben o yüzden personelime çok
teşekkür ediyorum, fedakârca çalışan personelime çok teşekkür ediyorum. 
Şehitlerimiz
var, diplomasi şehitlerimiz, Bakanlığımızda şehit olan -ASALA’nın saldırısı
sonucunda- personelimize ve tüm şehitlerimize Allah’tan rahmet diliyorum. 
Hepinize
destekleriniz için çok teşekkür ediyorum, saygılar sunuyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Çavuşoğlu. 
HİŞYAR
ÖZSOY (Bingöl) – Sayın Başkan…
BAŞKAN
– Sayın Özsoy…
HİŞYAR
ÖZSOY (Bingöl) – 60’a göre kısa bir açıklama yapmak istiyorum, sataşma değil
ama kısa bir açıklama.
BAŞKAN
– Tabii ki. Buyurun, yerinize oturun, ben mikrofonunuzu açacağım. İsminiz geçti
konuşmada. 
Buyurun.

VI.- AÇIKLAMALAR (Devam)
16.- Bingöl Milletvekili Hişyar Özsoy’un,
Dışişleri Bakanı Mevlüt Çavuşoğlu’nun 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
HİŞYAR
ÖZSOY (Bingöl) – Teşekkür ediyorum Sayın Başkan. 
Sayın
Bakan, hani ismime referansla Cumhurbaşkanına dair düşüncelerim konusunda
açıklama zorunluluğu hissettirdi bende.
Söylediğim
sadece şuydu: Cumhurbaşkanı bu ülkenin dış politikasında tabii ki belirleyen
bir noktadadır da Sayın Cumhurbaşkanının söylemleri ile Sayın Bakanımızın
özellikle Avrupa’da şahit olduğumuz çalışmaları arasında ciddi anlamda
gerilimler olabiliyor. İki örneğe dikkat çekmiştim, birisi idam cezası. Ben
sizin idam cezasına karşı olduğunuzu da biliyorum ama böyle bir tartışma var.
İkincisi: Bu Hans-George meselesi. Belki Sayın Cumhurbaşkanı onlarla çok fazla
ilgilenmek durumunda kalmıyor ama sizin temel olarak işiniz onlarla da
konuşmak, onlarla da görüşmek. Bu anlamda yaptığım eleştiri buna yönelikti, bu
konuda bir açıklama yapmak zorunda hissettim. Dolayısıyla, Sayın
Cumhurbaşkanının bu konudaki yetkisini, sorumluluğunu yadsımak için değil ama kendisini
çok daha katı, çok daha popülist, çok daha reaksiyoner gördüğümü söylemek için
o açıklamayı yapmıştım.
Teşekkür
ediyorum.
BAŞKAN
– Teşekkür ederiz Sayın Özsoy.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi Hükûmet adına ikinci konuşmacı Kalkınma Bakanı
Sayın Lütfi Elvan. 
Buyurun
Sayın Bakan. (AK PARTİ sıralarından alkışlar) 
Süreniz
yirmi beş dakika.
KALKINMA
BAKANI LÜTFİ ELVAN (Mersin) – Sayın Başkan, değerli milletvekilleri; hepinizi
saygıyla selamlıyor, bütçe görüşmelerinin hayırlara vesile olmasını diliyorum.
Kalkınma
Bakanlığı, Türkiye İstatistik Kurumu, GAP, DAP, KOP, DOKAP bölge kalkınma
idarelerinin 2017 yıl bütçe görüşmeleri vesilesiyle söz almış bulunuyorum. Tüm
kurumlarımızın bütçelerinin hayırlı olmasını diliyor, emeği geçen herkese
teşekkür ediyorum.
Bugün
burada özellikle Kalkınma Bakanlığımıza yönelik olarak bazı görüş ve
eleştiriler dile getirildi. Elbette eleştiri oranı daha fazla idi. Ancak,
buradan şunu ifade edeyim: Kalkınma Bakanlığı olarak 2023 yılı vizyonumuzu
2035’e taşıyan bir çalışmayı başlatmış bulunuyoruz. Diğer taraftan, 2017 yılı
başından itibaren on birinci kalkınma planı çalışmalarına da başlayacağız.
Özellikle, eleştiride bulunan arkadaşların görüş ve önerilerini ciddi bir
şekilde dikkate alacağımızı buradan ifade etmek istiyorum. 
Bir
diğer önemli husus, değerli arkadaşlar, Devlet Planlama Teşkilatı
Müsteşarlığının Kalkınma Bakanlığına dönüştürülmesi. Bu sık sık dile getiriliyor;
geçen yıl dile getirildi, bu yıl Plan ve Bütçe Komisyonunda ve Meclis Genel
Kurulumuzda da gündeme getirildi. Bu konuya açıklık getirmek istiyorum. 
Devlet
Planlama Teşkilatı Müsteşarlığının görevi ne idi? Birincisi: Hükûmete
müşavirlik yapmak. Bir diğer görevi: Uzun vadeli planlar, programlar
hazırlamak, sektörel bazda stratejiler hazırlamak ve bunların ilgili kamu kurum
ve kuruluşlar tarafından uygulanmasını sağlamak idi. Peki, bugün Kalkınma
Bakanlığının görevi nedir diye sorduğumuzda, Devlet Planlama Teşkilatı
Müsteşarlığının görevleri ne ise harfiyen Kalkınma Bakanlığının görevi de odur.
Bilakis, müsteşarlık pozisyonundan Kalkınma Bakanlığına yükseltilmiştir.
Aslında hem Devlet Planlama Teşkilatı Müsteşarlığının hem de Kalkınma
Bakanlığının temel görevi kalkınmadır. Bizim belki diğer bakanlıklardan
farkımız, tüm bakanlıkları kesen bir misyona sahibiz. Yani hangi bakanlığın
misyonuna bakarsanız bakın Kalkınma Bakanlığının misyonuyla örtüşen bir yapıya
sahiptir. O açıdan isminin Devlet Planlama Teşkilatı Müsteşarlığı olması ile
Kalkınma Bakanlığı olması arasında önemli bir fark olduğunu düşünmediğimi
açıklıkla ifade etmek istiyorum. Bilakis, asıl işi olan kalkınma işinin
kendisine bakanlık olarak verilmesinin, Kalkınma Bakanlığı adıyla verilmesinin
önemli olduğunu düşünüyorum. 
Çok
değerli milletvekillerimiz, şunu özellikle ifade etmek istiyorum: Özellikle AK
PARTİ hükûmetleri döneminde kalkınma yaklaşımımızda çok önemli değişiklikler
oldu. Aslında bu, detaylı bir şekilde ne kamuoyu tarafından ne de
milletvekillerimiz tarafından tartışılmadı. Peki, neydi bu değişim? Nasıl bir
değişim sürecine girildi kalkınma alanında. Aslında şu soruyu da muhalefetin
sorması gerekir diye düşünüyorum: Adalet ve Kalkınma Partisi hükûmetlerinin bu
kadar yüksek oranda destek almasının, bu kadar güçlü bir şekilde
desteklenmesinin temel nedeni nedir diye bir soru sormaları gerektiğini
düşünüyorum. İşte, bunun altında yatan en önemli nedenlerden bir tanesi -ki
şimdi açıklayacağım- bizim kalkınma yaklaşımında yapmış olduğumuz değişimdir.
Nedir bu değişim? AK PARTİ hükûmetleri öncesinde şöyle bir yaklaşım vardı:
Merkezî hükûmet planları ve programları hazırlar ve bunlar ilgili bakanlıklar
tarafından uygulanırdı. Peki, biz neyi getirdik? Biz devreye yereli soktuk,
illerimizi soktuk, sivil toplum kuruluşlarımızı devreye soktuk. Bakınız, Onuncu
Kalkınma Planı’nda yerel kuruluşlardan ve illerimizden 7 binin üzerinde
katılımcı sağlandı. Bizatihi yerelin görüş ve düşüncelerini merkezî yönetime
aktaran bir mekanizma oluşturuldu. 
Peki,
yerelde ne tür sorunlar vardı? AK PARTİ öncesi dönemi soruyorum: Ne tür
sorunlarımız vardı? Birincisi, kurumsal kapasite yeterli düzeyde değildi. İnsan
altyapısı oldukça zayıftı. Proje üreten iller yoktu, illerin bir vizyonu yoktu.
Siz herhangi bir ile gittiğiniz zaman “Bu ilin nasıl ve ne şekilde kalkınmasını
istiyorsunuz?” diye sorulduğunda bu sorunun cevabını alamıyordunuz. Peki,
Kalkınma Bakanlığı ne yaptı? Evet, biz Kalkınma Bakanlığı olarak, kalkınma
ajanslarını kurduk, bölge kalkınma idarelerini kurduk; SODES gibi, SUKAP gibi,
KÖYDES gibi, bizatihi yerelin işin içerisinde olduğu plan ve programları
başlattık. 
MUSA
ÇAM (İzmir) – Bütün illerle ilgili var mı?
KALKINMA
BAKANI LÜTFİ ELVAN (Devamla) – Bu neyi sağladı? Birincisi, yerelde güçlü bir
kapasite oluşturulmasını sağladı. Kurumlarımız güçlendi. Sivil toplum
kuruluşlarımız güçlendi. Lütfen kıyaslayınız. On dört, on beş yıl önceki sivil
toplum kuruluşlarının yapısı ile bugünkü sivil toplum kuruluşlarının yapısı
aynı mı?
ÖMER
FETHİ GÜRER (Niğde) – Kalmadı ki zaten. Sivil toplum örgütlerinin yarısı
kalmadı.
KALKINMA
BAKANI LÜTFİ ELVAN (Devamla) – Sivil toplum kuruluşlarımız çok daha güçlenmiş
durumda. Bakınız, özel kesimi bir yana bırakıyorum, kamu için söylüyorum. AK
PARTİ hükûmetleri öncesinde il müdürlüklerinden bakanlıklara, özellikle Doğu ve
Güneydoğu Anadolu ve Karadeniz Bölgemiz başta olmak üzere proje teklifi bile
gelmiyordu değerli arkadaşlar. Merkezî hükûmet ne yapıyordu o dönemlerde?
Merkezde neyin kararını verirse o projeler uygulamaya konuluyordu. Ama şimdi
yöntem öyle mi? Öyle değil. Bizatihi yerelin proje hazırlamada, proje izlemede,
proje değerlendirmede işin içerisinde olduğunu görüyoruz. 
Bakınız,
son on yıl içerisinde yine yerelden kalkınma ajanslarımıza 50 binin üzerinde
proje teklifi gelmiştir, 55 bin proje teklifi gelmiştir. Geçmişte böyle bir
sivil toplum altyapısı var mıydı? Bunları sunanlar kimler? Ağırlıklı olarak
sivil toplum kuruluşları. Yerelde ciddi bir kapasite oluştu. Sadece merkezî
idarenin vermiş olduğu kaynaklar da değil, Avrupa Birliğinin vermiş olduğu
kaynaklar. Biliyorsunuz, Avrupa Birliği Eğitim ve Gençlik Merkezi’ni kurduk ve
bu çerçevede çok değişik programlar başlatıldı ve bu programlar çerçevesinde
yerele ciddi kaynak aktarımı söz konusu oldu. 
Herhangi
bir ile gittiğinizde şu farkı gördünüz, o ildeki sanayicilerle, iş adamlarıyla
bir araya geldiğinizde size şunu söylediler: “Bizim ihracat için 2023 yılı
hedefimiz şudur.” Ama AK PARTİ hükûmetleri öncesi böyle bir yaklaşım söz konusu
değildi. Hangi ile giderseniz gidin, o ildeki sivil toplum kuruluşları, kamu
kurum ve kuruluşları kendilerine bir hedef belirlemişlerdir. 
İşte,
biz, AK PARTİ hükûmetleri olarak bu on dört, on beş yıllık süreçte tek bir
hedefe odaklandık, o da 2023 yılı vizyonu. Ve tüm milletimiz de bu hedefe
odaklandı. Bu hedefe yönelik de çalışmalarımızı yoğun bir şekilde sürdürüyoruz.
Bakınız,
değerli arkadaşlar, AK PARTİ hükûmetleri öncesi bu ülkenin bölgesel düzeyde bir
stratejisi yoktu. Yerel ve bölgesel kalkınmanın nasıl ve ne şekilde yapılacağına
dair en ufak bir strateji dokümanımız yoktu. Bugün bölgesel düzeyde ulusal
stratejimizi hazırlamış durumdayız. Bunu bir tarafa bırakalım, yerel düzeyde
her bir bölgede bölge planları hazırlanmış durumda. 
UĞUR
BAYRAKTUTAN (Artvin) – Sayın Bakan, hatta Ankara’da havaalanı bile yoktu (!)
KALKINMA
BAKANI LÜTFİ ELVAN (Devamla) – Bu bölgenin on yıl sonra, yirmi yıl sonra nasıl
ve nereye gideceği net olarak ortaya konulmuş durumda.
Evet,
Artvin’e bakınız. O gittiğiniz yollara bakınız, o çukurlu yollardan geçiyordunuz.
Şimdi vatandaş diyor ki: “Ben kaymak gibi yollardan geçiyorum.” Bunu siz de
söylüyorsunuz. (AK PARTİ sıralarından alkışlar) Ama buraya geldiğinizde
söylemiyorsunuz. Kendi aranızda konuşurken diyorsunuz ki: “Helal olsun şu AK
PARTİ’ye, kaymak gibi yolları yaptı.” Ama buraya geldiğiniz zaman bunlardan
bahsetmiyorsunuz.
Bakınız,
sadece…
ÖMER
FETHİ GÜRER (Niğde) – Fabrikalar kapanıyor Sayın Bakan, fabrikalar kapanıyor,
bırakın yolu.
UĞUR
BAYRAKTUTAN (Artvin) – Sayın Bakan, siz gelene kadar Ankara’da havaalanı yoktu
(!)
KALKINMA
BAKANI LÜTFİ ELVAN (Devamla) – Onu da söyleyeceğim… Onu da söyleyeceğim,
müsaade edin. Müsaade edin, onlara da geleceğim değerli arkadaşlar.
Bakınız,
Güneydoğu Anadolu Projesi’nden bahsedildi; yatırım yapılmadığından, yeterli
miktarda ödenek tahsis edilmediğinden bahsedildi. 
ERKAN
AKÇAY (Manisa) – Kaymaklı ihalelerden bahset.
KAZIM
ARSLAN (Denizli) – Kaç tane fabrika yaptınız Sayın Bakan?
KALKINMA
BAKANI LÜTFİ ELVAN (Devamla) – Onu da söyleyeceğim.
KAZIM
ARSLAN (Denizli) – Hep sattınız ama hiç yapmadınız.
KALKINMA
BAKANI LÜTFİ ELVAN (Devamla) – Son on dört yılda bölünmüş yol miktarı Güneydoğu
Anadolu Bölgesi’nde tam 10 kat artmıştır değerli arkadaşlar, hem de o sathi
kaplama türü yollar değil, bizatihi bitümlü sıcak karışım olan kaliteli, o
vatandaşımızın “kaymak gibi” dediği yollardan yaptık. Bunları görmezden
gelmeyin lütfen.
BÜLENT
YENER BEKTAŞOĞLU (Giresun) – Sayın Bakan, yollar 1963 ya!
KALKINMA
BAKANI LÜTFİ ELVAN (Devamla) - Yine söyleyeyim, yine söyleyeceğim değerli
arkadaşlar, bakınız, yine o bölgeye yönelik ifade edeceğim sizlere.
AK
PARTİ hükûmetleri öncesinde Doğu ve Güneydoğu Anadolu Bölgelerinde organize
sanayi bölgeleri boştu arkadaşlar. Lütfen geçmiş dönemdeki rakamlara bakınız,
2002 yılı rakamlarına, 2000’li yılların başlarındaki rakamlara, 1990’lı
yılların başlarındaki rakamlara bakınız, o bölgelerde yapılmış olan organize
sanayi bölgeleri boştu ama bugün…
KAZIM
ARSLAN (Denizli) – Üretim niye düşüyor, yatırım niye düşüyor, onun cevabını
ver?
KALKINMA
BAKANI LÜTFİ ELVAN (Devamla) – Bakın, size oranları söylüyorum, oranları.
Bakın, Adıyaman’da organize sanayi bölgesinde doluluk oranı yüzde 100. Yine
devam ediyorum, Batman’da organize sanayi bölgesi doluluk oranı yüzde 97. Yine
devam ediyorum, Bingöl Organize Sanayi Bölgesi’nde doluluk oranı yüzde 91. 
BÜLENT
YENER BEKTAŞOĞLU (Giresun) – Üretim fışkırmış (!)
KALKINMA
BAKANI LÜTFİ ELVAN (Devamla) - Elâzığ Organize Sanayi Bölgesi’nde doluluk oranı
yüzde 92 ve bu devam ediyor. Evet, doluluk oranı düşük olan illerimiz var mı? Var.
Nereler?
KAZIM
ARSLAN (Denizli) – Kapanan fabrikaları da söyle Sayın Bakan.
KALKINMA
BAKANI LÜTFİ ELVAN (Devamla) – Ağrı, Ardahan, Iğdır gibi illerimizde nispeten
doluluk oranımız düşük. 
KAZIM
ARSLAN (Denizli) – İflas eden, kapanan fabrikaları da söyle Sayın Bakan. 
KALKINMA
BAKANI LÜTFİ ELVAN (Devamla) – Ama şunu ifade edeyim: Özellikle bu
bölgelerimizin daha hızlı kalkınması için, potansiyelinin harekete geçirilmesi
için Sayın Başbakanımız eylül ayında bir program açıkladı, Cazibe Merkezleri
Programı’nı açıkladı. Şu anda, ilan etmememize rağmen Cazibe Merkezleri
Programı için başvuru miktarı ne kadar biliyor musunuz? Henüz ilan etmedik,
sadece ve sadece bölgelerimize gidip Cazibe Merkezleri Programı’nın kapsamını
anlattık, ne tür destekler vereceğimizi anlattık, o kadar.
KAZIM
ARSLAN (Denizli) – Herkes kuyruğa mı girdi?
ALİ
AKYILDIZ (Sivas) – Sayın Bakan, Sivas’ı da alacak mısınız içine?
KALKINMA
BAKANI LÜTFİ ELVAN (Devamla) – Söyleyeceğim.
Ve
bugün itibarıyla 4,8 milyar liralık yatırım projesi teklifi geldi değerli
arkadaşlar, 4,8 milyar liralık. (AK PARTİ sıralarından alkışlar) Ve tam 25 bin
kişiye istihdam sağlayabilecek bir teklif geldi, 25 bin kişiye istihdam
sağlayacak bir teklif. Henüz biz açıklamadan geldi bunlar.
ÖMER
FETHİ GÜRER (Niğde) – Demek ki bir şey yapmamışsınız ki herkes istiyor. On dört
yılda bir şey yapsanız istemezlerdi Sayın Bakan, yapmamışsınız ki…
HALİL
ETYEMEZ (Konya) – Büyüyoruz, büyüyoruz. 
KALKINMA
BAKANI LÜTFİ ELVAN (Devamla) – Şimdi, değerli arkadaşlar, bir başka önemli alan:
Gerçekten, yerel ve bölgesel düzeyde kalkınmada bizatihi kalkınmanın içine
insanımızı, milletimizi alıp kalkınmayı birlikte gerçekleştirmenin gururunu
yaşıyoruz. İşte, AK PARTİ’ye verilen desteğin arkasında yatan en önemli
nedenlerden biri budur değerli arkadaşlar. Eğer siz vatandaştan kopuksanız,
milletle bütünleşmemişseniz, sizin iktidara gelmeniz mümkün değil ki zaten; ki
gelemiyorsunuz da. Genel yaklaşımınız bu; gelemiyorsunuz da. (AK PARTİ
sıralarından alkışlar) 
Şimdi,
değerli arkadaşlar, bir diğer önemli alan, özellikle AK PARTİ hükûmetleri
öncesi eksikliğini gördüğümüz bir diğer alan ise: Mesleki eğitimde inanın
tıkanmış durumdaydık, hepiniz hatırlıyorsunuz. KOBİ’lere baktığımızda,
Türkiye'de “KOBİ” denilebilecek işletme yoktu arkadaşlar, 2002 öncesine
bakınız. KOBİ kredilerinin toplam krediler içerisindeki payı sadece ve sadece
yüzde 6’ydı. 2002 yılını söylüyorum. Bugün, KOBİ kredilerinin toplam krediler
içerisindeki payı yüzde 30’a yaklaşmış durumda. 
KAZIM
ARSLAN (Denizli) – Sayın Bakan, Anadolu’ya git de biraz, vatandaş cevabını
versin bunların. 
KALKINMA
BAKANI LÜTFİ ELVAN (Devamla) – Diğer taraftan, AR-GE yatırımları hemen hemen
yok düzeydeydi, hatırlayın o günleri. Ve ne yaptık, peki, AK PARTİ hükûmetleri
olarak neleri gerçekleştirdik? Bir, mesleki eğitimi ön plana çıkardık. Bugün,
ortaöğretimdeki okulların aşağı yukarı yüzde 50’si mesleki eğitim okullarına
dönüştü.
KAZIM
ARSLAN (Denizli) – İmam-hatip 3 misli artmış zamanınızda, mesleki okullar
yerinde saymış, bunu söyle Sayın Bakan.
KALKINMA
BAKANI LÜTFİ ELVAN (Devamla) – İkincisi, KOBİ’lere inanılmaz bir destek
sağladık. Aktif iş gücü programlarını başlattık ki özellikle iş gücünün
niteliği en önemli problemlerimizden biriydi. Aktif iş gücü programlarıyla ki
2017 yılında aktif iş gücü programı çerçevesinde tam 500 bin kardeşimizi
eğiteceğiz, mesleki eğitim vereceğiz ve bu kardeşlerimizi istihdam edeceğiz,
tam 500 bin kişi. İşte bu programları başlattık. Bizden önceki dönemlerde,
sorarım sizlere, “aktif iş gücü programı” dediğinizde bilen var mıydı? Kim
getirdi bu programları? AK PARTİ hükûmetleri getirdi. 
AR-GE
yatırımları, AR-GE yatırımlarına bakalım: Araştırma ve geliştirme alanında şu
anda bizim ayırmış olduğumuz kaynak, gayrisafi yurt içi hasılamızın yüzde 1’ini
geçmiş durumda. 
ÖMER
FETHİ GÜRER (Niğde) – Eti Madene de ayırın biraz Sayın Bakan, Eti Madene. 
KALKINMA
BAKANI LÜTFİ ELVAN (Devamla) – Şimdi, değerli arkadaşlar, peki, önümüzdeki
dönemde, yeni dönemde nasıl bir yaklaşım içerisinde olacağız? Siz herhangi bir
şekilde öneri getirmediniz ama biz yine sizlere anlatalım neler yapacağımızı. 
KAZIM
ARSLAN (Denizli) – Çok önerge getirdik de siz dinlemediniz. 
KALKINMA
BAKANI LÜTFİ ELVAN (Devamla) – Şimdi, şunu ifade edeyim: Özellikle
nanoteknoloji, biyoteknoloji, bilgi ve iletişim teknolojileri gibi alanlara
yoğunlaşacağız ve yoğunlaşmaya başladık. Ülke genelinde, üniversitelerimizde
büyük araştırma merkezleri kuruyoruz. Çok sayıda insanın istihdam edildiği, çok
sayıda araştırmacının istihdam edildiği yeni merkezler kuruyoruz. Bunlar sağlık,
otomotiv, enerji, uzay, malzeme bilimleri, gıda, savunma gibi alanlarda
uzmanlaşacaklar. Her bir merkezimiz sadece ve sadece bir alana yoğunlaşacak,
başka bir alana yoğunlaşmayacak ve o alanda uzmanlaşma sağlayacak. Ve biz bu
merkezlere tüzel kişilik vereceğiz. Anlamı nedir? Anlamı şudur: Karar alma
süreçleri tamamıyla bağımsız olacak, istedikleri gibi personel alabilecekler.
Gerekirse yurt dışından öğretim üyesi, araştırmacı getirebilecekler. Bu tür
merkezler oluşturuyoruz. 
Neden
bu merkezleri oluşturuyoruz? Bu merkezleri oluşturmamızın en temel
nedenlerinden bir tanesi, değerli arkadaşlar, ihracat içerisindeki yüksek
teknoloji içeren, katma değeri yüksek ürünlerin oranının az olması. Evet, bu,
gerçekten, zayıf olan alanlarımızdan bir tanesi. İşte, biz de bu nedenle,
özellikle katma değeri yüksek alanların ihracatını artırmak, üretimini artırmak
amacıyla bu merkezlere daha fazla yatırım yapmaya başladık. Ve önümüzdeki
günlerde bu üniversitelerden 5 tanesinin akreditasyonunu sağlayacağız ve tüzel
kişiliği haiz bir yapıya dönüştüreceğiz.
Biz,
değerli arkadaşlar, sorun neyse o sorunun üzerine bizatihi giden ve bu sorunu
çözen bir hükûmetiz. Türkiye çok önemli bir süreçten geçiyor. Küresel düzeyde,
baktığımızda, ciddi sıkıntıların yaşandığını biliyoruz, finansal piyasalarda
yaşandığını biliyoruz. Artık, fonların, yavaş yavaş, gelişmekte olan ülkelerden
gelişmiş ekonomilere doğru kaymaya başladığını görüyoruz. Faiz oranlarında,
yine, bu gelişmiş ülkelerde ciddi ölçüde artışlar olduğunu biliyoruz. İşte, biz
de bunun önlemlerini bir an evvel almak için… Dün Sayın Başbakanımız bir
program açıkladı, özellikle reel sektörü destekleyen bir program açıkladı ve
biz şunu söylüyoruz, diyoruz ki: 2017 yılı Türkiye için bir yatırım yılı
olacaktır, 2017 yılı Türkiye için bir reform yılı olacaktır. Reformlarımızı
takvimlendirdik, hangi reformlarımızı hangi aralıkta ne zaman yapacağımızı net
olarak ortaya koyduk. Bu reformlarımızı Meclisimizin de desteğiyle güçlü bir
şekilde gerçekleştireceğiz. 
Diğer
taraftan, 2017 yılında özellikle iş dünyasının yatırım yapmasını teşvik edici
yeni düzenlemeler yaptık. Bu düzenlemeleri dün Sayın Başbakanımız açıkladı.
Bunların detayına girmek istemiyorum ama sadece bir tanesini vurgulamak
istiyorum. 2017 yılında imalat sanayisinde… İmalat sanayisine özel bir önem
veriyoruz. Biz hep şunu söyledik: Üretimden yanayız, ihracattan yanayız, katma
değeri yüksek ürünlerin üretilmesinden yanayız. İmalat sanayisine yönelik
olarak yeni bir teşvik mekanizmasını ortaya koyduk. Nedir bu? Yatırımlarda
katkı oranını 15 puan artırıyoruz imalat sanayisinde, kurumlar vergisi
indirimini tam olarak uygulayacağız, teşvikin tamamını diğer kazançlara
uygulama imkânı getiriyoruz, yine, yatırıma ilişkin inşaat işlerinde KDV
iadesini o yıl içerisinde vereceğiz ki iş dünyamız 2017 yılında yatırım yapsın
düşüncesiyle. Biz gerçekten 2017 yılının reel sektör için canlı bir yıl
olacağına ve Türkiye’nin büyümesine, güçlenmesine önemli katkı sağlayacak
yatırımların yapılacağına inanıyoruz. 
Reformlarımıza
teker teker girmek istemiyorum ama yine, burada gündeme getirilen bazı hususlar
var, kısaca onlara da değinmek istiyorum. Özellikle tasarruflara yönelik yine
sizlerle paylaşmak istediğim bir husus var. Merkez Bankamızın finansal istikrar
raporunda da bu açıklandı, hane halkı tasarruf oranımız 2015 yılında yaklaşık
yüzde 10’luk bir artışla sekiz yılın en yüksek düzeyine ulaştı. Burada şu da
soruldu: “Olumlu bir şey var mı? Lütfen bize söyleyin.” şeklinde. Bunları
kısaca özetlemek istiyorum, aslında saatler alır tabii bunları anlatmak ama en
azından birkaç tanesini sizinle paylaşmak istiyorum. 
Bir
başka önemli husus, Onuncu Kalkınma Planı’nın hedefine ulaşmadığı ifade edildi.
Onuncu Kalkınma Planı’nda 2014 ve 2015 yılları tamamlandı, 2016 yılını bitirmek
üzereyiz. 2014 ve 2015 yılı için söylüyorum, daha evet üçüncü yıl bitmek üzere
iki yılımız daha var. Büyümede yüzde 70’lik bir performansımız var, bunu da
paylaşmaktan çekinmiyoruz. Gayri safi yurt içi hasılamızda cari -milyar dolar
olarak- yüzde 72,3’lük bir performansımız var ki bunlar küçümsenecek performans
değil. Kişi başına gelirde yine yüzde 72. İşsizlik oranında yüzde 80’lik bir
performansımız var. Yurt içi tasarruflarda yüzde 98. Cari işlemler dengesinde
yüzde 126, hedefin oldukça üzerinde bir performansa sahibiz. İhracatımızda yüzde
81,3; ithalatımızda ise yüzde 75,5 oranında bir performansa sahibiz.
Yine, şu ifade edildi, dendi ki: “2017 yılı bütçesi
yatırım bütçesi değildir.” Değerli arkadaşlar, rakamlar burada, söyleyeyim
sizlere: Cari fiyatlarla 2017 yılı yatırımları yüzde 21,1 artırılmıştır, cari
fiyatlarla. Sabit fiyatlarla 2017 yılı yatırım bütçemiz yüzde 13 artmıştır,
sabit fiyatlarla. Reel olarak artış yüzde 13’tür. Dolayısıyla, bunun bir
yatırım bütçesi olmadığını söylemenin doğru bir yaklaşım olduğunu düşünmüyorum
ki biz bütçe açığını 1,9 olarak koyduk. Biz şunu yapabilirdik: Bütçe açığını
1,4-1,5 olarak koyabilirdik ama bunu yapmadık. Dedik ki: 2017 yılı yatırım yılı
olacak, kamu için de yatırım yılı olacak, özel sektör için de yatırım yılı
olacak. Dolayısıyla, “Kamuya daha fazla yatırım tahsisi yapılmalıdır.” dedik ve
bu çerçevede bir politika belirledik ve bu politikamızı da inşallah
uygulayacağız.
Değerli
arkadaşlar, yatırımlara yönelik olarak bir başka önemli husus: Yatırım
yapılmadığı ifade ediliyor veya düşük olduğu ifade ediliyor. Şöyle ifade
edeyim, 2002-2015 yılı ortalamasını söylüyorum: Yıllık ortalama 131 milyar
dolarlık kamu artı özel sabit sermaye yatırımlarımız var, yıllık ortalama 131
milyar dolar. Peki, bizden önceki dönemde neymiş, ona bakalım: 43,9 milyar
dolar. İşte aradaki fark, AK PARTİ'nin diğer partilerden farkı da bu değerli
arkadaşlar, bu kadar net. (AK PARTİ sıralarından alkışlar)
(Mikrofon
otomatik cihaz tarafından kapatıldı)
KALKINMA
BAKANI LÜTFİ ELVAN (Devamla) – Tamamlıyorum, sadece teşekkür edeceğim.
BAŞKAN
– Tabii ki buyurun Sayın Bakan, teşekkür için size süre veriyorum.
KALKINMA
BAKANI LÜTFİ ELVAN (Devamla) – Peki, Sayın Başkan, çok teşekkür ediyorum.
Bakanlığım
ve bağlı kuruluşlarının 2017 yılında yapacağı çalışmaların ülkemize ve milletimize
refah ve esenlik getirmesini temenni ediyor, bütçemizin ülkemize 2017 yılında
bereket getirmesini temenni ediyor, hepinizi saygıyla, sevgiyle selamlıyorum.
(AK PARTİ sıralarından alkışlar)
BAŞKAN
– Teşekkür ederiz Sayın Bakan.
ERHAN
USTA (Samsun) – Sayın Başkan...
BAŞKAN
– Sayın Usta...
ERHAN
USTA (Samsun) – Sayın Bakan konuşmasında geçmişle ilgili birçok mukayese
yaparak işte “Geçmişte şunlar yoktu, bunlar yoktu.” şeklinde değerlendirmeleri
oldu; bu açık bir sataşma. En son, aleyhte Milliyetçi Hareket Partisi...
BAŞKAN – Peki, buyurun Sayın Usta.
İki dakika sataşmadan size söz veriyorum. (MHP
sıralarından alkışlar)
VIII.- SATAŞMALARA İLİŞKİN KONUŞMALAR
(Devam)
7.- Samsun Milletvekili Erhan Usta’nın,
Kalkınma Bakanı Lütfi Elvan’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın dördüncü tur
görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
ERHAN
USTA (Samsun) – Şimdi, Sayın Bakan, hakikaten düzeltilmesi o kadar fazla şey
var ki, burada iki dakikada nasıl sığdıracağım ben bilmiyorum ancak şunu
söyleyeyim: Bakın, yirmi beş dakika konuşma yaptı, bir dakika makroekonomi var
mı konuşmanın içerisinde? Tam da dediğim buydu işte. Devlet Planlama
Teşkilatından sorumlu Bakan çıkar burada, önce çatır çatır makroekonomi
konuşur. O yüzden diyorum, Kalkınma Bakanlığı bölgesel Kalkınma Bakanlığı oldu,
on beş dakikadan fazla bölgesel konular konuştu.
Şimdi
“Onuncu Plan tutuyor.” diyorsunuz. Tutmamasına ilişkin hedefler... Sayın Bakan,
siz herhâlde kendi yayınladığınız orta vadeli programa inanmıyorsunuz. Bu orta
vadeli programda siz söylüyorsunuz Onuncu Kalkınma Planı’nda 1,3 trilyon dolar
olarak hedeflediğiniz millî gelirin 815 milyar dolar olduğunu. Ben bunları
uydurmuyorum, 2018 tahminleri şurada var, bilmeyen arkadaşlar için söyleyeyim,
bu rakamı veriyorum. Bu rakamın tutması da imkânsız neredeyse, onu söyleyeyim;
çünkü burada, örneğin 3,17 2017 yılı ortalama dolar kuru, ki gelecek yılın ortalaması
3,17. Yani, şimdiki 3,50’lik kurları falan alırsak 815 milyar dolar muhtemelen
600 milyar dolara düşecek. Anlatabiliyor muyum? 
Yani,
ben şimdi hangi birini söyleyeyim? Burada yatırım bütçesi diyorsunuz; 2015
yılında -yine sizin dokümanınızdan söylüyorum, lütfen bu dokümanın itibarı
yoksa piyasalara söyleyin, piyasalar bilsin bunu- millî gelire oranı kamu
yatırımlarının 5 diyorsunuz, 2017 yılında 5,1. Artış dediğiniz bu mu sizin?
Geçmişini söyleyelim bunların size. Bakın, sizden önceki hükûmetler döneminde
kamu yatırımlarının -on üç yıl mukayesesi- millî gelire oranı 4,7’ydi, AKP
hükûmetleri döneminde 4,1’e düştü. 3,8’lik rakamları biz sizin döneminizde
gördük kamu yatırımlarında. Şimdi, bunları nasıl söyleyebilirsiniz yatırım
bütçesi diye? 
Şimdi,
gelelim şu toplam yatırımlar meselesine. Asla öyle bir şey yok. Şimdi, iktisat…
Yani, ben şimdi buna hakikaten cevap vermek istemiyorum. Temel iktisat
kuralıdır, millî gelirin en önemli “component”i yatırımdır. Yatırım, millî
gelir oranı üzerinden konuşulur yani bu, iktisat kitaplarının ilk şeyidir,
“Y=C+I”daki I’dır. Şimdi, bunu tutup böyle mutlak rakamlar üzerinden şöyle,
böyle… 
(Mikrofon
otomatik cihaz tarafından kapatıldı)
ERHAN
USTA (Devamla) – Siz hiç duydunuz mu Çin’in yatırımı şu kadar filan diye? Çin’in
yatırımı, Amerika’nın yatırımı, Türkiye’nin yatırımı…
Çok
kısa bir imkân olur mu Sayın Başkan? Hakikaten bunlar çok önemli. 
BAŞKAN
– Sayın Usta, lütfen tamamlayınız. 
ERHAN USTA (Devamla) – Ya, bir münazara filan
yapmıyoruz, kim fazla konuşursa o filan değil. Bakın, Türkiye yatırım yapmıyor,
bunu açık açık az önce on dakika anlattık. Yani, hiç duymadım ben, hiç duymadım
böyle on beş yirmi yılın rakamsal analizini. Bir projeyi yatırım büyüklüğüyle
konuşabiliriz ama bir ülkenin yatırımı, gerek ülkeler arasında dönemsel
mukayeseler gerekse ülkeler arası mukayeseler tamamen millî gelir oranı
üzerinden konuşulur. Yoksa, o zaman siz şunu da söyleyebilirsiniz:
Tasarruf-yatırım denkliği vardır. Niye o zaman “Tasarruflar düşüyor.”
diyorsunuz? Tasarrufun rakamlarına bakın, bir önceki yıla göre tasarruf, mesela
2016 yılında toplam tasarruf 288 milyar TL, 2015’te 279’muş. O zaman
tasarruflarımız da artıyor. Ama, hepimiz diyoruz ki, Başbakan da diyor, bütün
bakanlarınız da diyor, siz de diyorsunuz ki: “Tasarruf düşüyor.” Bu rakamlar
konuşulmaz. Yani, hakikaten ben buna cevap vermekten biraz artık hayâ ediyorum,
böyle bir şey olmaz. Asla böyle bir şey yok, iktisadın temelinde böyle bir şey
yok. 
Şimdi, diyorsunuz ki: “Efendim, Merkez Bankası hane
halkı tasarruf oranları, işte, sekiz yılda…” Mukayese ettiğiniz dönem, kendi
döneminiz; bir. İkincisi: Niye o zaman “13,5’e düştü Türkiye’deki toplam
tasarruflar.” diyorsunuz. 
(Mikrofon otomatik cihaz tarafından kapatıldı) 
ERHAN USTA (Devamla) – Türkiye’de tasarruflar düşüyor.
Tasarruflar düşmüyor gibi burada bir çıkarsama yapmak son derece yanlış. 
Daha diğerleri kaldı ama eğer imkân olursa onları da
daha sonra söylerim. 
Teşekkür ederim. (MHP sıralarından alkışlar) 
BAŞKAN
– Teşekkürler Sayın Usta. 
KALKINMA BAKANI LÜTFİ ELVAN (Mersin) – Sayın Başkan…
BAŞKAN – Sayın Bakan, siz de mi sataşmadan söz
istiyorsunuz?
KALKINMA BAKANI LÜTFİ ELVAN (Mersin) – Evet. 
BAŞKAN – Buyurun, iki dakika da size söz veriyorum. (AK
PARTİ sıralarından alkışlar)
MUSA ÇAM (İzmir) – Sayın Başkan, Uğur Bayraktutan’a da
sataşma olmuştu. 
BAŞKAN – Ona daha sonra vereceğim, unutmadım, merak
etmeyin. 
8.- Kalkınma Bakanı Lütfi Elvan’ın, Samsun
Milletvekili Erhan Usta’nın sataşma nedeniyle yaptığı konuşması sırasında
şahsına sataşması nedeniyle konuşması
KALKINMA BAKANI LÜTFİ ELVAN (Mersin) – Sayın Başkan,
çok teşekkür ediyorum. 
Öncelikle şunu ifade edeyim: Arkadaşlarımızın,
özellikle biraz önce söz alan arkadaşımızın bizden önceki dönemde yatırımların
büyümeye katkısı ile bizim dönemimizdeki yatırımların büyümeye katkısına bir
bakmasını tavsiye ederim, birinci husus bu. 
ERHAN USTA (Samsun) – Onları hep yapıyor arkadaşlar.
KALKINMA BAKANI LÜTFİ ELVAN (Devamla) – İkinci husus
şu: Şimdi, 2002 yılı dönemini hatırlayınız -şöyle bir benzetme yapayım, belki
uygun olmayabilir- orta ölçekli bir bakkal dükkânı düşünün ve bunun
alışverişini düşünün; bugünkü Türkiye’yi bir AVM’de çalışan büyük bir
hipermarketin çalışması gibi düşünün.
ERHAN USTA (Samsun) – Hakikaten güzel örnek oldu. 
KALKINMA BAKANI LÜTFİ ELVAN (Devamla) – Aradaki fark
budur değerli arkadaşlar, aradaki fark budur. 
ERKAN AKÇAY (Manisa) – Tam oturdu Sayın Bakan.
KALKINMA BAKANI LÜTFİ ELVAN (Devamla) – Ben o rakamlara
girmek istemiyorum.
İSMAİL FARUK AKSU (İstanbul) – İşine geldi mi oransal,
işine geldi mi…
KALKINMA BAKANI LÜTFİ ELVAN (Devamla) – Tüm rakamlar
burada var ama şu bile ifade edildi, öğretmenin maaşından bahsedildi ve yeterli
düzeyde kaynak aktarılmadığından memura maaş sağlanmadığından bahsedildi. 
ERKAN AKÇAY (Manisa) – Sayın Bakan, buraya anlat,
buraya anlat.
KALKINMA BAKANI LÜTFİ ELVAN (Devamla) – Soruyorum size:
Net asgari ücreti yüzde 120’nin üzerinde artıran başka bir ülke var mı Türkiye
dışında? 
OKAN GAYTANCIOĞLU (Edirne) – Biz demeseydik onu da
yapmayacaktınız.
ATİLA SERTEL (İzmir) – Ya, yapma ya! Sayın Bakan, yapma
Allah aşkına bunu ya!
KAZIM ARSLAN (Denizli) – Cumhuriyet Halk Partisinin
sayesinde oldu, biliyor musun Sayın Bakan?
KALKINMA BAKANI LÜTFİ ELVAN (Devamla) – Yine soruyorum
size: Net memur maaşını…
ATİLA SERTEL (İzmir) – Ya, yapma ya! Günah yani günah,
vallahi günah. 
KALKINMA BAKANI LÜTFİ ELVAN (Devamla) – …net reel memur
maaşını yüzde 61 reel olarak artıran başka bir ülke var mı Türkiye dışında? 
ATİLA SERTEL (İzmir) – Günah ya. 
MUSA ÇAM (İzmir) – Biz 1.500 lira demeseydik yapmayacaktınız.
1.500 lira dedik de yaptınız.
KALKINMA
BAKANI LÜTFİ ELVAN (Devamla) – Bunları görmezden gelmek son derece yanlış diye
düşünüyorum ve ben şunu ifade ediyorum…
ATİLA
SERTEL (İzmir) – Yazık günah ya. Bu asgari ücret geçindirir mi aileyi Sayın
Bakan?
KALKINMA
BAKANI LÜTFİ ELVAN (Devamla) - Özellikle Kalkınma Bakanlığının makro düzeyde ne
tür çalışmalar yaptığını Sayın Usta bizatihi kendisi çok iyi bilir.
ATİLA
SERTEL (İzmir) – Bu asgari ücret bir aileyi geçindirir mi Sayın Bakan?
KALKINMA
BAKANI LÜTFİ ELVAN (Devamla) - Makro düzeyde de bu çalışmaları yürüttüğümüzü
bilir. Onun için, bunlara teker teker girmek istemedim…
ATİLA
SERTEL (İzmir) – Girsen çıkamazsın Sayın Bakan.
KALKINMA
BAKANI LÜTFİ ELVAN (Devamla) - …ama isterse tabii ki bunları, neler yaptığımızı
kendisine de aktarabiliriz.
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler Sayın Bakan.
BEHÇET
YILDIRIM (Adıyaman) – Sayın Başkan…
ERHAN
USTA (Samsun) – Sayın Başkan…
BAŞKAN
– Sayın Usta…
ERHAN
USTA (Samsun) – Düzeltmeye gerek var mı, çok açık bir sataşma var Sayın Başkan.
BAŞKAN
– Sataşma yok ama…
ERHAN
USTA (Samsun) – Hayır, var.
BAŞKAN
- Sayın Usta, grup başkan vekili olarak size yerinizden söz vereyim. 
ERHAN
USTA (Samsun) – Olur, o da olur ama yani…
BEHÇET
YILDIRIM (Adıyaman) – Adıyaman’la ilgili…
BAŞKAN
– Lütfen, yerinizden açıklama yapın.
Buyurun.
VI.- AÇIKLAMALAR (Devam)
17.- Samsun Milletvekili Erhan Usta’nın,
Kalkınma Bakanı Lütfi Elvan’ın sataşma nedeniyle yaptığı konuşmasındaki bazı
ifadelerine ilişkin açıklaması
ERHAN
USTA (Samsun) – Teşekkür ederim.
Hakikaten,
“AVM” benzetmesi güzeldi, zaten dediğimiz bu. Yani “Türkiye betonlaştırıldı.”
diyoruz. Türkiye'nin zaten yatırımları az yapıldı, onun rakamlarını verdik;
21,6’dan 20,4’e düştü -dönemlerinde- Türkiye'nin toplam
yatırımları. Daha onun niteliğini de konuşmaya vakit gelmemişti. Niteliğine
bakarsak da imalat sanayisi yok bunun içerisinde. O yüzden, imalat sanayisinin
millî gelir içerisindeki payı yüzde 14’e düştü. Sayın Bakan, yani bunu görmemiz
lazım. Yatırım yapılsa düşer mi bu? Türkiye'nin potansiyel büyümesi düştü. 
KALKINMA
BAKANI LÜTFİ ELVAN (Mersin) – Türkiye neyle büyüdü sorar mısınız? Yatırım
yaparak büyüdü.
ERHAN
USTA (Samsun) – TÜİK rakamlarını söylüyorum.
KALKINMA
BAKANI LÜTFİ ELVAN (Mersin) – Yatırımların büyümeye katkısı 1,6; sizin
döneminizde 0,8’di. Bunu bile söylemedim ben. Tam 2 katı arttı, lütfen.
ERHAN
USTA (Samsun) – Hayır…
KALKINMA
BAKANI LÜTFİ ELVAN (Mersin) – Sayın Usta, lütfen…
ERHAN
USTA (Samsun) – Hayır yani Sayın Bakan, bildiğiniz ne varsa söyleyin. Eğer bu
TÜİK rakamları ve Kalkınma Bakanlığı rakamları yanlışsa onları söylesin, biz
onları kullanmayalım bir başka rakam kullanıyorsa Sayın Bakan.
Şimdi,
ben, şu “50 serisi” dediğimiz bir seriydi, bu kitabı kullanıyorum, bunun
güncelleşmiş son yıllarını da kendim ekliyorum. Aldığım bütün rakamlar burada.
Yani bakış açımız bu. Türkiye'nin şuradaki yatırımlarını söylüyoruz. Şimdi,
daha çok teknik yanları var.
Sayın
Bakan, o rakamları, az önceki rakamları, mutlak rakamları söylerken millî gelir
serisi değişti burada. Eğer burada bu rakamlar kullanılmış olsaydı… Bakın Tablo
2-6, sayfa 86’ya bakmalarını tavsiye ederim. Uyumlaştırılmış seri vardır
1950’den itibaren. Orada mesela rakam bazında bir şey yapılmaz yani mutlak
rakam olarak yapılmaz çünkü millî gelir oranlarıdır esas olan yani performansı
ölçen. Bir ülkede yatırım yapılıyor, yapılmıyor kararını vereceğimiz şey, millî
gelir oranlarına bakmaktır. Bu, çok net bir şeydir. Yani bunu şimdi bir kenara
bırakıp, bunu yok sayıp bir başka şekilde burada açıklama yapmak yani bence
hiçbir şekilde kabul edilemez, zaten o iş de ortada. 
Ha,
büyüme performansı diyorsanız o zaman şuna bakacağız.
(Mikrofon otomatik cihaz tarafından kapatıldı)
ERHAN
USTA (Samsun) – Çok affederseniz, bir dakika daha alabilir miyim? Bitiriyorum. 
BAŞKAN
– Sayın Usta, lütfen tamamlayın.
ERHAN
USTA (Samsun) – Eğer büyüme performansına bakacaksak o zaman gideceğimiz yer
neresidir biliyor musunuz? Gideceğimiz yer emsal ülkelerle aramızdaki büyüme
farkıdır. Onu da ben burada defaatle söyledim, 1990-2002 dönemi. Niye ona
bakıyoruz? AKP’den önceki on üç yıl. Bakın, oradan buradan tek yıl alıp mesela
şunu demiyorum ben: “Biz size 2002 yılında 6,2 büyüyen bir ekonomi devrettik,
şimdi büyüme yüzde 2,5’a düştü.” demiyorum. Tek yıl yanıltıcı olur, on üç yıl
alıyorum, on üç yıl orada, on üç yıl burada. Emsal ülkelerde sadece 0,3; yıllık
ortalamada az büyüyoruz. Şu anda büyüme farkı 1,5’a çıktı AKP döneminde ve IMF
tahminlerine göre önümüzdeki dönemde de 1,5-1,6’lık fark devam edecek. 
(Mikrofon otomatik cihaz tarafından kapatıldı)
ERHAN
USTA (Samsun) – Eğer büyüme diyorsak performansa buradan bakmalıyız. 
Teşekkür
ederim.
BAŞKAN
– Sayın Usta, teşekkür ederiz.
KALKINMA
BAKANI LÜTFİ ELVAN (Mersin) – Sadece bir cümle söyleyeceğim. 
BAŞKAN
- Sayın Bakan, buyurun.
KALKINMA
BAKANI LÜTFİ ELVAN (Mersin) – Sayın Başkan, sadece şu kadarını söyleyeyim,
başka herhangi bir şey söylemeyeceğim: 1999-2002 döneminde büyüme hızımız 0,8
arkadaşlar, bizim dönemimizde yüzde 4’ün üzerinde büyüdük, hayırlı uğurlu
olsun. (AK PARTİ sıralarından alkışlar)
BAŞKAN
– Teşekkürler.
Sayın
milletvekilleri…
ERHAN
USTA (Samsun) – İşte, Sayın Bakanın iktisatçılığı da bu kadar, ben de onu
söyleyeyim yani bu kadar işte. O zaman 2002 yılında…
Sayın
Başkan, bunun kayıtlara geçmesi lazım. (AK PARTİ sıralarından gürültüler)
BAŞKAN
– Kayıtlara geçsin, buyurun.
ERHAN
USTA (Samsun) – O zaman ben de şunu söylerim: 2002 yılında 6,2 büyüyen bir
ekonomi aldınız. Şimdi, orada sen bir tane 2001 krizinin olduğu yılı alacaksın!
KALKINMA
BAKANI LÜTFİ ELVAN (Mersin) – Dört yılı al, dört yıl, dört yıl.
ERHAN
USTA (Samsun) – O zaman 2009 büyümesine baksın. Biraz ileri geliyor tabii bizim
analizlerimiz. Emsal ülkelerle büyüme farkına bakmak lazım. Büyüme performansı
böyle ölçülür. Onun için o rakamları veriyorum.
Teşekkür
ederim.
BAŞKAN
– Peki, teşekkür ederiz Sayın Usta.
Sayın
Bayraktutan, 60’a göre söz talebiniz var.
Buyurun.
18.- Artvin Milletvekili Uğur
Bayraktutan’ın, Kalkınma Bakanı Lütfi Elvan’ın Doğu Karadeniz Projesi Bölge
Kalkınma İdaresi Başkanlığı konusunda değerlendirmede bulunmamasına, Dışişleri
Bakanı Mevlüt Çavuşoğlu’nun bu konuya değinmesine ve TBMM Başkan Vekili Ayşe
Nur Bahçekapılı’ya Almanya’da yapılan muameleyi protesto etmek için Mercedes
marka makam araçlarına binilmemesi çağrısında bulunduğuna ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Bakana bir şey söyleyeyim: Konuşması boyunca Doğu Karadeniz Projesi Bölge
Kalkınma İdaresi Başkanlığı konusuna hiç girmeyen Sayın Kalkınma Bakanımıza çok
teşekkür ediyorum. Bu konuyu konuşması boyunca değerlendiren Dışişleri
Bakanımıza -muhtemelen yurt dışında zannetti Doğu Karadeniz’i- içtenlikle
teşekkür ediyorum. Adalet Bakanımızın konuşmasında buna değineceğini umuyorum,
ona da şimdiden teşekkür ediyorum. 
Bir
değerlendirmem var. Ayşe Nur Bahçekapılı’yla alakalı Almanya’da meydana gelen olay
çok üzücü bir olaydır. Sayın Cumhurbaşkanı da gerekli tepkiyi gösterdi, ona da
çok teşekkür ediyorum. Muhtemelen sizin daha ağır bir tepki göstermenizi
bekliyorum. Biraz sonra Meclis oturumu bitince Meclisin dışına çıkıp muhtemelen
Alman Mercedeslerinize binerek evinize gideceksiniz. Gelin, bir kahramanlık
yapın Sayın Bakan, önce siz konuşun. “Bu Alman Mercedeslerine binmeyeceğiz”
deyin, hepimiz sizi alkışlayalım diyorum. 
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Bayraktutan. 
Sayın
Yıldırım Adıyaman’la ilgili bir açıklama yapmak istediğinizi söylediniz. 
19.- Adıyaman Milletvekili Behçet
Yıldırım’ın, Kalkınma Bakanı Lütfi Elvan’ın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dördüncü tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
BEHÇET
YILDIRIM (Adıyaman) – Teşekkürler Başkanım. 
Sayın
Bakanım, sizi yalanlamak için söz almadım, bir düzeltme yapacağım. 
Evet,
sizden yer istenmiş. Niye istenmiş? Organizelerimiz çok küçük olduğu için
istenmiş sizden. Yoksa, “Yüzde yüz doludur.” lafı külliyen yalan, külliyen
yanlış. “Yalan” demeyeyim de yanlış, yanlış bilgi aktarılmış çünkü ben orayla
görüştüm. Adıyaman’a yatırım son zamanlarda yapılmıyor 5’inci ve 6’ncı teşvik
yasasından dolayı. Bu konuda da Hükûmetimizin çalışmalarının olduğunu da
biliyorum, arkadaşlar bu bilgiyi de verdi. Adıyaman’da şu anda boş yer çok,
organize sanayi bölgesinde boş yer çok. Yüzde yüz dolu olduğu yanlış. Dolu olan
yerler de depo olarak kullanılıyor. Adıyaman’da şu an ne fazla, biliyor
musunuz? Tefeciler fazla, sokaklarda tefeci terörü var. Bunun da bir an önce çözülmesi
gerektiği kanısındayım. Özellikle bu iktidarın Suriye’deki yanlış
politikalarından dolayı –Dışişleri Bakanı Sayın Mevlüt Çavuşoğlu da burada-
Adıyaman’da sanayide bir gerileme var, turizmde bir gerileme var. Bunu da
takdirlerinize sunuyorum. 
(HDP sıralarından alkışlar)
BAŞKAN – Teşekkür ederiz Sayın Yıldırım. 
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN – Sayın milletvekilleri, Hükûmet adına üçüncü ve
son konuşmacı, Adalet Bakanı Sayın Bekir Bozdağ. 
Süreniz otuz dakika Sayın Bakan. 
Buyurun. (AK PARTİ sıralarından alkışlar)
ADALET
BAKANI BEKİR BOZDAĞ (Yozgat) – Sayın Başkan, saygıdeğer milletvekilleri; 2015
kesin hesabı ve 2017 Adalet Bakanlığı bütçesi üzerinde görüşlerimi açıklamak
üzere söz aldım. Bu vesileyle hepinizi saygıyla selamlıyorum.
2017
bütçesi ülkemize hayırlı uğurlu olsun, bereketli olsun ve 2017, bütçedeki bütün
hedeflerin gerçekleştirildiği başarılı bir yıl olarak geçsin temennisinde
bulunuyorum. Bu vesileyle de bütçede emeği geçen Komisyona, Genel Kurula ve
herkese ayrı ayrı teşekkürlerimi sunuyorum. 
Sayın
Başkan, değerli milletvekilleri; Türkiye demokratik bir hukuk devletidir. Şu
anda, Cumhuriyet Dönemi’nde 4’ü, 1’i de Osmanlı Dönemi’nde olmak üzere 5
anayasayla yönetilmiş bir ülkeyiz ve anayasalarımıza baktığımız zaman,
yürürlüğe giren anayasalarımızın neredeyse tamamı olağanüstü şartlarda
hazırlanmış ve yürürlüğe girmiştir.
GARO
PAYLAN (İstanbul) – Şimdi?
ADALET
BAKANI BEKİR BOZDAĞ (Devamla) – Bugüne kadar Türkiye’de olağan şartlarda,
herkesin kendini hür hissettiği bir ortamda yeni bir anayasa yapma imkânı
maalesef bulunamamıştır. 1982 Anayasası şu anda uyguladığımız Anayasa ve bir
darbe Anayasası’dır; yürürlüğe girdiği günden bugüne geçen otuz dört yıl içerisinde
17 defada 112 değişikliğe uğramıştır. Türkiye mevcut Anayasası’nı değiştire
değiştire Türkiye’yi demokratik bir hukuk devletine dönüştürmeyi başaramaz.
Anayasa’mızı değiştire değiştire insan haklarına saygılı olan bir ülkeyi insan
haklarına dayanan bir ülke hâline getiremeyiz.
NURHAYAT
ALTACA KAYIŞOĞLU (Bursa) – Uygulamadan kaynaklanıyor Sayın Bakan.
ADALET
BAKANI BEKİR BOZDAĞ (Devamla) - Türkiye değiştire değiştire bu Anayasa’yı
yasama, yürütme, yargıya ve dahası millete güvenen bir anayasa hâline getirmeyi
başaramaz. 
NURHAYAT
ALTACA KAYIŞOĞLU (Bursa) – Anayasa’da mı diyor “Gazetecileri tutuklayın.” diye?
ADALET
BAKANI BEKİR BOZDAĞ (Devamla) - Türkiye değiştire değiştire bu Anayasa’yı darbe
ruhunu Anayasa’dan çıkaramaz çünkü Anayasa’nın başlangıcında “sözüne ve ruhuna
bu yönde saygı ve mutlak sadakatle yorumlanıp uygulanmak üzere” diyor; hem
ruhuna sadakati hem de sözüne sadakati esas alıyor. Onun için bu ruhu tamamen
yok etmek lazım. Peki çare nedir? Çare yeni anayasa yapmaktır. Yeni anayasa
yapmadan yeni Türkiye olmaz. Yeni anayasa, esasında, yeni Türkiye’nin
kapısıdır. Yeni Türkiye’yi yeni Anayasa’yla ancak inşa edebiliriz. 
Türkiye’de
anayasa ihtiyacını vurgulamayan kimse kalmadı. Parlamento 1993 yılında bütün
partilerin sunduğu öneriler, daha sonra kurulan uzlaşma komisyonlarıyla bu
konuda bir irade ortaya koydu. Üniversiteler, sivil toplum örgütleri,
sendikalar, pek çok kişi somut yeni anayasa önerilerini ortaya koydu ancak buna
rağmen yeni anayasa yapılamadı. Yeni anayasa yapmak için esasında her şey
hazır, millet hazır, üniversiteler hazır, sivil toplum hazır, herkes ve her
kesim hazır. Hazır olmayan, sadece, yeni anayasa yapma iradesiyle milletin
yetkilendirdiği ve görevlendirdiği temsilcileridir. Milletin iradesine uygun
hareket ederek biz milletin emri gereği yeni anayasa yapmayı başarabiliriz.
Bizim tecrübemiz buna müsaittir. Eğer yeni anayasayı normal bir ortamda
başaramazsak Türkiye’ye de, Parlamentoya da, aziz milletimize de büyük bir
haksızlık yapmış oluruz. “Yeni anayasa yapmayı ancak darbeciler başarabilir ya
da darbelerden sonra yeni anayasa yapılabilir.” efsanesini yıkmak hepimizin
elindedir. Biz istersek bunu yıkar, milletin hür temsilcileri olarak,
milletimizin iradesine uygun yepyeni bir anayasayı milletimize, ülkemize
kazandırabiliriz. Gelin bu imzayı birlikte atalım diyorum. Türkiye’yi darbe
anayasalarıyla yaşama ve yönetilme ayıbına, utancına daha fazla katlanmaya
mecbur etmeyelim.
Yeni
anayasa yapılamasa bile Anayasa’da yapılacak bazı değişiklikler olabilir.
Özellikle HSYK üzerinden burada vurgu yapmak isterim ki HSYK’nın bugünkü seçim
usulüyle 3’üncü bir seçime gitmesi, Türkiye için büyük bir felaket olur.
Buradan bir kez daha çağrıda bulunuyorum: HSYK seçim usulünü Türkiye Büyük
Millet Meclisinde grubu bulunan siyasi partilerimizin büyük bir uzlaşmayı
gerçekleştirerek değiştirmesinde büyük bir fayda mülahaza ediyoruz. Eğer
Türkiye 3’üncü kez bir seçim yaşarsa hem hukuk devleti hem yargı hem de yargı
görevi yapanlar bundan büyük bir zarar göreceklerdir. Umarım ki Türkiye Büyük Millet
Meclisi yeni anayasa yapma konusundaki iradeyi hayata öncelikle geçirir. Eğer
bunu başaramazsak bile hiç olmazsa acil olan bazı konuları hayata geçirebiliriz
diyorum.
Sayın
Başkan, değerli milletvekilleri; Türkiye’de sistem tartışmaları hiç eksik olmadı,
her dönemde tartışıldı. Rahmetli Özal, rahmetli Türkeş, rahmetli Erbakan ve
Demirel, Türkiye için hükûmet sistemi tartışmalarını yaptı, yaptırdı ve bu
sistemin Türkiye’ye dar geldiğinin, yeni bir sisteme, başkanlık sistemine
geçilmesi gerektiğinin altını çizdi.
Türkiye’de
2007’de Cumhurbaşkanının halk tarafından seçimine dair Anayasa değişikliğinin
yapılmasıyla, 10 Ağustos 2014’te halkın tarihinde ilk defa doğrudan
Cumhurbaşkanı seçmesiyle, esasında yepyeni bir dönem başlamıştır. Bir yandan
seçilmiş Cumhurbaşkanı, bir yandan seçilmiş Hükûmet ve yetkilere baktığımız
zaman bunun sürdürülebilir olmadığı da çok açıktır. Onun için, bu tartışmayı ve
bundan doğabilecek, oluşabilecek muhtemel sonuçları şimdiden görerek çözüm
üretmek hepimizin vazifesidir.
O
nedenle, MHP Genel Başkanı Sayın Devlet Bahçeli’nin çağrısını tarihî önemde bir
çağrı olarak görüyoruz çünkü gelinen noktada Türkiye, bu çağrı sonucunda büyük
bir dönüşüme imza atarsa cumhuriyet tarihindeki en büyük sistem değişikliğini
ve anayasa reformunu gerçekleştirmiş olacaktır. 
BÜLENT
YENER BEKTAŞOĞLU (Giresun) – Yapma Bakanım, yapma!
ADALET
BAKANI BEKİR BOZDAĞ (Devamla) – Gelin, Türkiye Büyük Millet Meclisindeki bütün
siyasi partiler olarak bu sürece birlikte destek olalım. Konuyu milletin
hakemliğine götürelim. Milletimizin kararına hep beraber uyalım ve milletimizin
verdiği kararla bu tartışmalara son noktayı birlikte koyalım, koyduralım
diyorum.
Sistem
tartışmaları üzerinde konu yoğunlaşınca bir iki hususu da başkanlık,
cumhurbaşkanlığı sistemi üzerinden ifade etmek isterim. Hepimiz ne söylüyoruz?
Yasamanın tam bağımsız olması, yürütmenin tam bağımsız olması ve birbirinden de
tam ayrı olmasını arzu ediyoruz. 
KAZIM
ARSLAN (Denizli) – Yargı ne olacak, yargı?
ADALET
BAKANI BEKİR BOZDAĞ (Devamla) – Gerçek anlamda kuvvetler ayrılığının olduğu
sistemin adı başkanlık sistemidir. Yasama yürütme birbirinden tam ayrı,
birbirine karşı tam da bağımsızdır. Güçlü bir yasama var, etkin bir yasama
denetimi var, ayrıca güçlü milletvekilleri var, aynı şekilde güçlü yürütme var,
siyasi istikrar var. Başkanlık sistemi esasında siyasetimize büyük bir dinamizm
de getirecektir çünkü başarısız olan beş yıl sonra siyaset sahnesinin dışına
çıkacaktır, başarılı olan da azami on sene sonra siyasetin dışına çıkacaktır ve
Türkiye her on yılda, çok başarılı bir başkanla yönetilse dahi yeni bir
başkanla yönetilme fırsatı bulacaktır. Siyasette değişimi dönüşümü, yönetimde
değişimi dönüşümü de, dinamizmi de beraberinde getirecektir. Ben bu sistemin
Türkiye’nin güçlenmesine, hızlı ve etkin karar almasına ve Türkiye’nin yeni bir
yükselişe geçmesine katkı sağlayacağına yürekten inanıyorum. 
Hükûmet
sistemi tartışması rejim tartışması da değildir. 
NURHAYAT
ALTACA KAYIŞOĞLU (Bursa) – Rejim, rejim!
ADALET
BAKANI BEKİR BOZDAĞ (Devamla) – Hükûmet sistemi değişikliği de rejim
değişikliği kesinlikle değildir. Türkiye, yönetim şeklinin cumhuriyet olduğunu
29 Ekim 1923’te kabul ve ilan etmiş ve yönetim şekli tartışmalarına son noktayı
koymuştur. O günden bugüne de Türkiye’nin yönetim şeklinin değiştirilmesi
yönünde halkımızın da, siyasetimizin de, Parlamentomuzun da bir gündemi
olmamıştır, olacağını da zannetmiyorum. Esasında, 15 Temmuz 2016 darbe
teşebbüsü sırasında Türk milletinin ortaya koyduğu irade, Türkiye’nin yönetim
şeklinin cumhuriyet olduğunun bir kez daha şehit kanlarıyla imzalanmış
olmasıdır, tıpkı başlangıçta olduğu gibi. (AK PARTİ sıralarından alkışlar)
Sayın
Başkan, değerli milletvekilleri; yargı bağımsızlığı ve tarafsızlığı, hukuk
devletinin olmazsa olmaz şartlarından biridir. Eğer bir hukuk devletinde yargı,
bağımsız ve tarafsız olmazsa, ihtilafa düşen vatandaş, yargıya gittiği zaman
ihtilafın adil bir şekilde çözüleceğine dair inancını kaybederse orada hukuk
devletinin güçlü bir şekilde var olduğunu söylemek mümkün değildir. Yargının bağımsızlığı
ve tarafsızlığı, yargı görevi yapanların Anayasa, kanun, hukuk ve vicdani
kanaatlerine uygun bir şekilde karar vermeleriyle mümkündür. Anayasa’mızda yer
alan teminat, esasında hâkim ve savcılarımızın her türlü korku, baskı,
endişeden uzak bir biçimde cesaretle ve hukukun gerektirdiği tarzda karar
vermesi için Anayasa’ya konulmuş önemli bir sigortadır. 
NURHAYAT
ALTACA KAYIŞOĞLU (Bursa) - Hâkimler, tutuklanmamak için tutuklama kararı
veriyorlar. 
ADALET
BAKANI BEKİR BOZDAĞ (Devamla) - Ancak, hâkimlik ve savcılık teminatı, hâkimlik
ve savcılık görevi yapanların Anayasa ve yasaları çiğnemelerinin teminatı
değildir; herhangi bir terör örgütüne üye olarak veya iltisaklı, irtibatlı
olarak terör örgütünün emirleri doğrultusunda adli süreçleri yönetmesi ve adli
süreçlerde karar vermesi değildir, bunun zırhı olarak da kullanılamaz. 
Fetullahçı
terör örgütü, devlete, millete, yasamaya, yürütmeye, orduya, emniyete ve
kamunun bütün alanlarına büyük zararlar vermiştir, en büyük zararı da yargıya
vermiş, en büyük tahribatı da yargı alanında yapmıştır. 
Mahkemelerin
bağımsızlığı ve hâkimlik teminatı esasına göre kurulup görev yapan Hâkimler ve
Savcılar Yüksek Kurulu, bağımsızlığını, tarafsızlığını yitirdiğini
değerlendirdiği bazı hâkim ve savcıların meslekten uzaklaştırılmalarına karar
vermiştir. Eğer bir hâkim ve savcı, Anayasa, hukuk, kanun ve bunlara uygun
vicdani kanaatle karar verme yerine, üyelik, iltisak ya da irtibatla bulunduğu
örgütün emir ve talimatlarına göre karar vermeye başlamış veya karar veriyorsa o
zaman tarafsızlık ve bağımsızlık vasfını kaybetmiş demektir; bu vasfı
taşıyanların giydiği cüppeyi taşıma hakkını da yitirmiş demektir. 
Hâkimler
ve Savcılar Yüksek Kurulumuz, esasında, hukuk devletinin gereği olan yargının
bağımsızlığını ve tarafsızlığını korumak bakımından önemli adımlar atmıştır.
Yaptığı değerlendirmeler sonucunda bazı hâkim ve savcıların meslekten
uzaklaştırılmasına karar vermiştir. Burada şunun altını özellikle çizmek
isterim, HSYK’da şu anda bakan dışında görev yapan 18 üye var ve meslekten
uzaklaştırma kararlarının tamamı bu 18 üye tarafından oy birliğiyle alınmış
kararlardır. 1 tane üyenin itiraz ettiği bir hâkim veya savcının meslekten
uzaklaştırması yapılmamıştır. Bu, son derece önemli bir adımdır. HSYK’nın
yaptığı, yargının bağımsızlığı ve tarafsızlığını korumaktır, hukuk devletini
korumaktır, Fetullahçı terör örgütünün Türk yargısını rehin almasını
önlemektir, yargının milletin yargısı olma vasfını korumaktır, yargının
bağımsızlığını ve tarafsızlığını korumak ve yargıya olan güveni yeniden inşa
etmek adımıdır. Bu açıdan son derece önemli ve tarihî kararlar almıştır. Ben
buradan HSYK üyelerimizi, hukuk devletine, yargının bağımsızlığı ve
tarafsızlığına sadakatle sahip çıkmalarından dolayı tebrik ediyor,
teşekkürlerimi sunuyorum. 
Türkiye’nin
Avrupa Yargı Kurulları Ağı’yla ilgili ilişkileri hakkında AYKA olumsuz bir
karar verdi. Neden? Bu hâkim ve savcıların meslekten uzaklaştırılmaları
gerekçesiyle. Ama çok net söylüyorum, yargısız bir infaz yapılıyor Türkiye’ye
karşı; kimse dinlenmeden, söylenenlerin aslı astarı nedir, buna dair bir
değerlendirme yapılmadan, Fetullahçı terör örgütünün gözüyle Türkiye’yi
görerek, Fetullahçı terör örgütünün diliyle Türkiye’yi konuşarak, Fetullahçı
terör örgütünün kulağıyla Türkiye’yi dinleyerek karar verenler, bağımsız ve
tarafsız bir karar vermiş değillerdir. Türkiye’yle ilişki kuranların bu
ilişkilerini terör örgütlerinin zehirlemesine asla rızamız yoktur. Onlar ne
karar verirlerse versinler, onları bağlar o ama Türkiye, hukuk devletini
güçlendirerek yoluna devam edecektir. Terör örgütünün ağzıyla Türkiye’ye
konuşanların, Türkiye hakkında karar verenlerin kararlarının bizim yanımızda
bir itibarı olmadığını buradan bir kez daha ifade etmekte fayda görüyorum. 
Sayın
Başkan, değerli milletvekilleri; burada yargıya özel bir teşekkürüm var; o da
şundan: 15 Temmuz 2016 darbe teşebbüsü sırasında, darbenin daha başarılı olup
olmayacağının belli olmadığı ilk saatlerde hukuk devletine ölümüne sahip
çıktılar; soruşturmaları başlatarak, gözaltı ve yakalama kararları vermek
suretiyle hukuk devletine, Anayasa’mıza, demokrasimize, millî iradeye ölümüne
sahip çıktılar. Daha önceki darbe teşebbüsleri sırasında darbecilere
mihmandarlık yapan ya da darbe teşebbüsünün daha başında biat eden Türk yargısı
yerine, bu sefer darbeye Türkiye’yi dar eden bir Türk yargısı vardı,
hukukumuza, Anayasa’mıza, demokrasimize sahip çıktılar. (AK PARTİ sıralarından
alkışlar) Ben, bu nedenle, ölümüne demokrasimize, hukuk devletimize,
Anayasa’mıza sahip çıkan cumhuriyet başsavcılarımıza, savcılarımıza, başsavcı
vekillerimize, hâkimlerimize hepsine ayrı ayrı buradan şükranlarımı sunuyorum,
teşekkür ediyorum. (AK PARTİ sıralarından alkışlar) Türk yargısı hukukuna böyle
sahip çıktığı sürece hiçbir olumsuzluk Türkiye’de güç bulamayacaktır.
Sayın
Başkan, değerli milletvekilleri; Türkiye’de 15 Temmuz 2016 darbe teşebbüsünden
sonra cezaevlerinde kötü muamele ve işkence yapıldığına dair iddialar ve
iftiralarda büyük bir yükselme oldu. 15 Temmuzun hemen arkasından Amerika’da,
Avrupa’da, uluslararası yayınlarda ve uluslararası örgütlerde 14 Temmuzda
olmayan şey, 15 Temmuzda birdenbire büyüdü, Türkiye’nin bütün cezaevlerini
töhmet altında bırakır hâle geldi. Ya, nasıl oluyor, 14 Temmuz da yok da 15
Temmuzdan sonra Türkiye’nin cezaevleri işkence ve kötü muamele adresi olarak
gösterildi? 
Bakın
çok net söylüyorum. Türkiye cezaevleri ve gözaltı yerlerinin tamamı, büyük bir
denetim altındadır, hepsi denetim altında, her türlü denetime de açık.
Cezaevlerine baktığınız zaman cezaevlerinin denetimi bir yandan Adalet
Bakanlığı müfettişleri, öbür yandan Ceza ve Tevkifevleri kontrolörleri, öte
yandan ilin cumhuriyet başsavcıları, oradaki cezaevinden sorumlu infaz
savcıları ve infaz hâkimlikleri tarafından denetleniyor. Ayrıca il, ilçe insan
hakları kurulları denetliyor. Kamu Denetçiliği Kurumu, Türkiye İnsan Hakları
Kurumu denetliyor, Meclis İnsan Hakları İnceleme Komisyonu denetliyor, ayrıca
sivil izleme kurumları da bunun denetimini yapıyor. Öte yandan uluslararası,
Avrupa İşkencenin Önlenmesi Komitesi (CPT), Birleşmiş Milletler İşkencenin
Önlenmesi Alt Komitesinin tarafından da incelemeye tabi tutuluyor. Bizim bu
konuda bir sıkıntımız yok. 
Sıkıntı
şuradan: Türkiye’yi suçluyorlar. “Şunlar şunlar yapıldı, bunlar oldu.” Ben de
diyorum ki, bir kez daha söylüyorum: Bunlarla ilgili bize yer verin, isim
verin, adres verin, zaman verin; biz gereğini yapmaz, yaptırmazsak o zaman bize
söyleyin.” Deyin ki: “Biz verdik size.” 
Şu
anda biz bunlarla ilgili Türkiye’nin neresinde bir şey varsa onun üzerine
gidiyor ve gerekeni yapıyoruz. Bakın, şu anda bu konularla alakalı soruşturma
aşamasında olan 231 tane dosya var, soruşturmaları sürüyor. Çok net söylüyorum:
Hiçbir tane kötü muamele iddiasının üzerini örtmeyiz, örttürmeyiz; bir tane
işkence iddiasının üzerini örtmeyiz, örttürmeyiz; üzerine gideriz, hak ettiği
ceza neyse, onu da tereddütsüz veririz. Bizim bu noktada hiçbir sıkıntımız yok.
(AK PARTİ sıralarından alkışlar) Ama Türkiye’nin de birtakım aslı astarı
olmayan iddialarla, iftiralarla suçlanmasına rıza göstermeyiz. Böyle bir şey
olmaz. Her konuyu inceliyoruz, inceletiyoruz. 
Mesela,
demin burada değerli bir milletvekilimiz konuştu, bir isim verdi “Bununla
ilgili şunlar, şunlar var.” diye. Yaptıklarımız burada. Onunla ilgili de
inceleme yaptırmışız, bir soru sorulmuş, o soruya da cevap vermişiz, diğer konu
da bize gelmiş ama ilgili yerlere intikali yapılıyor, onunla ilgili de cevap
verilecek. Şimdi, bir terör örgütüyle ilgili bazı kişiler orada oturma eylemi
yapıyorlar, bahsettiğiniz yerde. O oturma eylemi yaptıkları yerden de kalkmıyorlar.
Şimdi, bir yerde eylem yapılıyor, eylem yapıldı, kalkmadılar, ne yapacaklar?
Eylem yaptılar, kalkmadılar, bunları kaldırıp infaz koruma memurları yerine
götürecek mi, götürmeyecek mi? Yaptıkları iş bu. Burada eylem yapıldığı zaman
onun koluna giriyorlar, alıp götürüyorlar, başka yere götürüyorlar, dışarıda
“Bize şöyle, şöyle yaptılar.” Bakın, sizin dediğiniz gibiyse, ben sizinle
beraber olup üzerine beraber giderim. Ama işin aslı öyle değil. Dışarıya
sürekli şey yapıyorlar. Ben de diyorum: Bakın, savcılıklarımız burada, Meclis
burada, her yer açık, herkes dilekçesini oraya versin. O dilekçeler oradan
nasıl geliyor? Cezaevinden geliyor. Oraya gelen dilekçe başka yerlere gitmez
mi? Oralara da gider ve biz bu konuların üzerine kesinlikle ve kararlı bir
şekilde bugüne kadar gittik, bundan sonra da gideceğiz. 
ALİ
HAYDAR HAKVERDİ (Ankara) – Sayın Bakan, kamera kayıtları var mı, yok mu? İnanın
“Yok” diyecekler. 
ADALET BAKANI BEKİR BOZDAĞ (Devamla) – Bir şey daha
söyleyeceğim: Bakın, işkence suçları ve kötü muamele suçlarıyla ilgili zaman
aşımını biz kaldırdık, biz. (AK PARTİ sıralarından alkışlar) Biz kaldırdık.
Kendimize güvendiğimiz için biz kaldırdık. Bunun anlamı ne? Bugün AK PARTİ
iktidarda, biz gittikten sonra başka bir iktidar geldi, Türkiye’de başka şey
oldu; bugün öyle bir yanlışı biri yaparsa 70 yaşında da, 80 yaşında da, 90
yaşında da yaptığı yanlışın hesabı ondan sorulsun diye yaptık biz bunu. (AK
PARTİ sıralarından alkışlar) Böyle bir şey olabilir mi? Biz kendimize
güveniyoruz ve bu konuların üzerine kararlı bir şekilde gideriz, bundan sonra
da gitmeye devam ederiz; yeter ki bizim elimize bunlar verilsin. Uluslararası
örgütlerden, geçen Birleşmiş Milletlerin temsilcisi geldi birtakım
değerlendirmeler yaptı. “Biz izlenim edindik.” diyor. Ya, ne izlenimi edindin?
O zaman söyle; nerede ne var onu söyle. “Böyle bir izlenim edindik.” diyor. 
FİLİZ KERESTECİOĞLU DEMİR (İstanbul) – Göstermiyorsunuz
ki…
ADALET BAKANI BEKİR BOZDAĞ (Devamla) - Ya, kusura
bakmayın. Her yeri gezdi, isteyip de gezemediği tek yer yok. Nereyi istediyse
oranın kapısını açtık, kiminle görüşmek istiyorsa onu görüştürdük. 
BURCU ÇELİK ÖZKAN (Muş) – Türkiye raportörü Kati
Piri’yi neden engellediniz Sayın Bakan?
ADALET BAKANI BEKİR BOZDAĞ (Devamla) - Kendilerine
sorun “Görüşmek isteyip de görüştürmediğim bir kişi var mı?” diye. Raporunda
onu da yazıyor zaten, kimlerle görüştüğünü de açık şekilde yazıyor. Bu noktada
bizim alnımız ak ama şunu da söylüyoruz: Yanlış yapanların üzerine gitmek de
bizim vazifemiz, onların yüzünü falan da yıkamayız ama iftiralara da, terör
örgütlerinin söylemlerini, iftiralarını hakikat gibi dillendirmeye de pabuç
bırakmayız, onu da ifade edeyim.
Sayın Başkan, değerli milletvekilleri; Türkiye’de
önemli bir reform da 20 Temmuz 2016’da faaliyete geçti, istinaf mahkemelerinin
kurulması. Gerçekten büyük bir reform. Cumhuriyet Dönemi’nde yargı alanında en
büyük reformlar şüphesiz cumhuriyetin kuruluş yıllarında Atatürk döneminde oldu
ama ondan sonra “En büyük yargı reformu nedir?” derseniz, ben tereddütsüz “20 Temmuz
2016’da faaliyete geçen istinaf uygulamasıdır, istinaf yargılamasıdır.” derim
ve Türk hukuk tarihi bakımından önemli bir milat oldu, önemli bir adım attık ve
yargıda iki dereceli yargılamaya geçtik, yargılamaların zamanında, makul süre
içerisinde sonuçlandırılmasının önünü açtık. Tarihî bir reformu bu dönemde hep
beraber hayata geçirdik; hayırlı olsun, uğurlu olsun diliyorum. 
Sayın
Başkan, değerli milletvekilleri; yargı alanında başka önemli adımlar da attık.
Onları da anlattığım zaman çok vakit alacak ama eleştiriler üzerinde birkaç
konuda da durmak istiyorum. 
Birisi:
Yargıda memnuniyet konusu. Tabii, yargıda memnuniyeti biz herkes gibi
önemsiyor, daha yüksek noktalara çekmek için gayret sarf ediyoruz ama yargıya
işi düşen vatandaşlardan yarısı kaybediyor, yarısı kazanıyor. Yarısının
kaybettiği, yarısının kazandığı yerdeki memnuniyeti yüzde 100 yapma imkânınız
var mı? Kazanan da istediği gibi kazanamıyor.
GARO
PAYLAN (İstanbul) - Güven, güven. 
ADALET
BAKANI BEKİR BOZDAĞ (Devamla) - 100 lira istemiş, 50 lira verince itiraz
ediyor. Çok yüksek hapis cezası istemiş, az alınca ondan da rahatsız oluyor.
Ama, buna rağmen, 2015 rakamlarına baktığınızda, yargı hizmetlerine
memnuniyetin yüzde 50’nin üzerinde olduğunu görüyoruz; bunu büyük bir başarı
olarak görüyorum. Ama yargıda memnuniyete gelince, orada sıkıntımız var, onun
üzerine gidiyoruz. İşte, Fetullahçı terör örgütünün Türk yargısını rehin almak
suretiyle ortaya çıkardığı güvensiz ortamların tamamını yok etmek, yargıya
güveni yeniden inşa etmek, yargıyı terör örgütlerinin veya değişik ideolojik
grupların yargısı değil, gerçek anlamda Türk milletinin yargısı ve millet adına
yargılama yapan ve karar veren bir yargı hâline getirmek için de büyük gayret
sarf ediyoruz. İnanıyorum ki önümüzdeki süreçlerde bu alandaki güven endeksi de
yukarılara doğru çekilecektir, bunun üzerinde de gayretle duracağız.
Yargıda
zaman yönetimi diye bildiğimiz bir projeyi 1 Ocak 2017’de yürürlüğe koyuyoruz.
Bunun anlamı ne? Anlamı şu: Vatandaş, savcıya şikâyette bulundu veya herhangi
bir mahkemeye dava açtı; şikâyetinin ne kadar sürede savcılıkça
sonuçlandırılacağı, davasının ne kadar sürede mahkemece bitirileceği,
dilekçesini verdiği an kendisine bir belgeyle takdim edilecek. Yargıyı
böylelikle halkında da denetimine açmış oluyoruz. Halk, davasının zamanında görülmesini,
bitirilmesini takip edecek, elindeki belgeyle bunu gösterecektir. Bu da yargıya
güveni güçlendirecektir. 
UĞUR
BAYRAKTUTAN (Artvin) - Bütün davalarda ne zaman yapacaksınız Sayın Bakan?
ADALET
BAKANI BEKİR BOZDAĞ (Devamla) - Ayrıca, ilk derece mahkemelerinin, Yargıtayın,
Danıştayın, bütün yargı çevrelerinin her yıl faaliyet raporu hazırlayıp bunu
kamuya ilan etmelerini de getirdik, 1 Ocak 2017’den itibaren bu da yürürlüğe
girecektir. Bu da, yine, yargının kamuoyu tarafından ayrıca denetimine, yargıya
güveninin de üst noktaya taşınmasına katkı sağlayacaktır. 
Öte
yandan, hâkim ve savcılara istinaf ve Danıştayın not verme uygulamasını da
getirdik. Böylelikle yanlış kararlar verip, “Bir de Yargıtay görsün, Danıştay
görsün.” mantığını bir tarafa bırakıp doğru karar neyse onu verecek, yanlış
karar verenler alınan notlarla daha iyi karar vermeye mecbur edilecek,
yöneltilecek. Bu da yargıya güveni tesis bakımından son derece önemli başka bir
adım olmuştur. 
Öte yandan, Adli Veri Bankası diye bir banka kuruyoruz.
İnşallah, 1 Ocak 2017’den itibaren bu da başlayacak. 1 Ocaktan sonra bu veri
bankası, “adli Google” gibi olacaktır. Vatandaşlarımız -tabii, oraya herkes
giremeyecek, belli şartları olanlar girecek- Türkiye'de adli verilerin tamamını
bulma, bu veriler üzerinden değerlendirme yapma imkânı elde edecektir. Bu da
yargının ayrıca bir tomografisinin sürekli çekilmesini, bütün kamuoyu
tarafından yargının etkin denetlenmesini sağlayacak ve bütün bunlar yargıya
olan güvenin artmasına, yargı görevi yapanların daha titiz ve dikkatli
çalışmasına elbette büyük katkı sağlayacaktır. Ama şu kadarını ifade edeyim ki
Türkiye'de bütün eleştirilere rağmen yargıda görev yapan hâkim ve savcılar,
hukuk devletinin gereklerine uygun bir şekilde karar vermek için gerçekten
cansiparane gayretle çalışıyorlar. Çok eleştiri alınıyor. Yargı kadar
eleştirilen yok ama onların kendini savunma imkânları da yok. Gazeteler,
televizyonlar, siyasetçiler, vatandaşımız, sivil toplum örgütleri, herkes
onları eleştiriyor, bir kötü örnekten…
UĞUR
BAYRAKTUTAN (Artvin) – Sayın Bakan, 4 bin tane kötü örnek var, 4 bin tane; 1
tane, 2 tane değil ki.
ADALET
BAKANI BEKİR BOZDAĞ (Devamla) – …sanki hepsi öyleymiş gibi algılar
oluşturuluyor…
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Devamla) – Bitiriyorum Başkan, bir dakika…
BAŞKAN
– Lütfen tamamlayın Sayın Bakan. 
Buyurun.
ADALET
BAKANI BEKİR BOZDAĞ (Devamla) – Bütün bunlara rağmen, dediğim gibi, büyük bir
özveriyle görev yapıyorlar. Ben hâkim ve savcılarımıza, onlara yardımcı olan
kalem personeline ve diğer çalışanlarımıza, cezaevlerinde görev yapan infaz
koruma memurlarımıza, hasılı yargıda görev yapan hem hâkim, savcı hem yardımcı
görevli olarak çalışan herkese gönülden teşekkür ediyorum.
Bütçemizin
hayırlı, uğurlu olmasını diliyor, herkesi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Bakan. 
MERAL
DANIŞ BEŞTAŞ (Adana) – Sayın Başkan…
ALİ
HAYDAR HAKVERDİ (Ankara) – Sayın Başkan…
BAŞKAN
– Sayın Beştaş, Sayın Hakverdi, Sayın Altay, Sayın Kerestecioğlu, herkes söz
istiyor, sırayla başlayalım. 
Sayın
Beştaş, buyurun…
BÜLENT
TURAN (Çanakkale) – Sayın Başkan, soru-cevap diye faslımız var bizim, ona
uymamız lazım.
BAŞKAN
– Sayın Turan, sayın milletvekilleri söz hakkı istiyorlar. 
BÜLENT
TURAN (Çanakkale) – Biz de isteyelim o zaman hep beraber.
BAŞKAN
– Tabii ki, buyurun. Tabii, isteyebilirsiniz Sayın Turan. 
BÜLENT
TURAN (Çanakkale) – Olur mu öyle Sayın Başkan? Soru cevap diye bir şey var,
yarım saat, Hükûmetten sonra.
SEBAHATTİN
KARAKELLE (Erzincan) – Böyle bir usul yok ama soru-cevap var. 
MERAL
DANIŞ BEŞTAŞ (Adana) – Sayın Başkan…
BAŞKAN
– Buyurun.
MERAL
DANIŞ BEŞTAŞ (Adana) – Sayın Adalet Bakanı konuşmasında işkence iddialarına
ilişkin, oldukça sert, benim de konuşmamın içeriğinde olan iddialara dair
defalarca “Yalan” ve “İftira” dedi. Buna ilişkin sataşma hakkımı kullanmak
istiyorum.
BAŞKAN
– Buyurun Sayın Beştaş…
RAMAZAN
CAN (Kırıkkale) – İsim vermedi. 
BÜLENT
TURAN (Çanakkale) – Hangi sıfatla veriyorsunuz Sayın Başkan? Her vekil
isteyemez; grup başkan vekili var, sözcü var…
MERAL
DANIŞ BEŞTAŞ (Adana) – Benim konuşmama, benim konuşmama…
BAŞKAN
– Konuşma yaptı Sayın Turan, Sayın Beştaş konuşma yaptı.
BÜLENT
TURAN (Çanakkale) – İsim vermedi Sayın Başkan, lütfen... Biz de yaptık konuşma
sabahleyin.
BAŞKAN
– Sayın Turan, lütfen…
Buyurun
Sayın Beştaş.
VIII.- SATAŞMALARA İLİŞKİN KONUŞMALAR
(Devam)
9.- Adana Milletvekili Meral Danış
Beştaş’ın, Adalet Bakanı Bekir Bozdağ’ın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın dördüncü
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; Sayın Adalet
Bakanı ısrarla yalan ve iftirada bulunduğumuzu iddia etti. Bizce işkence
iddialarına “yalan ve iftira” demek, asıl büyük suçu oluşturuyor çünkü şu anda
Türkiye’nin bütün cezaevlerinde, gözaltında tutulma merkezlerinde sistematik
bir şekilde işkence yapılmaya devam ediliyor. 
ADALET
BAKANI BEKİR BOZDAĞ (Yozgat) – Onların hepsi yalan! Hepsi yalan!
MERAL
DANIŞ BEŞTAŞ (Devamla) – Somut örnek mi istiyorsunuz? Manisa Cezaevinde Semih
Elitaş. Ve size soruyoruz; Birleşmiş Milletler İşkence Raportörü geçen hafta geldi,
Nils Melzer, çok ciddi bir rapor hazırladı ve darbeden sonra Türkiye'de
işkencenin ciddi bir şekilde arttığını gösterdi. Kati Piri, Türkiye
cezaevlerinde inceleme yapmak için geldiğinde engellendi. 
ADALET
BAKANI BEKİR BOZDAĞ (Yozgat) – Kati Piri kim? Örgütün elemanı mı?
MERAL DANIŞ BEŞTAŞ (Devamla) – Human Rights Watch’un
tutulma yerlerinde işkence yapıldığına dair ciddi bir raporu mevcut ve
kamuoyuna yansıdı. Yine, Uluslararası Af Örgütü “Amnesty International” işkence
konusunda rapor yayınladı. Günay Dağ, bizim meslektaşımız…
Komik bir şey söylemiyorum Sayın Bakan.
ADALET BAKANI BEKİR BOZDAĞ (Yozgat) – Gerçekleri
söylemiyor, onlar gerçekleri söylemiyor.
MERAL DANIŞ BEŞTAŞ (Devamla) – …avukat olarak
gittiğinde Maltepe Cezaevinde işkenceye maruz kaldı ve kafası kırıldı.
SALİH CORA (Trabzon) – Provokatif konuşuyorsun.
MERAL DANIŞ BEŞTAŞ (Devamla) – Ayrıca, ben burada söz
aldığımda açıkça söyledim. Şu anda 15 Temmuz darbe girişiminden sonra kaç tane
cezaevi personeli görevden alındı, kaç müdür tutuklandı, kaçının işine son
verildi? Bunun yanıtını da öğrenmek istiyoruz. Ayrıca, uluslararası mahkemelere
göre tecrit de, yani bütün bu işkencelerin yanında, bir işkencedir. 
ADALET BAKANI BEKİR BOZDAĞ (Yozgat) – Tecrit yok.
MERAL
DANIŞ BEŞTAŞ (Devamla) – Şu anda bizim eş başkanlarımız dâhil tecritte
tutuluyor. “Bunun talimatını verdiniz mi?” diye sormuştuk. Eğer verdiyseniz bu
suçu siz işliyorsunuz, vermediyseniz buradan düzeltmenizi bekliyoruz. 
Hasta
tutsakların orada ölüme terk edilmeleri meselesi de hâlâ çözülebilmiş bir
mesele değil. “Türkiye'de işkence yoktur.” demekle işkence ortadan kalkmıyor.
Neredeyse uluslararası örgütlerini de terör örgütü ilan edeceksiniz. 
ADALET BAKANI BEKİR BOZDAĞ (Yozgat) – Yalan söylemekle
işkence olmuyor.
MERAL DANIŞ BEŞTAŞ (Devamla) – Sınır ötesi terör
örgütleri icat ediyorsunuz. Gerçekten bunun kabul edilebilir hiçbir yanı
yoktur. (HDP sıralarından alkışlar) 
BAŞKAN – Teşekkürler Sayın Beştaş.
Sayın Hakverdi…
ALİ HAYDAR HAKVERDİ (Ankara) – Sayın Adalet Bakanımız
benim konuşmamla ilgili olarak olayı farklı bir şekilde anlattıktan sonra şu
ifadeyi kullandı: “Terör örgütünün söylemlerini dile getirenlere burada pabuç
bırakmayız.” şeklinde bir ifade kullandı. 
ADALET BAKANI BEKİR BOZDAĞ (Yozgat) – Ben onu sana
söylemedim, oradan nasıl bunu anlıyorsun?
ALİ HAYDAR HAKVERDİ (Ankara) - Sataşmadan söz istiyorum
efendim.
BAŞKAN – Buyurun size de iki dakika söz veriyorum.
10.- Ankara Milletvekili Ali Haydar
Hakverdi’nin, Adalet Bakanı Bekir Bozdağ’ın 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
dördüncü tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
ALİ HAYDAR HAKVERDİ (Ankara) – Şimdi, Sayın Bakanım,
ben sizin konuşmanızdan hemen sonra olayları, tarihleri, cezaevlerini
belirterek size bir önergeyle sundum. Bunun akabinde benim tarafıma herhangi
bir cevap gelmediği gibi, ben o örneklerden ikisini anlattığımda siz şöyle
dediniz: “Oturma eylemi yapıyorlardı, gardiyanlar ya da ceza infaz koruma
memurları ne yapsın?” Şimdi, bununla ilgili kamera görüntüleri var.
Cezaevlerinde her yer kamerayla kayıt altında. 
ADALET BAKANI BEKİR BOZDAĞ (Yozgat) – Tabii, tabii,
öyle.
ALİ HAYDAR HAKVERDİ (Devamla) - Bakın, lütfen, oturma
eylemi yapıyor olabilirler, onlar mahkûm, belki farklı düşünüyorlar ama ceza
infaz koruma memurları buna dair uygun koşullarda önlem alabilir. Ama “Yerlere
su dökelim.”, “Hadi şunları paspas yapın.” ses kaydı yapıyorsa dinleyin. Ama
ben on beş yıl avukatlık yaptım, hep bu olaylarda -bu olaylar mahkeme aşamasına
çok zor gelir ama- mahkeme aşamasına geldiğinde ve mahkeme istettiğinde her ne
hikmetse her defasında o kamera kayıtları bozuk oluyor. Lütfen bunun takipçisi
olun, olayın gerçeğini öğrenin. 
Olayın gerçeğini öğrenin ki bu bizim devletimizi kötü
bir yüzle oradaki “Bize emanet.” dediğiniz insanlara yansıtan devletin kötü
uygulayıcıları varsa devletimizi aklayalım, temize çıkaralım. Bu kötü
uygulayıcılara izin vermeyin, bunun doğru düzgün takipçisi olun. Hani onlar size
emanetti ya, bu emanetlere iyi bakın. Bakın, neden yargılandıkları hiç önemli
değil; terör örgütünden olur, hırsızlıktan olur, başka şeyden olur. Zaten bizim
niyetimiz, cezaevine koyarken onları ıslah etmek, onları devlete karşı daha da
düşmanlaştırmak yerine, onları ıslah etmek. Lütfen, düzgün bir devlet
uygulayıcısı olarak düzgün takibini yapın. Bu iş sizin sorumluluğunuzdadır
Sayın Bakan, lütfen üzerinde durun, lütfen. (CHP sıralarından alkışlar)
BAŞKAN – Teşekkür ederiz Sayın Hakverdi.
Sayın Altay, sisteme girmişsiniz.
ENGİN ALTAY (İstanbul) – Teşekkür ederim Sayın Başkan.
Ülkemizde uzun zamandır anayasa tartışmaları var
kamuoyunda, kamu vicdanında, Parlamentoda. Mevcut orta yerdeki Anayasa’nın bir
darbe anayasası olduğu vakıa. Bu konuda biz de parti olarak hak ve özgürlük
temelli bir anayasanın ülkenin temel ihtiyacı olduğunu en üst düzeyden en yalın
üyemize kadar defaatle serdettik. Ancak, istedim tutanağı şimdi geldi ama Sayın
Bakan konuşmasında şöyle bir söz söyledi: “Yeni anayasa için herkes hazır,
hazır olmayan burası.” 
ADALET BAKANI BEKİR BOZDAĞ (Yozgat) – Doğru. Herkese
aynı şeyi söylüyorum.
ENGİN ALTAY (İstanbul) – Şimdi, burada 4 siyasi parti
grubu var. Diğer grupları bilmem, bu kamuoyundaki hak ve özgürlük temelli
anayasaya bakışımız açısından bize bir sataşmadır. Yani, çok net diğer
partilere de bir sataşmadır Sayın Başkan. Bu Parlamento 4 gruptan oluşuyor.
Dolayısıyla, hazır olmayan iktidar partisidir, diğer muhalefet partileridir. Bu
bakımdan, bu sataşmadan dolayı grubumuz adına söz talep ediyorum.
BAŞKAN
- Buyurunuz Sayın Altay. (CHP sıralarından alkışlar) 
Sayın
Kerestecioğlu, daha sonra sizi dinleyeceğim. 
Sayın
Ilıcalı, size de duyuru yapmanız için söz hakkı vereceğim. 
11.- İstanbul Milletvekili Engin Altay’ın,
Adalet Bakanı Bekir Bozdağ’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın dördüncü tur
görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ALTAY (İstanbul) – Teşekkür ederim. 
Bu
saatte Genel Kurulun zamanını almak istemem. 
Esasen,
Sayın Bakanın söylediği başka bir konu, belki ben yanlış anladım, tutanakları
istedim ama şimdi geldi, okuyamadım. 
Sayın
milletvekilleri, Sayın Bakan şöyle bir söz de söyledi, orta yerdeki Anayasa’dan
bahisle başlangıca atıfta bulunarak “sözüne ve ruhuna sadakat” dedi ve “Ruhu
yok etmemiz lazım.” dedi. 
Şimdi,
belki gözden kaçmış olabilir. Sayın Bakanım, siz…
ADALET
BAKANI BEKİR BOZDAĞ (Yozgat) – Ben “darbenin ruhu” dedim, açıkladım da ayrıca. 
ENGİN
ALTAY (Devamla) – Eyvallah, ama bu, 1982 Anayasası, bizim bunu tasvip etmemiz
mümkün değil. Ama, gerek 1982 -ki 1961 de darbedir, hiç itirazım yok, 1961 ile
1980’in hiçbir farkı yoktur- gerek 1961 darbe sonrası yapılan anayasalar
olmakla beraber, lütfedip kurucu felsefenin izlerini bu anayasalara koymuşlar.
Ben eminim, sizin kastınız burada, kurucumuz ve kurtarıcımız Gazi Mustafa Kemal
Atatürk’ün ilke ve devrimleri değildir, “yok edelim”den kastınız. Size de bir
fırsat olsun diye bunu söylüyorum. Zira, temel hak ve özgürlük temelli bir
anayasanın önündeki engel de anayasanın laik niteliği ya da devletin laik
niteliği ve hukuk devleti olma özelliği değildir. Bilakis, devletin laik
niteliği ve hukuk devleti olma özelliği, hak ve özgürlük temelli, bu milletin
gerçekten hak ettiği, sivil, özgürlükçü bir anayasanın ön açıcısıdır, yol
açıcısıdır.
İlaveten,
daha önce söylediğim bir şeyi söyleyeyim sürem bitmeden: Size oy veren -23
milyon muydu?- 23 milyon seçmenin, inanarak söylüyorum, çok büyük bir kısmının
devletin laik niteliğiyle, hukuk devleti olma özelliğiyle ve kurucumuz Gazi
Mustafa Kemal Atatürk’le de bir sorunu zaten yok. Sizin hak ve özgürlük
temelli, samimi, sahici bir öneriniz oldu da biz “hayır” mı dedik? Hayır, siz,
tek adam yönetimi olsun diyorsunuz; biz, bunun demokrasiyi ortadan
kaldıracağını düşünüyoruz, bunun için “hayır” diyoruz. Ama, bu ruhtan kastın,
darbe ruhu olduğunu açıklamanız, aslında beni de rahatlattı, bence sizin için
de iyi oldu.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Altay. 
Sayın
Kerestecioğlu, buyurun, size de iki dakika grup adına söz vereceğim.
12.- İstanbul Milletvekili Filiz
Kerestecioğlu Demir’in, Adalet Bakanı Bekir Bozdağ’ın 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın dördüncü tur görüşmelerinde Hükûmet adına yaptığı konuşması
sırasında Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Sayın
Bakan, yeni bir anayasa nasıl yapılır biliyor musunuz? Öncelikle, hani o
vekiller, “Hazır değil.” dediğiniz vekiller tutuklu olmadığında, halkın
iradesine saygı gösterildiğinde, o vekiller bu Mecliste yerini aldığında ve
halkın iradesini temsil ettiğinde yapılır. 
İkinci
olarak yine, nasıl yapılır biliyor musunuz? Birisini başkan yapalım diye yeni
anayasa yapılmaz; gerçekten haklar ve özgürlükler için yeni anayasa yapılır.
Halkla tartışılır, sivil toplum örgütlerinin görüşü alınır, onların iradesine
saygı duyulur, o zaman yeni anayasa yapılır. 
Yine,
nasıl yapılır anayasa biliyor musunuz? OHAL şartlarında yapılmaz, kanun
hükmünde kararnamelerle yaşanırken yapılmaz; OHAL kaldırılır, toplantı, gösteri
hakkı güvence altına alınır, düşünce, ifade özgürlüğü güvence altına alınır,
insanlar kendilerini özgürce ifade edebileceklerine inanırlar, bunun üzerinde
tartışabilirler, bu ortam sağlanır, yeni anayasa öyle yapılır. 
Yine,
nasıl yapılır biliyor musunuz? İşkence iddiaları olmaz, yeni yeni cezaevleri
açılmaz, aksine, başta hasta tutsaklar olmak üzere cezaevleri boşaltılır ve
öyle yeni anayasa yapılır. 
Yine,
yeni anayasa nasıl yapılır? Milletvekillerine dahi uygulanan tecrit kaldırılır,
kartpostallara dahi engelleme yapılması ortadan kaldırılır, güven duyulacak ve
uluslararası yargı mekanizmalarından dışlanmayan bir yargı sistemi olur, yeni
anayasa öyle yapılır. Yani, kısacası, tek adam için anayasa yapılmaz Sayın
Bakan, halk için anayasa yapılır, özgürlükler için anayasa yapılır; o zaman
hepimiz böyle bir anayasa yapımına canıgönülden “varız” deriz. 
Teşekkürler.
(HDP sıralarından alkışlar) 
BAŞKAN
– Teşekkürler Sayın Kerestecioğlu. 
Sayın
Ilıcalı, buyurun. 
VI.- AÇIKLAMALAR (Devam)
20.- Erzurum Milletvekili Mustafa
Ilıcalı’nın, Atatürk Kültür Merkezi’nde devam eden Erzurum Tanıtım Günlerine
tüm milletvekillerini davet ettiğine ilişkin açıklaması
MUSTAFA
ILICALI (Erzurum) – Çok teşekkür ederim Değerli Başkanım. 
79
milyonu temsil eden iktidar muhalefet olarak en önemli görüşmeleri, bütçe
görüşmelerini yaparken bazen hiç istemediğimiz durumlar oluyor. Farklı bir
pencere açmama fırsat verdiniz.
Dün
Ankara Atatürk Kültür Merkezi’nde açılışını yaptığımız Erzurum Tanıtım Günleri
devam ediyor. Ben de tüm milletvekillerimizi, bakanlarımızı, başkanlarımızı
yarın bu kültür merkezine davet ediyorum ve cağ kebabı, kadayıf dolması
ikramımız olacak. Gelirseniz bizi, orada bulunan Erzurumluları ziyadesiyle
memnun edersiniz. 
Çok
teşekkür ediyorum, saygılar sunuyorum. (AK PARTİ sıralarından alkışlar) 
BAŞKAN
– Teşekkür ederiz Sayın Ilıcalı.
Birleşime
on dakika ara veriyorum. 
Kapanma Saati: 22.03
YEDİNCİ OTURUM
Açılma Saati: 22.21
BAŞKAN: Başkan Vekili Pervin BULDAN
KÂTİP ÜYELER: Ömer SERDAR (Elâzığ), Elif Doğan TÜRKMEN (Adana)
-----0-----
BAŞKAN – Sayın
milletvekilleri, Türkiye Büyük Millet Meclisinin 35’inci Birleşiminin Yedinci
Oturumunu açıyorum.
2017 Yılı
Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin Hesap
Kanunu Tasarısı’nın görüşmelerine devam edeceğiz.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN –
Komisyon ve Hükûmet yerinde. 
Şimdi
söz sırası, şahsı adına aleyhte olmak üzere Şanlıurfa Milletvekili Sayın Dilek
Öcalan’a aittir. 
Sayın
Öcalan, süreniz beş dakika.
Buyurun.
(HDP sıralarından alkışlar)
DİLEK
ÖCALAN (Şanlıurfa) – Teşekkürler Sayın Başkan.
Sayın
Başkan, değerli milletvekilleri; bütçe ve bütçeleme süreci, teknik bir konu
olmanın ötesinde, toplumsal ilişkileri ekonomi üzerinden şekillendirecek
politik bir süreçtir. Türkiye'de yaşayan 79 milyon insana ait gelirin nasıl,
nerelere ve hangi yöntemle kullanılacağı bu Meclisin temsiliyetiyle doğrudan
ilişkilidir. Öncelikle, görüşülmekte olan bu bütçe ,emekçilerin, yoksul
halkların bütçesi değildir; sağlığa, eğitime, tarıma hizmet eden bir bütçe
değildir; kadınların bütçesi ve kadınlara dair bir bütçe hiç değildir. 
Değerli
milletvekilleri, 5 Aralık Türkiye'de kadınların seçme ve seçilme hakkının elde
edilişinin yıl dönümüdür. Toplumsal olarak eşitliğin ve adaletin sağlanmasında
toplumun nüfusunun yarısını oluşturan kadınların eşit bir temsiliyetle
siyasette yer alabilmeleri oldukça önemlidir. Ancak, bugün görüyoruz ki bu
Parlamentoda 550 milletvekilinin sadece 81’i kadın yani 194 kadın milletvekilinin
yeri erkek vekillerce gasbedilmektedir. Dolayısıyla, toplumsal olarak emeğiyle
yaşamı üreten kadınların temsiliyetinin sağlanmamış olması, bütçenin kadınları
görmeyen bir yaklaşımla hazırlanmasının en temel nedenlerinden biridir.
Kadınların kendi öz güçleriyle karar alma mekanizmalarında yer almasını
engelleyen erkek egemen zihniyetin başka türlü davranması da beklenemez. Bu
zihniyet, şu an burada, HDP sıralarında olması gereken, başta kadınlar olmak
üzere, halkların oylarıyla seçilmiş, kadın iradesini temsil eden 5 kadın
vekilimizle birlikte belediye eş başkanlarımızın temsiliyet hakkını
gasbetmiştir. Sayın Ayşe Nur Bahçekapılı’ya uygulanan durum bizleri üzmüştür.
Görünen o ki, Almanya, bu noktada, Türkiye’de seçilmişlere yönelik uygulamaları
referans almıştır. 
Değerli
milletvekilleri, kadınların siyasette kurucu özne olmasını engellemeye,
kadınların söylemini ve mücadele birikimini dışlamaya yönelik bu uygulamalar,
kadını evine hapsetme yöntemine yönelik girişimlerdir. Bu bağlamda, kadınların
tarihsel bir kazanımı olan eş başkanlık sisteminin hedef alınması, Türkiye’de
toplumsal eşitliğin ve özgürlüğün yok edilmesine yönelik bir tutumdur çünkü
biliniyor ki eş başkanlık, bir iktidarı, rantı paylaşmak değildir; rant ve
iktidar ilişkilerine ve açığa çıkardığı sorunlara çözümdür. Yani demokrasidir,
eşitliktir, adalettir, barıştır, özgürlüktür, tek kelimeyle, onurlu yaşama
giden yolun mihengidir. 
Bilindiği
üzere eş başkanlık, Türkiye’de 2007 yılında Demokratik Toplum Partisinde fiilî
olarak uygulanmıştır. O dönem erkeklerin erki, yani iktidarı paylaşımındaki
direncine rağmen kadınların ısrarlı mücadelesinin sonucu yasal bir kazanıma
bürünmüş ve kurumsallaşmıştır. Dünyada bir ilk olan yerel yönetimlerdeyse
DBP’li belediyelerde uygulandı. Kadınların bu kazanımı sadece siyasi partilerle
sınırlı kalmayıp diğer karma örgütlerce de benimsendi. Bu uygulama, birçok
yerde referans alınırken erkeklerin küflü kasırlarında, korunaklarında hedefe
kondu. Çünkü hedefe koyanlar, bu anlayışın egemen, sömürgen, köleci zihniyete
ve ilişkilerine bir müdahale olduğunu görecek birikmiş bir kurnazlığa
sahiptirler. Göremedikleri ise bu anlayışın onları da kölelikten kurtarıp
özgürleştirecek olmasıdır. 
Değerli
milletvekilleri, eşit temsiliyet -eş başkanlık sistemi- bir kurumda kadın ve
erkek temsiliyetinin sağlanmasının ötesinde bir anlama sahiptir. Bin yıllardır
kapitalist modernitenin kadın emeğini sömürerek var ettiği rant ekonomisini
kuran kadın düşmanı zihniyeti dönüştürmeye yönelik bir adımdır. 
Tarihsel
olarak dünyada bütün eşitsizliklerin ilk olarak üretildiği kadın-erkek
arasındaki eşitsizliklere karşı eş başkanlık kurumu, biz kadınlar için elbette
önemli bir kazanımdır. 
Sonuç
olarak; bu bütçe, erkek militarist bir sermayeden yana bir bütçedir. Bugün
ekonomik çöküşü yaşatan bu anlayışın “yastıkaltı dolarlar” tartışması yerine,
yastık üstü kafaların ahlaki ve vicdani bir düşünüşe, akla geçmesi
gerektiğidir. Dertlere deva bir ekonomi yaklaşımı, adaletli bir paylaşım,
kadınların karar alma mekanizmalarında iradeleşmesiyle mümkündür, iradelerinin
gasbı ya da hapsiyle değil. Yani kadın aklı, bilinci ve birikiminin esas
alınmasına ihtiyaç vardır. Bu bilinç mutlaka kazanacak ve kazandıracaktır. 
Hepinizi
saygılarımla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Öcalan.
Sayın
milletvekilleri, dördüncü turdaki konuşmalar tamamlanmıştır.
Şimdi
yirmi dakika süreyle soru-cevap işlemini gerçekleştireceğiz.
İlk
on dakika sayın milletvekillerine aittir, sorularını soracaklar. Geri kalan on
dakika ise Hükûmete aittir. 
Şimdi
sırasıyla başlıyorum.
Sayın
Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Sorum,
Adalet Bakanına. Adli yargıda yürütülen soruşturmalarda tutuklanan, gözaltına
alınan ve soruşturma geçiren, meslekten çıkarılan hâkim ve savcı sayısının
Türkiye’de ve ilim Giresun’da son durumu nedir? Bu hâkim ve savcıların
görevlerini sürdürürken yürüttükleri önemli soruşturmalar ve davalarda
verdikleri kararlarla ilgili şüphe uyandıracak bilgiler mevcut mudur? Bu konuda
Bakanlık olarak tüm adliyeleri kapsayacak şekilde geriye dönük bir çalışma
yapmakta mısınız? Bir talimat ile genelgeniz var mıdır? Bu davalarda yargılama
esas ve usullerine uygun olmayan tespitlerin ortaya çıkması hâlinde yeniden
yargılamalar gündeme gelecek midir? Hâkim, savcı, avukatlar üçgeninde kurulan
bir örgütlenmeyle bazı davalarda adil davranılmadığı, suçluların aklandığı,
suçsuzların cezalandırıldığına yönelik şikâyetler size ulaşmakta mıdır?
Teşekkür
ediyorum.
BAŞKAN
– Sayın Arslan…
KAZIM
ARSLAN (Denizli) – Adalet Bakanına iki sorum var.
Birinci
sorum: Denizli Bozkurt, Bekilli, Beyağaç, Serinhisar, Güney, Babadağ, Honaz
ilçelerimizdeki adliyeler kapatılmıştır. Bu ilçelerde oturan vatandaşlarımız
çok büyük zorluk çekiyorlar, haklarını arayamıyorlar. Önceden kapatılmış
bulunan Bozkurt, Bekilli, Beyağaç, Serinhisar, Güney, Babadağ, Honaz
ilçelerimizin adliyelerini ne zaman açacaksınız?
İkinci
sorum: Adliyelerde işler çok yavaş yürüyor, adalet geç tecelli ediyor. Bunun
hızlandırılması için adliye personelinin sayısının artırılmasını, durumlarının
iyileştirilmesini düşünüyor musunuz?
Üçüncü
sorum Kalkınma Bakanına: On dört yıllık iktidarınız döneminde kaç adet fabrika
sattınız? Bütün fabrikaları sattığınız hâlde kaç adet yeni fabrika yaptınız?
Bunun sayılarını açıklar mısınız. Kalkınmanın iyi olduğunu söylediniz. Peki,
yatırım durmuş, üretim ve ihracat azalmış, işsizlik artmış. Bu, sizin
söylediğiniz kalkınmanın sonucu mudur?
Teşekkür
ederim.
BAŞKAN
– Sayın Çam…
MUSA
ÇAM (İzmir) – Teşekkür ederim Sayın Başkan.
Adalet
Bakanımıza soruyorum ilk sorumu: Urla Cezaevinde geçen yıl yangın çıktı,
tadilat yapıldı, açık kadın cezaevi olarak hizmete girdi şimdi. Fakat orada
yatan kadın ve çocukların beslenmeyle ilgili ciddi sorunlarının olduğuna dair
bilgiler gelmektedir. Bu konuda bir iyileştirmenin yapılmasını istiyoruz.
Yine,
cezaevlerini ziyaret ettiğimde, üç öğünün 5 lira olduğu ve bunun yetmediği,
mutlaka bu öğün ücretinin artırılması gerektiğinin talepleri var.
Sayın
Dışişleri Bakanımıza sormak istiyorum: Kardak krizinden bugüne kadar geçen süre
içerisinde Yunanistan’ın Ege Denizi’ndeki statükoyu bozmaya yönelik bir
girişimi tespit edilmiş midir?
İkinci
sorum: Rusya’yla imzaladığımız TürkAkımı Doğalgaz Boru Hattı Anlaşması
kapsamında Rusya’dan alacağımız doğal gazdan indirim yapılacağı açıklanmıştı
fakat anlaşma metninde böyle bir indirim görülmüyor; acaba neden, öğrenmek
istiyorum. 
Teşekkür
ederim.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Türkiye’de
sayıları 40 bini bulan ceza infaz koruma memurları maddi ve manevi birçok
sıkıntı içerisindedir. Bir insan hakları ihlali olarak, ceza infaz koruma
memurlarının sendika kurma hakkı yoktur. Bunun yanında, yirmi dört saat
çalıştıkları hâlde mesai ücreti almamakta, tatillerde ve bayramlarda çalışmak
zorunda kalmaktadırlar. Ceza infaz memurlarının haklarının iyileştirilmesine
yönelik bir çalışmanız var mıdır? 
2002
yılından bu yana cezaevlerinde kaç intihar vakası yaşanmıştır? Bunların kaçı
ölümle sonuçlanmıştır?
Kalkınma
Bakanına soruyorum: Kalkınma ajansları aracılığıyla yapılan destek ve
yardımların FETÖ’cülere yapıldığı, terör örgütüne yakın isimlerin, işletmelerin
kalkınma ajansları tarafından verilen yardımlardan nemalandığı tespit
edilmiştir. Söz konusu kalkınma ajanslarının rehabilite edilmesiyle ilgili
hangi çalışmalar yapılmıştır?
Bir
de TÜİK’le ilgili bir soru: TÜİK anketlerine katılmayan kişi ya da kurumlara
bugüne kadar ne kadar ceza kesilmiştir?
BAŞKAN
– Sayın Gürer…
ÖMER
FETHİ GÜRER (Niğde) – Teşekkür ederim Başkan.
Sorum
Kalkınma Bakanına: Niğde’de 1974 yılından bu yana faaliyette olan, ülke
ekonomisine ve istihdamına katkı sağlayan BİRKO şirketi çok zor bir süreçten
geçmektedir. Sektörel sıkıntı yanında, finans sektörünün de kredi
kullandırmakta sıkıntı yaratması iplik tesisini kapatma kararı aldırmıştır.
Geçen yıl 300’e yakın işçi çıkışı yapan şirket, yine 200 civarında işçi
çıkaracağını duyurmuştur. İşçilerin işsiz kalması önlenmelidir. Kredi olanağı
sağlanırsa şirket çalışmasını sürdüreceğini belirtmektedir. Hükûmetten randevu
talepleri karşılanmadığı gibi, bankalar tarafından kredi konusunda destek
alamaz bir durumdadır. BİRKO Niğde için lokomotif kuruluşlardandır. BİRKO gibi
kuruluşlara destek sağlanması konusunda bir çalışmanız var mıdır? 
İkinci
sorum: Niğde ili Ulukışla ilçesi Şekerpınarı su kaynağı, Ulukışla ilçesine 2017
yılında getirilmesi yönünde programa alınmış mıdır?
Teşekkür
ederim.
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Bozdağ, OHAL süresince 3.500 civarı hâkim, savcıyı ihraç ettiniz bildiğim
kadarıyla. Bu boşluğu doldurmak için alınacak hâkim, savcılarla ilgili mülakat
yaparken yine eskiden olduğu gibi belli tarikat, cemaat veya siyasi partinizden
gelen isimleri mi alacaksınız, yoksa gerçekten objektif bir şekilde, liyakat
esasına göre mi hâkim, savcı alacaksınız?
İkincisi:
Sadece kadın olduğu için ve sadece sokağa çıktığı için saldırıya uğrayan Ebru
Tireli’nin son mağdur olmadığını biliyoruz. Bu ülkede kadınların, çocukların
sokağa çıkma özgürlüğünü tesis etmek için, cezai anlamda ne gibi tedbirler
almayı düşünüyorsunuz? 
Üçüncü
olarak da: Mavi Marmara davasını düşüren mahkemenin gerçekten vicdani kanaatine
göre bağımsız, tarafsız bir şekilde mi karar verdiğini, yoksa talimatla mı
karar verdiğini soruyorum. 
Teşekkürler.

BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Birinci
sorum Adalet Bakanına olacak: Sayın Bakanım, Mersin Tarsus’ta Ankara’dan gelen
20 kişilik özel bir ekip, yirmi gündür bir sokağın girişini çıkışını kapatarak
yemeklerini dahi orada yemek kaydıyla definecilere ait olduğu söylenen bir
binada kazı yapıyor. Bunun esrarengiz bir cinayetle ilgili olduğu söyleniyor
ama burası sit bölgesi, ne müzeden ne belediyeden hiçbir yetkili yok. Polisler
yirmi dört saat esasına göre çalışıyor. Bugün ulusal medyaya da düştü bu haber.
Bu konuda bir açıklama yapmanızı bekliyorum. 
İkinci
sorum Dışişleri Bakanımıza olacak: Ahıska Türklerini ne zaman vatandaş
yapacağız? Binlerce Ahıska Türkü vatandaşlık bekliyor. 
Cerablus’a,
Suriye’ye operasyonlar yapıyoruz. Türk halkı Kandil’in yerle bir edilmesini
bekliyor, buranın lojistiğinin kesilmesini bekliyor. Bunu ne zaman yapacağız?
Diğer
sorularım Kalkınma Bakanımıza olacak: Tarım Bakanlığımızın hazırladığı havza
bazlı desteklemede maalesef narenciye yok. Bir Mersin milletvekili olarak
narenciyenin havza bazlı desteklemeye alınmasıyla ilgili bir çalışmanız var mı?
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – DFİF ödemelerinde yine gecikmeler yaşanıyor. Bununla ilgili
bir çözüm üretecek misiniz?
Teşekkür
ediyorum. 
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım. 
Haksız
yere, siyasi bir operasyonla gözaltına alınıp tutuklanan ve tecrit altında
tutulan, başta eş genel başkanlarımız olmak üzere 10 vekil arkadaşımızla
görüşmek istedik, tüm müracaatlarımız hep reddedildi. Yargıya güvensizliğin
yüzde 97’lere vardığı ülkemizde, adaletsizliğin hüküm sürdüğü bu ortamda
sesimizi ancak bu şekilde vekil arkadaşlarımıza iletebiliyoruz. Buradan, başta
barış çınarı Ahmet Türk olmak üzere tüm siyasi tutsakları selamlıyorum. “Adil
yargılanırsanız…” diyorum o arkadaşlara, ilk duruşmada özgürlüklerine
kavuşacaklarına eminim. Benim halkımın gözünde sizler birer kahramansınız,
tarih sizleri aklayacaktır. 
Adalet
Bakanına soruyorum: Yaşlılık, hastalık gibi nedenlerle tahliye edilmeyi
bekleyen kaç mahkûm var? Bunlarla ilgili bir çalışmanız var mı?
BAŞKAN
– Sayın Balbay…
MUSTAFA
ALİ BALBAY (İzmir) – Teşekkür ediyorum Başkan. 
Sorum
Adalet Bakanına: Sayın Bakan, konuşmanızda sıklıkla “Somut örnek getirin,
gösterin, araştırırız.” demiştiniz. Behçet Aysan Sivas yangınında yaşamını
yitiren şairlerimizden ve şu anda kızı Eren Aysan Kültür Bakanlığında
çalışırken hiçbir gerekçe gösterilmeksizin açığa alındı, sonra da meslekten ihraç
edildi. İki gündür yanıt arıyor, hiçbir makam cevap vermiyor. Behçet Aysan gibi
bir kişinin kızı, bir barış elçisi olarak, daha doğrusu bu cinayetlerin ortaya
çıkması için mücadele etmiş bir kişi, şu anda, bir terör örgütü üyesi olduğu
gerekçesiyle açığa alınmış durumda. Bu konuda bir değerlendirmeniz var mı?
Bir
diğer sorum: Şu anda cezaevlerinde avukatlarla görüşmek hem kısıtlandı hem de
kontrol altında, denetim altında. Bu, savunmanın kısıtlanması değil mi? Bunu
Birleşmiş Milletlere, örneğin, nasıl anlatacaksınız?
Bir
başka sorum: Şu anda yargılamayı bekleyen insanlar en azından bir iddianame
bekliyorlar. Bir yargılama takviminiz var mı önümüzdeki dönem için?
(Mikrofon
otomatik cihaz tarafından kapatıldı)
MUSTAFA
ALİ BALBAY (İzmir) – Bir de, Sayın Dışişleri Bakanı Fetullah Gülen’in iadesiyle
ilgili…
BAŞKAN
– Sayın Sertel’e söz vereceğim Sayın Balbay.
Süre
gidiyor, o yüzden. Kimsenin hakkını yemeyelim.
Buyurun
Sayın Sertel.
ATİLA
SERTEL (İzmir) – Sayın Bakanlar, siz çok etkili ve yetkili makamlardasınız ve
isterseniz bu sorunu hemen yarın ve yarından sonra çözebilirsiniz. Sorun şu,
suçlamak için söylemiyorum: Beraber kurdele kestiğiniz ve açtığınız ve sonra
FETÖ gerekçesiyse kapatılan ve belki de haklı kapatılan 15 üniversite var. Ben,
üniversitelerin kapatılması yerine devletleştirilmesini önermiştim; 2’sinde
başarılı oldunuz, İzmir’de açılacak. 
Yalnız,
bu kapatılan üniversitelerin öğretim üyeleri hâlâ suçsuz fakat işsiz ve çoluk
çocuğuna ekmek götüremiyor ve çaresizler. Gerçekten, bu konuda ivedilikle,
hemen karar almanız lazım. Eğer bu insanlar suçluysa yargı önüne çıkarın, eğer
suçsuzsa bu insanların işlerinin geriye teslimi konusunda önlemleri almanız
gerekmektedir.
(Mikrofon
otomatik cihaz tarafından kapatıldı) 
ATİLA
SERTEL (İzmir) – Bu konuda öğretim üyeleri için sizden rica ediyorum.
Teşekkür
ederim.
BAŞKAN
– Teşekkür ederiz sayın milletvekilleri.
Şimdi
sıra Sayın Bakanlarda.
Buyurunuz,
kim istiyorsa o başlasın.
DIŞİŞLERİ
BAKANI MEVLÜT ÇAVUŞOĞLU (Antalya) – Çok teşekkür ederim Değerli Başkanım.
Öncelikle
Hişyar Bey’in, bu, George, Hans meselesine cevap vermek istiyorum, 2 defa
gündeme geldi. Biz insan ve adam olan herkesle çalışırız, iş birliği de
yaparız; yeter ki insan olsun, adam olsun. Ama artık Türkiye’yle ilgili
kararları, dışarıdan Hans’ın ve George’un talebine göre değil, milletimizin
isteğine göre alıyoruz, milletimiz ne derse onu yapıyoruz. 
Şimdi,
Sayın Musa Çam, Kardak’tan sonra Ege adalarıyla ilgili bir soru sordu. Bu, son
zamanlarda suistimal edilen bir konu. Burada bir kere daha söylemek istiyorum:
Sadece bizim dönemimizde değil, Kardak krizinden sonra, özellikle 1996 yılında
Türkiye Cumhuriyeti’nin yazılı bir şekilde Yunanistan’a bildirdiği günden bu
yana o bahsettiğiniz adaların hukuki ve fiilî durumunda herhangi bir değişiklik
olmamıştır. Bizim dönemimizde de olmamıştır, bu doğru değildir. Bir şey
söyleyeceğim, Yunanistan’la istikşafi görüşmeler ne zaman başladı? Ecevit
Hükûmeti döneminde ve o dönemde 7 tur görüşmeler oldu. Biz de iktidara
geldikten sonra istikşafi görüşmeleri Yunanistan’la devam ettiriyoruz.
Dolayısıyla, tekrar ediyorum, 1996’dan bu yana adaların fiilî ve hukuki
durumunda hiçbir değişiklik olmamıştır, söylenenlerin hepsi de maalesef, güya
AK PARTİ iktidarını zor duruma düşürmeye çalışmayı güdüyor, bunlara da prim vermeyiz.
Bu konuda grupları da daha sonra, ileriki zamanlarda bilgilendirmek istiyorum,
tüm gerçekleri de kendi aramızda konuşalım. 
Çok
teşekkür ediyorum.
Sayın
Şimşek, çok teşekkür ediyorum. İnşallah, Türkiye’deki 21 binden fazla Ahıska
Türkü’ne vatandaşlık vereceğiz, hazırlığını İçişleri Bakanlığımız yapıyor.
Ayrıca, Ukrayna’dan Erzincan ve o bölgeye getirdiğimiz Ahıskalı kardeşlerimize
de vatandaşlık vereceğiz. Sanırım Ahıska Türklerini yakından takip ediyorsunuz.
Ben de aktif siyasete girdiğim günden bu yana âdeta kendimi Ahıska Türklerine
adadım çünkü onların dramını biliyorum. İnşallah, hep birlikte onlara daha
fazla sahip çıkmamız lazım.
BAKİ
ŞİMŞEK (Mersin) – Teşekkür ediyoruz.
DIŞİŞLERİ
BAKANI MEVLÜT ÇAVUŞOĞLU (Antalya) – Sadece Kandil’de değil, Türkiye’deki
dağlarda da Sincar’da da PKK’yı -nerede olursa olsun- inlerinde yok etmeye
devam edeceğiz, etkisiz hâle getirmeye devam edeceğiz. Türkiye’deki dağları da
başlarına yıkacağız, Kandil’i de başlarına yıkıyoruz, Sincar’ı da yakından
takip ediyoruz, orada da gerektiği durumda gerekeni yapacağız.
Teşekkür
ediyorum.
KALKINMA
BAKANI LÜTFİ ELVAN (Mersin) – Sayın Başkan, çok teşekkür ediyorum.
“Kaç
adet fabrika yaptınız?” şeklinde bir soru yöneltildi. Kamu olarak biz fabrika
yapmıyoruz ama özel kesimi destekliyoruz. 
KAZIM
ARSLAN (Denizli) – Kaç tane sattınız?
KALKINMA
BAKANI LÜTFİ ELVAN (Mersin) – 2015 yılında özel kesimin 114 milyar dolarlık bir
yatırımı söz konusu; bu yıl içinse aşağı yukarı 100 milyar dolar civarında bir
özel kesim yatırımı bekliyoruz. Tabii, aşağı yukarı 35 milyar dolar civarında
da bizim kamu yatırımımız söz konusu.
İkinci
husus, bu kalkınma ajanslarına yönelik. Biliyorsunuz, 26 kalkınma ajansımız
var. Bu 26 kalkınma ajansından 11 kalkınma ajansının genel sekreteri
görevlerinden alınmıştır ve bunlardan 10 tanesi atılmıştır, görevden tamamıyla
uzaklaştırılmıştır. Personel olaraksa 168 personelin görevine son verilmiş, 7
personel ise açığa alınmıştır. Kalkınma ajanslarıyla ilgili olarak bugüne kadar
vermiş olduğu desteklere yönelik olaraksa İçişleri Bakanlığı müfettişlerimiz,
bugüne kadar verilen tüm destekleri kapsayacak şekilde bütün kalkınma
ajanslarımızın denetimine başlamıştır. Bu denetim sonucunda daha net bir resim
ortaya çıkacaktır. Eğer usulsüz destek sağlayanlar varsa elbette, yargı önünde
bunların her birisi teker teker hesap vermek zorunda olacaklardır.
Niğde’de
bir şirketin zor durumda olduğu ifade edildi. Dün Sayın Başbakanımızın
açıklamış olduğu 250 milyarlık yeni kredi hacmi yaratılacağı ifade edildi
biliyorsunuz. Özellikle, bankaların kredi vermesinde Kredi Garanti Fonu
mekanizması kullanılacak. Bu çerçevede tekrar başvuru yapabilir bankalarımıza.
Çünkü, bankalarımızın vermiş olduğu kredilere belirli bir orana kadar Kredi
Garanti Fonu’muz destek sağlayacak.
Bir başka soru, Ulukışla içme suyuna yönelik olarak.
Bununla ilgili iki gün önce Orman ve Su İşleri Bakanımızla birlikte bir
toplantı gerçekleştirdik. Ulukışla’nın içme suyunu sağlayacağız, bu konuda
herhangi bir tereddüt hasıl olmasın. Ancak, tabii Şekerpınar’a 60 kilometre,
daha kolay yoldan yapılabilir mi, buna bakıyor arkadaşlarımız, çalışıyorlar.
Eğer mümkün olmazsa 60 kilometre mesafeden suyu getireceğiz.
Bir
başka soru, bu havza bazlı destekler konusu. Bildiğiniz gibi bu havzalar
oluşturulurken hububata yönelik bir destek mekanizması oluşturuldu. Narenciye
DFİF kapsamında desteklenmektedir. Yine, 2017 yılında da bu çerçevede bir
destek mekanizması oluşturulacaktır.
Bir
başka önemli husus, özellikle narenciye ihracatçılarının alacağına yönelik.
Evet, Akdeniz İhracatçılar Birliğinin 91 milyon liralık bir alacağı var,
önümüzdeki hafta bu alacak da tamamıyla ödenmiş olacak. Dolayısıyla,
ihracatçımıza yönelik herhangi bir borç da söz konusu olmayacak.
Teşekkür
ediyorum.
ADALET
BAKANI BEKİR BOZDAĞ (Yozgat) – Sayın Bektaşoğlu’nun sorusu: “Adli yargıda
gözaltı, tutuklama, adli işlem yapılan kaç kişi var?” Şu ana kadar 3.820 hâkim
ve savcı hakkında adli işlem yapılmış, 2.430 kişi tutuklu durumda. Yargıtay,
Anayasa Mahkemesi, Danıştay, HSYK, ilk derece mahkemeleri ve istinaf dâhil adli
idari yargının tamamında böyle bir durum söz konusu. 
Tabii,
örgüt üyesi oldukları nedeniyle meslekten uzaklaştırılanların verdikleri
kararlarla ilgili kamuoyunda -sizin de dediğiniz gibi- talepler var,
beklentiler var, eleştiriler var. Bizim, şu anda, esasında Hukuk Muhakemeleri
Kanunu ile Ceza Muhakemesi Kanunu’muzda yargılamanın yenilenmesine ilişkin
düzenlemeler var. İç hukukumuzda da bireysel başvuru yoluyla da yargılama
yenilenebiliyor, AİHM’e gittiğinde de aynı imkân var yani yargılamanın yenilenmesine
ilişkin şu anda mekanizmalar var, vatandaşlarımız bu mekanizmaları
kullanabilir, onlardan bir tanesini vereyim; 311’inci maddenin -bu CMK 311
zannedersem- (1)’inci fıkrasının (c) bendinde diyor ki: “Hükme katılmış olan
hâkimlerden biri, hükümlünün neden olduğu kusur dışında, aleyhine ceza
kovuşturmasını veya bir ceza ile mahkûmiyetini gerektirecek biçimde görevlerini
yapmada kusur etmiş ise.” Bu imkânı veriyor. Bunu kim değerlendirecek? Mahkeme
değerlendirecek. Öte yandan, yine (e) bendinde: “Yeni olaylar veya yeni
deliller ortaya konulup da bunlar yalnız başına veya önceden sunulan delillerle
birlikte göz önüne alındıklarında sanığın beraatini veya hafif cezayı almasını
gerektiren durum ortaya çıkıyorsa…” Daha başka burada şartlar da var. Esasında,
burada böyle bir ihtimal varsa Ceza Muhakemesi Kanunu’nda da, Hukuk
Muhakemeleri Kanunu’nda da buna imkân veren düzenleme var, bunun için ayrıca
bir yasal düzenlemeye gerek yok. Yasal düzenleme yapıldığında da büyük bir
hukuk kaosu ortaya çıkar yani şu anda bütün davaların hepsinin üzerinde şaibe
varmış gibi -kararların üzerine- değerlendirmek de fevkalade yanlış olur. 
Türkiye’de
yılda yaklaşık 7 milyon civarında savcılıklara gelen şikâyet var, yılda,
fazlası var eksiği yok. Bunların yaklaşık 3 milyon civarındaki kısmı davaya
veya bir işleme dönüyor. Geriye dönük buna bir baktığınızda on yıl mı
gideceğiz, beş yıl mı gideceğiz, bunun tayini de zor. Bir de bugün yeni
şikâyetler var, yeni olaylar var, mevcut, elde bu kadar davalar var. Eğer bir
yasal düzenleme yapılırsa, bu, Türkiye’de büyük bir hukuk kaosuna yol açar,
milletin adalete güvenini de zedeler. Şu anda bizim sistemimizde esasında bu
konudaki sorunları çözecek düzenlemeler var, yeteri kadar hüküm var, bu nedenle
bunlar işletilebilir. Bunu ifade etmek isterim. 
Sayın
Arslan “Adliyeler kapandı Denizli’de…” Sadece Denizli’de değil, başka illerde
de kapattığımız adliyeler var. Tabii, dosya sayısı, yakınlık, uzaklık gibi
gerekçelerle kapattık.
(Mikrofon
otomatik cihaz tarafından kapatıldı) 
BAŞKAN
– Sayın Bakan, lütfen tamamlayınız. 
ADALET
BAKANI BEKİR BOZDAĞ (Yozgat) – Tamamlayayım. 
Kapanan
adliyeleri yeniden açma gibi bir düşüncemiz şu anda yok, böyle bir beklenti
içerisinde de olmamalarını tavsiye ediyorum. 
KAZIM
ARSLAN (Denizli) – Ama vatandaşa lazım Sayın Bakan.
ADALET
BAKANI BEKİR BOZDAĞ (Yozgat) - İleride, tabii, şartlar değiştiğinde ne olur,
onu şimdiden ifade etme imkânı yok ama kapanan adliyeler için geri açma gibi
bir kararımız ve çalışmamız yok. 
Teşekkür
ediyorum. 
Diğer
sorulara zaman yetmediği için artık onları…
ATİLA
SERTEL (İzmir) – Öğretim üyeleri Sayın Bakan… Öğretim üyeleriyle ilgili…
BAŞKAN
– Teşekkür ederiz sayın milletvekilleri. 
Şimdi
sırasıyla dördüncü turda yer alan bütçelerin bölümlerine geçilmesi hususunu ve
bölümlerini ayrı ayrı okutup oylarınıza sunacağım.
Dışişleri
Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
11) DIŞİŞLERİ BAKANLIĞI
1) Dışişleri Bakanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 2.680.934.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 131.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 18.870.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 107.485.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 143.535.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 12.690.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.963.645.000
BAŞKAN – Kabul
edenler... Etmeyenler... Kabul edilmiştir.
Dışişleri
Bakanlığı 2017 yılı merkezî yönetim bütçesinin bölümleri kabul edilmiştir.
Dışişleri
Bakanlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Dışişleri Bakanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.686.218.060,46
Bütçe Gideri 2.573.328.933,25
İptal Edilen Ödenek 78.916.225,09
Ertesi Yıla Devredilen Ödenek 33.972.902,12
BAŞKAN – (A)
cetvelini kabul edenler... Etmeyenler... Kabul edilmiştir.
Dışişleri
Bakanlığı 2015 yılı merkezî yönetim kesin hesabının bölümleri kabul edilmiştir.
Kalkınma
Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
32) KALKINMA BAKANLIĞI
1) Kalkınma Bakanlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 2.760.143.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.130.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 58.520.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.819.793.000
BAŞKAN – Kabul
edenler... Etmeyenler... Kabul edilmiştir.
Kalkınma
Bakanlığı 2017 yılı merkezî yönetim bütçesinin bölümleri kabul edilmiştir.
Kalkınma
Bakanlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Kalkınma Bakanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.179.748.085,00
Bütçe Gideri 1.003.295.526,70
İptal Edilen Ödenek 176.452.558,30
BAŞKAN – (A)
cetvelini kabul edenler... Etmeyenler... Kabul edilmiştir.
Kalkınma
Bakanlığı 2015 yılı merkezî yönetim kesin hesabının bölümleri kabul edilmiştir.
Türkiye
İstatistik Kurumu 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
32.75) TÜRKİYE İSTATİSTİK KURUMU
1) Türkiye İstatistik Kurumu 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 386.725.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.381.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 388.106.000
BAŞKAN – Kabul
edenler... Etmeyenler... Kabul edilmiştir.
Türkiye
İstatistik Kurumu 2017 yılı merkezî yönetim bütçesinin bölümleri kabul
edilmiştir.
Türkiye
İstatistik Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Türkiye İstatistik Kurumu 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 285.352.100,00
Bütçe Gideri 217.058.206,78
İptal Edilen Ödenek 68.293.893,22
BAŞKAN – (A)
cetvelini kabul edenler... Etmeyenler... Kabul edilmiştir.
Türkiye
İstatistik Kurumu 2015 yılı merkezî yönetim kesin hesabının bölümleri kabul
edilmiştir.
GAP Bölge
Kalkınma İdaresi Başkanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.34) GAP BÖLGE KALKINMA İDARESİ
BAŞKANLIĞI
1) GAP Bölge Kalkınma İdaresi Başkanlığı 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 4.551.400
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.650.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 132.373.600
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 138.575.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 137.608.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 966.000
BAŞKAN – Kabul
edenler… Etmeyenler… Kabul edilmiştir.
 TOPLAM 138.575.000
BAŞKAN – Kabul
edenler... Etmeyenler... Kabul edilmiştir.
GAP Bölge
Kalkınma İdaresi Başkanlığı 2017 yılı merkezî yönetim bütçesinin bölümleri
kabul edilmiştir.
GAP Bölge
Kalkınma İdaresi Başkanlığı 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) GAP Bölge Kalkınma İdaresi Başkanlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 72.974.000,00
Bütçe Gideri 63.923.575,40
İptal Edilen Ödenek 9.050.424,60
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 72.974.000,00
Tahsilat 67.611.443,31
BAŞKAN – (B)
cetvelini kabul edenler… Etmeyenler… Kabul edilmiştir.
GAP Bölge Kalkınma
İdaresi Başkanlığı 2015 yılı merkezî yönetim kesin hesabının bölümleri kabul
edilmiştir.
Doğu Anadolu
Projesi Bölge Kalkınma İdaresi Başkanlığı 2017 yılı merkezi yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.54) DOĞU ANADOLU PROJESİ BÖLGE
KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi
Başkanlığı 2017 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 280.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 162.267.000
BAŞKAN – Kabul
edenler… Etmeyenler… Kabul edilmiştir.
 TOPLAM 162.547.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 1.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 160.506.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 2.040.000
BAŞKAN – Kabul
edenler… Etmeyenler… Kabul edilmiştir.
 TOPLAM 162.547.000
BAŞKAN – Kabul
edenler... Etmeyenler... Kabul edilmiştir.
Doğu Anadolu
Projesi Bölge Kalkınma İdaresi Başkanlığı 2017 yılı merkezî yönetim bütçesinin
bölümleri kabul edilmiştir.
Doğu Anadolu
Projesi Bölge Kalkınma İdaresi Başkanlığı 2015 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Doğu Anadolu Projesi Bölge Kalkınma İdaresi
Başkanlığı 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 179.974.621,00
Bütçe Gideri 160.417.860,99
İptal Edilen Ödenek 19.556.760,01
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 87.356.000,00
Tahsilat 155.218.789,59
BAŞKAN – (B)
cetvelini kabul edenler… Etmeyenler… Kabul edilmiştir.
Doğu Anadolu
Projesi Bölge Kalkınma İdaresi Başkanlığı 2015 yılı merkezî yönetim kesin
hesabının bölümleri kabul edilmiştir.
Konya Ovası
Projesi Bölge Kalkınma İdaresi Başkanlığı 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.55) KONYA OVASI PROJESİ BÖLGE
KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi
Başkanlığı 2017 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 250.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 184.498.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 184.748.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 29.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 183.695.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.024.000
BAŞKAN – Kabul
edenler… Etmeyenler… Kabul edilmiştir.
 TOPLAM 184.748.000
BAŞKAN – Kabul
edenler... Etmeyenler... Kabul edilmiştir.
Konya Ovası
Projesi Bölge Kalkınma İdaresi Başkanlığı 2017 yılı merkezî yönetim bütçesinin
bölümleri kabul edilmiştir.
Konya Ovası
Projesi Bölge Kalkınma İdaresi Başkanlığı 2015 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Konya Ovası Projesi Bölge Kalkınma İdaresi
Başkanlığı 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 129.504.000,00
Bütçe Gideri 107.639.567,41
İptal Edilen Ödenek 21.864.432,59
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 93.747.000,00
Tahsilat 127.608.986,64
BAŞKAN – (B)
cetvelini kabul edenler… Etmeyenler… Kabul edilmiştir.
Konya Ovası
Projesi Bölge Kalkınma İdaresi Başkanlığı 2015 yılı merkezî yönetim kesin
hesabının bölümleri kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2017 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri
okutuyorum:
40.56) DOĞU KARADENİZ PROJESİ BÖLGE
KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi
Başkanlığı 2017 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 540.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 131.160.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 131.700.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 5.000
BAŞKAN – Kabul edenler…
Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 131.085.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 610.000
BAŞKAN – Kabul
edenler… Etmeyenler… Kabul edilmiştir.
 TOPLAM 131.700.000
BAŞKAN – Kabul
edenler... Etmeyenler... Kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2017 yılı merkezî yönetim bütçesinin
bölümleri kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2015 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Doğu Karadeniz Projesi Bölge Kalkınma İdaresi
Başkanlığı 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 70.011.383,54
Bütçe Gideri 65.037.663,25
İptal Edilen Ödenek 4.973.720,29
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 67.694.000,00
Tahsilat 66.063.847,32
BAŞKAN – (B)
cetvelini kabul edenler… Etmeyenler… Kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2015 yılı merkezî yönetim kesin
hesabının bölümleri kabul edilmiştir.
Adalet Bakanlığı
2017 yılı…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Sayın Başkan, yoklama talebimiz var, Adalet Bakanlığı
olduğu için. [AK PARTİ sıralarından alkışlar(!)]
BAŞKAN
– Yoklama talebi var. 
Yoklama
işlemini gerçekleştireceğim. İsmini okuyacağım sayın milletvekilleri lütfen
yerlerine otursunlar.
Sayın
Önder, Sayın Demirel, Sayın Kerestecioğlu, Sayın Çelik, Sayın Yıldırım, Sayın
Adıyaman, Sayın Beştaş, Sayın Ertan, Sayın Doğan, Sayın Öcalan, Sayın Atalan,
Sayın Ataş, Sayın Önlü, Sayın Yiğitalp, Sayın İrmez, Sayın Aslan, Sayın Irgat,
Sayın Becerekli, Sayın Dora, Sayın Geveri.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
V.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu
Tasarısı (1/774) ile Plan ve Bütçe Komisyonu Raporu (S. Sayısı: 433) (Devam)
2.- 2015 Yılı Merkezi Yönetim Kesin Hesap
Kanunu Tasarısı (1/733), 2015 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2015 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/828), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 211 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/829), 2015 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/830), 2015 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/831), 2015 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/832), 6085 Sayılı Sayıştay
Kanunu Uyarınca Hazırlanan 2015 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/834) ile Plan ve Bütçe
Komisyonu Raporu’nun (S. Sayısı: 434) (Devam)
A) DIŞİŞLERİ BAKANLIĞI (Devam)
1) Dışişleri Bakanlığı 2017 Yılı Merkezî
Yönetim Bütçesi
2) Dışişleri Bakanlığı 2015 Yılı Merkezî
Yönetim Kesin Hesabı
B) KALKINMA BAKANLIĞI (Devam)
1) Kalkınma Bakanlığı 2017 Yılı Merkezî
Yönetim Bütçesi
2) Kalkınma Bakanlığı 2015 Yılı Merkezî
Yönetim Kesin Hesabı
C) TÜRKİYE İSTATİSTİK KURUMU (Devam)
1) Türkiye İstatistik Kurumu 2017 Yılı
Merkezî Yönetim Bütçesi
2) Türkiye İstatistik Kurumu 2015 Yılı
Merkezî Yönetim Kesin Hesabı
Ç) GAP BÖLGE KALKINMA İDARESİ BAŞKANLIĞI
(Devam)
1) GAP Bölge Kalkınma İdaresi Başkanlığı
2017 Yılı Merkezî Yönetim Bütçesi
2) GAP Bölge Kalkınma İdaresi Başkanlığı
2015 Yılı Merkezî Yönetim Kesin Hesabı
D) DOĞU ANADOLU PROJESİ BÖLGE KALKINMA
İDARESİ BAŞKANLIĞI (Devam)
1) Doğu Anadolu Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Anadolu Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
E) KONYA OVASI PROJESİ BÖLGE KALKINMA
İDARESİ BAŞKANLIĞI (Devam)
1) Konya Ovası Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Konya Ovası Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
F) DOĞU KARADENİZ PROJESİ BÖLGE KALKINMA
İDARESİ BAŞKANLIĞI (Devam)
1) Doğu Karadeniz Projesi Bölge Kalkınma
İdaresi Başkanlığı 2017 Yılı Merkezî Yönetim Bütçesi
2) Doğu Karadeniz Projesi Bölge Kalkınma
İdaresi Başkanlığı 2015 Yılı Merkezî Yönetim Kesin Hesabı
G) ADALET BAKANLIĞI (Devam)
1) Adalet Bakanlığı 2017 Yılı Merkezî
Yönetim Bütçesi
2) Adalet Bakanlığı 2015 Yılı Merkezî
Yönetim Kesin Hesabı
Ğ) CEZA VE İNFAZ KURUMLARI İLE TUTUKEVLERİ
İŞ YURTLARI KURUMU (Devam)
1) Ceza ve İnfaz Kurumları ile Tutukevleri
İş Yurtları Kurumu 2017 Yılı Merkezî Yönetim Bütçesi
2) Ceza ve İnfaz Kurumları ile Tutukevleri
İş Yurtları Kurumu 2015 Yılı Merkezî Yönetim Kesin Hesabı
H) TÜRKİYE ADALET AKADEMİSİ (Devam)
1) Türkiye Adalet Akademisi 2017 Yılı
Merkezî Yönetim Bütçesi
2) Türkiye Adalet Akademisi 2015 Yılı
Merkezî Yönetim Kesin Hesabı
I) HÂKİMLER VE SAVCILAR YÜKSEK KURULU
(Devam)
1) Hâkimler ve Savcılar Yüksek Kurulu 2017
Yılı Merkezî Yönetim Bütçesi
2) Hâkimler ve Savcılar Yüksek Kurulu 2015
Yılı Merkezî Yönetim Kesin Hesabı
BAŞKAN
– Adalet Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri okutuyorum:
08) ADALET BAKANLIĞI
1) Adalet Bakanlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 2.011.897.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 224.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 10.292.244.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 12.304.365.000
BAŞKAN – Kabul
edenler... Etmeyenler... Kabul edilmiştir.
Adalet Bakanlığı
2017 yılı merkezî yönetim bütçesinin bölümleri kabul edilmiştir.
Adalet Bakanlığı
2015 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Adalet Bakanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 8.467.458.567,44
Bütçe Gideri 9.846.934.125,73
Ödenek Üstü Gider 1.430.630.942,33
İptal Edilen Ödenek 51.155.384,04
BAŞKAN – (A)
cetvelini kabul edenler... Etmeyenler... Kabul edilmiştir.
Adalet Bakanlığı
2015 yılı merkezî yönetim kesin hesabının bölümleri kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2017 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.41) CEZA VE İNFAZ KURUMLARI İLE
TUTUKEVLERİ İŞ YURTLARI KURUMU 
1) Ceza ve
İnfaz Kurumları ile Tutukevleri İş Yurtları Kurumu 2017 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 1.075.795.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 1.075.795.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 01 Vergi Gelirleri 500.000
BAŞKAN – Kabul
edenler… Etmeyenler… Kabul edilmiştir.
 03 Teşebbüs ve Mülkiyet
Gelirleri 61.432.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 992.797.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 21.555.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 11.000
BAŞKAN – Kabul
edenler… Etmeyenler… Kabul edilmiştir.
 09 Ret ve İadeler -500.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.075.795.000
BAŞKAN – Kabul
edenler... Etmeyenler... Kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2017 yılı merkezî yönetim
bütçesinin bölümleri kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2015 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Ceza ve İnfaz Kurumları ile Tutukevleri İş Yurtları
Kurumu 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.498.778.000,00
Bütçe Gideri 2.257.008.231,15
İptal Edilen Ödenek 241.769.768,85
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 905.250.000,00
Tahsilat 2.438.764.950,92
Ret ve İadeler 1.599.146,09
Net Tahsilat 2.437.165.804,83
BAŞKAN – (B)
cetvelini kabul edenler… Etmeyenler… Kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2015 yılı merkezî yönetim kesin
hesabının bölümleri kabul edilmiştir.
Türkiye Adalet
Akademisi 2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.10) TÜRKİYE ADALET AKADEMİSİ
1) Türkiye Adalet Akademisi 2017 Yılı Merkezî Yönetim
Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 22.244.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 22.244.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 787.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 21.170.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 287.000
BAŞKAN – Kabul
edenler… Etmeyenler… Kabul edilmiştir.
 TOPLAM 22.244.000
BAŞKAN – Kabul
edenler... Etmeyenler... Kabul edilmiştir.
Türkiye Adalet
Akademisi 2017 yılı merkezî yönetim bütçesinin bölümleri kabul edilmiştir.
Türkiye Adalet
Akademisi 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye Adalet Akademisi 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 21.533.000,00
Bütçe Gideri 19.111.289,80
İptal Edilen Ödenek 2.421.710,20
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 18.938.000,00
Tahsilat 19.751.206,21
Ret ve İadeler 80,00
Net Tahsilat 19.751.126,21
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Adalet
Akademisi 2015 yılı merkezî yönetim kesin hesabının bölümleri kabul edilmiştir.
Hâkimler ve
Savcılar Yüksek Kurulu 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
23) HÂKİMLER VE SAVCILAR YÜKSEK
KURULU
1) Hâkimler ve Savcılar Yüksek Kurulu 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 61.236.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 61.236.000
BAŞKAN – Kabul
edenler... Etmeyenler... Kabul edilmiştir.
Hâkimler ve
Savcılar Yüksek Kurulu 2017 yılı merkezî yönetim bütçesinin bölümleri kabul
edilmiştir.
Hâkimler ve
Savcılar Yüksek Kurulu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Hâkimler ve Savcılar Yüksek Kurulu 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 44.451.000,00
Bütçe Gideri 43.498.403,50
İptal Edilen Ödenek 952.596,50
BAŞKAN – (A)
cetvelini kabul edenler... Etmeyenler... Kabul edilmiştir.
Hâkimler ve
Savcılar Yüksek Kurulu 2015 yılı merkezî yönetim kesin hesabının bölümleri
kabul edilmiştir.
Sayın
milletvekilleri, böylece dördüncü turda yer alan kuruluşların bütçeleri ve
kesin hesapları kabul edilmiştir. Hayırlı olmalarını temenni ediyorum.
Dördüncü
tur görüşmeleri tamamlanmıştır.
Programa
göre kuruluşların bütçe ve kesin hesaplarını sırasıyla görüşmek için, 10 Aralık
2016 Cumartesi günü saat 11.00’de toplanmak üzere birleşimi kapatıyorum. 
Kapanma Saati: 23.16




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.


(x) Bu bölümde hatip tarafından Türkçe
olmayan bir kelime ifade edildi.




