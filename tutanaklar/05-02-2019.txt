



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 48’inci
Birleşim
 5
Şubat 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Nevin Taşlıçay’ın, okul içi şiddet, akran
zorbalığı ve yıldırma konularına ilişkin gündem dışı konuşması
2.- Antalya Milletvekili Aydın Özer’in, Antalya ilinde meydana gelen
hortum felaketinden zarar gören çiftçilerin sorunlarına ilişkin gündem dışı
konuşması
3.- Bilecik Milletvekili Selim Yağcı’nın, 27 Ocak Osmanlı Devleti’nin
kuruluşunun 720’nci yıl dönümüne ilişkin gündem dışı konuşması

IV.- AÇIKLAMALAR
1.- İstanbul Milletvekili Sibel Özdemir’in, toplum olarak, ülke olarak
yargının siyasallaşmasının bedelinin ödendiğine, Yargı Reformu Strateji
Belgesi’nin neden açıklanmadığını, haksız ve hukuksuz uzun tutukluluklar
karşısında somut adımın ne zaman atılacağını Adalet Bakanından öğrenmek
istediğine ilişkin açıklaması
2.- Kocaeli Milletvekili İlyas Şeker’in, 2018 yılının ihracatta rekor
yılı olduğuna ve ihracatın 2019 yılında da her alanda artmaya devam edeceğine
ilişkin açıklaması
3.- Çanakkale Milletvekili Özgür Ceylan’ın, Çanakkale ilinin Biga
ilçesinin Koruoba köyü, Hacıpehlivan köyü, Örtülüce köyü, Güvemalan köyü taşkın
koruma ve ıslah çalışmalarının tamamlanamamasından kaynaklanan mağduriyetin
giderilmesi gerektiğine ilişkin açıklaması
4.- Niğde Milletvekili Selim Gültekin’in, 5 Şubat Gazi Mustafa Kemal
Atatürk’ün Niğde’ye gelişinin 85’inci yıl dönümü vesilesiyle şehitleri rahmetle
yâd ettiğine ve başta milletvekilleri olmak üzere tüm halkı Niğde ilinin kültür
ve tarihî güzelliklerini görmesi için davet ettiğine ilişkin açıklaması
5.- Mersin Milletvekili Ali Cumhur Taşkın’ın, eğitimi ülke kalkınmasının
temel aracı olarak gören AK PARTİ’nin son on altı yılda eğitim alanında köklü
reformlar gerçekleştirdiğine ilişkin açıklaması
6.- Trabzon Milletvekili Bahar Ayvazoğlu’nun, 5 Şubat Adnan Kahveci’yi
vefatının 26’ncı yıl dönümünde rahmet ve minnetle yâd ettiğine ilişkin
açıklaması
7.- İzmir Milletvekili Tamer Osmanağaoğlu’nun, 9 Şubat Milliyetçi
Hareket Partisinin kuruluşunun 50’nci yıl dönümüne ilişkin açıklaması
8.- Burdur Milletvekili Bayram Özçelik’in, Salda Gölü’ne yapılacak olan
millet bahçesine ilişkin açıklaması
9.- Gaziantep Milletvekili Ali Muhittin Taşdoğan’ın, Antep fıstığı
üreticilerinin ve sektörde çalışan işletmelerin karşılaştığı sorunlara ilişkin
açıklaması
10.- İstanbul Milletvekili Arzu Erdem’in, 9 Şubat Milliyetçi Hareket
Partisinin kuruluşunun 50’nci yıl dönümü vesilesiyle Alparslan Türkeş başta
olmak üzere ülkücü şehitleri rahmetle andığına ilişkin açıklaması 
11.- Afyonkarahisar Milletvekili Burcu Köksal’ın, halkın ekonomiyi
güllük gülistanlık göstermeye çalışanlara 31 Martta gereken cevabı vereceğine
ilişkin açıklaması
12.- İstanbul Milletvekili Mahmut Tanal’ın, 5 Şubat laiklik ilkesinin
Anayasa’ya girişinin 82’nci yıl dönümüne ilişkin açıklaması 
13.- Çorum Milletvekili Erol Kavuncu’nun, 4 Şubat İskilipli Atıf
Hoca’nın şehadetinin 93’üncü seneidevriyesinde Hazreti Hüseyin başta olmak
üzere şehitleri rahmetle yâd ettiğine ilişkin açıklaması
14.- Niğde Milletvekili Ömer Fethi Gürer’in, Sağlık Bakanlığı
bünyesindeki sağlık çalışanları arasında yapılan ayrımcılığın giderilmesi
gerektiğine ilişkin açıklaması
15.- Adana Milletvekili Orhan Sümer’in, ekonomik krizle birlikte
vatandaşların zor duruma düştüğüne, İŞKUR aracılığıyla istihdam edileceklerin
AKP teşkilatları tarafından belirlendiğine yönelik şikâyetler olduğuna ve
insanların işiyle, ekmeğiyle oynanmaması gerektiğine ilişkin açıklaması
16.- Samsun Milletvekili Neslihan Hancıoğlu’nun, yüksek faizli krediler
yüzünden çiftçilerin zor durumda kaldığına ve Türk çiftçisinin bekasının neden
umursanmadığını öğrenmek istediğine ilişkin açıklaması
17.- Amasya Milletvekili Mustafa Levent Karahocagil’in, 2018 yılında
yapılan operasyonlarda İHA, İKU ve SİHA’ların etkin kullanıldığına ilişkin
açıklaması
18.- Ordu Milletvekili Cemal Enginyurt’un, Tarım ve Orman Bakanlığı
bünyesinde çalıştırılmak üzere gıda mühendisleri ile veterinerlere kadro talep
ettiğine ilişkin açıklaması
19.- Adana Milletvekili Ayşe Sibel Ersoy’un, 4 Şubat Dünya Kanser Günü
vesilesiyle kanser hastalığına farkındalık yaratmak ve gerekli önlemlerin
alınması adına dikkat çekmek istediğine ilişkin açıklaması
20.- İstanbul Milletvekili Hayati Arkaz’ın, sağlık turizminde
Türkiye’nin sınırlarını dünyaya açmak için yapılması gerekenlere ilişkin
açıklaması
21.- Kırıkkale Milletvekili Ahmet Önal’ın, diyabet hastalarının
mağduriyetinin giderilmesi gerektiğine ilişkin açıklaması
22.- Sivas Milletvekili Ulaş Karasu’nun, odyometri bölümü mezunlarının
işsizlik sorununun çözümlenmesi gerektiğine ilişkin açıklaması 


23.- Kocaeli Milletvekili Lütfü Türkkan’ın, 2018-2019 eğitim öğretim
yılının ikinci döneminde öğrencilere ve öğretmenlere başarılar dilediğine, 137
ülke içerisinde Türkiye’nin matematik ve fen bilimleri eğitimindeki kalite
sıralamasında 104’üncü sırada yer aldığına, 5 Şubat Adnan Kahveci’yi vefatının
26’ncı yıl dönümünde rahmetle andığına, emeklilikte yaşa takılanların
mağduriyetinin toplumsal sorun hâline dönüştüğüne, Salda Gölü’nün tehlike
altında olduğuna ilişkin açıklaması
24.- Sakarya Milletvekili Muhammed Levent Bülbül’ün, 2018-2019 eğitim
öğretim yılının yarıyıl tatili sonrası 5 Şubat itibarıyla ders başı yapan
öğrencilere, öğretmenlere ve eğitim camiasına başarılar dilediğine, kadroya
geçirilen taşeronların ücret ve özlük haklarında ortaya çıkan sıkıntılara çözüm
bulunması gerektiğine ilişkin açıklaması
25.- Mersin Milletvekili Fatma Kurtulan’ın, iktidarların eskiden seçim
sürecinde partiler arasında eşitliği ve adaleti sağlamak için itina
gösterdiğine, Hakkâri Milletvekili Leyla Güven, 23, 24’üncü Dönem milletvekili
Sebahat Tuncel, 24, 25, 26’ncı Dönem milletvekili Selma Irmak’ın mevcut hukuka
uyulması için açlık grevi yaptığına ve Meclisin ölümler olmadan sorumluluk
alması gerektiğine ilişkin açıklaması
26.- Burdur Milletvekili Mehmet Göker’in, Burdur’un Bucak ilçesinde çok
sayıda kişinin bulantı, kusma, ishal şikâyetiyle hastaneye başvurması konusunda
Sağlık Bakanlığının gerekli hassasiyeti göstermesi gerektiğine, Salda Gölü’nün
doğal bir sit ve koruma alanı olduğuna, yapılacak herhangi inşaat faaliyetinin
gölün biyolojisine, ekolojisine zarar vereceğine ilişkin açıklaması 
27.- İstanbul Milletvekili Mehmet Muş’un, 5 Şubat Adnan Kahveci’yi
vefatının 26’ncı yıl dönümünde rahmetle andığına, Salda Gölü’nde özel çevre
koruma bölgesi ilan edilerek daha sıkı koruma tedbiri uygulanacağına ve amacın
kontrolsüz yapılaşmanın önüne geçmek olduğuna ilişkin açıklaması 
28.- İstanbul Milletvekili Mehmet Muş’un, Muş Milletvekili Gülüstan
Kılıç Koçyiğit’in (3/537) esas numaralı Cumhurbaşkanlığı Tezkeresi üzerinde HDP
Grubu adına yaptığı konuşmasındaki bazı ifadelerine ilişkin açıklaması
29.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
30.- Mersin Milletvekili Fatma Kurtulan’ın, HDP’nin verdiği sözlerin
arkasında durma cesaretini gösteren parti olduğuna, halkların kendi kaderini
tayin hakkına inanılması ve Kürt sorununun demokratik çözümünün masaya
yatırılması gerektiğine ilişkin açıklaması
31.- Sakarya Milletvekili Muhammed Levent Bülbül’ün, Muş Milletvekili
Gülüstan Kılıç Koçyiğit’in (3/537) esas numaralı Cumhurbaşkanlığı Tezkeresi
üzerinde HDP Grubu adına yaptığı konuşmasındaki bazı ifadelerine ve İstanbul
Milletvekili Engin Altay ile Mersin Milletvekili Fatma Kurtulan’ın yaptığı
açıklamasındaki bazı ifadelerine ilişkin açıklaması
32.- Kocaeli Milletvekili Lütfü Türkkan’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
33.- İstanbul Milletvekili Engin Altay’ın, Sakarya Milletvekili Muhammed
Levent Bülbül’ün ve İstanbul Milletvekili Mehmet Muş’un yaptığı açıklamasındaki
bazı ifadelerine ilişkin açıklaması
34.- Mersin Milletvekili Fatma Kurtulan’ın, Sakarya Milletvekili
Muhammed Levent Bülbül’ün ve İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
35.- Sakarya Milletvekili Muhammed Levent Bülbül’ün, İstanbul
Milletvekili Engin Altay’ın yaptığı açıklamasındaki bazı ifadelerine ve
Milliyetçi Hareket Partisinin duruşunun net olduğuna ilişkin açıklaması
36.- Muş Milletvekili Gülüstan Kılıç Koçyiğit’in, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine, Orta Doğu
ve Türkiye'deki yanlış politikaların PKK denklemine sıkıştırılarak bertaraf
edilemeyeceğine ilişkin açıklaması
37.- İstanbul Milletvekili Mehmet Muş’un, İstanbul Milletvekili Engin
Altay’ın ve Kocaeli Milletvekili Lütfü Türkkan yaptığı açıklamalarındaki bazı
ifadelerine, AK PARTİ’nin Suriye’nin toprak bütünlüğünden yana olduğuna ilişkin
açıklaması
38.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ve Cumhuriyet Halk Partisinin
haksızlığa uğrayanın yanında olduğuna ilişkin açıklaması
39.- Sakarya Milletvekili Muhammed Levent Bülbül’ün, Cumhur İttifakı’nın
milletin takdirine, desteğine mazhar olan, Türkiye’nin karşılaştığı sıkıntılara
karşı koymayı bilen ittifak olduğuna ilişkin açıklaması
40.- Balıkesir Milletvekili Fikret Şahin’in, Balıkesir Adliyesindeki
yangın söndürme sisteminden karbondioksit gazının deşarjı sonrasında yaşanan
zehirlenme olayından sorumlu olanların tespit edilerek gerekli işlemlerin
yapılmasını talep ettiklerine ilişkin açıklaması
41.- Aydın Milletvekili Süleyman Bülbül’ün, su taşkınlarının çiftçinin
kaderi mi olduğunu, Büyük Menderes Nehri’nin dip temizliğinin ne zaman
biteceğini, Aydın’ın afet bölgesi ilan edilip edilmeyeceğini ve çiftçilerin
mağduriyetinin önlenmesi için çalışma yapılıp yapılmadığını Tarım ve Orman
Bakanından öğrenmek istediğine ilişkin açıklaması
42.- Ankara Milletvekili Mehmet Naci Bostancı’nın, Ankara Milletvekili
Murat Emir’in (3/537) esas numaralı Cumhurbaşkanlığı Tezkeresi üzerinde şahsı
adına yaptığı konuşmasındaki bazı ifadelerine ilişkin açıklaması
43.- Ankara Milletvekili Murat Emir’in, Ankara Milletvekili Mehmet Naci
Bostancı’nın yaptığı açıklamasındaki bazı ifadelerine ve Suriye’deki yangını
AKP’nin çıkartmadığına ama Emevi Camisi’nde namaz kılma hayali kuranın AKP
olduğuna ilişkin açıklaması
44.- Ankara Milletvekili Mehmet Naci Bostancı’nın, Ankara Milletvekili
Murat Emir’in yaptığı açıklamasındaki bazı ifadelerine ilişkin açıklaması
45.- İstanbul Milletvekili Mehmet Muş’un, Kocaeli Milletvekili Lütfü
Türkkan’ın 41 sıra sayılı Kanun Teklifi’nin tümü üzerinde İYİ PARTİ Grubu adına
yaptığı konuşmasındaki bazı ifadelerine ilişkin açıklaması 

V.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma saatlerinin yeniden
düzenlenmesine; 6, 7, 12, 13 ve 14 Şubat 2019 Salı, Çarşamba ve Perşembe günkü
birleşimlerinde denetim konularının görüşülmeyerek gündemin “Kanun Teklifleri
ile Komisyonlardan Gelen Diğer İşler” kısmında yer alan işlerin görüşülmesine;
gündemin “Kanun Teklifleri ile Komisyonlardan Gelen Diğer İşler” kısmında
bulunan 41 sıra sayılı Kanun Teklifi’nin bu kısmın 1’inci sırasına alınması ve
diğer işlerin sırasının buna göre teselsül ettirilmesine; 5 Şubat 2019 Salı
günkü birleşiminde 4 Şubat 2019 tarih ve (3/537) sayılı Cumhurbaşkanlığı
Tezkeresi’nin okunarak görüşmelerinin bu birleşimde yapılmasına; 5 Şubat 2019
Salı günkü birleşiminde ALS, SMA, DMD, MS hastalıkları ve kesin tedavisi bilinmeyen
diğer hastalıkların tedavi ve bakımlarında karşılaşılan zorluklar ile bu
hastalıklara sahip kişiler ve yakınlarının yaşadıkları sorunların ve
çözümlerinin belirlenmesi amacıyla verilmiş olan 10/184, 10/185, 10/281,
10/403, 10/585, 10/604, 10/734, 10/914, 10/915, 10/917, 10/920 ve 10/921 esas
numaralı Meclis Araştırması Önergelerinin görüşmelerinin birleştirilerek
yapılmasına; 5 Şubat 2019 Salı günkü birleşiminde Meclis araştırması
önergelerinin görüşmelerinin tamamlanmasını müteakip gündemin "Kanun Teklifleri
ile Komisyonlardan Gelen Diğer İşler" kısmına geçilmesine; 41 sıra sayılı
Kanun Teklifi’nin İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi 

VI.- BAŞKANLIĞIN GENEL KURULA SUNUŞLARI
A) Tezkereler
1.- Türk Silahlı Kuvvetleri deniz unsurlarının; bölgede seyreden Türk
Bayraklı ve Türkiye bağlantılı ticari gemilerin emniyetinin etkin şekilde
muhafazası ve uluslararası toplumca yürütülen deniz haydutluğu ve silahlı
soygun eylemleriyle müşterek mücadele amacıyla yürütülen uluslararası çabalara
destek vermek üzere, Aden Körfezi, Somali karasuları ve açıkları, Arap Denizi
ve mücavir bölgelerde görevlendirilmesi için Türkiye Büyük Millet Meclisinin
10/2/2009 tarihli ve 934 sayılı Kararı’yla Hükûmete verilen ve 2/2/2010,
7/2/2011, 25/1/2012, 5/2/2013, 16/1/2014, 3/2/2015, 9/2/2016, 8/2/2017 ve
10/2/2018 tarihli 956, 984, 1008, 1031, 1054, 1082, 1107, 1136 ve 1179 sayılı
Kararları ile birer yıl uzatılan izin süresinin 10/2/2019 tarihinden itibaren
bir yıl daha uzatılmasına, ayrıca denizde terörizmle mücadele harekâtlarına
katkı sağlanabilmesi maksadıyla unsurlarımızın bölge ülkeleri karasuları
dışında (2442 [2018] sayılı BMGK Kararı gereğince Somali karasuları dahil
olacak şekilde) denizde terörizmle mücadele görevi için yetkilendirilmeleri ve
bununla ilgili gerekli düzenlemelerin Cumhurbaşkanı tarafından yapılması için
Anayasa’nın 92’nci maddesi uyarınca izin verilmesine dair Cumhurbaşkanlığı
Tezkeresi (3/537) 

B) Önergeler
1.- İstanbul Milletvekili Mehmet Akif Hamzaçebi’nin (2/439) esas
numaralı 19/10/2015 tarih ve 5411 sayılı Bankacılık Kanununa Bir Geçici Madde
Eklenmesi (İhlas Finans Mağdurlarının Alacaklarının İadesi) Hakkında Kanun
Teklifi'nin doğrudan gündeme alınmasına ilişkin önergesi (4/18)

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, Türkiye’yi kimsenin
bölüp parçalayamayacağına ilişkin konuşması 

VIII.- MECLİS ARAŞTIRMASI
A) Ön Görüşmeler
1.- Kütahya Milletvekili Ali Fazıl Kasap ve 28 milletvekilinin, ALS
hastalarının sorunlarının tüm yönleriyle araştırılarak bunların çözümü için
yapılacakların belirlenmesi amacıyla bir Meclis araştırması açılmasına ilişkin
önergesi (10/184)
2.- Kütahya Milletvekili Ali Fazıl Kasap ve 24 milletvekilinin, SMA
hastalarının sorunlarının tüm yönleriyle araştırılarak bunların çözümü için
yapılacakların belirlenmesi amacıyla bir Meclis araştırması açılmasına ilişkin
önergesi (10/185)
3.- Kayseri Milletvekili Çetin Arık ve 32 milletvekilinin, SMA
hastalığından muzdarip vatandaşlar ve ailelerinin sorunlarının incelenerek bu
sorunların çözümü için izlenecek yolların belirlenmesi amacıyla bir Meclis
araştırması açılmasına ilişkin önergesi (10/281)
4.- Denizli Milletvekili Yasin Öztürk ve 20 milletvekilinin, SMA
hastalarının sorunlarının tüm yönleriyle incelenerek bunların çözümü için
yapılacakların belirlenmesi amacıyla bir Meclis araştırması açılmasına ilişkin
önergesi (10/403)
5.- Gaziantep Milletvekili Ali Muhittin Taşdoğan ve 19 milletvekilinin,
DMD olarak bilinen Duchenne Musküler Distrofi hastalarının yaşadıkları
sorunların incelenerek bu sorunların çözümü için yapılması gerekenlerin
belirlenmesi amacıyla bir Meclis araştırması açılmasına ilişkin önergesi
(10/585)
6.- Kahramanmaraş Milletvekili Sefer Aycan ve 19 milletvekilinin, DMD
olarak bilinen Duchenne Musküler Distrofi hastası çocukların yaşadıkları
sorunların incelenerek bu sorunların çözümü için yapılması gerekenlerin
belirlenmesi amacıyla bir Meclis araştırması açılmasına ilişkin önergesi
(10/604)
7.- İstanbul Milletvekili Mustafa Sezgin Tanrıkulu ve 21
milletvekilinin, ALS hastalarının sorunlarının tüm yönleriyle araştırılarak
bunların çözümü için yapılacakların belirlenmesi amacıyla bir Meclis araştırması
açılmasına ilişkin önergesi (10/734)
8.- MHP Grubu adına Grup Başkanvekili Manisa Milletvekili Erkan
Akçay'ın, SMA hastalarının sorunlarının tüm yönleriyle incelenerek bunların
çözümü için yapılacakların belirlenmesi amacıyla bir Meclis araştırması
açılmasına ilişkin önergesi (10/914)
9.- Ankara Milletvekili Arife Polat Düzgün ve 23 milletvekilinin, ALS
olarak bilinen amyotrofik lateral skleroz ile kesin tedavisi bilinmeyen diğer
hastalıklarda uygulanan tedavi ve bakım yöntemlerinin incelenerek bu
hastalıklara sahip kişilerin yaşadıkları sorunların çözümü için yapılması
gerekenlerin belirlenmesi amacıyla bir Meclis araştırması açılmasına ilişkin
önergesi (10/915)
10.- Samsun Milletvekili Ahmet Demircan ve 34 milletvekilinin, ALS, SMA
ve MS hastalıkları ile kesin tedavisi bilinmeyen diğer hastalıklarda uygulanan
tedavi ve bakım yöntemlerinin incelenerek bu hastalıklara sahip kişiler ve
yakınlarının yaşadıkları sorunların çözümü için yapılması gerekenlerin
belirlenmesi amacıyla bir Meclis araştırması açılmasına ilişkin önergesi
(10/917)
11.- Diyarbakır Milletvekili Semra Güzel ve 19 milletvekilinin, SMA ve
ALS hastalarının ilaç ve tedaviye erişimde yaşadıkları sorunların araştırılarak
yaşanan mağduriyetlerin giderilmesi için alınacak önlemlerin belirlenmesi
amacıyla bir Meclis araştırması açılmasına ilişkin önergesi (10/920)
12.- Denizli Milletvekili Yasin Öztürk ve 20 milletvekilinin, SMA ve ALS
hastalarının yaşadıkları sorunların araştırılarak ülkemizde bu hastalıklarla
mücadele edilmesi için alınacak önlemlerin belirlenmesi amacıyla bir Meclis
araştırması açılmasına ilişkin önergesi (10/921)

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) 

X.- YAZILI SORULAR VE CEVAPLARI
1.- Samsun Milletvekili Neslihan
Hancıoğlu’nun, Bakanlık ve bağlı kuruluşların resmî internet sitelerinde yer
verilen öz geçmişinde sahibi olduğu ticari işletmelerin isimlerinin yazılı
olmasına ilişkin sorusu ve Kültür ve Turizm Bakanı Mehmet Nuri Ersoy’un cevabı
(7/7117)
2.- Niğde Milletvekili Ömer Fethi
Gürer’in, taklit ve tağşiş yapılan ürünlerin denetimine ilişkin sorusu ve
Ticaret Bakanı Ruhsar Pekcan’ın cevabı (7/7191)
3.- Niğde Milletvekili Ömer Fethi
Gürer’in, yardım kuruluşlarının hayvan ithalatında sağlık ve teknik şartları
düzenleyen Tebliğ’in kapsamı dışında bırakılma nedenine ilişkin sorusu ve
Ticaret Bakanı Ruhsar Pekcan’ın cevabı (7/7192)
4.- Samsun Milletvekili Neslihan
Hancıoğlu’nun, Samsun’da 2017 ve 2018 yıllarında açılan ve kapanan ticari
işletmelere, bunların faaliyet türlerine ve ihracat miktarına ilişkin sorusu ve
Ticaret Bakanı Ruhsar Pekcan’ın cevabı (7/7193)
5.- Niğde Milletvekili Ömer Fethi
Gürer’in, organik üretime ve organik ürün sertifikasına yönelik denetimlere
ilişkin sorusu ve Ticaret Bakanı Ruhsar Pekcan’ın cevabı (7/7194)
6.- Tokat Milletvekili Kadim Durmaz’ın,
Tokat’ta yapımı devam eden yeni havalimanına ve yapımı tamamlanana kadar mevcut
havalimanının kullanılmasına ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/7206)
7.- Artvin Milletvekili Uğur
Bayraktutan’ın, TBMM Külliyesinde TCDD irtibat ve satış ofisi açılması talebine
ilişkin sorusu ve Türkiye Büyük Millet Meclisi Başkanvekili Mustafa Şentop’un
cevabı (7/7221)
8.- Mersin Milletvekili Alpay Antmen’in,
TBMM personeli ile ilgili çeşitli hususlara ilişkin sorusu ve Türkiye Büyük
Millet Meclisi Başkanvekili Mustafa Şentop’un cevabı (7/7225)
9.- Adana Milletvekili İsmail Koncuk’un,
iletişim sektöründeki taksit sayısının artırılması uygulamasının 2019 yılında
devam etmesi önerisine ilişkin sorusu ve Ticaret Bakanı Ruhsar Pekcan’ın cevabı
(7/7312)
10.- Kütahya Milletvekili Ahmet
Erbaş’ın, elektronik haberleşme istasyonlarının ücretlerinin belirleneceği
yönetmeliğin 2012 yılından bu yana çıkarılmamış olmasına ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/7316)
11.- Eskişehir Milletvekili Utku
Çakırözer’in, 2013-2018 yılları arasında Eskişehir’de açılan, kapanan, iflas ve
konkordato ilan eden şirket sayılarına ilişkin sorusu ve Ticaret Bakanı Ruhsar
Pekcan’ın cevabı (7/7457)
12.- Niğde Milletvekili Ömer Fethi
Gürer’in, konut kredisi kullanımına ve TOKİ’den konut alanlara ilişkin sorusu
ve Ticaret Bakanı Ruhsar Pekcan’ın cevabı (7/7458)
13.- Niğde Milletvekili Ömer Fethi
Gürer’in, icra daireleriyle ilgili çeşitli verilere ilişkin sorusu ve Ticaret
Bakanı Ruhsar Pekcan’ın cevabı (7/7459)
14.- Kocaeli Milletvekili Ömer Faruk
Gergerlioğlu’nun, İnsan Haklarını İnceleme Komisyonuna yapılan başvurulara
ilişkin sorusu ve Türkiye Büyük Millet Meclisi Başkanvekili Mustafa Şentop’un
cevabı (7/7467)
15.- Kocaeli Milletvekili Ömer Faruk
Gergerlioğlu’nun, Dilekçe Komisyonuna yapılan başvurulara ilişkin sorusu ve
Türkiye Büyük Millet Meclisi Başkanvekili Mustafa Şentop’un cevabı (7/7468)
16.- İzmir Milletvekili Mehmet Ali
Çelebi’nin, TBMM personeli ile ilgili çeşitli konulara ve özlük haklarına
ilişkin sorusu ve Türkiye Büyük Millet Meclisi Başkanvekili Mustafa Şentop’un
cevabı (7/7728)
17.- Muş Milletvekili Gülüstan Kılıç
Koçyiğit’in, kartvizit basımına ve Genel Kurul tutanaklarına ilişkin sorusu ve
Türkiye Büyük Millet Meclisi Başkanvekili Mustafa Şentop’un cevabı (7/7729)
18.- Çanakkale Milletvekili Özgür
Ceylan’ın, TBMM’de görevli aşçı ve garsonların bazı otellerde
görevlendirildikleri iddiasına ilişkin sorusu ve Türkiye Büyük Millet Meclisi
Başkanvekili Mustafa Şentop’un cevabı (7/7996)
5 Şubat 2019 Salı
BİRİNCİ OTURUM
Açılma Saati: 15.03
BAŞKAN: Başkan Vekili Celal ADAN
KÂTİP ÜYELER: Barış KARADENİZ (Sinop), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 48’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, okul içi şiddet, akran zorbalığı ve yıldırmayla ilgili söz
isteyen Ankara Milletvekili Nevin Taşlıçay’a aittir. 
Buyurun
Sayın Taşlıçay. (MHP sıralarından alkışlar)
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Nevin Taşlıçay’ın, okul içi şiddet, akran
zorbalığı ve yıldırma konularına ilişkin gündem dışı konuşması
NEVİN
TAŞLIÇAY (Ankara) – Sayın Başkan, kıymetli milletvekilleri; okul içi şiddet,
akran zorbalığı ve yıldırma konularını dile getirmek üzere gündem dışı söz
almış bulunmaktayım.
Öncelikle,
Çankaya Üniversitesi Hukuk Fakültesindeki Araştırma Görevlisi -23 yaşındaki,
henüz iki aylık evli- Ceren Damar kızımıza rahmet diliyorum. Ceren, okulda
şiddetin sonucunu canıyla ödedi ve ne yazık ki bugün hâlâ okullarda şiddet
gören çocuklarımız, öğretmenlerimiz ve idarecilerimiz var. Şiddet, hayatın her
tarafında kol geziyor ve kimi, nerede, nasıl bulacağı hiç belli değil. Kimi
zaman hastanede, kimi zaman ıssız bir sokakta, kimi zaman evde ve son dönemde
de en güvenilir yer olarak bildiğimiz, en güvenli yer olmasını istediğimiz
okullarımızda baş gösteriyor. (Uğultular)
BAŞKAN
– Bir saniye Sayın Nevin Hanım.
Değerli
milletvekilleri, çok uğultu var. Hatibi dinleyelim.
Buyurun.

NEVİN
TAŞLIÇAY (Devamla) - Velinin öğretmeni darbı, idarecinin öğretmeni yıldırması, sendikalının
öteki sendikalıya psikolojik tacizi, öğretmenin öğrenciyi, öğrencinin öğretmeni
ve arkadaşını darbetmesi, katletmesi gün geçmiyor ki medyada yer almasın.
Çocuklarımız okullarda istenmeyen davranışlar sergiliyor, saldırgan davranışlar
artıyor. Aciliyetle okulların risk tabloları çıkartılmalı, toplumsal
farkındalık oluşturulmalı, öğrenciler, öğretmenler, veliler bilgilendirilmeli,
ilgili yasal düzenlemelerle okul içi şiddetin önüne geçmek adına sağlam adımlar
atılmalıdır. Bu kapsamda araştırma komisyonuyla işe başlamalı, önce etraflıca,
okul içi şiddetin boyutu araştırılmalı, fiziksel, sözlü, cinsel şiddetin
yaygınlığı ortaya konulmalı ve akabinde taraflarla sonucu önleyici çalışmalar
hayata geçirilmelidir. Okul içi şiddetle birlikte fiziksel, sözel, dolaylı ve
siber akran zorbalıkları da ayrıca gündeme ivedi şekilde alınmalıdır. Yapılan
az sayıdaki araştırma, meselenin derinlemesine irdelenmesinin önünde engel olsa
da başta okul içi şiddetin vardığı boyutlar, akabinde “akran zorbalığı” diye
kavramlaştırdığımız çocuğun çocuğa uyguladığı şiddet ve yıldırmanın sonuçları
önemli toplumsal sorunları getirmektedir.
Çocuklarımıza,
planlı bir şekilde şiddete başvurmadan sorunlarını çözebileceklerini anlatmalı,
öğretmeliyiz. Sosyal problem çözme, iletişim, stresle baş edebilme, uzlaşma
gibi becerileri kazandıracak programları okullarda hayata geçirmeliyiz. Bu
sorunun temelinde yatan etkenleri belirlemeli ve ortadan kaldırmak için
çalışmalar yapmalıyız.
Sayın
milletvekilleri, ciddi olumsuz sonuçlar doğuran bu olaylara bir de akranlar
arası siber zorbalık eklendiğinde kimi çocuklarımız için hayat daha küçük
yaşlarda çekilmez bir hâl almaktadır. Türkiye’de lise öğrencilerine
bakıldığında, 14-18 yaş arasındaki ergenlerin yüzde 26’sının siber zorbalığa
maruz kaldığı, yüzde 32’sinin siber zorbalıkta bulunduğu istatistiklere
yansımaktadır. Başka bir çalışmada lise öğrencileri arasında siber zorbalığın
yaygınlığına bakılmış ve son bir ay içerisinde katılımcıların yüzde 14’ünün
siber zorbalığa maruz kaldığı, yüzde 10’unun başkalarına karşı siber zorbalık
yaptığı bildirilmiştir. Psikiyatri kliniğine başvuran 14-18 yaş aralığındaki
ergenlerle siber zorbalığın yaygınlığı konusunda yapılan bir çalışmada ise hem
zorba hem mağdurların oranının yüzde 67,5 olduğu bulunmuştur. Bu istatistikler
işin ciddiyetini ortaya koymakta ve okul içi şiddet ve akran zorbalığının alarm
verdiğini göstermektedir. Kızdırma, rahatsız etme, iftira, mağdurun kimliğine
bürünme, yayma ve kandırma, dışlama, internet tacizi, bir mağdura karşı onun
küçük düşmesi için yapılan saldırıların videoya kaydedilerek sosyal medyada
yayınlanması ve “cyber grooming” dediğimiz iletişim teknolojileriyle çocuklarla
güvene dayalı ilişki kurup onları taciz etme, hepsi birbirinden ciddi sorunlar
olarak önümüzde. Özel numara kullanılarak tehdit ya da hakaret içeren mesajlar
yollamak, e-posta adresini ele geçirmek, sohbet platformunu ya da interaktif
oyunu terk etmeye zorlamak, karşıdaki kişinin kullandığı teknolojik gerecin
modeliyle alay etmek, kasıtlı olarak virüslü mail yollanması ve üniversite
öğrencilerinde en yaygın olarak karşılaşılan cinsel içerikli fotoğrafların
dağıtılması birçok evladımız için içinden çıkılmaz bir hâl almaktadır. 
Bu
zorbalık yapanların yüzde 22’sinin bunu eğlenceli bulduğunu, yüzde 17’sinin bu
davranışın birilerine zarar verdiğini düşünmediğini ve yüzde 17’sinin ise bunu
neden yaptığını bilmediğini belirtmeleri ise olayın bir başka boyutu. 
Yasalar
konulmalı, farkındalık çalışmaları, başta Millî Eğitim Bakanlığı ve İçişleri
Bakanlığı olmak üzere titizlikle yürütülmelidir.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekilim.
NEVİN
TAŞLIÇAY (Devamla) – Bitiriyorum Sayın Başkan.
Yüce
Meclisimiz konuyu hayati bir mesele olarak gündemine almalıdır. 
Akran
zorbalığı, özellikle ergenlik dönemindeki çocuklarımız için karmaşık sorunlar
olarak hayatlarını olumsuz etkilemektedir. Kimi zaman çocuk için psikolojik
sorunlara sebep olurken kimi zaman ise intiharla sonuçlanan bu vakalar atılacak
doğru adımlarla önlenebilir. Okul içi şiddet, akran zorbalığı ve yıldırma kader
değildir, önemsiz ise hiç değildir.
Bu
konuyu dikkatinize sunuyor, ilginiz için, daha doğrusu ilgisizliğiniz için
teşekkür ediyorum.
Genel
Kurulu ve yüce Türk milletini saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum Sayın Milletvekilim.
Gündem
dışı ikinci söz, Antalya’da üç gün boyunca yaşanan hortum felaketinde zarar
gören çiftçilerin sorunları hakkında söz isteyen Antalya Milletvekili Aydın
Özer’e aittir.
Buyurun
Sayın Özer. (CHP sıralarından alkışlar) 
Süreniz
beş dakika. 
2.- Antalya Milletvekili Aydın Özer’in, Antalya ilinde meydana gelen
hortum felaketinden zarar gören çiftçilerin sorunlarına ilişkin gündem dışı
konuşması
AYDIN
ÖZER (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
Bildiğiniz
gibi, 24 Ocakta başlayan ve 26 Ocağa kadar süren, benim seçim bölgem olan
Antalya’da bir hortum felaketiyle karşı karşıya kaldık ve maalesef 1’i çocuk
olmak üzere 2 vatandaşımızı kaybettik. 20 yaşında bir üniversite öğrencimiz,
Buse Hanım, hâlâ aranıyor ve bulunamıyor. Hayatını kaybedenlere Allah’tan
rahmet, yakınlarına başsağlığı ve sabırlar diliyorum. 
Değerli
arkadaşlar, iklim değişikliklerinin çok daha yıkıcı olabileceği aşikârdır.
Hortumun neden olduğu maddi zararı ve diğer kayıpları sizlerle paylaşmak
istiyorum. Antalya’da üç günde 5 hortum gerçekleşmiş, havalimanındaki uçakları,
otobüs ve diğer araçları vurmuş, enerji nakil hatları parçalanmış, ağaçlar,
direkler devrilmiş, tabelalar, çatılar uçmuş, evleri sular basmış, otomobiller
su altında kalmış, Kemer Devlet Hastanesinde belli bir hasar oluşmuş.
Kumluca’da 5 mahalleye giden yol çökmüş heyelan yüzünden. Aksu’da balıkçı
tekneleri parçalanmış ve tekneler batmış. Şiddetli yağış, fırtına ve dolu
yüzünden başta Kumluca, Finike, Kemer olmak üzere Serik’ten Kaş’a kadar 14 tane
ilçede yaklaşık 32 bin dönüm tarım alanı zarar görmüş. Bunun 7 bini örtü altı,
10 bini narenciye bahçesi, 15 bin dönüme yakını da açık tarla olarak zarar
görmüş.
Değerli
milletvekilleri, ben de oradaydım o gün, afetin olduğu gün; afet sonrası
araziyi dolaştık, çiftçilerimizi dolaştık. Tarım kredi kooperatifleri ile
bankalara olan mevcut borçlarının faizsiz olarak en az iki ya da üç yıl
ertelenmesini talep ediyor çiftçilerimiz.
Yeni
borçlanacaklara yani yeni tesis ayağa kaldıracaklara, yeni sera kuracaklara faizsiz
en az sekiz on yıl vadeli kredi verilmesi gerekiyor. Çünkü seralardaki
ürünlerini kaybettiler, parçalanan seralardan bir tane malzeme kullanma
şansları kalmadı. Bakınız, 1 dönüm seranın maliyeti en az 70 bin lira.
Değerli
milletvekilleri, afetin vurduğu üreticimiz yalnızlık çekiyor. “Sigorta
yaptırın, zararınız karşılanır.” deniyor ama her çiftçi bu sistemden
faydalanamıyor çünkü Tarım Sigortaları Havuzu (TARSİM) afet şartlarında
düzenlemeye gitmiyor, üstüne üstlük sigorta primlerini de çok yüksek tutuyor.
Zaten yüksek üretim maliyetlerinden dolayı sıkıntıdaki çiftçimiz yüksek
primleri ödeyemeyeceği için sigortadan kaçıyor.
Bir
de mülkiyet meselesi var. TARSİM, araziyi değil, tesisi sigortalıyor ama
altındaki mülkiyete bakıyor. Antalya’da, bölgemizde birçok mülkiyet sorunu var.
Hazine arazileri var, hisseli araziler var, hazineyle davalı olan arazi sahibi
sayısı oldukça fazla. Üretici, ata mirası topraklarını mülkiyet şartı nedeniyle
istese bile sigorta yaptıramıyor. Sonuç olarak, afet gelip çiftçiyi vuruyor,
eldekini yok ediyor ama zararı kimse karşılamıyor.
Burada
şunu da söylemek gerek: Bakanlık “Çiftçiye 35 milyon lira ödeme yaptık.” diyor.
Oysa bu ödeme TARSİM'de sigortası olan çiftçinin zaten hak ettiği ödeme yani
burada, Hükûmet, bütçesinden ekstra para çıkarıp çiftçiye bir ödeme yapmadı. Bu
yaratılan yanlış algıya vatandaşlarımızın dikkatini çekmek istiyorum.
Değerli
arkadaşlar, Antalya'dan çıkan ürün tüm Türkiye'ye dağılır yani Antalya demek
Türkiye demektir; Antalya'daki üreticinin sorunu tüm Türkiye'nin sorunudur. Bu
nedenle, afetten zarar gören üreticinin kaybı, sigortalı olsun olmasın,
koşulsuz karşılanmalıdır. 
Konuyla
ilgili düzenlemeyi içeren kanun teklifimizi geçen hafta verdik. Tarım
Komisyonuna bu düzenlemeyi bir an önce gündeme alması çağrısında bulunuyoruz.
Zira, üreticimiz acil destek bekliyor.
Ayrıca,
Sayın Cumhurbaşkanı 100 milyon zarar olduğunu ve devletin gereken desteği
şüphesiz yerine getireceğini söylemişti. Şimdi bu vaadin gerçekleşmesini
bekliyoruz.
Buradan,
bir kez daha, Antalya’mıza, halkımıza ve özellikle de üreticilerimize geçmiş
olsun diyoruz. Umarız benzer felaketlerle bir daha karşılaşmayız ancak sadece
umarak veya dua ederek önlem alamayız. Bu afetle gördük ki konuyla ilgili
hiçbir hazırlığımız yok. Dersimiz belli, iklim değişikliğine yol açan temel
etkiler üzerine düşünmeliyiz. Eğer fosil yakıt kullanımında ısrar edersek,
yeşil alanları parçalar ve betona yatırım yaparsak iklim değişikliğinin
etkileri daha da yıkıcı olacaktır. Teknolojinin, bir an önce, doğa yani
temelinde insanımızın çıkarlarına göre düzenlenmesi lazım. 
Son
olarak şunu söylemek isterim: Gıda fiyatlarının artmasında ocak ayında yaşanan
olağanüstü hava koşullarının etkili olduğu söylenebilir fakat fiyat
artışlarının gerçek nedeni, tarımdaki yüksek girdi maliyetleri ve üretimin
talebi karşılayamamasıdır. 
(Mikrofon
otomatik cihaz tarafından kapatıldı) 
AYDIN
ÖZER (Devamla) – Toparlayabilir miyim Sayın Başkan? 
BAŞKAN
– Toparlayalım Sayın Milletvekili.
AYDIN
ÖZER (Devamla) – İklim değişikliğinin tarımsal üretime olumsuz etkisi,
üreticiden tüketiciye kadar olan arz zincirindeki altyapı eksiklikleri, tarım
ürünlerinde ithalata yönelmek gibi sebeplerin üreticinin üretimden kaçmasına
neden olduğu unutulmamalıdır.
Tarımın
sorunları çözülmeden gıda fiyatları düşürülemez. Çiftçi mutlu olursa ülke mutlu
olur.
Saygılarımla.
(CHP sıralarından alkışlar) 
BAŞKAN
– Teşekkürler Sayın Milletvekili.
Gündem
dışı üçüncü söz, Osmanlı Devleti’nin kuruluşunun 720’nci yıl dönümü
münasebetiyle söz isteyen Bilecik Milletvekili Selim Yağcı’ya aittir.
Buyurun
Sayın Yağcı. (AK PARTİ sıralarından alkışlar)
Süreniz
beş dakikadır.
3.- Bilecik Milletvekili Selim Yağcı’nın, 27 Ocak Osmanlı Devleti’nin
kuruluşunun 720’nci yıl dönümüne ilişkin gündem dışı konuşması
SELİM
YAĞCI (Bilecik) – Sayın Başkan, çok değerli milletvekili kardeşlerim; taşı
mermer, toprağı seramik, yaprağı ipek; diriliş, kuruluş ve kurtuluşun beşiği,
Şeyh Edebali diyarı, ata toprağı, Ertuğrul sancağı Bilecik ve Bilecik’in çok
değerli insanları, hemşehrilerim adına ve şahsım adına, Gazi Meclisimizin çok
değerli üyelerini saygıyla, sevgiyle, muhabbetle selamlıyorum.
Bundan
yedi asır önce bir medeniyetin kuruluşuna ev sahipliği yapan, dirilişin,
kuruluşun ve kurtuluşun şehri Bilecik’te doğan ve o aziz beldenin havasını
teneffüs eden bir birey, bir temsilci olarak, bu yıl 720’nci seneidevriyesine
eriştiğimiz, 27 Ocak 1299’da kurulan Devlet-i Âliyye-i Osmâniyye’nin, şanlı
Osmanlı Devleti’nin kuruluşu münasebetiyle söz almış bulunmaktayım. 
Yüreğindeki
Allah aşkıyla, kıtalara sığmayan, fethettiği milyonlarca metrekareyi sadece bu
ilahî aşk ekseninde şekillendiren, küçücük bir beylikten, koskoca bir
imparatorluğa dönüşen ve yedi asır hüküm süren Osmanlı’yı bana verilen bu kısa
süre içerisinde anlatmak tabii ki mümkün değildir. 
Sayın
Başkan, çok değerli milletvekilleri; bir rüyadan doğan, insana, insanlığa hak,
adalet, hoşgörü, iyi niyet aşılayan, sevmeyi, saymayı, bütünlemeyi, adaleti,
bağışlamayı, sabretmeyi anlatan, halka hizmeti Hakk’a hizmet düsturuyla
kendisine rehber edinen bir devlet ve bir medeniyet. Her karışında manevi
kurucusu Şeyh Edebali’nin, Ertuğrul Gazi’nin, Osman Gazi’nin, Orhan Gazi’nin,
Hayme Ana ve Bala Hatun’un, kuruluşunda nice yiğit ve alperenlerin ayak izleri,
gözlerinin nuru ve alınlarının teri olan bir devlet. 
Bakınız,
devlet kurucusu Osman Gazi, vasiyetinde bu zihniyetin temelini bizlere nasıl
anlatıyor: “Sakın orduya ve zenginliğe mağrur olma. Hakiki âlim ve ariflere
hürmet edip otağında onlara yer ver. Benim hâlimi örnek al. Hiç layık olmadığım
hâlde bunlara hürmet ettiğim için bu duruma geldim. Allahuteala’nın nice
ihsanlarına kavuştum. Müslümanları ve sana itaat eden gayrimüslim kimseleri
himaye et. Devletin parasını israf eyleme, ihtiyaçlarının dışında harcama.
Senden sonra geleceklere de aynı nasihatte bulun.” diyen, “Daima adaletle
hükmet.” anlayışının özünü kapsayan bir medeniyet anlayışının temeli… 
Burada,
tabii, bizler sizlere tarih dersini anlatacak değiliz, yalnız, lakin Osmanlı’yı
iyi anlamak ve neslimize, nesillere iyi anlatmak gerekiyor; nereden
geldiğimizi, bugün nerede olduğumuzu ve yarın geleceğe sağlam basarak nereye
gideceğimizi çok iyi bilmemiz gerekiyor. Biz, yalın kelimelerle nakledilecek
öylesine bir milletin ve öylesine bir medeniyetin temsilcisi değiliz. Biz,
kelimelerin cümlelere derin manalar yüklediği ve inancı uğruna canların feda
edildiği, millî şairimiz Akif’in ifade ettiği gibi aziz bir ecdadın, Âsım’ın
nesliyiz. Cenk meydanlarında Sina’da Yavuz olduk, karadan gemileri yürüttük
Fatih olduk, Niğbolu’da Yıldırım. “Halk içinde muteber bir nesne yok devlet
gibi, olmaya devlet cihanda bir nefes sıhhat gibi.” sözlerinin sahibi,
Çaldıran’da, Mohaç’ta, denizde ve karada âdeta destan yazan cihan padişahı
Sultan Süleyman olduk. Cennetmekân, ulu hakan Abdülhamit Han olduk.
Çanakkale’de ve Anafartalar’da “Ya istiklal ya ölüm!” diyen Mustafa Kemal
Atatürk olduk. 
Sayın
Başkan, çok değerli milletvekilleri; dosta güven, düşmana korku salan bir
anlayışın mirasçıları olarak bugün bu güzel vatanda yaşamanın haklı hazzını ve
gururunu yaşıyoruz. Gerçekten, bizlere bu medeniyeti, bu vatanı emanet eden
başta, Malazgirt’ten girişte, Sultan Alparslan’dan itibaren Ertuğrul Gazilere,
Osman Gazilere, Şeyh Edebalilere, Akşemseddinlere ve tabii ki bu
cumhuriyetimizin banisi Mustafa Kemal Atatürk’e, devletimizin tüm devlet
adamlarına şükranlarımızı, minnetlerimizi, dualarımızı gönderiyoruz;
gazilerimizi ve şehitlerimizi rahmetle yâd ediyoruz.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
SELİM
YAĞCI (Devamla) – Bu devletimiz, milletimiz, medeniyetimiz ilelebet devam
edecektir diyoruz. Birliğimiz, beraberliğimiz, kardeşliğimiz daim olsun diyor,
yüce Meclisi saygıyla sevgiyle muhabbetle selamlıyorum. (AK PARTİ sıralarından
alkışlar) 
BAŞKAN
– Sayın milletvekilleri, şimdi sisteme giren milletvekillerine yerlerinden
birer dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağız. 
Sayın
Özdemir...
IV.- AÇIKLAMALAR
1.- İstanbul Milletvekili Sibel Özdemir’in, toplum olarak, ülke olarak
yargının siyasallaşmasının bedelinin ödendiğine, Yargı Reformu Strateji
Belgesi’nin neden açıklanmadığını, haksız ve hukuksuz uzun tutukluluklar
karşısında somut adımın ne zaman atılacağını Adalet Bakanından öğrenmek
istediğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Değerli
milletvekilleri, yargıya güvensizliğin, yargının siyasallaşmasının ağır
bedelini toplum olarak, ülke olarak ödüyoruz. On beş aydır hakkında iddianame
hazırlanmadan tutuklu bulunun sivil toplum temsilcisi Osman Kavala’nın 19 kez
yaptığı tahliye talepleri, dinlemeye dahi gerek duyulmadan reddedildi. 
Yine,
haksız, hukuksuz yere tutuklu bulunan parti meclisi üyemiz Eren Erdem’in
Silivri’den adalet çığlığına sessiz kalınmasıyla karşı karşıyayız. İşte,
yargının siyasallaştığı bir dönemde, Adalet Bakanlığı, geniş kapsamlı ve geniş
katılımlı olarak hazırlığını yaptığı Yargı Reformu Strateji Belgesi’nin
geçtiğimiz ay sonuna kadar açıklanacağını ilan etmesine rağmen maalesef
açıklamadı. Buradan Adalet Bakanına soruyorum: Yargı Reformu Strateji
Belgesi’ni neden açıklamıyorsunuz? Bu haksız ve hukuksuz uzun tutukluluklar
karşısında somut bir adımı ne zaman atacaksınız?
Teşekkür
ederim.
BAŞKAN
– Sayın Şeker…
2.- Kocaeli Milletvekili İlyas Şeker’in, 2018 yılının ihracatta rekor
yılı olduğuna ve ihracatın 2019 yılında da her alanda artmaya devam edeceğine
ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
2018
yılı ihracatta rekor yılı oldu. 2002 yılında toplam ihracatımız 36 milyar
dolarken, AK PARTİ iktidarıyla ülke hızlı bir şekilde büyürken ihracatta da
hızlı artışlar sağlandı. İhracat, 2018 yılında 168,1 milyar dolarla cumhuriyet
tarihinin rekorunu kırdı. 2019 yılında da rekorlar yaşanıyor. Özel ticaret
sistemine göre, 2019 Ocak ayı ihracatı yüzde 5,9 artışla 13,2 milyar dolar
olurken ithalatımız ise yüzde 27 azalarak 15,7 milyar dolar olarak
gerçekleşirken ihracatın ithalatı karşılama oranı yüzde 57,8’den yüzde 83,9’a
yükselmiştir. 2019 yılı ihracat hedefimiz olan 182 milyar dolar inşallah
aşılacaktır. Sayın Cumhurbaşkanımızın işaret ettiği gibi, ihracatımız ülkemizin
en önemli dinamiklerinden biri olarak önümüzdeki dönemde de güçlü bir şekilde
ve her alanda artmaya devam edecektir diyor, Genel Kurulu saygıyla
selamlıyorum. 
BAŞKAN
– Sayın Ceylan…
3.- Çanakkale Milletvekili Özgür Ceylan’ın, Çanakkale ilinin Biga
ilçesinin Koruoba köyü, Hacıpehlivan köyü, Örtülüce köyü, Güvemalan köyü taşkın
koruma ve ıslah çalışmalarının tamamlanamamasından kaynaklanan mağduriyetin
giderilmesi gerektiğine ilişkin açıklaması
ÖZGÜR
CEYLAN (Çanakkale) – Sayın Başkan, Çanakkale Biga ilçesi Koruoba köyü,
Hacıpehlivan köyü, Örtülüce köyü, Güvemalan köyü taşkın koruma ve ıslah
çalışmaları, 3 Temmuz 2015 tarihinde 4 milyon 945 bin 567 Türk lirası bedelle
ihale edilmiştir. İktidarın 2016 yılında bitirileceği sözünü verdiği projenin
üzerinden üç buçuk yıl geçmiş olmasına rağmen hâlâ tamamlanamamıştır. Örtülüce
köyünde projenin tamamlanamamasının gerekçesi olarak kanalizasyon işinin
bitirilememesi gösterilmektedir. Hâliyle bu proje tamamlanamadığı için Örtülüce
köyü girişindeki yolun yapımı da gerçekleştirilememektedir. Köy halkı bu
anlamda bir mağduriyet yaşamaktadır. Sorunun çözümü için sürecin
hızlandırılmasını ve üç buçuk yıldır devam eden bu işlerin bir an önce
tamamlanmasını rica ederiz.
BAŞKAN
– Sayın Gültekin…
4.- Niğde Milletvekili Selim Gültekin’in, 5 Şubat Gazi Mustafa Kemal
Atatürk’ün Niğde’ye gelişinin 85’inci yıl dönümü vesilesiyle şehitleri rahmetle
yâd ettiğine ve başta milletvekilleri olmak üzere tüm halkı Niğde ilinin kültür
ve tarihî güzelliklerini görmesi için davet ettiğine ilişkin açıklaması 
SELİM
GÜLTEKİN (Niğde) – Teşekkürler.
Sayın
Başkan, değerli milletvekilleri; düşman işgaline uğramayan fakat Kurtuluş Savaşı’nda,
Ulukışla ilçemizde büyük direniş göstererek düşmanın ilerleyişine engel olan
atalarımız, isimlerini tarihe altın harflerle kazımışlardır. Gösterilen bu
başarı vesilesiyle 5 Şubat 1934 tarihinde Gazi Mustafa Kemal Atatürk’ün
Niğde’ye gelişinin 85’inci yıl dönümünü gurur ve coşkuyla anmaktayız. 
Gazi
Mustafa Kemal Atatürk kendisini coşku ve sevinçle karşılayan Niğdeli
hemşehrilerimize hitaben “Benim Niğde’ye alakam büyüktür, Niğdelileri her zaman
sevmişimdir. Kurtuluş mücadelemizde Niğde her zaman önemli bir rol oynamıştır.”
diyerek tarihe not düşmüştür. Yurdumuzun bekası için iman ve inançla savaşan
başta Gazi Mustafa Kemal Atatürk olmak üzere, aziz şehitlerimizi rahmetle,
minnetle yâd ediyorum. Ruhları şad, mekânları cennet olsun. 
Bu
vesileyle, başta siz değerli milletvekillerimiz olmak üzere, tüm halkımızı,
kahramanlar diyarı, medeniyetlerin buluşup yaşatıldığı Anadolu’nun şirin kenti
Niğde’mizin kültür ve tarihî güzelliklerini görmeniz ve gezmeniz için ilimize
davet ediyor, Gazi Meclisimizi saygıyla selamlıyorum. 
BAŞKAN
– Sayın Taşkın…
5.- Mersin Milletvekili Ali Cumhur Taşkın’ın, eğitimi ülke kalkınmasının
temel aracı olarak gören AK PARTİ’nin son on altı yılda eğitim alanında köklü
reformlar gerçekleştirdiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
2018-2019
eğitim öğretim yılının ikinci dönemi, on beş günlük yarıyıl tatilinin ardından
dün başladı. Tüm öğrenci, öğretmen ve velilerimize hayırlı olmasını diliyorum. 
Eğitimi
ülke kalkınmasının temel aracı olarak gören AK PARTİ son on altı yılda eğitim
alanında altyapıya önemli yatırımlar yaptığı gibi, diğer yandan da köklü
reformlar gerçekleştirdi. Ücretsiz kitap ve teknolojiyi sınıfa taşıyan
uygulamalarıyla göz doldurdu. Yeni yapılan okul ve dersliklerle eğitim altyapımızı
çağdaş standartlara kavuşturdu. Öğretmen sayısı yeni atanan öğretmenlerle 540
binden 1 milyonu aşan rakamlara ulaştı. 
Cumhurbaşkanımız
Sayın Recep Tayyip Erdoğan liderliğinde AK PARTİ Hükûmetimizin önümüzdeki
süreçte de eğitim alanına yönelik yatırımları, bilimsel ve pedagojik
gelişmelere uygun şekilde devam edecektir diyor, Genel Kurulu saygıyla
selamlıyorum. 
BAŞKAN
– Sayın Ayvazoğlu…
6.- Trabzon Milletvekili Bahar Ayvazoğlu’nun, 5 Şubat Adnan Kahveci’yi
vefatının 26’ncı yıl dönümünde rahmet ve minnetle yâd ettiğine ilişkin
açıklaması
BAHAR
AYVAZOĞLU (Trabzon) – Teşekkür ediyorum Sayın Başkan. 
Türk
siyasi tarihine kısa ömrünün geniş vizyonunu kazıyan, devletin menfaatlerini
her şeyin üstünde tutarak temiz siyasetin öncülerinden olan, döneminin siyasi
manevralarını bir kenara bırakıp tek bildiği ve yaptığı ve de yapmaktan keyif
aldığı çalışmak ve üretmek ideasını siyasal yaşama sokmak olan, toplumsal
değerleri öncelikli kılmaya çalışan bir öğreti oluşturan ve politik, hukuksal,
bilimsel, felsefi, dinsel, ahlaki, estetik, her türlü düşünceyi harmanlayıp
kendine özgü bir tarzla halkımızın tamamının hislerine tercüman olan fikir
insanı, hemşehrim, has bir Trabzon evladı Sayın Adnan Kahveci’yi vefatının yıl
dönümünde rahmet ve minnetle yâd ediyorum. 
BAŞKAN
– Sayın Osmanağaoğlu…
7.- İzmir Milletvekili Tamer Osmanağaoğlu’nun, 9 Şubat Milliyetçi
Hareket Partisinin kuruluşunun 50’nci yıl dönümüne ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkan.
Milliyetçi
Hareket Partimizin 50’nci kuruluş yıl dönümü kutlu, muazzam varlığı payidar
olsun. Merhum Başbuğumuzu ve aziz ülkücü şehitlerimizi rahmet ve minnetle
anıyorum. Liderimiz Sayın Devlet Bahçeli’ye uzun ömürler diliyorum.
Teşekkür
ederim. 
BAŞKAN
– Sayın Özçelik…
8.- Burdur Milletvekili Bayram Özçelik’in, Salda Gölü’ne yapılacak olan
millet bahçesine ilişkin açıklaması
BAYRAM
ÖZÇELİK (Burdur) – Teşekkür ederim Sayın Başkanım.
Çevre
ve Şehircilik Bakanımız Murat Kurum’un Salda Gölü’nü ziyaretinden sonra,
yapılacak olan millet bahçesi üzerinden tereddütler oluşturulmaya
çalışılmaktadır. Dünyanın sayılı doğal harikalarından Salda Gölü’ne yaz
aylarında gelen vatandaşlarımızın sayısı 500 bin olmuştur. Göl çevresinde
bilinçsiz kullanıma son verilecek, çöplerin bırakılmasına izin verilmeyecek,
sıkı tedbirler uygulanacak ve bu bölgede düzensiz yapılar da olmayacaktır.
Salda Gölü kıyısında hiçbir şekilde yapılaşmaya izin verilmeyecek, sadece özel
kum alanının çok ilerisinde yer alacak, günübirlik kullanıma uygun, tamamen
ahşaptan yapılan ve doğal yapıya zarar vermeyen kamp üniteleri kurarak
ziyaretçilerimizin ihtiyacını karşılayacağız. “Saldivler” olarak bilinen beyaz
adalar bölümünde, yine, günübirlik kullanım için ortaya çıkacak ihtiyaçlara
cevap veren, doğal yapıyı bozmayacak bir tasarım ziyaretçilerimizin hizmetine
sunulacaktır. Salda Gölü’nü ve çevresini özel çevre koruma bölgesi ilan ederek
doğal sit alanlarından bile daha sıkı tedbirlerin alınacağı bir süreç
başlatılacaktır. Böylece, 295 kilometrekarelik bir alana ulaşan tabiat varlığının
tamamı bütüncül şekilde korunmuş olacaktır. Salda Gölü’ne sahip çıkan
vatandaşlarımıza teşekkür ediyoruz. 
BAŞKAN
– Sayın Taşdoğan…
9.- Gaziantep Milletvekili Ali Muhittin Taşdoğan’ın, Antep fıstığı
üreticilerinin ve sektörde çalışan işletmelerin karşılaştığı sorunlara ilişkin
açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; Antep
fıstığı tarımının sürdürülebilirliği, Antep fıstığı tarımının özendirilmesi,
ürün rekoltesinin artırılması Tarım ve Orman Bakanlığımızın çiftçilere vereceği
desteklerle sağlanmalıdır. Kilogram başına 2 TL prim desteğinin yanı sıra,
özellikle depolama maliyetlerinin yüksek oluşu ve pazarlamada yaşanan çeşitli
sorunlar, Antep fıstığı üreticilerinin ve sektörde çalışan işletmelerin
karşılaştığı sorunlardan sadece bazılarıdır. “Var yılı, yok yılı” olarak
adlandırılan, rekoltenin iyi olduğu dönem olan bu sene bile Antep fıstığı
fiyatları şu anda istikrarsızlaşmış, Antep fıstığına bağlı diğer ürünlerde
fiyat yükselmesi önemli bir sorun hâline gelmiştir. Antep fıstığının depolama
sıkıntıları ve stoklamada meydana gelen sıkıntılar, bu fiyatları daha da
yükseltmektedir. Gelecek sene ürün rekoltesi de düşeceğinden fiyatın çok daha
yüksek seviyelere çıkacağını tahmin etmekteyiz. Depolama sıkıntılarını gidermek,
fiyatları istikrara kavuşturmak gerek. 
BAŞKAN
– Sayın Erdem…
10.- İstanbul Milletvekili Arzu Erdem’in, 9 Şubat Milliyetçi Hareket
Partisinin kuruluşunun 50’nci yıl dönümü vesilesiyle Alparslan Türkeş başta
olmak üzere ülkücü şehitleri rahmetle andığına ilişkin açıklaması 
ARZU
ERDEM (İstanbul) – Teşekkür ederim Sayın Başkan.
Milliyetçi
Hareket Partisi kurulduğu günden bu yana şanlı şerefli Türk tarihine her daim
damgasını vurmuş, devletin ve milletin bekası için hiçbir fedakârlıktan
kaçınmamıştır. Milliyetçi Hareket, 9 Şubat 2019 tarihinde de 50’nci yılında da
önceki gibi “Önce ülkem ve milletim, sonra partim.” demeye devam edecektir
-elli yıldır- onurla Türk milletimizle omuz omuza mücadele etmeye devam
edecektir. 
Bu
vesileyle kurucumuz Başbuğ Alparslan Türkeş Beyefendi başta olmak üzere tüm
ülkücü şehitlerimizi rahmetle anıyor, partimizin 50’nci kuruluş yıl dönümünü
kutluyorum ve diyorum ki: Rabb’im, liderimiz Sayın Devlet Bahçeli Beyefendi’yi
başımızdan eksik etmesin, uzun ömürler versin.
Teşekkür
ederim.
BAŞKAN
– Sayın Köksal…
11.- Afyonkarahisar Milletvekili Burcu Köksal’ın, halkın ekonomiyi
güllük gülistanlık göstermeye çalışanlara 31 Martta gereken cevabı vereceğine
ilişkin açıklaması
BURCU
KÖKSAL (Afyonkarahisar) – Sayın Başkan, kadro sözü verip de yarı yolda
bıraktığınız “yüzde 70” gibi bir ibareyle mağdur olan kiralık araç şoförleri,
hastane bilgi işlemcileri, yemekhanelerde çalışan taşeronlar, Karayolları
işçileri, kadro sözünü tutmadığınız diğer tüm taşeron işçiler ve 4 Aralık
mağdurları kan ağlarken; atanamayan 450 bin öğretmen, 3 bin engelli öğretmen, 5
bin rehabilitasyon öğretmeni umutla atama beklerken; emeklilikte yaşa
takılanlar, 81 ilde mağduriyetlerini gidermek, seslerini duyurmak için gece
gündüz mücadele ederken; 400 bin küçük ve orta ölçekli işletme borç batağında
inim inim inlerken; neredeyse cumhuriyetle yaşıt şirketler iflas ve konkordato
ilan ederken; özelleştirmeyle pancarları elinde kalan, zarar eden binlerce
pancar üreticisi isyan ederken; işsizler ordusuna her gün yüzlerce kişi
eklenirken ekonomiyi hâlâ güllük gülistanlık göstermeye çalışanlara 31 Martta
halk gereken cevabı verecektir.
BAŞKAN
- Sayın Tanal…
12.- İstanbul Milletvekili Mahmut Tanal’ın, 5 Şubat laiklik ilkesinin
Anayasa’ya girişinin 82’nci yıl dönümüne ilişkin açıklaması 
MAHMUT
TANAL (İstanbul) – Teşekkür ederim Değerli Başkan.
Değerli
milletvekilleri, cumhuriyetimizin kurucu değeri, kadın-erkek eşitliğinin
temeli, demokrasinin ve hukukun üstünlüğünün olmazsa olmaz koşulu, Türkiye
Cumhuriyeti devletinin karakteri olan laiklik ilkesinin Anayasa’mıza girmesinin
82’nci yıl dönümündeyiz. Seksen iki yıl önce bugün Anayasa’da yapılan
değişiklikle laiklik, devletin değiştirilemez nitelikleri arasında yer
almıştır. Laiklik ilkesinin 5 Şubat 1937 tarihinde Anayasa’mıza girmesinin
82’nci yıl dönümü kutlu olsun. Özellikle eğitimde, kadın-erkek eşitliğinde
toplumsal düzeni ideale en yakın hâle getiren laiklik, düzenli yaşam biçimi
için olmazsa olmazımızdır. Laiklik ilkesi kadınlarımız için, kadın hakları için
güvence niteliğindedir. “Hem laik hem Müslüman olunmaz.” diyenlere inat,
laiklik aynı zamanda din ve vicdan özgürlüğünün temelidir. Özgürce ibadet
edebilmenin yanı sıra bütün özgürlüklerin temelinde bulunan laiklik, demokratik
yaşamın da güvencesidir. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) - Laik Türkiye Cumhuriyeti devletinin bir ferdi olmaktan gurur
duyuyorum.
Teşekkür
ediyor, saygılar sunuyorum.
BAŞKAN
– Sayın Kavuncu…
13.- Çorum Milletvekili Erol Kavuncu’nun, 4 Şubat İskilipli Atıf Hoca’nın
şehadetinin 93’üncü seneidevriyesinde Hazreti Hüseyin başta olmak üzere
şehitleri rahmetle yâd ettiğine ilişkin açıklaması
EROL
KAVUNCU (Çorum) – Sayın Başkanım, mahkeme savcısının sadece üç yıl hapis
istemesine rağmen İskilipli Atıf Hoca, haksız hukuksuz bir şekilde 4 Şubat 1926
yılında Ulus’ta Birinci Meclisin avlusunda zulmen idam edildi. Bugün vatanı,
milleti, dinî inancı uğruna canını feda eden Atıf Hoca’yı idam eden zihniyetin
bir özür borcu vardır. Esasen onun ve onun gibilerin iadeiitibara da bir
ihtiyacı yoktur. Doğrusu, Atıf Hoca’ya bu zulmü reva görenler, aslında bu
haksızlığı itiraf ederek özür dileyerek belki kendilerine bir itibar
kazandırabilirler. 
İskilipli
Atıf Hoca’mızın şehadetinin 93’üncü seneidevriyesinde şehitlerin efendisi Hazreti
Hüseyin başta olmak üzere bütün şehitlerimizi rahmetle yâd ediyor, İskilipli
Atıf Hoca’mızın söylediği son sözlerle konuşmamı bitiriyorum: “Zalim ve
kâfirlerle mahşer günü elbette hesaplaşacağız.”
Ruhu
şad olsun.
BAŞKAN
– Sayın Gürer….
14.- Niğde Milletvekili Ömer Fethi Gürer’in, Sağlık Bakanlığı
bünyesindeki sağlık çalışanları arasında yapılan ayrımcılığın giderilmesi
gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Sağlık
Bakanlığında çalışanlar arasında ayrımlar, ciddi sorunlar yaratmaktadır.
Hastane bilgi işlem çalışanları, görüntüleme merkez çalışanları ve diğer birim
çalışanları kadro beklemektedir. Ayrıca 112 acil ambulans şoförlerinden işçi
statüsünde görev yapanlar, 12/36 sisteminde çalıştırılmaktadır. Özellikle
trafik yoğunluğunda istasyona ulaşım sorunu ve çalışma şartları nedeniyle
ailesiyle dahi birkaç günde bir görüşebilmektedir. Aynı görevi yapan 657’ye
tabi memur personelle aynı işi yapmalarına rağmen aynı özlük haklarına sahip
değillerdir. Döner sermaye gelirinden işçi statüsünde olanlar
yararlanamamaktadır. Sürekli işçi olarak atananlar, il içi yer değiştirmeler
yapabilirken il dışı atamalarında hakları da yoktur. Eşleri zorunlu tayin
gerektiren işlerde çalışanlar, başka illere gitmek istediğinde bu haklardan
mahrumdur. Eşit işe eşit haklar ve ücret isteyen işçi ambulans şoförlerinin
kadro ve özlük haklarıyla ilgili sorunlarına Bakanlık çözüm üretmeli ve
bunların mağduriyetini gidermelidir.
Teşekkür
ediyorum.
BAŞKAN
– Sayın Sümer...
15.- Adana Milletvekili Orhan Sümer’in, ekonomik krizle birlikte
vatandaşların zor duruma düştüğüne, İŞKUR aracılığıyla istihdam edileceklerin
AKP teşkilatları tarafından belirlendiğine yönelik şikâyetler olduğuna ve
insanların işiyle, ekmeğiyle oynanmaması gerektiğine ilişkin açıklaması
ORHAN
SÜMER (Adana) – Teşekkür ederim Başkan.
Ülkemizdeki
ekonomik krizle birlikte tüm vatandaşlarımız çok zor duruma düşmüştür. İşsizlik
tırmanmış, enflasyon almış başını gitmiştir. Kısa süreliğine dahi olsa, iş
umuduyla, toplum yararına programlara başvuran vatandaşlar da böyle bir ortamda
evlerine ekmek götürme kaygısındadır. Ancak yoksullar arasında dahi ayrımcılık
yapıldığı görülmektedir. Normal koşullarda İŞKUR aracılığıyla işe alınması
gereken bu programlarda çalışacak kişilerin, AKP teşkilatları tarafından
belirlendiğine yönelik yoğun şikâyetler tarafımıza iletilmektedir. Özellikle
seçim bölgem Adana’nın yoksul orman köylülerinin yaşadığı Pozantı’nın Alpu,
Hamidiye ve Gökbez köyleri ile Aladağ ilçemizde orman işletmelerine alınacak
işçiler için bazı teşkilat temsilcilerinin “Önce AKP’ye üye olun.” diyerek
vatandaşı yönlendirmeye çalıştığına, AKP’li olmayanların işe alınmayacağına
dair iddialar, yaptığımız ziyaretlerimizde tarafımıza iletilmiştir. Böyle bir
ayrımcılığı asla kabul etmeyeceğimizi, insanların işiyle, ekmeğiyle,
umutlarıyla oynanmaması gerektiğini hatırlatıyor, saygılar sunuyorum.
BAŞKAN
– Sayın Hancıoğlu...
16.- Samsun Milletvekili Neslihan Hancıoğlu’nun, yüksek faizli krediler
yüzünden çiftçilerin zor durumda kaldığına ve Türk çiftçisinin bekasının neden
umursanmadığını öğrenmek istediğine ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan.
Seçim
bölgem Samsun gibi diğer şehirlerimizde de çiftçilerimiz yüksek faizli krediler
yüzünden perişanlar. 3-5 yandaş iş adamının, beton kartellerinin ricasını emir
sayıp vergi borçlarını bir kalemde silen iktidar, çiftçimizin bu feryadı
karşısında kör, sağır ve dilsiz. Çiftçilerimizin ekonomik çıkarlarını gözetmek
amacıyla kurulan Tarım Kredi Kooperatifleri, bugün çiftçilerimizin gözünde ne
acıdır ki bir tefecilik merkezi gibi çalıştırılıyor. Türlü dolaplar çevrilerek
enflasyonu düşük göstermeyi becerenler, Tarım Kredi Kooperatiflerinin çiftçiye
bugün neden yüzde 28 faizle kredi kullandırdığını açıklamak zorundadır. Madem
bugün beka sorunu var, Türk çiftçisinin bekası neden umursanmıyor? Çiftçimizin
bekası sizin gözünüzde vergi borçlarını şak diye siliverdiğiniz yandaş
patronlardan daha mı önemsiz? 
BAŞKAN
– Sayın Karahocagil…
17.- Amasya Milletvekili Mustafa Levent Karahocagil’in, 2018 yılında
yapılan operasyonlarda İHA, İKU ve SİHA’ların etkin kullanıldığına ilişkin
açıklaması
MUSTAFA
LEVENT KARAHOCAGİL (Amasya) – 2018 yılında yapılan operasyonlarda İHA’ları,
İKU’ları ve SİHA’ları etkin olarak kullandık. 2018 yılında 52’si büyük, 485’i
orta, 87.162 adedi küçük çaplı olmak üzere toplam 87.699 adet kırsal
operasyonla 673’ü ölü, 307’si yaralı, 363’ü teslim olmak üzere toplam 1.343
terörist cani etkisiz hâle getirilmiştir. 10 il, 69 ilçe, 22 belde belediye
başkanının 94’ü bölücü terör, 7’si FETÖ terör örgütünden olmak üzere 101
belediye başkanı görevden alınıp yerine kayyum atanmıştır. 
Bu
ülke, tarihinde devamla iç hainler, satılık hainler ve dış düşmanlarla savaşmış
bir büyük millettir ve bu millet her defasında hem bu hainleri ve hem de bu
hainlere odun taşıyan gafilleri perişan etmiş, yine perişan edecek, cehenneme
postalayacaktır. 
Sayın
Cumhurbaşkanım, bugüne kadar yürüdüğün yolda hiçbir tarafa sapmadan…
(Mikrofon
otomatik cihaz tarafından kapatıldı)
BAŞKAN
– Sayın Enginyurt…
18.- Ordu Milletvekili Cemal Enginyurt’un, Tarım ve Orman Bakanlığı
bünyesinde çalıştırılmak üzere gıda mühendisleri ile veterinerlere kadro talep
ettiğine ilişkin açıklaması
CEMAL
ENGİNYURT (Ordu) – Sayın Başkanım, Tarım Bakanlığı bünyesinde görev almak üzere
gıda mühendisleri ve veterinerlere yirmi bir ay önce kadro sözü verilmiştir. On
binlerce gıda mühendisi ve veterinerimiz kadro beklemektedirler. Tarım
Bakanlığı bünyesinde çalıştırılacak bu elemanların umutları karartılmamalı,
yeşertilmeli diyorum, bunlara kadro talep ediyorum. 
Teşekkür
ediyorum. 
BAŞKAN
– Sayın Ersoy…
19.- Adana Milletvekili Ayşe Sibel Ersoy’un, 4 Şubat Dünya Kanser Günü
vesilesiyle kanser hastalığına farkındalık yaratmak ve gerekli önlemlerin
alınması adına dikkat çekmek istediğine ilişkin açıklaması
AYŞE
SİBEL ERSOY (Adana) – 4 Şubat, Dünya Kanser Günü. Hiçbir yaş gözetmeksizin
ortaya çıkan bu hastalığa karşı farkındalık yaratmak ve gerekli önlemleri almak
adına dikkat çekmek istiyorum. 
Dünyada
her yıl kansere bağlı yaklaşık 9 milyon ölüm gerçekleşmekte ve önümüzdeki on
yıl içerisinde bu rakamın yılda 14 milyona yükselmesi beklenmektedir. Kanser
önlenebilir bir hastalıktır. Dünyada her geçen gün daha fazla insan, tütün ve
tütün mamullerine, hareketsiz yaşam tarzına, yanlış beslenme ve gittikçe
kötüleşen çevre koşulları gibi kanserin en önemli risk faktörlerine maruz
kalmaktadır. Bu alışkanlıkların yalnızca bizleri değil, bizden sonra gelecek
nesilleri de etkileyeceği unutulmamalıdır. Sağlıksız yaşam alışkanlıklarının
değiştirilmesiyle kanserin üçte 1’inden fazlasının gelişimi engellenebilir.
Farkında olmak için kanserin canınızı yakmasını beklemeyin.
BAŞKAN
– Sayın Karaca… Yok. 
Sayın
Arkaz…
20.- İstanbul Milletvekili Hayati Arkaz’ın, sağlık turizminde
Türkiye’nin sınırlarını dünyaya açmak için yapılması gerekenlere ilişkin
açıklaması
HAYATİ
ARKAZ (İstanbul) - Sayın Başkan, değerli milletvekilleri; sağlık turizminde
ülkemizin sınırlarını dünyaya açma yolunda emin adımlarla yürüyoruz. Gelişen
ulaşım, konaklama hizmetleriyle beraber modern hastanelerimiz ve alanında uzman
doktorlarımız sayesinde 2018 yılında ülkemize 500 bine yakın hasta, tedavi
olmak için gelmiştir. Bu sayıyı katlayarak artırmak ve ülkemizi sağlık
turizminin başkentlerinden birisi yapmak zorundayız. Hâlâ tıbbi malzemelerin
yüzde 85’i dışarıdan alınmaktadır. 
Sağlık
turizminde birçok kurumun ortak iş birliğine ihtiyaç var. Tanıtım, vize
problemlerimiz var. Turist getiren acentelere teşvikler artırılmalı, Kültür ve
Turizm Bakanlığı da turizmle ilgili birikimlerini sağlık turizmine aktarmalı ve
sağlık turizmi elçileri oluşturmalıdır.
Genel
Kurulu saygıyla selamlıyorum.
BAŞKAN
– Sayın Önal…
21.- Kırıkkale Milletvekili Ahmet Önal’ın, diyabet hastalarının
mağduriyetinin giderilmesi gerektiğine ilişkin açıklaması
AHMET
ÖNAL (Kırıkkale) - Sayın Başkan, teşekkür ederim.
Ülkemizde
yaklaşık 9 milyon, Kırıkkale’mizde ise 7.600 diyabet hastası bulunmaktadır.
Diyabet hastalarının vazgeçilmezi olan, hayati öneme sahip, her hastada
bulunması gereken, şeker düzeyini ölçen ve normal seviyede tutulmasını sağlayan
libre aletinin on beş günlük fiyatı 250 TL’den 374 TL’ye çıkarılmıştır. Aynı
zamanda, şeker ölçme aleti libre her yerde bulunmadığı gibi, ulaşılması da
zordur. Bu libre aletinin daha ulaşılabilir ve kullanılabilir hâle gelmesi için
bu aletin fiyatının düşürülmesi ya da fiyatının tamamen kaldırılması, şeker
hastaları için hayati öneme sahiptir. Sayısı milyonları bulan diyabet
hastalarımız, Sağlık Bakanlığınca bu hususta çok acil bir çalışma yapılmasını
beklemektedir.
Saygılarımla.
BAŞKAN
– Sayın Karasu…
22.- Sivas Milletvekili Ulaş Karasu’nun, odyometri bölümü mezunlarının
işsizlik sorununun çözümlenmesi gerektiğine ilişkin açıklaması 
ULAŞ
KARASU (Sivas) – Teşekkürler Sayın Başkan.
Ülkemizde
her yıl binlerce mezun veren odyometri bölümü mezunu olan odyometristlerin
görev alması gereken servislerde maalesef hemşireler ve ebelere görev
verilmekte ve asıl konuyla ilgili yetişmiş olan odyometristler açıkta
kalmaktadır. İşitme kayıplı yeni doğan bebekleri tespit etmek için hemşirelere
ve ebelere verilen eğitimler yetersizdir. Buna rağmen odyometristlerin,
yetkileri gereği, yeni doğan tarama ünitesinde çalışma zorunluluğu
bulunmaktadır. Sağlık Bakanlığının son yıllarda -2018 yılı- sağlık personeli
alımlarında odyometrist atamaları diğer sağlık bölümlerinin gerisinde
kalmaktadır. Mezun sayısının giderek artması, alımların az olması ve yanlış
istihdam sonucu odyometristler işsizlik sorunu yaşamakta ve mağdur
edilmektedir. Önemli olan, üniversite açmak değil, binlerce mezuna aynı zamanda
iş imkânı sağlayabilmektir.
BAŞKAN
– Şimdi, söz isteyen grup başkan vekillerine söz vereceğim.
Buyurun
Sayın Türkkan.
23.- Kocaeli Milletvekili Lütfü Türkkan’ın, 2018-2019 eğitim öğretim
yılının ikinci döneminde öğrencilere ve öğretmenlere başarılar dilediğine, 137
ülke içerisinde Türkiye’nin matematik ve fen bilimleri eğitimindeki kalite
sıralamasında 104’üncü sırada yer aldığına, 5 Şubat Adnan Kahveci’yi vefatının
26’ncı yıl dönümünde rahmetle andığına, emeklilikte yaşa takılanların
mağduriyetinin toplumsal sorun hâline dönüştüğüne, Salda Gölü’nün tehlike
altında olduğuna ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; 2018-2019 eğitim
döneminin ikinci yarısı dün itibarıyla başladı. Tüm öğrencilerimize,
öğretmenlerimize başarılı bir öğretim hayatı diliyorum. 
Bilgi
ekonomisine geçtiğimiz bir dönemdeyken eğitimin önemi ve kalitesi daha da önem
kazanıyor. Okul demek, dört duvar içinde akıllı tahtayla gurur duymak demek
değil. Ne yazık ki bu dönemde bir acı gerçeği de paylaşmak istiyorum sizlerle.
Dünyadaki 137 ülke içerisinde Türkiye matematik ve fen bilimleri eğitimindeki
kalite sıralamasında 104’üncü sırada yer alıyor. İlk sıralarda Singapur,
Finlandiya ve İsviçre’nin yer aldığı listede Türkiye 68’inci sıradaki Suudilerden
bile geride kalarak Nijerya’yla aynı sırada yer alıyor. On altı yıllık
icraatınızdan biriyle daha gurur duyabilirsiniz böylece. 
Yirmi
altı yıl evvel bugün geçirdiği bir trafik kazası sonucu hayatını kaybeden, eski
bakanlardan, Kabataş Erkek Lisesinden de ağabeyim Sayın Adnan Kahveci’yi
rahmetle ve minnetle anıyorum. Adnan Kahveci pek çok alanda önemli çalışmalara
imza atmış iyi bir siyaset adamı, dürüst bir siyaset adamı olarak akıllarda yer
almıştır. 
Evet,
bir konu hiç peşinizi bırakmayacak, seçim meydanlarına çıktığınızda hep peşiniz
sıra gelecek, her gittiğiniz yerde emeklilikte yaşa takılanlara siz de
takılacaksınız. Bu sorun gittikçe büyüyor, toplumsal bir sorun hâline
dönüşüyor. Pazar günü Adana’da, Kocaeli’de, Gebze’de EYT buluşmaları vardı.
Tıpkı daha önce toplandıkları şehirlerde olduğu gibi, Adana’da ve Gebze’de de
bütün salonu dolduran EYT mağduru vatandaşlarımız salonlardan taşıp sokaklarda
yer aldılar. 
Değerli
AK PARTİ’li arkadaşlarım, bu insanlar sadaka dilenmiyor. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Türkkan. 
LÜTFÜ
TÜRKKAN (Kocaeli) – Sadece senelerdir ödedikleri, emanet ettikleri primlerin
emekli maaşı olarak kendilerine iade edilmesini istiyorlar. İşsiz kalanlar 78
lira Genel Sağlık Sigortası primi ödemeden sağlıktan dahi faydalanamıyor.
Emeklilikte yaşa takılanlar topluluğu bu ülkenin temel taşıdır, bunu
görmezlikten gelemezsiniz. 10 Şubat Pazar günü Ankara’da olacaklar, seslerini
Parlamentoya, Hükûmete duyurmaya çalışacaklar, biz de onlarla beraber, EYT
mağduru vatandaşlarımızın yanında yer alacağız. 
Evet,
biraz evvel Burdur Milletvekili bir arkadaşımız, Salda Gölü’yle ilgili
güzellemeler yaptı. “Türkiye’nin Maldivler”i diye bilinen bir doğa harikası
Salda Gölü. Instagram’da ve gazetelerin tatil köşelerinde reklamı olmadan daha
önce çok az insanın bildiği bir yerdi. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Türkkan. 
LÜTFÜ
TÜRKKAN (Kocaeli) – Az bilinmesi ve ziyaret edilmesiyle bugüne kadar bozulmadan
kalan bu saklı cennet, ülkemizin en derin, dünyanın ise 3’üncü en derin
gölüdür. Yine ülkemizin en temiz gölleri listesinde 1’inci, dünyada ise 5’inci
sıradadır. Bu saklı cennet ise, bugün millet bahçesi olma tehlikesiyle karşı
karşıya. Yani burası zaten doğal park. Uzmanlık alanı beton olan TOKİ’yi buraya
sokma çabanızın altında ne var? Burayı da Uzungöl’e çevirmeye mi niyetlisiniz?
Betonlaşmanın dışında, bilim insanları ise yaklaşan tehlikeye dikkat
çekiyorlar. Yardımcı Doçent Doktor Erol Kesici diyor ki: “Salda’daki beyazlıkların
üzerine ayakla bile basılmamalı. ‘Biyomineralizasyon’ diyoruz, yani canlı. HES
ve göletlerle beslenmesini engellediler, kirliliğini artırdılar, daha fazla yok
etmeye çalışmasınlar, gölü uzaktan sevsinler.” Orada ihale almak için çabalayan
bütün AK PARTİ’li arkadaşlara söylüyorum: Salda Gölü’ne dokunmayın, milletin
kendisi oraya sahip çıkar. Siz orayı Uzungöl’e benzetmek için yola çıkmışsınız,
bu sevdanızdan vazgeçin. Uzungöl’e bakın, yaptıklarınızdan utanmaya yetecektir.
Teşekkür
ediyorum.
BAŞKAN
– Sayın Bülbül…
24.- Sakarya Milletvekili Muhammed Levent Bülbül’ün, 2018-2019 eğitim
öğretim yılının yarıyıl tatili sonrası 5 Şubat itibarıyla ders başı yapan
öğrencilere, öğretmenlere ve eğitim camiasına başarılar dilediğine, kadroya
geçirilen taşeronların ücret ve özlük haklarında ortaya çıkan sıkıntılara çözüm
bulunması gerektiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; dün itibarıyla
yarıyıl tatilleri sona erip ders başı yapan bütün öğrencilerimize,
öğretmenlerimize ve eğitim camiamıza başarılar diliyorum.
Sayın
Başkan, hepinizin malumu olduğu üzere, taşeron şirketlerde çalışan işçilerimiz,
geçtiğimiz yıl itibarıyla 696 sayılı Kanun Hükmünde Kararname gereğince bir iş
sözleşmesiyle, kamu tarafından kurulan şirketlerde sürekli istihdam imkânına
kavuşmuştur. Burada, işçilerimizin ücret ve özlük hakları konusunda bu süreçte
belli bazı sıkıntıların ortaya çıktığını görmekteyiz. 696 sayılı Kanun Hükmünde
Kararname gereğince, kadroya geçiş tarihinden önce Yüksek Hakem Kurulu
tarafından belirlenen ve yürürlük süresi 2020 yılında sona erecek olan toplu iş
sözleşmesi hükümlerine göre altı aylık periyotlar hâlinde ücretlere yüzde 4
oranında zam uygulanacağı ifade edilmiştir. Yüksek Hakem Kurulunun belirlemiş
olduğu bu oran, 2016 yılı enflasyon oranına göre gerçekleşmiş; 2018 yılı
enflasyon oranı, TÜİK’in açıkladığı verilere göre ise 20,3 olmuştur. Şimdi, bu
oran dikkate alındığında, çalışanlarımıza verilen ücret artışı ve sosyal
haklar, enflasyon artışı karşısında çok cüzi miktarda kalmakta ve âdeta erimiş
olmaktadır. Emeğinden başka sermayesi olmayan çalışanlarımız açısından sosyal
ve psikolojik açıdan büyük bir sıkıntı olarak gördüğümüz bu meseleyle ilgili
olarak acilen bir çözüm bulunması gerektiği kanaatindeyiz.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
MUHAMMED
LEVENT BÜLBÜL (Sakarya) – Tabii efendim. 
Asgari
ücret artışının önemli ölçüde gerçekleştiği, yüzde 25’ler seviyesinde olduğu ve
kamuoyunda da bütün toplum kesimlerinde de büyük bir memnuniyet yaşandığı bir
dönemde kadro sevincini yaşayan bu kardeşlerimizin bu mağduriyetlerini
gidererek asgari ücrete uygulanan zam oranı veya enflasyon oranları
çerçevesinde maaşlarında, ücretlerinde yeniden bir düzenleme yapılması
gerektiğini burada ifade ediyor, Genel Kurula saygılar sunuyorum.
BAŞKAN
– Teşekkürler.
Sayın
Kurtulan…
25.- Mersin Milletvekili Fatma Kurtulan’ın, iktidarların eskiden seçim
sürecinde partiler arasında eşitliği ve adaleti sağlamak için itina gösterdiğine,
Hakkâri Milletvekili Leyla Güven, 23, 24’üncü Dönem milletvekili Sebahat
Tuncel, 24, 25, 26’ncı Dönem milletvekili Selma Irmak’ın mevcut hukuka uyulması
için açlık grevi yaptığına ve Meclisin ölümler olmadan sorumluluk alması
gerektiğine ilişkin açıklaması
FATMA
KURTULAN (Mersin) – Teşekkürler Sayın Başkan.
Eskiden
iktidarlar, seçim sürecinde özellikle seçimde yarışan partiler arasında
eşitliği ve adaleti sağlamak adına itina gösterirlerdi, seçim çalışmalarını
herkes özgürce açığa çıkarmaya çalışırlardı fakat son süreçte HDP olarak
bizler, hele hele adaylarımız neredeyse ilk seçim çalışması başladığından beri
gözaltıyla geçiriyorlar. Şu anda Ceylânpınar eş başkan adayımız Sayın Narin
Gezgör, büro açılışı sırasında polisin müdahalesine maruz kalıyor ve
gözaltında. 
Sayın
Başkan, değerli arkadaşlar; bütçe görüşmeleri sırasında da ondan sonraki, bunu
takip eden çalışmalar sırasında da burada bir durumu hep dile getirmeye
çalıştık, Parlamentonun bir üyesinin durumuyla ilgili sözlerimizi söyledik,
durumuna müdahale edilmesi gerektiğini söyledik. Leyla Güven, 8 Kasım 2018’den
bu yana tam doksan gündür yani üç aydır açlık grevinde. Leyla, bu Meclisin bir
üyesidir. Leyla Güven’in temsil ettiği irade, oradan buradan oy çalmalarla
oluşmuş bir irade değildir. Leyla, sözde vekil de değildir, Hakkâri halkının
yüzde 70’inin iradesidir. Leyla, bu ülkenin 600 vekilinden biridir. Doksan
gündür bedenini açlığa yatıran Leyla, hukuk ve yasanın ayrım gözetmeksizin
herkese eşit derecede uygulanması, İmralı’daki tecridin kaldırılması için açlık
grevinde yani bu ülkenin kendi Anayasa’sı uygulansın diye bir çaba içerisinde.
23’üncü ve 24’üncü Dönem milletvekili ve DBP Eş Başkanı Sebahat Tuncel, yine bu
Meclisin 24, 25 ve…
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Vekilim. 
FATMA
KURTULAN (Mersin) - …26’ncı Dönem Milletvekili Selma Irmak da yirmi iki gündür
açlık grevinde. Bedenlerini açlığa yatıranlar sadece bunlar değil, 60’a yakın
cezaevinde 48’i kadın olmak üzere 295 kişi açlık grevinde. 
Siyaset
sorunu çözmeyince, insanlar çözümsüz kalınca çare olarak bedenlerini açlığa
yatırmakta buluyorlar. Leyla Güven ve açlık grevindekiler mevcut hukuka uyulsun
diye açlık grevindeler. Siyaset üretme mekânı olan Meclis çatısı altında bizler
birlikte bir çözüm üretmekle sorumluyuz. Ölümler olmadan Meclisin bir an önce
sorumluluk alması gerekiyor. Ölümlerin önüne ancak böyle geçebiliriz;
sorumluluk alalım diyoruz. Leyla yaşasın diye Meclisin sorumluluk almasını bir
kez daha talep ediyoruz. 
(Mikrofon
otomatik cihaz tarafından kapatıldı) 
BAŞKAN
– Devam ediyor musunuz?
FATMA
KURTULAN (Mersin) – Teşekkür ediyorum. 
BAŞKAN
– Sayın Altay…
ENGİN
ALTAY (İstanbul) – Teşekkür ederim Sayın Başkan. 
Yüksek
müsaadelerinizle, grubumuzun bir meramı vardır ancak bu meramı anlatmaya ben
mezun değilim. Müsaade ederseniz, grubumuz adına Burdur Milletvekilimiz,
meramımızı Genel Kurula sunacak efendim. 
BAŞKAN
– Buyurun. 
26.- Burdur Milletvekili Mehmet Göker’in, Burdur’un Bucak ilçesinde çok
sayıda kişinin bulantı, kusma, ishal şikâyetiyle hastaneye başvurması konusunda
Sağlık Bakanlığının gerekli hassasiyeti göstermesi gerektiğine, Salda Gölü’nün
doğal bir sit ve koruma alanı olduğuna, yapılacak herhangi inşaat faaliyetinin
gölün biyolojisine, ekolojisine zarar vereceğine ilişkin açıklaması 
MEHMET
GÖKER (Burdur) – Sayın Başkan, değerli milletvekilleri; her şeyden önce,
cumartesi gününden bu yana Burdur’umuzun Bucak ilçesinde yaklaşık 1.271 kişi
hastaneye bulantı, kusma ve ishal şikâyetiyle başvurmuş ve bu konuyla ilgili
tatmin edici bir açıklama ya da sebebine yönelik herhangi bir açıklama şu ana
kadar yetkililerden yapılmamıştır. 
Bu
anlamda bizim önerimiz ve isteğimiz, Sayın Sağlık Bakanının bu konuda etkin bir
araştırma yapması ve olayı ortaya koymasıdır. Sonuçta, bu işle ilgili bir görev
sorumluluğu var mı ya da ajan ya da patojen ne, onun bulunarak halkın bir an
önce rahatlatılması lazım.
Bir
diğer konu, az önce de iktidar vekilimiz Sayın Bayram Özçelik’in de söylediği
gibi, Salda Gölü’ne Sayın Bakan Murat Kurum, ziyaretleri sırasında millet parkı
yapacağının müjdesini vermiş! Şimdi, müjde verilen iki yer var, iki yerin iki
tanesi de Cumhuriyet Halk Partili yerel yönetimlerce idare edilen bölgeler.
Yani bu teklifin, bu vaadin bir seçim yatırımı olduğu aşikâr. Salda Gölü, Türkiye'nin
-az önce diğer grup başkan vekillerimizin de söylediği gibi- en derin ve en
temiz göllerinden biri. Endemik olarak yaklaşık 110 kuşa ev sahipliği yapmakta
ki bunun 75’i Bern Sözleşmesi’ne göre koruma altında.
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
GÖKER (Burdur) - Yine Salda Gölü’ne turkuaz rengini veren, tabanını oluşturan
“stromatolit” adlı madde, yaklaşık 3,7 milyar yıl önce oluşmaya başlamış ve
oluşumu hâlâ devam eden beyaz kayaçlardır ve kökeni bakteriyeldir yani
“biyomineralizasyon” dediğimiz canlılık arz etmektedir. Bu durum, gölün
kenarlıklarında endemik ve nesli tükenmekte olan, küresel ölçekte de koruma
altında olan yaklaşık 9 bitki türüne ev sahipliği yapmaktadır. Az önce
vekilimizin söylediği gibi buraya yapılacak olan bir millet bahçesinin ki
millet bahçesinin içinde kapalı park, yürüyüş ve bisiklet yolları, koku
bahçeleri ve oyun alanları olduğunu da yaptıkları açıklamadan öğreniyoruz.
Ancak Salda Gölü’nün kapalı havza bir göl olması sebebiyle doğal olarak, doğal
bir sit ve bir koruma alanıdır.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili.
MEHMET
GÖKER (Burdur) -Yani dağdan göle kadar yapılacak olan herhangi bir inşaat
faaliyeti ya da yapılanma, gölün biyolojisine, etrafındaki ekolojisine ciddi
anlamda zarar verecektir ve etkilenecektir. Bu anlamda ekolojik sistem, tam
anlamıyla yıkıma uğrayacak, kıyı ekosistemi zarar görecektir. 
Toparlıyorum
Sayın Başkanım. Kaldı ki Sayın Bakanın söylediği gibi burada bir festival
etkinliği yapmak bizlere göre doğaya yapılacak bir katliamdır, akıllara ziyan
bir eylemdir. Bu yüzden, bundan vazgeçilmesini istiyoruz.
Teşekkür
ediyorum.
BAŞKAN
– Teşekkürler.
Sayın
Muş...
27.- İstanbul Milletvekili Mehmet Muş’un, 5 Şubat Adnan Kahveci’yi
vefatının 26’ncı yıl dönümünde rahmetle andığına, Salda Gölü’nde özel çevre
koruma bölgesi ilan edilerek daha sıkı koruma tedbiri uygulanacağına ve amacın
kontrolsüz yapılaşmanın önüne geçmek olduğuna ilişkin açıklaması 
MEHMET
MUŞ (İstanbul) – Sayın Başkan, değerli milletvekilleri; ben de Genel Kurulu
saygıyla selamlıyorum. 
5
Şubat 1993 tarihinde elim bir trafik kazasında kaybettiğimiz siyaset ve devlet
adamı Adnan Kahveci’yi vefatının 26’ncı yıl dönümünde ben de rahmet ve minnetle
anıyorum. Kendisine ve o kazada rahmetirahmana kavuşan ailesine Cenab-ı
Hakk’tan rahmet diliyorum.
Sayın
Başkan, buradaki tartışmalarda Salda Gölü’yle alakalı sanki “Yapılaşma olacak,
burası imara açılıyor, burada binalar yapılacak.” gibi sanırım bir bilgi
kirliliği var ortada. Bununla alakalı birkaç konuya açıklık getirmek istiyorum.

Salda
Gölü, tabii, sit alanının da ötesinde özel çevre koruma bölgesi ilan ediliyor
yani daha sıkı bir koruma tedbiri uygulanacak burada. Bu, son dönemlerde basına
yansıdıktan sonra inanılmaz bir ziyaretçi akını oldu burada ve geçen sene 500
bin kişi gölü ziyarette bulundu. Doğal güzelliklerini hepimizin takdir ettiği
çok büyük bir göl aslında fakat burada ben birkaç tane fotoğrafı sizlerle
paylaşmak istiyorum.
Şimdi,
bakın, oradaki bütün çabalara rağmen, çadırlar, derme çatma yapılar buraya
kuruluyor. Bunların ne kanalizasyonları var, ne giderleri var. İnsanlar da
araçlarıyla bu alanlara kadar geliyor –diğer fotoğrafları da göstereceğim-
dolayısıyla göl aslında tehdit altında. Bakanlığın yapmaya çalıştığı, gölü
korumak, bütün alanı, o 295 kilometrekarelik alanının tamamını koruyacak bir
uygulama yapmak. 
Yine,
oradan fotoğraflar, bakın, araçlarla insanlar göle çok yakın noktalara kadar
gelebiliyorlar ve bakanlık, bazı bariyerleri de orada şu anda kurdurmuş
vaziyette yani araçların o kumsalın üzerine gelmesini engellemek için.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekilim.
MEHMET
MUŞ (İstanbul) – Yine, oradan, bakın, fotoğraflar, insanlar çadırlar kurmuşlar
ve burada kendilerince, gelen ziyaretçilere, turistlere mamuller satarak bir
kazanç elde etmeye çalışıyorlar. Aslında, bu, disipline edilecek. Bakın, şurada
araçlarla... Burası yola çevrildi zaten. Dolayısıyla kontrol altına alınmaya
çalışılan, korunmaya çalışılan gölün kendisidir. Burada göle hiçbir zarar
verilmemesi adına, gölün, bu doğa harikasının o beyazlığını, kumsallarının o
güzelliğini sürdürmesi adına Bakanlık gereken bütün çabayı sarf edecektir.
Buradaki amaç, az önce de söylediğim gibi, kesinlikle buranın imara açılması,
yapılaşması değil; burada yasa dışı, izinsiz ya da kontrolsüz bir yapılaşmanın
önüne geçmektir. 
Genel
Kurulu saygıyla selamlıyorum. 
BAŞKAN
– Sayın milletvekilleri, gündeme geçiyoruz. 
Başkanlığın
Genel Kurula sunuşları vardır. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma saatlerinin yeniden
düzenlenmesine; 6, 7, 12, 13 ve 14 Şubat 2019 Salı, Çarşamba ve Perşembe günkü
birleşimlerinde denetim konularının görüşülmeyerek gündemin “Kanun Teklifleri
ile Komisyonlardan Gelen Diğer İşler” kısmında yer alan işlerin görüşülmesine;
gündemin “Kanun Teklifleri ile Komisyonlardan Gelen Diğer İşler” kısmında
bulunan 41 sıra sayılı Kanun Teklifi’nin bu kısmın 1’inci sırasına alınması ve
diğer işlerin sırasının buna göre teselsül ettirilmesine; 5 Şubat 2019 Salı
günkü birleşiminde 4 Şubat 2019 tarih ve (3/537) sayılı Cumhurbaşkanlığı
Tezkeresi’nin okunarak görüşmelerinin bu birleşimde yapılmasına; 5 Şubat 2019
Salı günkü birleşiminde ALS, SMA, DMD, MS hastalıkları ve kesin tedavisi
bilinmeyen diğer hastalıkların tedavi ve bakımlarında karşılaşılan zorluklar
ile bu hastalıklara sahip kişiler ve yakınlarının yaşadıkları sorunların ve
çözümlerinin belirlenmesi amacıyla verilmiş olan 10/184, 10/185, 10/281,
10/403, 10/585, 10/604, 10/734, 10/914, 10/915, 10/917, 10/920 ve 10/921 esas
numaralı Meclis Araştırması Önergelerinin görüşmelerinin birleştirilerek
yapılmasına; 5 Şubat 2019 Salı günkü birleşiminde Meclis araştırması
önergelerinin görüşmelerinin tamamlanmasını müteakip gündemin "Kanun
Teklifleri ile Komisyonlardan Gelen Diğer İşler" kısmına geçilmesine; 41 sıra
sayılı Kanun Teklifi’nin İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi 
5/2/2019
Türkiye Büyük Millet Meclisi Başkanlığına
Danışma
Kurulu 5/2/2019 Salı günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Muş
 İstanbul
 AK
PARTİ Grubu Başkan Vekili
Öneri:
Genel
Kurulun;
6,
7, 12, 13 ve 14 Şubat 2019 Salı, Çarşamba ve Perşembe günkü birleşimlerinde
denetim konularının görüşülmeyerek gündemin “Kanun Teklifleri ile
Komisyonlardan Gelen Diğer İşler” kısmında yer alan işlerin görüşülmesi,
Gündemin
“Kanun Teklifleri ile Komisyonlardan Gelen Diğer İşler” kısmında bulunan 41
sıra sayılı Kanun Teklifi’nin bu kısmın 1’inci sırasına alınması ve diğer
işlerin sırasının buna göre teselsül ettirilmesi,
5
Şubat 2019 Salı günkü (bugün) birleşiminde 4 Şubat 2019 tarih ve (3/537) sayılı
Cumhurbaşkanlığı Tezkeresi’nin okunarak görüşmelerinin bu birleşimde yapılması;
5
Şubat 2019 Salı günkü (bugün) birleşiminde ALS, SMA, DMD, MS hastalıkları ve
kesin tedavisi bilinmeyen diğer hastalıkların tedavi ve bakımlarında
karşılaşılan zorluklar ile bu hastalıklara sahip kişiler ve yakınlarının
yaşadıkları sorunların ve çözümlerinin belirlenmesi amacıyla verilmiş olan
(10/184), (10/185), (10/281), (10/403), (10/585), (10/604), (10/734), (10/914),
(10/915), (10/917), (10/920) ve (10/921) esas numaralı Meclis Araştırması
Önergelerinin görüşmelerinin birleştirilerek yapılması;
Yine
5 Şubat 2019 Salı günkü (bugün) birleşiminde Meclis araştırması önergelerinin
görüşmelerinin tamamlanmasını müteakip gündemin "Kanun Teklifleri ile
Komisyonlardan Gelen Diğer İşler" kısmına geçilerek bu kısımda bulunan 41
sıra sayılı Kanun Teklifi’nin 1’inci maddesine kadar;
6
Şubat 2019 Çarşamba günkü birleşiminde 41 sıra sayılı Kanun Teklifi’nin birinci
bölüm görüşmelerinin tamamlanmasına kadar;
7
Şubat 2019 Perşembe günkü birleşiminde 41 sıra sayılı Kanun Teklifi’nin
görüşmelerinin tamamlanmasına kadar;
12
Şubat 2019 Salı günkü birleşiminde 29 sıra sayılı Kanun Teklifi’ne kadar olan
işlerin görüşmelerinin tamamlanmasına kadar;
13
Şubat 2019 Çarşamba günkü birleşiminde 17 sıra sayılı Kanun Teklifi’ne kadar
olan işlerin görüşmelerinin tamamlanmasına kadar;
14
Şubat 2019 Perşembe günkü birleşiminde 18 sıra sayılı Kanun Teklifi’ne kadar
olan işlerin görüşmelerinin tamamlanmasına kadar;
Çalışmalarını
sürdürmesi;
41
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerin ekteki cetveldeki şekliyle olması;
Önerilmiştir.




41 Sıra Sayılı
Adalet ve Kalkınma Partisi İstanbul Milletvekili Nevzat
  Şatıroğlu ve 6 Milletvekilinin Maden Kanunu ile Bazı Kanunlarda ve Kanun
  Hükmünde Kararnamede Değişiklik Yapılmasına Dair Kanun Teklifi
(2/1410)





Bölümler



Bölüm Maddeleri


Bölümdeki Madde Sayısı




1.Bölüm



1 ila
  25’inci maddeler arası (22’nci maddeye bağlı geçici madde 38, geçici madde
  39, geçici madde 40, geçici madde 41 ve geçici madde 42 dâhil)



29




2.Bölüm



26 ila
  52’nci maddeler arası (34’üncü maddeye bağlı geçici madde 6 ve geçici madde 7
  dâhil)



28




Toplam Madde Sayısı


57




BAŞKAN
– Öneri üzerinde söz talebi? Yok.
Öneriyi
oylarınıza sunuyorum: Kabul edenler… Kabul etmeyenler… Kabul edilmiştir. 
Birleşime
beş dakika ara veriyorum. 
Kapanma Saati: 16.04 
İKİNCİ OTURUM
Açılma Saati: 16.20
BAŞKAN: Başkan Vekili Celal ADAN
KÂTİP ÜYELER: Barış KARADENİZ (Sinop), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 48’inci Birleşiminin İkinci Oturumunu açıyorum.
Sayın
milletvekilleri, Anayasa'nın 92’nci maddesine göre verilen bir Cumhurbaşkanlığı
tezkeresi vardır, okutuyorum:
VI.- BAŞKANLIĞIN GENEL KURULA SUNUŞLARI
A) Tezkereler
1.- Türk Silahlı Kuvvetleri deniz unsurlarının; bölgede seyreden Türk
Bayraklı ve Türkiye bağlantılı ticari gemilerin emniyetinin etkin şekilde
muhafazası ve uluslararası toplumca yürütülen deniz haydutluğu ve silahlı
soygun eylemleriyle müşterek mücadele amacıyla yürütülen uluslararası çabalara
destek vermek üzere, Aden Körfezi, Somali karasuları ve açıkları, Arap Denizi
ve mücavir bölgelerde görevlendirilmesi için Türkiye Büyük Millet Meclisinin
10/2/2009 tarihli ve 934 sayılı Kararı’yla Hükûmete verilen ve 2/2/2010,
7/2/2011, 25/1/2012, 5/2/2013, 16/1/2014, 3/2/2015, 9/2/2016, 8/2/2017 ve
10/2/2018 tarihli 956, 984, 1008, 1031, 1054, 1082, 1107, 1136 ve 1179 sayılı
Kararları ile birer yıl uzatılan izin süresinin 10/2/2019 tarihinden itibaren
bir yıl daha uzatılmasına, ayrıca denizde terörizmle mücadele harekâtlarına
katkı sağlanabilmesi maksadıyla unsurlarımızın bölge ülkeleri karasuları
dışında (2442 [2018] sayılı BMGK Kararı gereğince Somali karasuları dahil
olacak şekilde) denizde terörizmle mücadele görevi için yetkilendirilmeleri ve
bununla ilgili gerekli düzenlemelerin Cumhurbaşkanı tarafından yapılması için
Anayasa’nın 92’nci maddesi uyarınca izin verilmesine dair Cumhurbaşkanlığı
Tezkeresi (3/537) 
4 Şubat 2019
Türkiye Büyük Millet Meclisi Başkanlığına
Aden
Körfezi, Somali kara suları ve açıkları, Arap Denizi ve mücavir bölgelerde vuku
bulan deniz haydutluğu ve silahlı soygun eylemleri hakkında 2008 yılından bu
yana kabul edilen Birleşmiş Milletler Güvenlik Konseyi kararları ve Türkiye
Büyük Millet Meclisinin 10/2/2009 tarihli ve 934 sayılı Kararı’yla bir yıl için
verdiği, bilahare 2/2/2010 tarihli ve 956 sayılı, 7/2/2011 tarihli ve 984
sayılı, 25/1/2012 tarihli ve 1008 sayılı, 5/2/2013 tarihli ve 1031 sayılı,
16/1/2014 tarihli ve 1054 sayılı, 3/2/2015 tarihli ve 1082 sayılı, 9/2/2016
tarihli ve 1107 sayılı, 8/2/2017 tarihli ve 1136 sayılı ve 7/2/2018 tarihli ve
1179 sayılı Kararlarıyla birer yıl süreyle uzattığı izin çerçevesinde, Türk
Silahlı Kuvvetleri deniz unsurları konuşlandırılmak suretiyle bölgede seyreden
Türk bayraklı ve Türkiye bağlantılı ticari gemilerin emniyetinin etkin şekilde
muhafaza edilmesi, uluslararası toplumca yürütülen deniz haydutluğu, silahlı
soygun eylemleri ve denizde terörizmle müşterek mücadele harekâtlarına aktif
katılımda bulunulması, anılan bölgelere yapılan insani yardım faaliyetlerine
destek verilmesi, Türk Silahlı Kuvvetleri deniz unsurlarının harekât
etkinliğinin ve bölgeye ilişkin tecrübesinin artırılması sağlanmış, bu alanda
ilgili ülkelerle iş birliğinin sürdürülmesine yönelik millî politikanın
desteklenmesi ve Birleşmiş Milletler sistemi içinde, bölgesel ve küresel
ölçekte oynadığımız rolün ve görünürlüğümüzün pekiştirilmesi temin edilmiştir.
Anılan
bölgelerde meydana gelmeye devam eden deniz haydutluğu ve silahlı soygun
eylemleriyle uluslararası toplumca mücadele edilebilmesine cevaz veren Birleşmiş
Milletler Güvenlik Konseyinin ilgili kararlarının süresi son olarak 6/11/2018
tarihli ve 2442 sayılı Karar’la on üç ay daha uzatılmıştır. 
Bu
kapsamda, Türk Silahlı Kuvvetleri deniz unsurlarının Aden Körfezi, Somali kara
suları ve açıkları, Arap Denizi ve mücavir bölgelerde görevlendirilmesi için
10/2/2009 tarihli ve 934 sayılı Türkiye Büyük Millet Meclisi Kararı’yla verilen
ve son olarak 7/2/2018 tarihli ve 1179 sayılı Türkiye Büyük Millet Meclisi
Kararı’yla 10/2/2018 tarihinden itibaren bir yıl uzatılan izin süresinin,
anılan kararlarda belirlenen ilke ve esaslar dâhilinde, 10/2/2019 tarihinden
itibaren bir yıl daha uzatılması, ayrıca denizde terörizmle mücadele
harekâtlarına katkı sağlanabilmesi maksadıyla unsurlarımızın bölge ülkeleri
kara suları dışında denizde terörizmle mücadele görevi için yetkilendirilmeleri
ve bununla ilgili gerekli düzenlemelerin Cumhurbaşkanı tarafından yapılması
için izin verilmesi hususunda gereğini Anayasa’nın 92’nci maddesi uyarınca
bilgilerinize sunarım.
 Recep
Tayyip Erdoğan
 Cumhurbaşkanı
BAŞKAN
– Şimdi, alınan karar gereğince, Cumhurbaşkanlığı tezkeresi üzerinde İç
Tüzük’ün 72’nci maddesine göre görüşme açacağım. 
Gruplara
ve şahsı adına 2 üyeye söz vereceğim. Konuşma süreleri, gruplar için yirmişer
dakika, şahıslar için onar dakikadır. 
Şimdi,
İYİ PARTİ Grubu adına Aydın Milletvekili Sayın Aydın Adnan Sezgin’e söz
veriyorum.
Buyurun.
(İYİ PARTİ sıralarından alkışlar)
Süreniz
yirmi dakikadır. 
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli milletvekilleri;
Türk Silahlı Kuvvetleri deniz unsurlarının Aden Körfezi, Somali kara suları ve
açıkları, Arap Denizi ve mücavir bölgelerde, Birleşmiş Milletler Güvenlik
Konseyi kararları çerçevesinde ve Türkiye Büyük Millet Meclisinin daha önce
aldığı ilgili kararlardaki esaslar dâhilinde üstlendiği görevin bir yıl daha
uzatılmasına; ayrıca denizde terörizmle mücadele harekâtlarına katkı
sağlanabilmesi maksadıyla unsurlarımızın, bölge ülkeleri kara suları dışında,
denizde terörizmle mücadele için yetkilendirilmesine ilişkin önergeyi
destekleyeceğiz. 
Öncelikle
burada kendi ticari gemilerimizin korunması önemlidir. Öte yandan, uluslararası
seyrüsefer serbestisine katkıda bulunmak, denizlerde huzur, barış ve istikrarın
teminine uluslararası meşruiyete uygun olarak yardımcı olmak Türkiye'ye yakışan
bir görevdir. Kaldı ki bu risk, tehdit ve tehlikelerle mücadele, bize coğrafya
olarak yakın addedilen bir bölgeyle ilgilidir.
Ayrıca,
bu görevler gücünü, uluslararası meşruiyetten, Birleşmiş Milletler Güvenlik
Konseyi kararlarından almaktadır. Türkiye'nin uluslararası camiaya,
uluslararası barış ve istikrara katkıda bulunması cumhuriyetin geleneksel dış
politikasıyla da uyumlu bir tutumdur. 
Aden
Körfezi'nden bahsediyorken Yemen'den söz etmemek olmaz. Yemen’de çok ciddi bir
insani kriz yaşanmaktadır. Savaş vahşi boyutlarda sürmektedir. Büyük acılar
yaşanmış ve yaşanmaktadır. Ancak, maalesef, bu krizin boyutları ulusal ve
uluslararası kamuoyunda yeteri derecede yankı bulamamaktadır. 
Bir
tarafta güç ve nüfuz savaşı veren Tahran, diğer tarafta müstebit, cani Muhammed
Bin Selman rejimi ve müttefikleri. 
Yemen’deki
krizin başlangıcında AK PARTİ iktidarının yaklaşımı, diğer dış politika
meselelerinde olduğu gibi, hatalarla ve yanlış hesaplarla malul oldu. Türkiye,
Yemen konusunda, olayın en başında çok yanlış bir tutum takınmıştır. 2015
yılında Yemen’e Suudi Arabistan öncülüğünde bombardıman yapılması üzerine,
Sayın Erdoğan Suudi Arabistan’ın müdahalesini desteklediğini belirterek
“Durumun gidişatına bağlı olarak lojistik destek vermeyi düşünebiliriz.”
şeklinde bir açıklama yapmıştır. O dönem, iktidarın Suudi Arabistan hayranı
olduğu dönemdi. Riyad cesaretlendirilmiştir. Hangi konuda bir gelişme olsa
refleks olarak biz hep yanlış adım atıyoruz. Maalesef, son dönemde bu yanlış adım
atma tavrı, dış politikamızın belirgin özelliğini teşkil ediyor. AK PARTİ
iktidarlarının dış politika hatalarının şahikası olan Suriye ise hâlâ
belirsizlikleri, risk ve tehditleri artan bir şekilde barındırmaya devam
ediyor.
Trump’ın
Suriye’den çekilmeye dair ifadeleri bizi tam bir stratejik bilinmeze sevk
etmiştir. Bu ifadelerden ne kastedildiği tam olarak tahlil edilememiş ve
ölçülememiştir. Dolayısıyla, bu noktada ABD’yle ilişkilerimiz daha da
aşınmıştır ve belirsizleşmiştir, içinde bulunduğumuz stratejik girdap daha da
hızlanmıştır. Trump’ın çekilme kararını ilk açıkladığı günlerde, bu konuya
fazla heyecanlı yaklaşılarak aşırı beklentiler içine girilmemesi konusunda
uyarılarda bulunmuştuk. O tarihten bu yana yaşanan gelişmeler, gelgitler ve dün
ABD Senatosunun almış olduğu karar, uyarımızda ve belirsizliklere yaptığımız
vurguda ne denli haklı olduğumuzu göstermektedir. 
Her
halükârda şu ortaya çıkmaktadır: Türkiye, maalesef, Suriye’yle ilgili olarak
atacağı her adımda, kendi ulusal güvenlik çıkarlarıyla doğrudan alakalı her
hamlede başka güçlerden icazet almak, taviz vermek mecburiyetindedir. İşte,
Fırat’ın doğusu için hem ABD’den hem Rusya’dan onay beklemekteyiz. 
Sayın
Cumhurbaşkanının bugün yapmış olduğu grup konuşmasında tek başına hareket
edebileceğimize dair ifadelerinin gerçeği yansıtıyor olmasını temenni ediyoruz.

Menbic
bir şekilde çözüme ulaşacaktır ancak önümüzde iki hayati sorun bulunmaktadır:
Birincisi İdlib, ikincisi ise Fırat’ın doğusu. Fırat’ın doğusu konusunda ABD
ile aramızda beliren ve derinleşen yaklaşım ve strateji farkı gerginliği
artıracak niteliktedir. Sayın Çavuşoğlu “Rusya tampon bölgeye karşı değildir.”
diyor ama Rusya Dışişleri Bakanı Lavrov ve Rus sözcüler tarafından yapılan
açıklamalar farklı bir durum ortaya çıkartıyor. Filhakika, Rusya’yla da
uyuşmazlık mevcuttur. 
İktidar
sözcüleri ve bizzat Sayın Cumhurbaşkanı diyorlar ki: “Fırat'ın doğusunda 30-32
kilometre derinliğinde ve yüzlerce kilometre genişliğinde güvenli bir bölge
kurulacak, Türkiye o güvenli bölgenin mutlak hâkimi olacak, gerekirse diğer
ülkelerden lojistik destek sağlanacak.” Oysa, Rusya Dışişleri Bakanı Lavrov ve
Rus sözcülerin ifadeleri bu anlayışı ve beklentiyi hiçbir şekilde teyit
etmiyor. 
Rusya,
önünde sonunda bizi Şam’la resmî ilişki kurmaya zorlayan Adana Mutabakatı ve
bunu güncelleyen 2010 yılındaki iş birliği anlaşmasıyla sınırlı bir formül
önermektedir. Bu formülün iktidar sözcüleri tarafından ifade edilen memnuniyet
verici tarafının ne olduğu ise henüz kamuoyumuza açıklanmamıştır. 
İki
hükûmet arasında resmî bir anlaşmanın uygulanması ancak o iki hükûmetin
birbirini tanımasıyla ve doğrudan müzakere etmeleriyle mümkün olabilir.
İstihbarat örgütleri arasındaki sohbetler bu tür anlaşmaların doğru dürüst
uygulanmasına kifayet etmez. Biz burada gerçek hukuki ve siyasi bir durumdan
söz ediyoruz. Dolayısıyla, Türkiye’nin beklentilerinin çok gerisinde bir kapı
aralayan Adana Mutabakatı iktidarı memnun ediyor ise oturup Şam rejimiyle
resmen el sıkışıp müzakere edecektir. Oysa Fırat'ın doğusuna harekât yapılacağı
söylentileri iki ay önce dile getirilmiştir. Şu anda tamamen belirsiz bir durum
söz konusudur, hatta belirsiz sıfatı hafif kalmaktadır; iktidar yine oyalanmış
ve aldatılmış olduğu izlenimini vermektedir. 
Ayrıca,
ABD’nin Fırat'ın doğusundan çekilme fikrinin gündeme gelmesiyle birlikte öyle
bir manzara ortaya çıkmıştır ki sanki terörist PYD-YPG, Şam, bazı Avrupa
ülkeleri ve Rusya dâhil olmak üzere birçok aktör tarafından daha ciddiye
alınmaya başlanmıştır. 
Tabii
bir de hâlâ patlamaya hazır saatli bomba mahiyetindeki İdlib meselesi var.
Türkiye için en vahim ve güncel tehlike İdlib konusudur. Bunu bir daha
tekrarlıyoruz: İdlib meselesi çözülmeden Suriye için anayasa çalışmalarının
kime, neye, ne ölçüde hizmet edeceği meçhuldür. İdlib meselesiyle ilgili temel
sorulara cevap verilmeden, İdlib meselesi halledilmeden, bunlarla uğraşmak
zamansızdır. Son gelişmeler gösteriyor ki Moskova, Şam rejiminin İdlib’e bir
operasyon düzenlemesi gerektiği konusunda ısrarlıdır. Böyle bir olasılığın
ülkemiz açısından yaratacağı büyük tehlikeyi takdirlerinize sunuyorum. 
Değerli
arkadaşlar, biliyorsunuz, Sayın Cumhurbaşkanımız dış politikada dostluklara
önem vermektedir. Venezuela Devlet Başkanı Nicolas Maduro ve Sudan Devlet
Başkanı Ömer el Beşir, Sayın Cumhurbaşkanımızın bugün yakın bulduğu dostları
arasındadır. Maduro’nun ve Venezuela’nın içine düştüğü durum tabii ki
hiçbirimizi memnun etmemektedir. Maduro’ya dışarıdan dayatılan koşullar,
ültimatomlar kabul edilemez ancak bazı tespitlerde bulunmakta da fayda var. 
Venezuela’da
radikal sosyalist ne idiği belirsiz bir rejim, Chavezci, Madurocu yönetimin
izlediği politikanın hukuktan uzaklaşması, baskıcı yönü ve demokrasi ihlalleri,
ülkenin 300 milyar ABD doları olan gayri safi millî hasılasını on yıl içinde 80
milyar dolara düşürmüştür. İzlenen politikalar, ülkede özgürlüklerin aşınmasına
ve fakirliğin artmasına neden olmuştur. Antidemokratik uygulamalar öyle bir
raddeye gelmiştir ki muhalefet seçimlere katılmayı reddetmiştir. Tabii ki
sandıktan çıkan sonuçlara yapılan itirazları eleştirelim ama Chavezci, Madurocu
anlayışın böylesine bir kutuplaştırma politikası izlemiş olmasının yanlışlığını
da teslim edelim.
Elbette
demokrasinin vazgeçilmez temel unsuru sandıktır ama hukuksuz sandık ve hukuksuz
demokrasi, demokrasinin erdemini tahrip etmektedir. Demokrasi hukuksuz olamaz. 
Sayın
milletvekilleri, son günlerde uluslararası kamuoyunun gündemini oldukça meşgul
eden ve belki de küresel güç dengeleri açısından önemli bir dönüm noktası
olarak görülmesi gereken bir gelişme yaşanmaktadır. Birkaç gün önce ABD,
Rusya'nın uzun zamandır süren ihlallerini gerekçe göstererek Orta Menzilli
Nükleer Kuvvetler Antlaşması'ndan çekildiğini açıklamıştır. Bu açıklamanın
ardından Putin de Rusya’nın antlaşmayı askıya aldığını beyan etmiştir. NATO
üyesi ülkeler de ABD’nin antlaşmadan tek taraflı olarak çekilme kararını
destekleyen bir açıklama yapmışlardır. 
ABD
ve Rusya’nın bu kararlarının önemli sonuçları olacaktır. Konu sadece ABD-Rusya
ilişkileri açısından değerlendirilebilecek bir mesele değildir. Antlaşmanın çok
taraflı hâle getirilmesi tartışmalarını ve bu antlaşmaya taraf olmayan Çin’in,
antlaşmanın getirdiği sınırların ötesindeki silahlanmasının yarattığı tehdidini
de mutlaka etraflıca irdelemek, sonuçlarını değerlendirmek gerekmektedir.
Antlaşmanın ortadan kalkması dünyayı daha da tehlikeli hâle getirecektir. 
Sayın
milletvekilleri, Yunanistan Başbakanı Sayın Aleksis Çipras’ın ziyareti
vesilesiyle bir konuya daha değinmek istiyorum. Geçtiğimiz kasım ayında
gerçekleştirilen Millî Güvenlik Kurulu toplantısında, Ege Denizi ve Doğu
Akdeniz`deki hak ve menfaatlerimize aykırı hiçbir gelişmeye müsaade
edilmeyeceği yönünde alınmış olan karara güçlü desteğimizi muhtelif vesilelerle
ifade etmiştik. Sayın Çipras’la yapılacak olan görüşmelerde, MGK toplantısında
kabul edilmiş olan kararın esas alınmasını temenni ediyoruz. 
Son
olarak, biliyorsunuz, Japonya 350 bin yabancı işçi alacağını ancak bu kapsamda
Türk vatandaşlarının başvurularını kabul etmeyeceğini açıklamıştır. Bu karar
sonrasında Dışişleri Bakanlığımız da haklı olarak Ankara'daki Japonya
Büyükelçisini Bakanlığa davet etmiştir. Bu karar nedeniyle duyduğumuz hayal
kırıklığı dile getirilerek düzenlemenin yeniden gözden geçirilmesi talebi
Ankara’daki Japonya Büyükelçisine iletilmiştir. Öyle anlaşılıyor ki en başarılı
büyükelçimiz olarak ilan edilen Tokyo Büyükelçimizden artık medet
umulmamaktadır.
Genel
kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Bursa Milletvekili Sayın Mustafa
Hidayet Vahapoğlu’na söz veriyorum. (MHP sıralarından alkışlar) 
Süreniz
yirmi dakikadır.
MHP
GRUBU ADINA MUSTAFA HİDAYET VAHAPOĞLU (Bursa) – Sayın Başkan, değerli
milletvekilleri; Cumhurbaşkanlığınca Aden Körfezi, Somali karasuları ve
açıkları, Arap Denizi ve mücavir bölgelerde görev yapmakta olan Türk Silahlı
Kuvvetleri deniz unsurlarının 10 Şubat 2009 tarih ve 934 sayılı Türkiye Büyük
Millet Meclisi Kararı’na istinaden başlayan ve en son 10 Şubat 2018’de bir yıl
süreyle uzatılan görev süresinin uzatılmasına ilişkin tezkeresi hakkında
Milliyetçi Hareket Partisi adına söz almış bulunuyorum. Bu vesileyle Gazi
Meclisimizi saygıyla selamlıyorum.
Cumhurbaşkanlığının
yazısında, görevlendirilecek Türk Silahlı Kuvvetleri deniz unsurlarının görev
alanı belirtilirken “Arap denizi” ifadesi kullanılmaktadır. Uluslararası
literatürde “Arap denizi” isimlendirmesi sadece son dönem Suudi haritalarında
yer alan bir konudur. “Arap denizi” olarak isimlendirilen bölgenin adı “Yemen
denizi” ya da “Umman Denizi”dir. Meclisimizin alacağı karar yazım aşamasında bu
hususun dikkate alınmasını özellikle belirtiyorum. 
Söz
konusu görev, geçmişi bölgede kaçak balık avı yapan yabancı gemilere saldırıyla
başlayan ancak 2008 yılından itibaren artarak can ve mal güvenliği için ciddi
tehdit hâline dönüşen, ticari gemilerin emniyetinin sağlanamaması, silahlı
soygun eylemleri, deniz haydutluğu ve denizde terörizm ile bölge ülkelerine
sağlanan insani yardımların engellenmesi olaylarının yaygınlaşması üzerine
Birleşmiş Milletler Güvenlik Konseyi kararlarına istinaden alınan 10 Şubat 2009
tarih ve 934 sayılı Türkiye Büyük Millet Meclisi Kararı’yla başlatılmıştır.
2009 yılından itibaren birer yıl süreyle uzatılmış bulunmaktadır. 
Bilindiği
üzere dünya ticaretinin yaklaşık yüzde 90’ı denizler üzerinden yapılmaktadır.
Deniz ticaretinin en işlek alanlarından birisi coğrafi konumu nedeniyle Aden
denizi, Somali karasularının bulunduğu alan, Umman Denizi ve mücavir alanıdır.
Bu mücavir alan Hint Okyanusu’na kadar uzanmakta, çok geniş bir alanı
kapsamaktadır. Doğudan batıya, batıdan doğuya yönelik deniz taşımacılığının
kilit noktalarından birisi olan bu bölge ne yazık ki tarihî geri kalmışlıkları
ve küresel emperyal devletlerin müdahaleleri sonucunda istikrarsızlık
alanlarından biri hâline gelmiş bulunmaktadır. Açlığın, sefaletin kol gezdiği
bu alanlarda özellikle yaşanan siyasi istikrarsızlık ile Somali ve Yemen
örneğinde de görüldüğü üzere iç çatışmalar bölgeyi güvensiz bir alan hâline
getirmiştir. Aslında, 1991 yılında Somali devleti çöktükten, kurum ve
kuruluşları işlevsiz hâle getirildikten sonra bu olaylar artmaya başlamış,
istikrarsızlık küresel bir sorun hâline gelmiştir. Yemen’deki durum da sorunu
içinden çıkılmaz hâle getirmek üzeredir. Dünya ticaretinin yaklaşık yüzde 15’i
ve petrol ticaretinin yüzde 27’si bu bölge kullanılarak yapılmak zorundadır. Bu
bölge, güzergâh üzerindeki Ümit Burnu ile Hindistan, Çin, Güney Kore, Japonya
gibi sanayileşmiş ülkeler ile Avrupa ve kuzey ülkeleri için ideal bir yol olan
Kızıldeniz ve Süveyş Kanalı’nı kontrol edebilecek imkâna sahiptir.
Değerli
milletvekilleri, sohbetinizi bölüyorum ama, kusura bakmayın bu yirmi dakika ben
konuşmak zorundayım.
Büyük
tonajlı gemilerle yapılan deniz ticaretinin en işlek olduğu alanlardan
birisidir. Bu alandan, yılda ortalama 25 bin civarında orta ve yüksek tonajlı
gemi geçmektedir. Bölgenin istikrarsızlığı, ticari mal taşıyan gemileri hedef
hâline getirmektedir. Dolayısıyla, dünya ticareti ve bu bölgedeki ülkelere
yapılacak insani yardımların güvenle ulaştırılabilmesi açısından bölgenin
güvenliğinin sağlanmasına yönelik bu tedbirlerin, uluslararası müşterek
güçlerle alınması fevkalâde önem taşımaktadır. Bu tedbirlerin tek bir ülkeye
bırakılması, bir süre sonra o ülkenin bölge hâkimiyeti oluşturmasına sebep
olacaktır. Kaldı ki ülkemiz, söz konusu güzergâhı kullanarak 80 milyar dolar
civarında ticaret yapmaktadır. Bölgenin güvenliğini sağlamak üzere Birleşik
Devletler Güvenlik Konseyi kararları gereği, ABD öncülüğünde birleşik deniz
kuvvetleri bünyesinde Birleşik Görev Kuvveti –CTF 151 olarak kodlanmaktadır-
oluşturulmuştur. Türk Silahlı Kuvvetleri deniz unsurları bu yapının içinde
görev yapmakta olup karada hareket yapma görevi bulunmamaktadır. Türk Silahlı
Kuvvetleri deniz unsurlarının görev üstlendiği birleşik görev kuvveti dışında
bölgede Rusya Federasyonu, Çin Halk Cumhuriyeti, Güney Kore, Japonya,
Hindistan, İran hatta Avustralya gibi devletlerin de CTF 151’le aynı maksatla
müstakil görev yapan gemi bulundurdukları bilinmektedir. 
Sayın
Başkan, değerli milletvekilleri; Birinci Dünya Savaşı’nda 9,5 milyon insan
ölürken, İkinci Dünya Savaşı arkasında yaklaşık 65 milyon insanın şu ya da bu
sebeple öldüğü bir bilançoyla 2 Eylül 1945’te bitmiştir. Ancak 1991’de bitti
denilen soğuk savaşın hemen ardından, vekaletlerle sürdürülen bölgesel sıcak
çatışmaların üçüncü dünya savaşı olarak adlandırılacak küresel çatışmaya ne
zaman döneceği kestirilememekte, ölmesi muhtemel insan sayısı 250 milyonun
üzerinde tahmin edilmektedir. 
Dikkatinize
sunmak isterim ki Birinci Dünya Savaşı’nda ölen 9,5 milyon insanın yüzde 5’i
sivil iken, İkinci Dünya Savaşı’nda ölenlerin yüzde 67’si sivil insanlardı.
Günümüz silah teknolojisinin ulaştığı yıkıcı güç hesaba katıldığı ve son
yıllarda yaşananlar dikkate alındığında sivil ölümlerinin yüzde 95’lere kadar
yükselmesi endişeyle söylenmiş bir söz olmayacaktır. 
Güney
yarım küre, açlık ve sefaletle çatışmaların hâkim olduğu, bunun yanında kuzey
yarım küredeki ülkelerin sömürgesi durumundaki ülkeler yığını hâline gelmiştir.
Bu bölge ile İslam dünyası, belli merkezlerin güdümündeki yönetimlerin hâkim
olduğu ve kolay manipüle edilen halklar yığını hâlindedir. Bu bölgedeki ülkeler
kendilerini idare etmekten uzak olarak sınıflandırılırken bu ülkelere müdahale
hakkını kendilerinde görenlerden, dolayısıyla buna sebep olanlardan
bahsedilmemektedir. 
Hemen
her alanda istikrarsızlığın hâkim olduğu bu bölgede güvenlikten bahsetmek söz
konusu olamaz. Bu durumdan sadece kendileri sorumlu değildir. Asıl sorumlular
sorunlu, hasta beyin yapılarıyla azgın canavarlar gibi her yere saldıran ve her
şeyin kendilerinin, kendi kontrollerinin altında olmasını isteyen, doymak
bilmeyen iştah sahibi emperyalist, küresel aktörlerdir.
Petrol
ihraç eden ülkeler içinde refah ve güvenliğin tam sağlandığı iki ülke
bulunmaktadır. Bunlardan birincisi Norveç’tir, ikinci ülke Rusya
Federasyonu’dur. Bunun dışında, mesela, Petrol İhraç Eden Ülkeler Örgütü
OPEC’in verilerine göre, dünya petrol rezervinin yüzde 24,8’ini elinde
bulunduran Venezuela’da güvenlikten bahsetmek söz konusu değildir ve o
zenginliğe rağmen halk sefalet içindedir, millî paralarının alım gücü sıfır
seviyesindedir. Bir kilo domates almak için bir kilodan fazla Venezuela kâğıt
parası gerekir hâle gelmiştir. Ülkenin yönetimini değiştirmek üzere seçilmiş
başkan dururken başka kişiler geçici başkan ilan edilmekte, halk ve ordu
darbeye özendirilmektedir. ABD’nin başlattığı darbe girişimine, güdümündeki
ülkeler destek çıkmaktadır. Bizim de tam üyelik için çalıştığımız Avrupa
Birliği ülkeleri ABD safında yer almıştır. Kopenhag Kriterlerinde yer alan ve
ülkede demokrasi, hukukun üstünlüğü, insan haklarına ve azınlık haklarına
saygıyı teminat altına alan istikrarlı yapının tesisi gibi göz boyayan,
istenildiği kadar esnetilen kriterler sömürülecek ülkeler için söz konusu
olduğunda rafa kaldırılmaktadır; tıpkı Libya’ya, Tunus’a, Irak’a, Suriye’ye,
Afganistan’a sözde demokrasi getirdikleri gibi. 
329
milyon nüfusa karşılık 9 milyon 834 bin kilometrekare toprağa sahip olan ABD,
144 milyon nüfusa karşılık 17,1 milyon kilometrekare toprağa sahip Rusya ve 1
milyar 420 milyon nüfusa karşılık 9,597 milyon kilometrekareye sahip Çin
doymamaktadır; sürekli yayılmak, hâkimiyet kurmak ve sömürmek istemektedirler. 
Tüm
bunları şunun için dile getiriyorum: Bir ülke ya da bölgede kalıcı güvenlik,
sulh ve sükûn sağlanmak isteniyorsa istikrarın her alanda tesis edilmesi,
Birleşmiş Milletler sözleşmesindeki ülkelerin hükümranlığına saygı
prensiplerine harfiyen uygun hareket edilmesi, küresel güç olan ülkelerin o
ülke ve bölge üzerinde oyun oynamaktan vazgeçmesi gerekmektedir. Bir bölgede ya
da bir ülkede askerî görev üstlenmiş iseniz o bölgedeki ülkelerin size
güvenmesi şarttır. Bu güveni Türkiye Cumhuriyeti ve Türk askeri sağlamıştır.
Somali Cumhuriyeti 2009 yılından itibaren Türkiye Cumhuriyeti’ne Somali ana
karası açıklarındaki tüm sularda deniz haydutluğu ve denizdeki silahlı soygun
olaylarına karşı müdahale yetkisi vermiştir. Çünkü Türkiye sadece korsanlara
karşı mücadele veren ülke değildir, karşılık beklemeden Somali’ye insani yardım
götürmekte, silahlı kuvvetlerinin askerî altyapısını, teşkilatlanmasını
sağlamaya çalışmakta, eğitim, öğretim, lojistik gibi konularda destek
sağlamaktadır. Buna rağmen, henüz kamu güvenliği tam sağlanamamış, yakalayıp
Somali makamlarına teslim edilen şahısların yargılanıp cezalandırılmasını
sağlayacak düzen söz konusu ülke tarafından tesis edilememiştir. 
Bunun
yanında, sözlerimin başında dile getirdiğim üzere bu bölgeyi kullanmak zorunda
olan Türk Bayraklı ve Türkiye bağlantılı gemilere geçmişte yaşanan korsanlık,
deniz haydutluğunun ve silahlı eylemler ile saldırı ve rehin alma olaylarının
günümüzde ve gelecekte de yaşanma ihtimali bulunmaktadır. Deniz haydutlarının
sadece maddi kazanç maksadıyla bu eylemleri yaptığını söylemek de pek doğru
olmayacaktır. Zira Türkiye'yi hedef alan terör gruplarının bu bölgede faaliyet
yürüten terör grupları ve deniz korsanlarıyla ilişkilerinin olabileceği ve
korsanların vekâleten eylem yapabilecekleri ihtimalini de göz ardı etmemek
gerekir. 
Sorun
karmaşıktır ve uluslararası etkisi bulunmaktadır. Bu nedenle, Türk Silahlı Kuvvetlerinin
bu ve benzeri uluslararası harekâtlarda görev üstlenmesinin uluslararası bir
yükümlülük olduğu gerçeğinden hareket edilmesi gerektiğini düşünüyoruz.
Ayrıca
Türk Silahlı Kuvvetleri, görev yaptığı ülkelerde haklı bir güvene sahiptir. Bu
durumun özellikle dış politikamızı destekleyen en güçlü imkânlardan biri olduğu
kanaatindeyiz ve Milliyetçi Hareket Partisi olarak bu tezkereyi
desteklediğimizi belirtiyorum.
Bu
vesileyle, yurt içinde ve yurt dışında görev yapan, terörle mücadele eden
kahraman asker, polis ve güvenlik görevlilerine başarılar diliyor, Gazi
Meclisimizi saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Milletvekili.
Halkların
Demokratik Partisi Grubu adına Muş Milletvekili Sayın Gülüstan Kılıç Koçyiğit’e
söz veriyorum.
Süreniz
yirmi dakikadır.
Buyurun.
(HDP sıralarından alkışlar)
HDP
GRUBU ADINA GÜLÜSTAN KILIÇ KOÇYİĞİT (Muş) – Sayın Başkan, değerli
milletvekilleri; bugün, Aden Körfezi’ne TSK’nin deniz unsurlarının
görevlendirilmesi için Cumhurbaşkanlığına bir yıl süreyle yetki verilmesi
üzerine görüşülen tezkere nedeniyle grubum adına söz almış bulunuyorum. 
Tabii,
Meclisin iki haftalık aradan sonra ilk açılışını bir tezkereyle yapmış olmasını
çok hayırlı bir pozisyon olarak ne yazık ki ele alamayacağız. Uzun süredir
ülkenin içinde bulunduğu durum, özellikle de on altı yıllık AKP iktidarının dış
siyasetine yakından baktığımızda, aslında tam bir kaosun, tam bir açmazın
içerisinde olduğumuzu da açık ve net bir şekilde göreceğiz değerli arkadaşlar.
AKP
2002 yılında iktidara geldiğinde, bütün bir ülke içerisinde barışı ve huzuru
tesis edeceğini ifade ettiği gibi, uluslararası mecrada ama özel olarak da
komşularıyla sıfır sorun politikası izleyeceğini ilan etmişti. O dönem için
şöyle bir yaklaşım vardı: Özellikle Suriye özelinde, Esad için “kardeşim Esad”
diyen Erdoğan, daha sonraki süreçte, özellikle Arap Baharı’nın başlaması ve
2011 yılındaki Suriye savaşının patlak vermesiyle beraber bu sefer “Katil Esad”
demeye başladı değerli arkadaşlar. 
Peki
“kardeşim Esad”tan “katil Esad”a dönüşün temel gerekçesi neydi? Aslında uzun
bir süredir ülkenin içinde bulunduğu durum, uluslararası güçlerin Orta
Doğu’daki emelleri, bölgenin zenginliklerine göz koyan unsurlar ve bütün
bunların içerisinde aslında AKP’nin de iştahının kabarması ve bütün bu
savaştan, bütün bu ranttan, bütün bu pastadan pay almak istemesi temel
motivasyon kaynaklarından birini oluşturuyordu. Ama bir diğer gerekçesi daha
vardı değerli arkadaşlar, bu da Kürt karşıtlığıydı; evet, Kürt karşıtlığı. Hem
ülke içindeki hem ülke dışındaki bütün siyasetin ana omurgasını ne yazık ki
Kürt halkı karşıtlığına, Kürt karşıtı politikalara indirgeyen bir AKP
politikasıyla, AKP gerçeğiyle karşı karşıyayız değerli arkadaşlar.
Peki,
bunu nereden biliyoruz? Birkaç tane örnek vermekle yetinelim. Örneğin, Sayın
Barzani’yle ilişkileri çok iyi olan Hükûmet güney Kürdistan’da referandum
olduğunda birdenbire Barzani Hükûmetini düşman ilan etmiş, bütün bir güney
Kürdistan halkını sınırları kapatıp aç kalmakla tehdit etmiş ve bütün bu referandum
sürecini de ne yazık ülkenin bekası, ülkenin millî güvenliği ve ülkenin
ilerlemesi üzerinden de formüle etmeye çalışmıştı; oysa ki, güney Kürdistan
halkının kendi kaderini belirleme hakkı vardı. Bu belirleme hakkı içerisinde
Irak sınırları içerisinde kalmak da olabilirdi, bağımsız bir Kürdistan da
kurmak olabilirdi ya da farklı bir seçenek de tercih edilebilirdi. Her zaman
milletin onayına, her zaman sandıktan çıkan sonuca razı olunması gerektiğini,
demokrasinin başat koşulunun halk iktidarı, halkın tercihi olduğunu ifade
edenler güney Kürdistan’da sandıktan çıkana saygı duymamışlar ve bütün bu
süreci boğmak için de ellerinden geleni yapmışlardır değerli arkadaşlar. 
Sadece
bununla da sınırlı değil, bugün, Türkiye'nin Rojava’da, aslında Suriye’yle
yürüttüğü ilişkiler de yine bir Kürt karşıtlığı üzerinden devam etmektedir
değerli arkadaşlar. 
Türkiye,
Amerika ile Rusya arasında sürekli bir salınım hâlindedir, kâh ABD’ye
yanaşmakta kâh Rusya’ya yanaşmakta ama bir türlü dengeli ve ilkeli bir dış
politikayı yürütememektedir çünkü hangi tarafa yanaşırsa yanaşsın en
nihayetinde masada sürekli şöyle bir kartı açık tutmaktadır: “Kiminle iyi
olursam olayım bunun sonucundan Kürtler faydalanmasınlar. Kürtlerin Suriye’de,
Irak’ta, İran’da ve Türkiye’de bir statüleri olmasın, bir kazanımları olmasın
ve ben, bu kazanımı engellemek için gün içerisinde, hatta yirmi dört saatte
bütün politikalarımı değiştirebilirim, dün söylediğimi bugün inkâr edebilirim
ya da dün söylediğimin yerine bugün başka bir politikayı koyabilirim.”
demektedir değerli arkadaşlar. İşte, Esad şahsında açığa çıkan “kardeşim Esad”
“katil Esed” ve en son yapılan açıklamayla “Suriye rejimiyle düşük düzeyde
diplomatik ilişki yürütüyoruz.” meselesi tam da buradan kaynağını almaktadır
çünkü biliyorsunuz, ABD Rojava’dan, Suriye’nin kuzeyinden çekileceğini
açıklamıştı, bütün bu açıklamadan sonra tekrar geri adım attılar. Türkiye,
hızlı bir diplomasiyle süreci kendi lehine çevirmeye çalıştı ama Rusya’ya
gittiklerinde Rusya onlara bir kez daha rejimi işaret etti, rejimle bir
ortaklık sağlarlarsa ancak oradan Suriye çözümüne Türkiye'nin de ortak
olacağını ifade etti değerli arkadaşlar. İşte, bu nedenle de şimdi Türkiye
yeniden “kardeşim Esad” pozisyonuna dönmüş durumda. 
O
zaman, soruyoruz değerli arkadaşlar: Madem yeniden, en baştan başladığınız
noktaya gelecektiniz neden binlerce insanın yaşamına mal olan Suriye savaşına
benzin döktünüz? Neden Suriye politikanızın temeline Kürtlerin kazanım elde
etmemesini yerleştirdiniz ve neden siz cihatçı, dinci örgütlere bütün bir
Suriye savaşı boyunca destek verdiniz, onların palazlanmasına, onların bir
bütün Suriye yönetiminde etkin olmasına ve onlar üzerinden de elinizi
güçlendirip uluslararası arenada pozisyon elde etmeye çalıştınız? Bütün
bunların mutlaka bir cevabının, bir hesabının verilmesi gerekiyor değerli
arkadaşlar.
Türkiye,
jeopolitik konumu nedeniyle gerçekten barışçı bir politika izleyebilmiş olsaydı
bugün hem Türkiye başka bir noktada olacaktı hem de Orta Doğu başka bir yer
olacaktı değerli arkadaşlar. Ama ne yazık ki Türkiye jeostratejik pozisyonunu,
kilit konumda olan ülke pozisyonunu halklar aleyhine, Kürtler aleyhine bir
pozisyona çevirmiş ve ne olursa olsun Kürtlerin kazanım elde etmemesine yeminli
bir politikayı da her geçen gün devam ettirmektedir. Onun için, seçim
yaklaşırken ifade ettiğiniz “Kürtler kardeşimizdir, Kürtler başka, Kürt halkı
başka ama Kürt halkı adına konuşanlar başka.” ikileminin hiçbir gerçekçi yanı
olmadığını bir kez daha ifade etmemiz gerekiyor. Siz, Rojava’daki Kürt’e de,
Başur’daki Kürt’e de, Bakur’daki Kürt’e de ve en nihayetinde Rojhılat’taki
Kürt’e de karşısınız, onların kazanımlarını engellemeye çalışıyorsunuz.
Yaşadıkları ülkedeki sistemlere eşit ve özgür olarak katılmasının önündeki
yegâne engelin de bugün için AKP-MHP ittifakı olduğunu ama en nihayetinde de
AKP’nin politikaları olduğunu ifade etmemiz gerekiyor.
Değerli
arkadaşlar, biz, tabii, sadece uluslararası arenada Kürt karşıtı politikalara
tanıklık etmiyoruz. Aslında ülke içinde de benzer bir politikayı her geçen gün
tırmandıran bir AKP gerçeğiyle karşı karşıyayız. 2013-2015 yıllarında “çözüm ve
müzakere süreci” diye bir süreç başlatıldı ve o süreç içerisinde kilit
pozisyonda rol alan -İmralı’da- Sayın Öcalan’la çeşitli diyaloglar
gerçekleştirildi. Bütün bu diyalog sürecinde toplum şuna ikna oldu: “Evet, bu
ülkede Kürt sorunu var ama bu Kürt sorunu çözümsüz değildir. Aslında bu Kürt
sorununun demokratik, eşitlikçi ve özgürlükçü bir temelde çözülmesinin yol ve
yöntemi vardır.” İşte, Öcalan bu yolu çizdi. Öcalan, bütün ulusların, etnik
yapıların, farklı inançların ve kimliklerin birlikte yaşamasına dair Kürt
halkının iradesini, Kürt halkının sözünü ortaya koydu ve bu süreci yürütmek
noktasında da bütün yapılarına çağrı yapacağını ifade etti ve Türkiye halkları
umutlandı değerli arkadaşlar. Niçin? Bu savaşın biteceğini düşündükleri için,
artık gerçekten kan akmayacağı için, ne Türk ne Kürt ne de başka bir halktan
gençler ölmeyeceği için ve o çok söylediğimiz ama yüreğimizi burkan, analar
ağlamayacağı için; herkes mutluydu, herkes umutluydu. Ortak bir vatanda
demokratik bir birlikteliği konuşma şansına ilk defa yaklaşmıştık ama ne yazık
ki bütün bu şans AKP’nin iktidarda kalma hevesine, iktidara tutunma çabasına
kurban edildi ve şunu söylediler: “Biz ‘barış’ ‘barış’ diyoruz ama oyları HDP
alıyor.” Evet, bu gerçek yani barışın olduğu yerde ezilenlerin sesinin daha
fazla duyulacağı gerçeği AKP’yi korkuttu ve bunun üzerinden de hem masayı
devirdiler hem de çözüm ve müzakere sürecine son verdiler. O günden bugüne de
bir açmazın, bir çıkmazın içindeyiz; gittikçe artan şiddet, gittikçe yükselen
toplumsal kutuplaşma bizleri her geçen gün çözümden ve ortak yaşam
tahayyülünden uzaklaştırmaktadır değerli arkadaşlar. Onun için buradan bir kez
daha ifade etmeye ihtiyaç var: Barıştan korkmayınız, barışın sesini
yükseltenlerden korkmayınız; gelin hep beraber yeniden konuşalım, yeniden çözüm
için bir uzlaşı, bir yol arayalım. Eğer bu yolu bu şekilde tıkamaya devam
ederseniz, en nihayetinde bu çözümsüzlüğün temel yürütücüsü olarak da tarihe
bir kez daha siz geçeceksiniz.
Değerli
arkadaşlar, Sayın Öcalan’ın şöyle bir tespiti vardı: “Biz, gerçekten bu ülkede
eşitçe yaşamak istiyoruz. Biz, PKK’nin silah bırakmasını ve demokratik çözüm
sürecine bir şekilde razı olmasını istiyoruz; şiddetle, savaşla Kürt sorununun
çözüleceği aşamadan çıkmışız.” diyordu ve bu sesi milyonlara ulaştırıyordu. Bu
sesin milyonlara ulaşması aslında şunu da sağlıyordu değerli arkadaşlar: Bir
kez daha, biz nerede duracağız ve ortak vatanı, demokratik cumhuriyeti nerede
gerçekleştireceğimize dair de bize önemli bir reçete sunuluyordu ama şu an
orada mıyız? Hayır. 5 Nisan 2015’ten beri İmralı’nın kapısına kilit vurulmuş
durumda, 5 Nisandan beri İmralı Adası’na hiç kimse ne yazık ki gönderilmiyor. 
Peki,
sorduğumuzda gerekçesi nedir? Bir yasa, bir kanun, bir madde var mıdır? Hayır,
yoktur değerli arkadaşlar. Öcalan da, diğer siyasi tutsaklar da, diğer
mahkûmlar gibi, diğer hükümlüler gibi yani cezaevinde bulunan herkes gibi yasal
olarak aileleriyle ve avukatlarıyla görüşmeleri gerekiyor. 
Peki,
görüştürülüyorlar mı? Görüştürülmüyorlar. Gerekçesi ne? Hiçbir gerekçesi yok
değerli arkadaşlar. İşte, bu hiçbir gerekçesi olmayan keyfî tutuma karşı,
Hakkâri Milletvekilimiz, DTK Eş Başkanımız Sayın Leyla Güven tam doksan gündür
açlık grevi yapıyor. Niçin açlık grevi yapıyor? Bu ülkenin yasası, Anayasa’sı,
yasal mevzuatları uygulansın diye açlık grevi yapıyor. Bir tek yerde
hukuksuzluk varsa o hukuksuzluk genelleşeceği için, yarın her birimize
uygulanacağı için açlık grevi yapıyor ve aslında, bu Parlamentoya, bütün bir
Türkiye Cumhuriyeti yurttaşlarına, kurum ve kuruluşlarına şöyle sesleniyor:
“Ben adalet için bedenimi siper ettim. Ben adalet için canımı ortaya koydum.”
diyor ve aslında sessiz bir çığlığı milyonlar adına dile getiriyor değerli
arkadaşlar. Tabii, sadece Sayın Leyla Güven değil, aynı zamanda cezaevlerinde,
yurt dışında da, birçok yerde de açlık grevleri, açlık grevi eylemleri bu
görüşmenin gerçekleştirilmesi için devam ediyor. 
Bugün
Leyla Güven’in açlık grevinin 90’ıncı günü ve Hewler’de açlık grevinde olan
Nasır Yağız’ın açlık grevi 77’nci gününde. Cezaevleri 52’nci gününde, Strazburg
51’inci gününde, Sebahat Tuncel ve Selma Irmak ise açlık grevinin 22’nci
gününde değerli arkadaşlar. Bütün bu talepleri, daha doğrusu tek bir talebi
yerine getirmeniz için çok bir şey yapmanıza ihtiyaç yok. Örneğin, Anayasa’yı
değiştirmek zorunda değilsiniz, yeni bir kanun teklifi vermek zorunda
değilsiniz, yeni bir yönetmelikle düzenleme yapmak zorunda değilsiniz, var
olanı uygulamanız, bu sorunun çözülmesi için yeterlidir değerli arkadaşlar.
Yani yasadan doğan haklarını hak sahiplerine kullandırmanızı talep eden bir
süreç var. 
Şimdi,
siz hiç duymuyorsunuz diye, bütün bu talebe kulak tıkadınız diye bu açlık
grevleri de yok olmuyor, bu haksız, hukuksuz uygulama da ne yazık ki ortadan
kalkmıyor. Onun için, bir kez daha bu Parlamentonun bir üyesi olan Sayın Leyla
Güven şahsındaki açlık grevine bir cevap olması gerekiyor diyoruz
Parlamentonun. Parlamentolar bunun içindir değerli arkadaşlar, tam da sorunları
çözmek içindir; sorunları büyütmek, sorunları ilerletmek ve içinden çıkılmaz
bir hâle getirmek için parlamentolar belirlenmez. 
Biliyorsunuz,
daha önceki süreçlerde Guantanamo Cezaevi için bir “kara delik” belirlemesi
yapılmıştı. Neydi? Bütün bir insan haklarının yok edildiği, insanların
sistematik işkenceden geçirildiği ve açığa çıkan sonuçlarıyla da bütün dünya
insanlığının utanç duyduğu bir cezaeviydi Guantanamo Cezaevi. Bugün için İmralı
Cezaevi de aynı niteliktedir değerli arkadaşlar. Orada, insanlık dışı,
sistematik bir işkence uygulanmaktadır. Tecrit, zamana yayılmış bir ölümdür,
öldürme hâlidir ve insanlığa karşı bir suçtur. Buna duyarsız kalmak, bunun
üstünden atlamak, sırf Öcalan diye bunu duymazdan gelmek ne bu Parlamentonun ne
de bu ülkedeki yetkililerin yapabileceği bir şeydir arkadaşlar. Kişiye göre
hukuk, duruma göre hukuk belirlenemez. Kişiye göre suç, kişiye göre bir
yaptırım uygulanamaz ve yaptırım içerisinde yaptırım uygulamak da temel hukuk
ilkelerinin askıya alınmasının açık göstergesidir. 
Değerli
arkadaşlar, tabii, Türkiye’deki hukuksuzluk, İmralı rejimi sadece İmralı’yla
sınırlı kalmıyor, aynı zamanda bütün bir topluma sirayet ediyor. Bugün
işsizlik, aşsızlık, KHK’ler, kadına, çocuğa yönelik şiddet, taciz, tecavüz işte
bu hukuksuzluktan kaynağını alıyor ve bütün bir ülke sathına da ne yazık ki
yayılıyor değerli arkadaşlar. Burayı, bu yarayı kapatmazsak, İmralı
hukuksuzluğunu sonlandırmazsak hiçbir yerdeki hukuksuzluğa cümle kuramayız.
Demokrasinin en asgari ilkelerini yerine getirmezsek, demokrasinin ön koşulunu
gerçekleştiremezsek demokratik bir ülke tahayyülüne yaklaşamayız bile değerli
arkadaşlar ve bugünkü bütün uygulamalar da bizi buradan uzaklaştırıyor. 
Değerli
arkadaşlar, bu hukuksuzluklara bir örnek daha: 1 Şubat tarihinde, Malatya Ağır
Ceza Mahkemesinde, Diyarbakır Büyükşehir Belediye Eş Başkanı sevgili Gültan
Kışanak ve DBP’nin Genel Başkanı Sebahat Tuncel’in davası görüldü. Bütün bir
mahkeme sürecinde huzurda bulunan, mahkemeye getirilen Gültan Başkana hiçbir
suçlama yöneltilemedi değerli arkadaşlar. Bütün suçlamalar, Belediye Başkanlığı
döneminde ve diğer dönemlerde yaptığı konuşmalara dairdir. Yani demokratik
hakkını kullandığı için, siyaset yaptığı için, sözünü söylediği için, fikir ve
düşünce hakkından faydalandığı için, bu haklarını kullandığı için kendisine
yönelik bir yargılama süreci oldu. 
Yine
aynı şekilde, haksız hukuksuz bir atama olan belediyelere kayyum ataması
döneminde, demokratik mücadeleyi, demokratik gösteri hakkını kullandığı için
sevgili Sebahat Tuncel de tutuklanmıştı. İkisinin yargılanmalarından ne çıktı?
On dört yılı aşan, on beş yıla varan cezalar çıktı. Onlar bu Meclisin birer
üyesiydiler. Bu ülkede daha önce yaşadıkları bütün hukuksuzlukları görmezden
gelerek, aslında demokratik siyasette ısrar etmişlerdi. Olan, bu ısrarın
sonucu, sizin iktidarınızda, sizin yargınızda on beş yılla cezalandırılmak
oldu. 
Gültan
Kışanak için şöyle demişti zamanın Meclis Başkanı Bülent Arınç: “Ben o kadının
yaşadıklarının yüzde 1’ini yaşasam dağa giderdim.” Evet, Gültan Başkan dağa
gitmedi, burada kaldı…
(Mikrofon
otomatik cihaz tarafından kapatıldı) 
GÜLÜSTAN
KILIÇ KOÇYİĞİT (Devamla) – Bitiriyorum Başkan.
BAŞKAN
– Toparlayın.
GÜLÜSTAN
KILIÇ KOÇYİĞİT (Devamla) – …Demokratik siyasette ısrar etti, bu ülkeye inandı,
bu ülkenin eşitlikten yana, özgür ve demokratik bir ülke olacağına inandı ve
bunun için, her aşamasında, 12 Eylül faşizmine rağmen, 12 Eylül işkencelerine
rağmen geldi ve kaldı. Ama bunun karşılığında, on dört yılı aşan, on beş yılın
üzerindeki cezalarla cezalandırıldı. Bunu herkesin düşünmesi gerekir.
Bugün
sadece bizim şahsımızda, Halkların Demokratik Partisinin ve Kürtlerin şahsında
bu kıyım yaşanmıyor. Bakın, her yerde açlık grevleri var. ÇHD Genel Başkanı
Selçuk Kozağaçlı ve Halkın Hukuk Bürosu avukatları açlık grevinde. Bugün her ne
kadar CHP PM üyesi Eren Erdem açlık grevini bitirdiğini ifade etse de bir açlık
grevi eylemine girmesi düşündürücüdür, bunu herkesin düşünmesi gerekir ve iyi
değerlendirmesi gerekir.
Hukuk
bitmiştir, bunu bir kez daha ifade ediyoruz.
Saygılar
sunuyorum. (HDP ve CHP sıralarından alkışlar)
MEHMET
MUŞ (İstanbul) – Sayın Başkan, 60’a göre yerimden bir söz talebim vardır uygun
görürseniz.
ENGİN
ALTAY (İstanbul) - Her şeye cevap vermeyin, iktidarsınız ya.
BAŞKAN
– Buyurun.
IV.- AÇIKLAMALAR (Devam)
28.- İstanbul Milletvekili Mehmet Muş’un, Muş Milletvekili Gülüstan
Kılıç Koçyiğit’in (3/537) esas numaralı Cumhurbaşkanlığı Tezkeresi üzerinde HDP
Grubu adına yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; sayın konuşmacıyı
dikkatle dinledim. Burada bazı konularda fikirlerimizi belirtmek isterim.
Uluslararası güçlerin çabaları, Suriye’de Türkiye Cumhuriyeti devletinin
pastadan pay almak gibi bir gündeminin olduğu, bunun için Suriye politikasını
bu şekilde şekillendirdiği gibi iddialar var. Bunların aslı astarı yoktur.
Türkiye Cumhuriyeti devletinin hiçbir ülkenin toprağında gözü yoktur. Bugün de
Genel Başkanımız, Cumhurbaşkanımız grup toplantısında bunu dile getirmiştir.
Uluslararası güçlerin oyuncağı olanlar, PKK’nın Suriye’deki uzantısı olup,
oradaki Amerikan askerlerine esas duruşta bulunup selam çakan PKK’lı
teröristlerdir; bunu unutmamak lazım. 
AK
PARTİ’nin Kürt karşıtlığı politikalarından, bu iddialardan bahsedildi. Bir
kere, bizim herhangi bir vatandaşımıza karşı bir karşıtlığımız söz konusu
olamaz, Kürtlere karşı da bir karşıtlığımız söz konusu değildir. 
MENSUR
IŞIK (Muş) – Tövbe, estağfurullah. Tövbe, tövbe, hiç olur mu!
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Grup Başkan Vekili.
MEHMET
MUŞ (İstanbul) – Sayın Başkan, bizim bir karşıtlığımız vardır, doğru; bizim
karşıtlığımız, PKK terör örgütüne karşıdır. PKK terör örgütünün borazanlığını
yapan onun maşalarına ve elemanlarına karşıdır bizim karşıtlığımız. (AK PARTİ
sıralarından alkışlar, HDP sıralarından gürültüler) 
MENSUR
IŞIK (Muş) – Hastanedeki Kürtçe tabelayla ne alıp veremediğin var senin?
MEHMET
MUŞ (İstanbul) – Bir kere, şunu ifade etmek lazım: PKK, Kürtlerin temsilcisi
değildir, Kürtleri temsil edemez, böyle bir şey yok. PKK bir terör örgütüdür. 
SALİHE
AYDENİZ (Diyarbakır) – Ne alakası var?
MEHMET
MUŞ (İstanbul) – Kürtler ile PKK’yı yan yana koymak, onları eşit tutmak, böyle
bir ifade kullanmak, bu son derece yanlıştır. PKK bir terör örgütüdür. Burada
yaşayan Kürtler Türkiye Cumhuriyeti devletinin vatandaşıdır. 82 milyon
vatandaşımız vardır, hepsi eşit haklara sahiptir ama derdimiz PKK terör
örgütüdür; bunu ifade etmem gerekir. 
Bir
diğeri: Yaşadıkları ülkelerde sisteme entegre olmalarına engel AK PARTİ’ymiş.
Değerli arkadaşlar, burada yaşayan 82 milyon vatandaş var. Hiçbir zaman şöyle
bir ifade duydunuz mu bizden: “Türkiye’de 75 milyon kişi yaşıyor.” ya da
“Türkiye’de 72 milyon kişi yaşıyor.” ya da “Türkiye’de Kürtler hariç şu kadar kişi
yaşıyor.” diye bir ifade şu Parlamentoda olan milletvekillerinden duydunuz mu?
Duymazsınız. 
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Sayın Başkan, toparlıyorum. 
BAŞKAN
– Toparlayın. 
MEHMET
MUŞ (İstanbul) – Hükûmet yetkililerinden duydunuz mu? Duymazsınız. Partimizden
duydunuz mu? Duymazsınız. Türkiye 82 milyon vatandaşıyla bir bütündür. Ha,
diğer ülkelerdeki uygulamalardan dem vurmayın, gidin açıklamalarınızı oralarda
yapın, buralarda değil. 
Sayın
Başkan, vatandaşın sorununu çözmek devletin temel görevidir, burada herkes
mutabıktır. Hangi vatandaşımızın sorunu varsa devlet gereken adımları atar,
vatandaşının sorununu çözer. Fakat vatandaşının sorununu çözmek, PKK terör
örgütüne alan açmak, ona etki alanı, nüfuz alanı oluşturmak demek değildir; bu
oluştuğu anda gereken yapılır. “Barış” söyleminin altında PKK etkinlik alanı
oluştursun, PKK istediği gibi at koştursun, kusura bakmayın biz buna müsaade
etmeyeceğiz. 
Bir
diğeri, Sayın Başkan, “Öcalan, diğer siyasi tutsaklar gibi...” bir ifade
kullanıldı. Öcalan siyasi bir tutsak değildir, Öcalan işlediği suçlardan dolayı
yargılanmış, ceza almış bir mahkûmdur, işlediği cinayetlerden dolayı
yargılanmıştır, dolayısıyla bunu burada çıkıp siyasi mahkûmmuş gibi söylemek
doğru değildir. Dosyasını inceleyin, verilen mahkeme kararlarına bakın. 
Teşekkür
ediyorum. 
SALİHE
AYDENİZ (Diyarbakır) - Mahkûmdur diye haklarını vermeme hakkın var mı? 
ENGİN
ALTAY (İstanbul) – Sayın Başkan...
BAŞKAN
– Sayın Altay, buyurun. 
29.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Ben de müsaade ederseniz Meclisi birife etmek istiyorum bu
yaşanan tartışmalar çerçevesinde. 
Şimdi,
tabii, Sayın Muş’un söylediklerine bir iki doğru dışında katılmam mümkün değil.
Önce
şunu söyleyeyim: Şu Mecliste Suriye politikasını, Recep Tayyip Erdoğan’ın
Suriye politikasını şuraya çıkıp yüzlü yüzlü savunabilmek büyük cesaret ister. 
Şimdi
soralım, bakalım, Türkiye’de, aslında uluslararası standartlara göre de mülteci
de sayılmayan, Suriye’den gelen 4 milyon insan var, Türkiye'nin dört bir
yanında Suriyeli sorunu var. Recep Tayyip Erdoğan’ın Suriye politikası sonucu
Suriye’nin toprak bütünlüğü bugün için ciddi bir tehdit altındadır. Dün “Esad”
dediğine bugün “Esed” deyip, öbür gün tekrar “Esad” deyip, sonra tekrar “Esed”
diyerek şimdi de yeni Anayasa’ya sıcak bakıyoruz diye merkezî yönetime...
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Başkanım, peşin beş dakika ver de böyle parça parça
kesilmesin. 
BAŞKAN
– Buyurun.
ENGİN
ALTAY (İstanbul) – Aslında Suriye’yle ilgili sorun şu: Erdoğan’ın tutarlı,
omurgalı bir politikası yok, günübirlik; günübirlik bile değil, saatlik
politikalarla Orta Doğu’nun ve Türkiye'nin güney sınırlarının ateş çemberine
dönüşmesinde Recep Tayyip Erdoğan’ın çok büyük katkısı var. Yani AK PARTİ’nin
Suriye politikalarının ürettiği şey barış değildir; ürettiği şey kandır,
baruttur, göçmendir. Mülteci politikasına, mülteci üreten savaş politikalarına,
emperyal güçlerin Orta Doğu’daki sinsi planlarının -maalesef üzülerek
söylüyorum- bir maşası olmaktan başka Türkiye'nin yaptığı bir şey yoktur. Ne
vardır? Kan vardır. Bir sürü insan ölmüş, 4 milyon insan Türkiye’ye girmiş, İdlib’de
20-30 bin eli kanlı, vahşi terör örgütü Türkiye’ye sızmak için bekliyor. Ya,
İdlib Hatay’ın dibi, Türkiye'nin içi sayılır, 50 bin cihatçı terörist orada
duruyor; AK PARTİ de bir gün Amerika’yla bir gün Rusya’yla top çevirerek iç
politikaya Suriye meselesini malzeme yapıyor. 
Milletvekili
konuştu, düşüncelerini söyleyecek, beğenirsin, beğenmezsin ama ben bir şeyi
söyleyeyim: Sayın Muş, güzel bir şey söyledi aslında, doğru bir şey söyledi:
“Terör örgütleri bir ulusun temsilcisi, bir milletin temsilcisi olmaz. Bu
yönüyle PKK, Kürt halkının, Kürt ulusunun temsilcisi değildir.” demek de en son
Mehmet Muş’a düşer. Niye, biliyor musunuz? Türk siyaset tarihine, literatüre
“Sayın Öcalan” ibaresini, ifadesini yerleştiren Recep Tayyip Erdoğan’dır.
PKK’nın Kürt halkıyla bir ilintisi yoksa Oslo’dan başlayarak Habur’da,
Dolmabahçe’de, İmralı’da, Kandil’de PKK’yla kim görüştü?
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – “PKK’yla görüşmeye arkadaşları ben yolladım, derdi olan bana
gelsin.” diyen kim? 
Siyaset,
bu gibi işler biraz tutarlılık ister. “Dün öyle dedim de bugün böyle diyorum…”
Dün, benim “terör örgütü” diye tanımladığım PKK’yla düşüp kalkacaksın, sonra
gelip HDP’ye, 6 milyon oy almış partiye “Terör örgütü.” diyeceksin. Bu hiçbir
mantıkla, hiçbir akılla izah edilemez. 
MEHMET
MUŞ (İstanbul) – HDP sözcüsü konuşuyor herhâlde. HDP sözcüsü oldu Engin Altay,
şuna bak ya.
ENGİN
ALTAY (İstanbul) – Ben senin gibi PKK sözcüsü olmadım. HDP legal bir parti. 
SELAMİ
ALTINOK (Erzurum) – HDP’nin avukatı mısın sen?
ENGİN
ALTAY (İstanbul) – HDP sözcüsü olmak, PKK sözcüsü olmaktan iyidir. Ayrıca, HDP
kendini savunur. 
SELAMİ
ALTINOK (Erzurum) – Onlar kendini savunmaktan aciz mi?
ENGİN
ALTAY (İstanbul) – Ama bunu ahlaki bulmuyorum, seçime giderken Cumhuriyet Halk
Partisini terör örgütleriyle ilişkilendirmek, ilintilendirmek gayriahlakidir.
İSMAİL
TAMER (Kayseri) – Şu anda savunuyorsun.
ENGİN
ALTAY (İstanbul) – Samimiyetsiz bir yaklaşımdır. Abdullah Öcalan’a övgüyü ben
düzmedim, siz düzdünüz, AK PARTİ’liler düzdü, bir sürü AK PARTİ’li düzdü
Öcalan’a. (AK PARTİ ve CHP sıraları arasında karşılıkla laf atmalar)
“Öcalan
Türkiye’yi ve bölgeyi en iyi okuyor.” diyen AK PARTİ yöneticileri var. Dün
Apo’yla düşüp kalkıp bugün her vesileyle Cumhuriyet Halk Partisini terör
örgütüyle ilişkili göstermek siyaseten ahlaksızlıktır. 
Teşekkür
ederim. (CHP sıralarından alkışlar)
FATMA
KURTULAN (Mersin) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Buyurun Sayın Kurtulan.
30.- Mersin Milletvekili Fatma Kurtulan’ın, HDP’nin verdiği sözlerin
arkasında durma cesaretini gösteren parti olduğuna, halkların kendi kaderini
tayin hakkına inanılması ve Kürt sorununun demokratik çözümünün masaya
yatırılması gerektiğine ilişkin açıklaması
FATMA
KURTULAN (Mersin) – Sayın Başkan, teşekkür ediyorum. 
HDP’nin
sözcüleri burada, her konuyla ilgili her partide elbette ki düşüncesini
belirtir. HDP burada, dimdik ayakta. Kendisini savunabilecek, müdafaa yapacak,
sözlerinin arkasında olma cesaretini de her daim gösteren bir partiyiz,
buradayız; AKP Grubuna bunu hatırlatayım. (HDP sıralarından alkışlar)
Konuşmacımız
AKP’nin -uzunca bir süreden beri- özellikle bir kanlı kumara girdiği Suriye
politikasını eleştirmiştir. Bu paralelde aslında Orta Doğu politikasını, Orta
Doğu siyasetini eleştirmiştir. İran, Irak, Suriye, Türkiye bir bütünen, aslında
biraz Kürt’ün kolektif haklarına dair ki güç birliğini eleştirmiştir, doğru
olmadığını söylemiştir. Bunun örnekleri de çoktur, çok defa bunu dile
getirmişiz. 
Aslında,
terör örgütüyle bir pazarlık, ilişki meselesi varsa AKP dönsün, kendisine
baksın.
ENGİN
ALTAY (İstanbul) – Evet, evet. 
FATMA
KURTULAN (Mersin) – IŞİD’le girdiği kirli ilişkilerin, Türkiye’yi aslında
bütünen bir bataklığa sapladığını görmek gerekiyor. Bunun da çok bariz
örnekleri var, zamanımız yok bunları ayrıntılandırmaya. AKP, özellikle Orta
Doğu ve Suriye politikasında Türkiye’yi daha fazla bataklığa götürecek durumdan
vazgeçip… Bir kez daha söylüyoruz: Oradaki tüm bataklığın nedeni, Kürt
düşmanlığı, Kürt’ün bir statü kazanmasının engellenmesine yoğunlaşması. Bütün
refleksleri buraya çalıştığı için bir bütünen ülkemizi orada bir bataklığa
doğru hızla sürüklemeye çalışıyor. AKP’ye bir kez daha çağrımız şu: Bu yol, yol
değildir; halkların kendi kaderini tayin hakkına inansınlar, burada da
kardeşçe, eşitlik ve adaleti sağlayarak Kürt sorununun demokratik çözümünü
masaya yatırsınlar.
Teşekkür
ediyorum. (HDP sıralarından alkışlar)
BAŞKAN
– Sayın Bülbül…
31.- Sakarya Milletvekili Muhammed Levent Bülbül’ün, Muş Milletvekili
Gülüstan Kılıç Koçyiğit’in (3/537) esas numaralı Cumhurbaşkanlığı Tezkeresi
üzerinde HDP Grubu adına yaptığı konuşmasındaki bazı ifadelerine ve İstanbul
Milletvekili Engin Altay ile Mersin Milletvekili Fatma Kurtulan’ın yaptığı
açıklamasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Öncelikle,
hatibin yapmış olduğu konuşmada kin ve nefret söyleminin bizzat, ta kendisine
şahitlik etmiş olduk. Adı demokrasi, barış, hümanizm vesaire bütün güzel
sözlerle süslenmeye çalışılsa da burada Türkiye Cumhuriyeti devletine ve Türk
milletine karşı yönelen çok ciddi, tehlikeli ve gerçek manada, Türk milletinin
hak etmediği ağır ithamlar söz konusu olmuştur. Bunun AKP iktidarına eleştiri
kisvesi altında yapılmasını da asla ve asla Türk milletinin yutmayacağını da
ifade etmek istiyorum. PKK terör örgütünü, onun eli kanlı liderini ve şu an
İmralı’da, kıydığı canlara, bu memlekete vermiş olduğu zararlara karşı almış
olduğu cezanın infazının gerçekleştiği bir ortamda onu tutsak olarak ifade
etmek ve aynı şekilde, terör propagandasını bu Meclisin kürsüsüne taşımak bizim
asla ve asla kabul edebileceğimiz bir tavır, bir duruş değildir. Türk milleti
burada konuşulan sözleri çok layıkıyla takdir edecek ve yerli yerine oturtacak
ferasete sahiptir. 
Demin
sayın grup başkan vekili de, HDP’nin grup başkan vekili de kendi kaderini tayin
hakkı dâhil olmak üzere birtakım şeylerden bahsetti; bu, kendi kaderini tayin
hakkı da dâhil olmak üzere ifade ettiği bütün hususlar Türk milletine, Türk
devletine yönelik hainane planların, mücadelelerin ta kendisidir. Bunlara, bu
politikaların yürütülmesine Milliyetçi Hareket Partisi asla ve asla göz
yummayacaktır. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Bülbül.
MUHAMMED
LEVENT BÜLBÜL (Sakarya) – Ayrıca, bugün Türkiye sadece seçime gitmiyor.
Türkiye'nin şu an mücadele ettiği hadiseleri göz önünde bulundurduğumuzda bugün
Türkiye’de yürütülen bütün siyaseti, alınan savunma tedbirlerini, dış
politikayı, iç güvenlik tedbirlerini sadece ve sadece seçim yatırımı olarak
değerlendirmek en hafif tabiriyle gaflet, eğer bilerek yapılıyorsa, bu millete,
bu memlekete ihanettir çünkü Türkiye şu an tarihinde çok az dönemde
rastlanıldığı kadar büyük tehditlerle boğuşmaktadır. Suriye’nin kuzeyinde
yaşanan hadiseleri hafife almak, Irak’ın kuzeyinde yaşanan hadiseleri hafife
almak, Afrin’de yapılan Zeytin Dalı Harekâtı’nı gereksiz saymak, Fırat Kalkanı
Harekâtı’nı Mehmetçikleri sanki ölüme göndermiyormuş gibi tarif ve tasnif etmek
bugün Türkiye’de yapılacak en büyük hatadır, en fahiş yanlıştır. Buna kim
düşüyorsa yarın tarih önünde bunun hesabını vermek zorundadır. 
Bu
noktada, Sayın Cumhuriyet Halk Partisi Grup Başkan Vekilinin yapmış olduğu
değerlendirmeleri de vatandaşımızın takdirine sunmaktayım. Bu değerlendirmeleri
yaparken, Adalet ve Kalkınma Partisine bu eleştirileri getirirken sol tarafına
hiç dönmeksizin, sabah akşam terör propagandası yapanları, İmralı canisine
“sayın” diyenleri ve Türkiye’de bir kürdistan hayali kuranları kalkıp tek bir
kelimeyle eleştirmezken, Atatürk’ün partisi olarak bunlara karşı tek bir söz
söylemezken sadece ve sadece, sanki seçim propagandası yapılıyormuş gibi, sağ
tarafına dönüp de eleştiriler yapılması halkımızın da bizlerin de vicdanını sızlatmaktadır.
(AK PARTİ sıralarından alkışlar) 
Bu
noktada, Milliyetçi Hareket Partisi olarak her zaman dile getirdiğimiz şeyi
söylüyoruz: Bugün Türkiye için bir beka problemi varsa bu sadece MHP’nin,
Adalet ve Kalkınma Partisinin beka problemi değildir.
(Mikrofon
otomatik cihaz tarafından kapatıldı)
BAŞKAN
– Açıyorum.
MUHAMMED
LEVENT BÜLBÜL (Sakarya) – Bu, Türkiye'nin ve Türk milletinin beka problemidir
ve bütün Türk milleti bu meseleye sahip çıkmalıdır. 
Hepinize
teşekkür ediyorum, sağ olun. (MHP ve AK PARTİ sıralarından alkışlar)
BAŞKAN
– Sayın Türkkan…
ENGİN
ALTAY (İstanbul) – Ben sataşmadan, kürsüden söz istiyorum Sayın Başkan.
MEHMET
MUŞ (İstanbul) – Sayın Başkan, ondan önce benim talebim var.
BAŞKAN
– Hayhay… Grup Başkan Vekili söz istedi, bir Türkkan’a söz vereyim, daha sonra.
Buyurun.
32.- Kocaeli Milletvekili Lütfü Türkkan’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Evet, tartışmaları hayretle izliyorum Sayın Başkan, değerli
milletvekilleri. Yani Adalet ve Kalkınma Partisi HDP’yi yeni keşfetmiş gibi,
her şeyin yeni farkına varmış gibi davranıyor. Bakın, HDP, emperyalistlerin
Türkiye’deki Balkanlaştırma politikasının birer maşalığını yapıyor. Biraz evvel
sayın grup başkan vekili de self determinasyon hakkından bahsetti,
Balkanlaştırma politikası odur emperyalistlerin ve Yugoslavya’yı 7 tane ayrı
ülkeye böldüler bu politikayla. Türkiye’de oynanan oyun da bu. Bu oyun şimdi mi
ortaya çıktı? Hayır, bu oyun geçmişte de vardı ve geçmişte siz bu oyunun birer
oyuncusuydunuz. Aynı halayı çeken iki koristtiniz, aynı halayda beraber
oynadınız. Şimdi seçim zamanı gelince birtakım ayrılıklarınız varmış gibi
gözüküyor ama aslında birileri de saklayamıyor. Bakın, okuyorum size, Haziran 2014’de
Ülke televizyonundaki Bıçak Sırtı programında: “PKK terör örgütü değil, kendi
topraklarında belli bir siyasi programı hayata geçirmeye çalışan bir politik
harekettir.” ifadelerini kullanıyor. Kim bunu kullanıyor biliyor musunuz? Şu
anda AK PARTİ Tanıtım ve Medyadan Sorumlu Başkan Yardımcısı ve eski Mardin
Milletvekili Orhan Miroğlu. Yani bu oyunun geçmişte farkında değil miydiniz,
yeni mi uyandınız, sizi bu kadar değiştiren ne oldu? Zaten onların öfkesi size
o: “Ne güzel biz beraber hendek kazıyorduk. O hendeği milletin hayrına
kazmıyorduk, siz de biliyordunuz, PKK’lılar için kazıyorduk, siz de göz
yumuyordunuz, niye artık göz yummuyorsunuz?” diye size kızıyorlar, mesele
budur. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) - Bakın, 19 Ocak 2019’da AK PARTİ -Hakkâri Spor Salonu- aday
tanıtım toplantısı, yine konuşan Orhan Miroğlu, HDP’li seçmene seslenirken
şöyle diyor: “Siyasi partileriniz kapatıldı bu ülkede, milletvekilleriniz on
sene hapishanede kaldılar. Bu sistemden size ne, bu sistemi niye koruyorsunuz?
‘Bu sistemin yol açtığı baskı mekanizmaları en çok sizin partilerinize ve size
oy veren seçmene zarar verdi.’ dedik.” Etkili oldu mu? “Evet, olduk.” diyor.
“Referandumda biz ‘hayır’ oylarına karşı 1 milyon 380 bin civarında bir oy
farkıyla kazandık Adalet ve Kalkınma Partisi olarak ama HDP seçmeni
referandumda bize ne oy verdi biliyor musunuz? Tam 2 milyon oy verdi.” diyor.
Yani şu anda “terörist” dediğiniz HDP grubuyla referandumu beraber yaptık
diyor, 2 milyon da oy verdiler. Siz terörist oylarıyla mı geçirdiniz? O zaman
siz terör ortağı mısınız, size sormak istiyorum. “Şimdi sizin huzurunuzda
sadece Hakkâri’deki HDP’li kardeşlerime değil, İstanbul’da, İzmir’de,
Mersin’de, Adana’da yaşayan HDP’li kardeşlerime de sesleniyorum ve diyorum ki:
Sizin bu 2 milyon oyunuza AK PARTİ taliptir ve bu oyları sizden istiyorum.”
diyor Orhan Miroğlu.
Bir
tane daha, PYD/PKK’yla ilgili bir şey söyleyeceğim. Hani şu anda üzerinde çok
laf edilen, PKK’nın Suriye kolu PYD ve YPG’yle ilgili olarak bir hatırlatmada
bulunmak istiyorum size. Müslim 2013 yılında Türkiye’yi ziyaret etmişti
hatırlıyorsunuz. Bu ziyaretin ardından Müslim, Radikal gazetesine röportaj
vermiş. “Türkiye’ye eş başkan olarak ilk kez resmî olarak davet edildiniz,
ziyareti nasıl değerlendiriyorsunuz?” sorusuna şu yanıtı veriyor: “Ziyaretimiz
Türkiye Dışişleri Bakanlığının isteğiyle oldu. Daha önce çeşitli yollarla
görüşmelerimiz olmuştu.” Yani siz PYD’yle geçmişte iş birliği yapıyordunuz, bu
yeni bir şey değil. Şimdi yaptığınız iş birliği henüz ortaya çıkmadıysa tarih
bunu ortaya çıkaracaktır. “Ama Dışişleri Bakanlığı yetkilileri ilk defa,
görüşmenin İstanbul’da olmasını istediler. Biz de bu daveti kabul ettik ve
görüştük.” diyor.
Bakın,
ben size bir şey daha söyleyeceğim, bir fatura göstereceğim. Kuzey Irak’tan
gelen peşmergeler Suriye’deki PYD’lilere Türkiye üzerinden yardıma giderken
peşmerge konvoyuna eskortluk yapan devlet güçlerinin ve peşmergelerin yediği
yemeğin faturasını valilik ödüyor, peşmergelerin faturasını; buyurun. Yani o
YPG’liler buradan geçiş yaparken onlara yemek ısmarlayıp gönderdiniz. Sizler
suç ortağısınız. Birbirinizi çok kırıyorsunuz, ben de onu seyrediyorum. 
Teşekkür
ediyorum. (İYİ PARTİ sıralarından alkışlar) 
FATMA
KURTULAN (Mersin) – Sayın Başkan…
BAŞKAN
– Grup başkan vekiline söz…
Sayın
Altay bekliyor uzun süredir. 
Buyurun.

33.- İstanbul Milletvekili Engin Altay’ın, Sakarya Milletvekili Muhammed
Levent Bülbül’ün ve İstanbul Milletvekili Mehmet Muş’un yaptığı açıklamasındaki
bazı ifadelerine ilişkin açıklaması
ENGİN
ALTAY (İstanbul) – Şimdi, hem bu değerlendirmeye, 2’nci tura dâhil olmak
istiyorum hem sataşma var ama bir daha bir oraya git, bir buraya gel
yapmayayım, buradan müsaade ederseniz…
BAŞKAN
– Kendinizi yormadan…
ENGİN
ALTAY (İstanbul) – Evet evet, öyle yapalım. 
Şimdi,
Sayın Başkan, tabii, bu tartışmaların başlamasının asıl nedeninde şu var: Bir
yerlilik ve millîlik sevdası. Bu yerlilik ve millîlik sevdası, aslında Recep
Tayyip Erdoğan’ın değişik kimi siyasi tasarrufları ve hırsları için Türkiye’yi
soktuğu bu sıkıntılı hâlden kurtarmak için aynı zamanda bir mazeret, bir
tutunacak can simidi, bir dal gibi. 
Şimdi,
yerlilik ve millîlik konusunda kimsenin elinde bir terazi yok. Ama sayın
mevkidaşımın Cumhuriyet Halk Partisini Genel Başkanlarının başlattığı yoldan
yürüyerek terörle ilişkilendirmek konusundaki ısrar ve çabasını sürdüreceği
anlaşılıyor ve diyor ki: “Öcalan’a ’sayın’ diyenleri destekliyorsun.” 
MUHAMMED
LEVENT BÜLBÜL (Sakarya) – Hayır, söz söylemiyorsunuz dedim. 
ENGİN
ALTAY (İstanbul) – Sen önce buraya söyle. 
MUHAMMED
LEVENT BÜLBÜL (Sakarya) – Oraya söylüyorsan buraya da söyle diyorum, söyle
diyorum. 
FATMA
KURTULAN (Mersin) – Kafamızı mı kıracak? 
ENGİN
ALTAY (İstanbul) – Bak, dinlememişsin Sevgili Mevkidaşım, Recep Tayyip
Erdoğan’dır bu ülkede “Sayın Öcalan” diyen ilk. Sonra bak kimler demiş? Bülent
Arınç -ben severim ama demiş- “Sayın Öcalan demeyi ve PKK bayrağı açmayı suç
olmaktan çıkardık.” demiş. 
MUHAMMED
LEVENT BÜLBÜL (Sakarya) – Oraya söyle onu. 
ENGİN
ALTAY (İstanbul) – Oraya niye? Ortağı sensin. 
MUHAMMED
LEVENT BÜLBÜL (Sakarya) – Hayır, onlara söyle. Sen buraya söylemiyorsun, sen
buraya söylemiyorsun. 
ENGİN
ALTAY (İstanbul) – Sen bana söyleyeceğine oraya söylesene. Sen beni eleştirdin.

Milliyetçi
Hareket Partisinin 50’nci kuruluş yıl dönümünü de tebrik ediyorum, bütün ülkücü
camiaya hayırlı olmasını temenni ediyorum. 
Ama
Milliyetçi Hareket Partisinin Sayın Genel Başkanı demiş ki: “Herkesten
cumhurbaşkanı olur, bir bu Tayyip Erdoğan’dan olmaz.” Ne değişti? Ben şimdi…
BAKİ
ŞİMŞEK (Mersin) – 15 Temmuz, 15 Temmuz. 
MUHAMMED
LEVENT BÜLBÜL (Sakarya) – 15 Temmuz. 
ENGİN
ALTAY (İstanbul) – O zaman 15 Temmuz Tayyip’i Cumhurbaşkanı yapmak için mi
yapıldı? Ne alakası var, ne alakası var?
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) – Efendim… Hayır, olur mu? 
BAŞKAN
– Açıyorum. 
ENGİN
ALTAY (İstanbul) – Yani neyin değiştiğini de ben sizin söylemenizi isterim yani
herkesten oluyordu, Tayyip Erdoğan’dan Cumhurbaşkanı olmuyordu; ne oldu, ne
değişti merak ediyorum. 
Gelelim
Sayın Muş’a. Sayın Muş “Türkiye Cumhuriyeti devleti terörist.” demiyor
arkadaşlarımız, devletin de insan haklarını ihlal ettiğini söylüyor; içinize
sinmiyor, rahatsız oluyorsunuz.
Peki,
Şivan Perver “Terör örgütü olan PKK değil, Türkiye Cumhuriyeti devletidir.”
dedikten bir hafta sonra onunla halay çekmek içinize siniyor mu? Ayıp değil mi,
bu milletin aklıyla alay mı ediyorsunuz? Bunları kabul etmek mümkün değil.
Sayın
Başkan, işin özü şudur: Kimse kimseye milliyetçilik pazarlamayacak, kimse
kimseye yerlilik pazarlamayacak, kimse kimseye dindarlık pazarlamayacak. Hep
söylüyorum, olan… 
AHMET
ÖZYÜREK (Sivas) – Atatürkçülük de pazarlamayacaksınız!
ENGİN
ALTAY (İstanbul) – Atatürk senin değil mi? Bizim değil, hepimizin, hepimizin. 
AHMET
ÖZYÜREK (Sivas) – Sen o zaman… 
ENGİN
ALTAY (İstanbul) – Nerede pazarladım? Ya, bırak arkadaş ya, bırak! Atatürk’ü
bari alet etmeyin. Hepimizin değeri, hepimizin değeri. 
AHMET
ÖZYÜREK (Sivas) – Siz yapıyorsunuz! 
ENGİN
ALTAY (İstanbul) – Hepimizin değeri, hepimizin değeri. (CHP sıralarından
alkışlar)
Kimse
kimseye dindarlık pazarlamayacak. Milletin vicdanından bunlar kaçmaz. Millet
artık röntgen cihazı gibi oldu, siyasetçinin içini de dışını da görüyor. Herkes
işine bakacak ve bir şey yapılmayacak, milletin aklıyla alay edilmeyecek yoksa
“CHP-terör örgütü ilişkisi” diye konuşmaya devam ederseniz ben burada okumakla
bitiremem. Öcalan’a yaptığınız methiyeleri, Öcalan’a düzdüğünüz övgüleri… Ve
hâlâ bu methiye ve övgüleri düzenler AK PARTİ’nin en üst düzey yöneticisi ise
çıkın, bu milletten önce bir özür dileyin, Allah’tan af dileyin, milletten özür
dileyin. (CHP sıralarından alkışlar) Akan her kanda ülkeyi yönetenlerin de
terör örgütleri kadar sorumluluğu vardır, görevlerinin gerektirdiği şekilde,
nitelikte ve vasıfta devleti teşekkül ettirmedikleri için. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Burada hep söylüyorum, Türkiye Büyük Millet Meclisi taziye
çadırı değil. Terör örgütü saldırıyor, askerimiz şehit oluyor, çıkıyoruz,
taziye diliyoruz. Meclis tabii ki taziye diler. Meclis çözüm yeridir. On yedi
yıldır sıfır terörle teslim aldığınız Türkiye’yi ne hâle getirdiniz? Çıkın,
kalem kalem anlatın; devriiktidarınızda kaç kişi öldü, kaç şehidimiz var, kaç
sivil şehidimiz var? Bunlardan dolayı vicdan azabı duymuyor musunuz? Çıkın,
anlatın. Durup durup “CHP-HDP ilişkisi, iş birliği” demeyin. O kürsüye HDP
milletvekili oturuyor, oturtmayın o zaman. Bu ülkeyi bu kadar bölmek
istiyorsanız Türkiye Büyük Millet Meclisi Başkanlık kürsüsüne Mithat Sancar’ı
oturtmayın. Oturtuyorsanız da burada edebinizle hareket edeceksiniz. 
Teşekkür
ederim. (CHP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Fatma Hanım, buyurun.
34.- Mersin Milletvekili Fatma Kurtulan’ın, Sakarya Milletvekili
Muhammed Levent Bülbül’ün ve İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
FATMA
KURTULAN (Mersin) – Teşekkürler.
Sayın
Başkan, MHP Grup Başkan Vekili Sayın Bülbül konuşmasında benim, özellikle konuşmacımızın,
halkların kendi kaderini tayin hakkını hainane politikaların bir uzantısı
olarak değerlendirdi. Suriye’de eğer halklar birlikte, kardeşçe yaşamayı tercih
ediyorlarsa bunun neresi Türkiye’ye batıyor, Türkiye’yi neden ilgilendiriyor,
onu sormak lazım. Afrin’de ne istedi Türkiye? Afrin nasıl bir zarar verdi
Türkiye’ye? Kendi hâlinde oradaki halklarla birlikte kardeşçe yaşayan ve
Türkiye’ye tek bir taş bile atılmayan bir bölgede “Türkiye bir gece ansızın
gelebilir.” dedi ve şu anda yüzde 80 halkı göç ederek orada IŞİD uzantılarına
teslim etmiş durumda.
Yine,
Mehmetçik’e hakaret edildiğini söylüyor. Ben şunu söylemek isterim; Türkiye’de
eskiden şöyle bir övünç kaynağı vardı: Yapılan kamuoyu yoklamalarında ordunun
en itibarlı kurum olduğu söylenirdi. Ama şimdi yapılan kamuoyu yoklamalarında
ordunun bu ağırlığını yitirdiği tartışmaları da var. Ben şunu söylemek isterim:
HDP ya da bu düşünceleri Mehmetçik’in, ordunun itibarını düşürmüyor, iki saniye
içerisinde Genelkurmay Başkanını götürüp bir partiye angaje ettiğiniz gün ordu
kendi ciddiyetini yitirdi. Oturun, biraz bunu tartışın diyorum. (HDP
sıralarından alkışlar)
Şimdi,
yaptığımız tüm konuşmalarda, “Kürt sorununun demokratik çözümü” dediğimiz tüm
konuşmalarda AKP karşılığında hemen PKK’yi söylüyor, biz söylemiyoruz mesela.
Ama en çok resimlerini kürsüde gösteriyor, propagandasını yapıyor, “Sayın
Öcalan” niye dediğimizi yargılıyor, “kürdistan” niye dediğimizi sorguluyor.
Ancak her grubun söylediği gibi, ancak onlar neden bu sürecin başladığının
hesabını sorarken…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Kurtulan. 
FATMA
KURTULAN (Mersin) – Teşekkürler. 
Bizler
de her zaman dediğimiz gibi, AKP’nin belki bu ülkeye yaptığı en hayırlı bir
işti, tamamına erdiremediği bir işti diyorum tekrar, bunu yineliyorum ve o
dönem onlar da “Sayın” dedi, “Sayın Başkan” dediler, üç yıl görüştüler -ki bir
ağırlığı var- savaşı bitirme gücünü gördüler. Şu an 285 kişi onun üzerindeki
tecridin kalkması için -birisi de milletvekilidir- bedenini açlığa yatırmış ve
her an -ne olur, içinizde de olsa demeyin inşallah- kötü bir haber alabiliriz
bunlardan. Bunu durdurmak gerekiyor. Bir kez daha söylüyoruz: Bu sorunu seçim
malzemesi yapmayın arkadaşlar, bu aslında en çok dert olan HDP’nin seçim
stratejisinin AKP’de ve ortağı MHP’de uyandırdığı rahatsızlıktır. HDP bu
stratejiyle tüm kayyumları saraya gönderecek bu kararlılıkta ve Batı’da
dengeleri sarsacaktır. Buna hazırlıklı olun, seçim sonuçlarına. 
Teşekkürler.
(HDP sıralarından alkışlar)
BAŞKAN
– Evet, bana göre gruplar, herkes kendi düşüncelerini ortaya koydu. Son grup
başkan vekili…
GÜLÜSTAN
KILIÇ KOÇYİĞİT (Muş) – Sayın Başkan… 
BAŞKAN
– Buyurun Sayın Grup Başkan Vekili. 
GÜLÜSTAN
KILIÇ KOÇYİĞİT (Muş) – Bir şeyi kayıtlara geçirmek istiyorum.
BAŞKAN
– Grup Başkan Vekiline söz verelim. 
FATMA
KURTULAN (Mersin) – Sayın Başkanım, bir durum var, hatibimiz kendi ifadesinin
yanlış olduğunu söylüyor. O bittikten sonra da, 60’a göre de…
ENGİN
ALTAY (İstanbul) – Söylediği lafı çarpıttılar. 
BAŞKAN
– Tabii, ben Grup Başkan Vekilinden sonra söz vereyim. 
Buyurun.

35.- Sakarya Milletvekili Muhammed Levent Bülbül’ün, İstanbul
Milletvekili Engin Altay’ın yaptığı açıklamasındaki bazı ifadelerine ve
Milliyetçi Hareket Partisinin duruşunun net olduğuna ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Şimdi,
Sayın Engin Altay, “Ne oldu da MHP bu noktaya geldi?” veyahut da “Dün böyle
diyordunuz, bugün ne yapıyorsunuz?” noktasında bir soru sordu, “Bunu
açıklayın.” dedi. 
Şimdi,
CHP’nin farkında olmadığı veya baştan farkında olup her ne kadar Yenikapı
Mitingi’ne gitme konusunda ciddi tereddütler geçirse de sonrasında gidip o 15
Temmuz sonrasında Yenikapı Mitingi’nde Sayın Kılıçdaroğlu’nun bulunması önemli
bir hadiseydi, biz de bunu memnuniyetle karşılamıştık. Fakat sonrasında, 15
Temmuz yerine, bunun yerine “Asıl darbe 20 Temmuzdadır.” deyince, asıl ayrışma
orada başladı. Fakat, Milliyetçi Hareket Partisi liderinin söylediği bir şey
vardı: “15 Temmuz Türkiye için çok önemli bir hadisedir, hafife alınmaması
gerekir. Bu tarihten sonra Türkiye’de siyaset yeniden tarif edilmeli. Ve siyasi
partilerin üzerinde bir sorumluluk vardır, “Artık kutuplaştırıcı siyaset değil,
uzlaştırıcı ve millî merkeze yönelik, millî bir duruşu gerektirecek şekilde bir
siyaset ortaya konulmalıdır.” gibi bir irade ortaya çıkmıştır. Bu irade
çerçevesinde, Milliyetçi Hareket Partisi, ortaya çıkan millî anlayış ne
şekildeyse, ne şekilde tecelli etmişse onun yanında yer almayı kendine görev
addetmiştir. Bu, siyasi bir birliktelikten öte, bir anlayış birliğidir, bir
hedef birliğidir; bu, Türkiye’ye musallat olan belaların bertaraf edilmesine
yönelik bir birlikteliktir. 
Şimdi,
bu noktada, geçmişe dair devamlı değerlendirmeler yapılırken, biz arzu ediyoruz
ki bugüne dair de, yarına dair de bir duruş gösterilsin. Evet, Habur’u
eleştirebilirsiniz; evet, dün çözüm sürecini eleştirebilirsiniz fakat
unutulmaması gereken bir şey var…
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) - CHP de o dönemde çözüm sürecini destekleyen bir
partiydi. 
Bugün
Adalet ve Kalkınma Partisi “Bunu bıraktım, terörle etkin mücadele edeceğim; bu
terörü, bataklığında kurutacağım.” diyorsa Milliyetçi Hareket Partisinin bu
anlayışla beraber olması gayet normaldir ve millî bir duruştur. Fakat bunun
karşısında, dün çözüm sürecine destek olurken bugün hâlâ Türkiye’de siyasetini
ortaya koyarken “PYD’yi, YPG’yi terör örgütü olarak göremiyoruz, görmüyoruz.”
demekle, Afrin için “Dışarıda kalalım, içine girmeyelim.” demekle, kendi
sözcülerinin “Silahlı insansız hava araçları bu sivil halkı öldürüyor.”
demesiyle veyahut da HDP’yle olan ilişkiyi bu şekilde, demin olduğu gibi tarif
etmekle Türkiye’ye faydalı bir tavır ortaya konmuş olmuyor. Biz, bu noktada,
bir netlik istiyoruz, bu noktada bir tavır bekliyoruz; bunun dışında başka
söylediğimiz bir şey yoktur. Milliyetçi Hareket Partisinin duruşu nettir ve
geçmişiyle tutarlıdır. Milliyetçi Hareket Partisi “Teröre taviz yok.” dediyse
bugün de öyle diyor, dün de öyle diyordu, yarın da öyle diyecek. Terörle
mücadele eden kim varsa Milliyetçi Hareket Partisi onlarla beraber olacaktır.
Bunun dışında, Türkiye’de bu millî bir vazifedir. Bu noktada, diğer siyasi
partilerin de aynı duruşu göstermesinden sadece ve sadece milletimiz adına mutlu
oluruz, başka bir durum yok. 
Teşekkür
ederim efendim.
MEHMET
MUŞ (İstanbul) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Sayın milletvekiline bir dakikalık bir söz vereyim, sonra…
36.- Muş Milletvekili Gülüstan Kılıç Koçyiğit’in, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine, Orta Doğu
ve Türkiye'deki yanlış politikaların PKK denklemine sıkıştırılarak bertaraf
edilemeyeceğine ilişkin açıklaması
GÜLÜSTAN
KILIÇ KOÇYİĞİT (Muş) – Teşekkür ederim Sayın Başkan.
Şimdi,
MHP Grup Başkan Vekili Türk milletine hakaret ettiğimize dair bir belirlemede
bulundu, özellikle de AKP eleştirisinin millete hakaretin bir gerekçesi hâline
getirildiğini, bu kılıfla sunulduğunu söyledi. Bir defa bunu şiddetle
reddediyorum. Konuşmamın hiçbir yerinde, hiçbir Türkiye halkına hakaret içeren
bir maksat olmamıştır. Türkiye'de yaşayan bütün halklar başımızın tacıdır ve bu
politikanın gereğidir ki şu anda grubumuzda her halktan, her inançtan
milletvekili temsil edilmektedir, temsil etmediklerimiz de öz eleştirimizdir.
Bunu bir kez ifade etmek gerekiyor.
İkincisi:
Bütün yanlış siyaseti, Orta Doğu’da ve Türkiye'deki yanlış politikaları getirip
sürekli bir PKK denklemine sıkıştırarak bertaraf edemezsiniz. Bu ülkede hukuk
sorunu var, adalet sorunu var. Bu ülkenin bir milletvekili, bir partinin PM
üyesi, bu ülkede bir hukuk örgütünün genel başkanı açlık grevine girmişse dönüp
aynaya bakmanız lazım, bu yaralara merhem olmanız gerekiyor. Yoksa sürekli,
dönüp dönüp, biz “Kürt” deyince “PKK” diyeceksiniz, biz “ana dil” deyince “PKK”
diyeceksiniz.
(Mikrofon
otomatik cihaz tarafından kapatıldı) 
GÜLÜSTAN
KILIÇ KOÇYİĞİT (Muş) – Bitiriyorum Başkanım.
BAŞKAN
– Buyurun…
GÜLÜSTAN
KILIÇ KOÇYİĞİT (Muş) – Tamamlayayım, kayıtlara geçsin.
Biz
“eşitlik” deyince “PKK” diyeceksiniz, sonra gideceksiniz Afrin’deki Kürtçe
hastane tabelasını indireceksiniz, bunu da gelip burada vatan millet meselesi
olarak anlatacaksınız. Bu, bir vatan millet meselesi değildir. Eğer burada bir
vatan millet meselesi olsaydı merak etmeyin, en başta HDP ve HDP Grubu bu
noktada tutum içerisinde olurdu. Bütün tarihi bu tutumun örnekleriyle doludur
diyorum.
Teşekkür
ediyorum. 
BAŞKAN
– Belge var bende.
Birleşime
on dakika ara veriyorum. 
Kapanma Saati: 17.52
ÜÇÜNCÜ OTURUM
Açılma Saati: 18.14
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Mustafa AÇIKGÖZ (Nevşehir) 
-----0-----
BAŞKAN
– Türkiye Büyük Millet Meclisinin 48’inci Birleşiminin Üçüncü Oturumunu
açıyorum.
Cumhurbaşkanlığı
tezkeresinin görüşmelerine devam edeceğiz. 
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, Türkiye’yi kimsenin
bölüp parçalayamayacağına ilişkin konuşması
BAŞKAN
– Değerli milletvekilleri, Türkiye’yi kimse bölemez, kimse parçalayamaz.
Diyarbakır’dan Edirne’ye kadar milletimiz, bir bütünlük içerisinde, bayrağı
hür, ezanı hür bir Türkiye’yi inşa ederek devam edecektir. 
Grup
başkan vekillerimiz düşüncelerini ifade ettiler; Sayın Mehmet Muş söz
istemişti, farkına varamadım ben.
Buyurun
Sayın Muş.
IV.- AÇIKLAMALAR (Devam)
37.- İstanbul Milletvekili Mehmet Muş’un, İstanbul Milletvekili Engin
Altay’ın ve Kocaeli Milletvekili Lütfü Türkkan yaptığı açıklamalarındaki bazı
ifadelerine, AK PARTİ’nin Suriye’nin toprak bütünlüğünden yana olduğuna ilişkin
açıklaması
MEHMET
MUŞ (İstanbul) – Sayın Başkan, teşekkür ediyorum.
Ara
verilmeden önce ben de kalkmıştım ama ikinci, üçüncü turu bekledim, topluca
cevap vermek istemiştim. 
Şimdi,
şunu da ifade etmek isterim: Ben burada partimize yönelik, politikalarımıza yönelik
haksız, mesnetsiz ve doğru olmayan ifadelerle alakalı bir açıklama yaptım.
Burada CHP’nin ismi geçmemiştir, CHP’nin adı geçmemiştir, CHP’nin kurumsal
politikası geçmemiştir, Engin Altay’ın ismi geçmemiştir, cismi geçmemiştir
fakat her ne hikmetse ben bu Parlamentoda -kayıtlar incelensin lütfen,
incelenebilir- bir şey söylesem Sayın Engin Altay hemen oradan çıkıyor, HDP
yerine kendisi söz söylüyor. Buna gerek yok, bırak, onlar söylesin
söyleyeceğini. Yani bu, istisnasız oldu ve bunu en son da bu sefer yaptı ve
burada bana “PKK sözcüsü” gibi bir şey söyledi. Bir kere bunu kabul etmem
mümkün değil. Hem Sayın Altay’ın hem de benim Parlamentodaki bütün
konuşmalarımızı çıkartalım, konuşmaları kimin yaptığı belli olmasın, onları
bağımsız 2 kişi okusun, oradan, bakalım, kime PKK sözcülüğü çıkar bütün Türkiye
görmüş olsun.
Sayın
Başkan, Türkiye'nin, AK PARTİ’nin Suriye’de uyguladığı mesele, Suriye’deki
politikası bellidir. AK PARTİ Suriye’nin toprak bütünlüğünden yanadır, bunu
ısrarla söyledik. Açıklamalarımıza rağmen, ısrarla, sanki AK PARTİ Suriye’yi
bölme noktasında bir politikanın içerisindeymiş gibi bir dert içerisinde...
IŞİD’den bahsediliyor, PKK’dan bahsediliyor, PYD’den bahsediliyor. Bunların
hepsinin Allah belasını versin. Bunlara her kim sözcülük yapıyorsa, bunlara
destek çıkıyorsa, bunlara lojistik imkân sağlıyorsa, bunların sırtını
sıvazlıyorsa Allah bin belasını versin. IŞİD’in de, DEAŞ’ın da, PKK’sının da,
DHKP-C’sinin de, PYD’sinin de, istisnasız, her kim bunlara kırıntı kadar destek
veriyorsa Allah bin belasını versin.
(Mikrofon
otomatik cihaz tarafından kapatıldı)
MEHMET
MUŞ (İstanbul) - Sayın Başkan, burada AK PARTİ, PKK’nın tasfiyesi için
çalışmalar yapmıştır, dert PKK’nın tasfiye edilmesidir. Silahlı da mücadele
etmiştir PKK’yı tasfiye etmek için, pek çok uğraş ortaya koymuştur. Maksadı
PKK’nın tasfiye edilmesidir. Çıkıp buradan, bunlar yokmuş gibi, bunlarla sanki
mücadele edilmemiş gibi bir mana çıkartıp “Geçmişte şunlar söylendi, bunlar
söylendi.” gibi bir ifade kullanmak doğru değil. Biz ne zaman HDP’nin
siyasetine, yönetimine eleştiri getirsek Sayın Altay çıkıyor “6 milyon insana ‘terörist’
diyemezsiniz...” Bizim insanlara bir şey söylediğimiz yok, 82 milyon
yurttaşımıza da bir şey dediğimiz yok ama partilerin siyasal yönetimleri,
siyasal tercihleri ve siyasal duruşlarıdır eleştiri konusu olan. Kusura
bakmasın kimse, bizim söylemediklerimizi söylemiş gibi kimse çarpıtmasın.
Bir
diğeri: PKK terör örgütünün elebaşı “CHP-HDP iş birliği yapsın.” dedi mi? Dedi.
“Ortak hareket etsin.” dedi mi? Dedi. Gereği yapılıyor şu an.
Bakın,
Sayın Başkan, bana bu kadar laf sayacağına Sayın Altay biraz soluna dönse,
PKK’yı terör örgütü olarak görmeyenlere iki kelam ederdi, iki kelam; canlı
bomba cenazelerine milletvekili gönderen, hatta “Terörist cenazelerine gitmeyenlere
soruşturma açarım.” diyen partiye çıkıp iki kelam ederdi Sayın Altay, bu kadar
lafı bize söyleyeceğine.
Şunu
söyleyeyim: HDP Ankara, İzmir, İstanbul’da neyin karşılığında aday çıkarmadı?
Hangi güç birliği oluşturuluyor? Bu güç birliği kimlerle oluşturuluyor? Bu güç
birliğinin içerisinde bizim olmadığımız belli. Bu güç birliğinin içerisinde kim
var? O güç birliği içerisinde olanlar çıksın açıklasınlar.
MAHMUT
TOĞRUL (Gaziantep) – Gayet açık, gayet açık...
MEHMET
MUŞ (İstanbul) – Dert şu: Suçluluk psikolojisi, yakalandılar; fazla bağırarak,
daha gür sesle konuşmalar yaparak bu suçluluk psikolojisinin, bu
yakalanmışlığın milletin gözünden kaçırılacağını düşünüyorlar. Arkadaşlar,
merak etmeyin, biz bunları meydanlarda da anlatacağız, bakalım millet kime
inanacak.
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Bir diğer konu: Burada Sayın İYİ PARTİ Grup Başkan Vekilinin
yapmış olduğu çeşitli... Ben bunlarla alakalı kendisine cevap verme gereği
hissetmiyorum. Sadece kendisine şunu söylüyorum: Siyasi ve Hukuki İşlerden
Sorumlu Genel Başkan Yardımcıları Mehmet Salim Ensarioğlu’nun açıklamalarına
bir baksınlar, neler söylemiş, hangi beyanatlarda bulunmuş, hâlen partilerinin
siyasi ve hukuki işlerinden sorumlu yani siyaseti belirleyen adam, o birimin
başında bulunuyor; o açıklamaları mevcuttur. İsterlerse ben kendilerine bunları
da gönderebilirim. Öcalan’la alakalı neler söylemiş, hangi açıklamaları
söylemiş, hangi açıklamalarda bulunmuş, kendileri bir baksınlar ona.
Bakın,
burada, Sayın Altay, devlete “Seri katil.” diyen sizin İstanbul İl
Başkanınızdır. “Katil değil.” diyor devlete, “Seri katil.” diyor İl Başkanınız
Canan Kaftancıoğlu, inkâr da etmiyor bunu. Bakın, askerimizi, polisimizi şehit
eden PKK’lılara tek laf söyleyemeyenlerle bu yakınlaşmayı inanın ben
anlayamıyorum, buna bir anlam veremiyorum. Biz “yerlilik” diyoruz, doğru;
“millîlik” diyoruz, doğru ama siz başka bir sevdadasınız Sayın Altay. Siz bir
HDP sevdasına vurulmuşsunuz, dikkat edin bu sevda sizi başka yerlere götürmesin.
Sayın
Altay, Suriye politikasına gösterdiğiniz hassasiyeti terörle iş birliği
yapanlara karşı niye göstermiyorsunuz, onu da bir izah edin bize. Herhâlde bunu
saklayacak değilsiniz. Aslında, CHP ile HDP’nin Suriye konusundaki yaklaşımı,
özellikle de PKK ve PYD konusundaki tavrı aynıdır. Operasyonlara, Fırat
Kalkanı’na da CHP karşı çıkmıştı, Zeytin Dalı’na da CHP karşı çıkmıştı, HDP de
karşı çıkmıştı, dolayısıyla aralarında bir ortaklık söz konusudur. 
Şunu
da ifade etmek isterim: Sayın Altay, lütfen şundan vazgeçin, biz hangi zaman,
ne zaman burada HDP’nin yapmış olduğu açıklamalara, ortaya atmış olduğu
iddialara cevap versek, siz kendinizi onların avukatı yerine koyup bize cevap
vermeyin, istisnasız bu böyle olmuştur. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
MUŞ (İstanbul) - Bir şey daha söyleyeyim: Sayın Altay, herhâlde Şahin Mengü’yü
inkâr edecek değilsiniz, kendisi bir CHP’lidir. Türkiye’de Şahin Mengü
dediğiniz zaman nasıl bir CHP’li olduğu ortadadır. Şu an sizin içine düştüğünüz
durumu gayet iyi açıklamaktadır, gayet iyi özetlemektedir. İsterseniz bunun
fotokopisini de gönderirim size ama ısrar ederseniz bunlara, onun yaptığı
açıklamaları da… Ben söylemiyorum, sizin parti MYK’nizde bulunmuş,
milletvekilliğinizi yapmış, ikinci kurucu Genel Başkanınız Baykal’ın A
takımında bulunmuş bir kişi yapıyor bu eleştirileri. “CHP diye bir parti
kalmayacak artık. HDP-PKK ilişkisi saklı değil. PKK’nın mücadelesi ve amacı
belli. Seçimden öncesi olağanlaştırılan ittifaklar, örtülü destekler âdeta
ihanet gibi.”
Şu
an bu kadarını söylüyorum, ısrar ederseniz gerisini de okurum. 
Teşekkür
ediyorum. (AK PARTİ sıralarından alkışlar) 
BAŞKAN
– Sayın Altay…
Özellikle
rica…
38.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ve Cumhuriyet Halk Partisinin
haksızlığa uğrayanın yanında olduğuna ilişkin açıklaması
ENGİN
ALTAY (İstanbul) – Ben makul bir toparlamaya ses etmeyecektim ama epey konuştu.

BAŞKAN
– Olsun, gene de bir sataşmaya meydan vermeden…
ENGİN
ALTAY (İstanbul) – Evet, vermeyeceğim. Aynı ses tonuyla, aynı sakinlikle benim
de müsaade ederseniz bir iki şey söylemem lazım, sondan geriye gidelim.
Şahin
Mengü’nün söylediklerinden bahsetti sayın mevkidaşım. Daha altı ay önce AK
PARTİ sıralarında oturan Selçuk Özdağ’ın da söyledikleri var. Ben okursam
mahcup olursunuz. Ben okumayayım Selçuk Özdağ’ın söylediklerini. 
MEHMET
MUŞ (İstanbul) – Okuyabilirsiniz. 
ENGİN
ALTAY (İstanbul) – “Fırat Kalkanı’na karşı çıktı CHP, Türk Silahlı
Kuvvetlerinin Irak ve Suriye’deki varlığına karşı çıktı.” diyerek de yani
üstlendiği göreve çok mütenasip olmayan bir açıklamada bulundu. Meclis
tutanakları ortada, Cumhuriyet Halk Partisi Suriye ve Irak tezkerelerine kabul
oyu vermiştir. Bir tezkereye kabul oyu vermedik, Suriye’yle ilgili tezkere ve
içinde 8 defa “Suriye Merkezî Yönetim” ibaresi geçtiği için yani terörle
mücadeleden ziyade Suriye Merkezî Yönetimine savaş ilanı niteliğindeki bir
tezkere olduğu için “hayır” oyu verdik. Kamuoyunu böyle yanlış bilgilendirmek
grup başkan vekillerine yakışmaz. Bir bunu söylemek isterim. 
Devlete
“Seri katil.” dememiştir İstanbul İl Başkanımız ama malum, Türkiye'de bir seri
cinayetler zinciri yaşanmıştır. 7 Haziran-1Kasım seçimleri arasındaki altı aylık
süre içinde patlayan, patlatılan o bombaların hangi derin güçler tarafından
hangi amaçla patlatıldığını Türkiye'de 7 yaşındaki çocuk da biliyor. 
MEHMET
MUŞ (İstanbul) – PKK terör örgütü yaptı. 
ENGİN
ALTAY (İstanbul) – Buradan kastım AK PARTİ değil, 7 Haziran ile 1 Kasım
arasında patlatılan bombaların hepsi aynı masadan verilen kumandayla
başlatılmıştır. Dolayısıyla, İstanbul İl Başkanımızın devlete “Seri katil.”
ifadesini bizim kabul etmemiz de mümkün…
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ALTAY (İstanbul) – HDP’nin niye aday çıkarmadığına HDP cevap verir tabii ki ama
benim en başta söylediğimde haklılığımı Sayın Muş ortaya çıkardı. Yani
gerçekten AK PARTİ’nin HDP’yi ötekileştirmesi, 6 milyon oy vermiş seçmeni
ötekileştirmektir. Yani biz Milliyetçi Hareket Partisine, Demokrat Partiye,
Büyük Birlik Partisine, Saadet Partisine -şimdi Adalet Partisi yeni bir
açıklama yaptı- “Sen niye aday çıkarıyorsun? Çıkarmıyorsun?” diye söylemiyoruz.
Bırakın kardeşim, demin söyledim, herkes siyasette yaşananları izleyecek, bir
değerlendirmede bulunacak. Yani “CHP-HDP kol kola.” diye bağırarak iktidarınızı
muhafaza edemezsiniz, milletin aklıyla alay etmiş olursunuz.
Bir
de şunu merak ediyorum: “Terörle mücadele etmeyin.” diyen kim? Biraz önce öyle
bir şey geldi. Kim “Terörle mücadele edilmesin.” diyor? Biz başından beri şunu
söyledik: Türkiye'nin bir Kürt sorunu vardır ama bundan beslenen bir terör
sorunu vardır. Bunun çözüm yeri burasıdır dedik. O zaman dedik “Ne Oslo’da ne
İmralı’da ne dağda ne bayırda ne Kandil’de bunu çözemezsiniz.” diye ama AK
PARTİ tam tersini yaptı, şimdi başka bir yol tercih etti. Şimdi “Dün dündür.”
diyerek bunu izah ederseniz yarın ne yapacağınızı bilemeyiz biz. Yarın ne
yapacağını bilemeyen insanlara devleti teslim etmek de… “Beka, beka” diyorsunuz
ya, işte, asıl beka sorunu, beş sene sonra ne yapacağını kestiremediğin
birisine devleti verirsen ortaya çıkar. Bana göre, Türkiye'nin bu yerel
seçimlerden kaynaklı bir beka sorunu yoktur, Türkiye'de sadece ve sadece Recep
Tayyip Erdoğan’ın siyasi beka sorunu vardır. Mesele de bundan ibarettir.
Belediye reisleri seçilecek, beka sorunundan bahsediyoruz; böyle bir şey
olabilir mi? Bir ittifaka “zillet, illet” yakıştırmaları… 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Ben de -işte, iki parti burada- diyorum ki: Sizin
ittifakınız, kendi içinde dumur, millet için kambur ittifakıdır. Sizin
ittifakınıza en güzel benzetme budur. (CHP sıralarından alkışlar) Ne demek
zillet, ne demek illet? Siyasette her vesileyle “nezaket” denecek, şu denecek,
bu denecek, ondan sonra ağzına geldiği gibi konuşulacak. Kendi içinizde
körelmiş bir partisiniz siz, onu söyleyeyim.
Mehmet
Muş’a “PKK sözcüsü” demedim ben. Onu da belirtmiş oluyorum.
BAŞKAN
– Tamam, peki, teşekkür ederiz. 
ENGİN
ALTAY (İstanbul) – Bitireyim. 
Cumhuriyet
Halk Partisi kim haksızlığa uğrarsa, haksıza haksız der, haksızlığa uğrayanın
da yanında olur. (CHP sıralarından alkışlar) 
BAŞKAN
– Sayın Bülbül…
39.- Sakarya Milletvekili Muhammed Levent Bülbül’ün, Cumhur İttifakı’nın
milletin takdirine, desteğine mazhar olan, Türkiye’nin karşılaştığı sıkıntılara
karşı koymayı bilen ittifak olduğuna ilişkin açıklaması
MUHAMMED
LEVENT BÜLBÜL (Sakarya) – Efendim, çok kısa, daha fazla uzamasını istemiyorum.
BAŞKAN
– Sataşmaya meydan vermeden…
MUHAMMED
LEVENT BÜLBÜL (Sakarya) – Evet efendim, evet, meydan vermeden… 
Cumhur
İttifakı’na yönelik tanımlamaları dinleyince bize de bir söz hakkı düştü. 
Cumhur
İttifakı, milletin, Türkiye Cumhuriyeti devletinde yaşayan vatandaşlarımızın
takdirine mazhar olmuş, desteğine mazhar olmuş ve Türkiye’nin şu dönemdeki
karşılaşmış olduğu sıkıntılara karşı çelikten bir iradeyle karşı koymayı bilmiş
bir ittifakın adıdır. Aynı zamanda, bu bir seçim ittifakı değildir; bu,
Türkiye’nin -işte, “beş yıllık” falan deniyor ama- gelecek, 2023, 2053, 2071
vizyonunu ortaya koyan ve burada Türkiye’nin hangi doğrultuda gitmesi gerektiği
hususunda bir yazılı senede de bağlanmış, protokole bağlanmış, son derece
ciddi, aleni, şeffaf ve millet yararına olan bir ittifaktır. Ona “Cumhur
İttifakı” denmesinin de asıl sebebi budur, cumhurdan aldığı destek de o
ittifakın başarısının ve ciddiyetinin de teyidi manasını taşımaktadır. Bu
noktada ifade edilen hususları kesinlikle ve kesinlikle kabul etmiyoruz. 
Bunun
dışında, sadece seçim ittifakı gibi gösterilip Türkiye’de başka birtakım
gündemleri kendi arkasında barındırdığı her hâlinden belli olan yapılara karşı
birtakım eleştiriler getirmek ve bunların yanlışlığını dile getirmek yanlış
olmasa gerektir. Şimdi, Türkiye’de “beka” dediğimiz şey, bir seçimi kurtarmak,
bir seçimi -efendime söyleyeyim- başarıyla tamamlamak için girişilen bir siyasi
manevra değildir. Bunun aksine, beka meselesi, 15 Temmuz gibi başarıya
kavuşamamış hain bir darbe girişiminin ardından Türkiye’de, Türk devletinde
ortaya çıkan…
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – …ve Türkiye Cumhuriyeti devletinin en sinsi, kılcal
damarlarına kadar sızmış olan bir hainane yapının ve onun arkasındaki üst
aklın, emperyal güçlerin tamamen deşifre olmuş olduğu bir ortamda, bölgemizin
yeniden dizayn edilmeye çalışıldığı bir süreçte Türkiye’nin bu sıkıntılara
karşı göğüs gerebilmesi, bunlara karşı dirayetli bir tutum takınabilmesi ve
gevşek yakalanmaması için, gevşeklik göstermemesi için ortaya çıkmış bir
durumda, bu atmosferde Türkiye’yi güllük gülistanlık göstermek, etrafında
hiçbir sıkıntı yokmuş -efendime söyleyeyim- bir ada ülkesi, etrafımızda
denizler, martılar uçuşuyormuş gibi göstermeye çalışmak Türkiye Cumhuriyeti’ne,
Türk milletine yapılacak en büyük haksızlıktır, nesillerimize yapılacak en
büyük haksızlıktır. Biz bu meseleyi şu an çok ciddiye alıyoruz, Türkiye
Cumhuriyeti’ne yönelen tehditleri bertaraf etmeye kararlıyız. Bunu da gelecek
nesillerimizin selameti için yapmaya gayret ediyoruz.
Saygılar
sunuyorum.
BAŞKAN
– Teşekkür ederim.
VI.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Türk Silahlı Kuvvetleri deniz unsurlarının; bölgede seyreden Türk
Bayraklı ve Türkiye bağlantılı ticari gemilerin emniyetinin etkin şekilde
muhafazası ve uluslararası toplumca yürütülen deniz haydutluğu ve silahlı
soygun eylemleriyle müşterek mücadele amacıyla yürütülen uluslararası çabalara
destek vermek üzere, Aden Körfezi, Somali karasuları ve açıkları, Arap Denizi ve
mücavir bölgelerde görevlendirilmesi için Türkiye Büyük Millet Meclisinin
10/2/2009 tarihli ve 934 sayılı Kararı’yla Hükûmete verilen ve 2/2/2010,
7/2/2011, 25/1/2012, 5/2/2013, 16/1/2014, 3/2/2015, 9/2/2016, 8/2/2017 ve
10/2/2018 tarihli 956, 984, 1008, 1031, 1054, 1082, 1107, 1136 ve 1179 sayılı
Kararları ile birer yıl uzatılan izin süresinin 10/2/2019 tarihinden itibaren
bir yıl daha uzatılmasına, ayrıca denizde terörizmle mücadele harekâtlarına
katkı sağlanabilmesi maksadıyla unsurlarımızın bölge ülkeleri karasuları
dışında (2442 [2018] sayılı BMGK Kararı gereğince Somali karasuları dahil
olacak şekilde) denizde terörizmle mücadele görevi için yetkilendirilmeleri ve
bununla ilgili gerekli düzenlemelerin Cumhurbaşkanı tarafından yapılması için
Anayasa’nın 92’nci maddesi uyarınca izin verilmesine dair Cumhurbaşkanlığı
Tezkeresi (3/537) (Devam)
BAŞKAN
– Cumhuriyet Halk Partisi Grubu adına İstanbul Milletvekili Sayın Ahmet Ünal
Çeviköz’e söz veriyorum.
Süreniz
yirmi dakikadır.
Buyurun
Sayın Çeviköz. (CHP sıralarından alkışlar) 
CHP
GRUBU ADINA AHMET ÜNAL ÇEVİKÖZ (İstanbul) – Sayın Başkan, değerli
milletvekilleri; Türk Silahlı Kuvvetleri deniz unsurlarının Aden Körfezi,
Somali kara suları ve açıkları, Arap Denizi ve mücavir bölgelerde
görevlendirilmesi hakkında Cumhuriyet Halk Partisi adına söz almış bulunuyorum.
Bu vesileyle yüce Meclisi saygıyla selamlıyorum.
Değerli
milletvekilleri, Türkiye'nin silahlı kuvvetlerini bu tür görevlendirmeler
yoluyla başka ülkelere göndermesi söz konusu oldukça Türkiye'nin dış politikasında
görülen yanlışlıklara dikkat çekmek de kaçınılmaz oluyor.
Cumhurbaşkanlığı
İletişim Başkanlığından geçen hafta yapılan bir açıklamada, hiçbir ülkenin
Suriye politikasının Türkiye'ninki kadar istikrarlı olmadığı belirtildi. Şimdi
bu cümlede sizce hangi kelime üzerinde durmak gerekir? “Suriye” mi “politika”
mı “istikrar” mı? Bu üç kelimenin aynı cümle içinde yan yana gelmeleri dahi
yeterince kavram kargaşasına yol açıyor. Zira, Türkiye, komşusu Suriye'yi
saymıyor, doğru dürüst bir komşuluk politikası geliştiremiyor ve bu görüntünün
de adına “istikrarlı” demek komik oluyor. “İstikrar” olsa olsa Türkiye'nin
izlediği Suriye politikasındaki hatalar zincirinin adı olabilir.
Gelin
bu istikrarlı hatalar zincirini şöyle madde madde hatırlayalım:
1)
AKP, Suriye’yle, kriz öncesinde izlenen “komşularla sıfır sorun” politikası
kapsamında “kardeşim Esad” söylemine oturtulmuş bir iyi komşuluk ilişkisi
içindeydi. O dönemde, bugünlerde Hükûmetin kulağına Putin tarafından fısıldanan
fakat bizim aylar öncesinden beri her fırsatta hatırlattığımız Adana
Mutabakatı, 21 Aralık 2010 tarihinde Ankara’da dönemin Dışişleri Bakanı Sayın
Ahmet Davutoğlu ve Suriye Dışişleri Bakanı Velid Muallim tarafından imzalanmış,
dönemin Başbakanı Tayyip Erdoğan tarafından gönderildiği Türkiye Büyük Millet
Meclisinde de 6 Nisan 2011 tarihinde kabul edilmişti.
2)
Bunun üzerinden çok geçmeden “Kardeşim Esad” “Esed” olmuş ve dönemin Başbakanı
Erdoğan “En kısa zamanda Şam'a gideceğiz, Emevi Camisi’nde namaz kılıp Suriyeli
kardeşlerimizle kucaklaşacağız.” demişti.
3)
2013 yılına gelindiğindeyse, komşularla sıfır sorun politikası sıfır komşuya
dönüşmüş, Türk dış politikası değerli yalnızlık politikasıyla tanışarak Orta
Doğu’da yalnızlığını ilan etmişti. 2017 yılına gelindiğinde, yine bir Rusya
seyahati dönüşü Sayın Erdoğan Suriye ile birlikte çalışılabileceğini ima etmiş,
ardından, kendisine sorulan ısrarlı sorulara cevap olarak da "Esad ile
görüşmedim, görüşmeye de pek niyetim yok" demişti.
4)
Sayın Erdoğan son olarak geçtiğimiz pazar akşamı katıldığı bir televizyon
programında “Suriye’yle alt düzeyde dış politika yürütülüyor, istihbarat
örgütleri ‘İlla liderler ne yapıyorsa biz de onu yaparız.’ havasında olamaz.”
demiştir.
Sanırım
burada yanlış bir anlaşılma var: Dış politikayı istihbarat örgütleri yürütmez.
Dış politika alt düzeyde de olsa, üst düzeyde de olsa dış politikayı yapan
kurumlarca yürütülür; aksi takdirde, zaten onun adı dış politika olmaz,
istihbarat örgütlerinin kendi aralarındaki sohbetler ve temaslar olur. Biz
hiçbir zaman istihbarat örgütleri temas etmesin demedik ama şunu açık ve net
olarak hep dile getirdik: Türkiye ile Suriye arasındaki ilişkilerin geleceğini
kurtarmak istiyorsak mutlaka -düşük düzeyde de olsa- Suriye Hükûmetiyle bir
temas imkânı yaratılmalıdır. Zira dünya artık bu temasları kurmuştur, biz sınır
komşusu olarak ayrık otu gibi açıkta kalıyoruz dedik. 
Değerli
Milletvekilleri, Suriye halkının acılarının dinmesi, bölgenin bir an evvel
huzura kavuşabilmesi için Adana Mutabakatı ilkelerine dönülerek Suriye
Hükûmetiyle derhâl temasa geçmenin yolları aranmalıdır. Bölgedeki Arap ülkeleri
Şam'da yeniden büyükelçiliklerini açarken iktidarın Türkiye’nin ve bölgenin
geleceği için böylesine tarihî önemde bir adımdan kendisini uzak tutması son
tahlilde yine Türkiye’nin zararına olacaktır.
AKP
iktidarı döneminde Suriye konusundaki hatalar zincirine gelin örneklerle devam
edelim. Krizin patlak vermesiyle birlikte birkaç ay içinde başlayan göçmen ya
da sığınmacı akını ise Suriye'deki krizden etkilenen aktörler arasında
Türkiye'nin ilk sıraya yerleşmesini belirleyen başlıca faktör olmuştur. Bu
ülkeden gelen sığınmacılara kapılarını en geniş biçimde açan Türkiye'de şu an 4
milyona yakın Suriyelinin yaşamakta olduğu belirtilmektedir. 
Suriyeli
sığınmacılar konusunda Sayın Erdoğan "4 milyon Suriyeli sığınmacının
döneceği güvenli bölgeler oluşturacağız." dedi fakat bunun kolay
olmayacağı çok açık ve net. Neden mi? Bakınız, 2010 yılında yapılan Anayasa
değişikliğiyle Meclise bağlı denetim mekanizması olarak kurulan Kamu
Denetçiliği Kurumu “Türkiye’de Suriyeliler” başlıklı bir özel rapor
hazırlayarak birkaç ay önce Cumhurbaşkanlığına sundu. Raporda özetle şu
ifadelere yer veriliyor:
Suriyeliler
Türkiye’nin bütün illerinde yaşıyor. Kamplarda kalanların oranı ise yüzde
6,69’a düşmüşken, Suriyelilerin bir kısmı Türkiye Cumhuriyeti vatandaşlığına
geçmiş, bir kısmı ise ülkemizde çalışma ve yatırım yapmaya başlamışken,
ülkemizdeki Suriyeliler için sadece yarın gideceklermiş gibi politika üretmenin
gerçekçi olmadığı açıktır. 
Mültecilerin
çok önemli bir bölümünün Suriye’ye dönüşünü zorlaştıran pek çok faktör
bulunmaktadır. Suriye’de barışın ve huzurun tesis edilmesi hâlâ yakın ve orta
gelecekte mümkün görünmemektedir. Kendilerini güvende hissediyorlarsa,
kazançları az da olsa bir işleri, yaşayacak ortalama mekânları ve çocuklarını
gönderebildikleri okulları varsa savaş bitse bile dönmeleri oldukça zor
olacaktır.
2011
yılından bu yana doğan toplam Suriyeli bebek sayısının resmî sayılara göre
276.158 olduğu dikkate alındığında, bu husus bile başlı başına kalıcılığın
işareti olarak okunabilecektir. Suriyelilerin yüzde 46’sı yani 1,4 milyondan
fazlası 18 yaş altındaki çocuk ve gençlerden oluşmaktadır. Bu grubun ülkelerine
dönmesi hem tek başlarına mümkün değildir hem de aileler çocuklarının güvenli
ortamda kalmalarını daha da önemsediklerinden Suriye’de mutlak barış, huzur ve
güvenlik sağlanmadıkça dönmeyi düşünmeyeceklerdir.
Hatta
3,4 milyon Suriyelinin artmasına da hazırlıklı olmak gerektiği düşünülmektedir.
On yıl sonra Türkiye’de 4-5 milyonu aşan bir Suriyeli nüfus olması ihtimali
yüksek görünmektedir; hem sınır bölgelerinden devam edebilecek muhtemel
geçişler hem de doğumlar sonucu doğal nüfus artışı bu konuda etkili olacaktır.
Değerli
milletvekilleri, herhangi bir yanlış anlaşılma olmasın çünkü Türkiye'de şiddetli
bir algı operasyonunun yürütüldüğü malum. Sanki Türkiye seçimlerden sonra
IMF'ye başvurmayacakmış gibi bir algı operasyonu sürdürülüyor, sanki Türkiye'de
ekonomik kriz yokmuş gibi bir algı operasyonu sürdürülüyor, sanki gıda
fiyatlarındaki artış yüzde 30’u geçmemiş de vatandaşın mutfağı alev almamış
gibi bir algı operasyonu sürdürülüyor. Cumhuriyet Halk Partisinin belli
konulardaki tutumu hakkında da sürekli bir algı operasyonuyla karşı karşıya
olduğumuz için şunu özellikle belirtmek isterim: Cumhuriyet Halk Partisi olarak
göçmenlere, sığınmacılara, mültecilere değil, ülkemizi bir göçmen kampına
dönüştüren yanlış politikalara karşıyız. Türkiye, başta Suriyeliler olmak üzere
göçmenlerin sığınabileceği bir liman olmaktan çok uzaktadır. Zira Türkiye 4 milyon
Suriyeliye bir statü dahi verememektedir. Bu insani dram Suriye'de iç savaşın
başlamasına sebep olan yanlış dış politikanın sonucudur. Daha fazla
gecikilmeden Türkiye'deki Suriyeliler için uyum politikaları geliştirmek
gerekmektedir. Hatta 21’inci yüzyılın mevcut koşullarını da dikkate alarak
Türkiye 1951 tarihli Cenevre Mülteciler Sözleşmesi'ne ilişkin tutumunu da artık
gözden geçirmelidir. Aksi takdirde ülkemizde kendilerinin ne olduklarını, hangi
statüye sahip olduklarını bilmeyen milyonlarca göçmen, sığınmacı, misafir
olarak nitelenen insanın dramına ev sahipliği yapan bir ülke olmaktan öteye
gidemeyiz.
Gerçeklerle
yüzleşmek, kalıcılık konusunda politikalar üretmek gerekmektedir, bunun adı da
“uyum politikaları“dır. Mültecilerin geçicilik duygusu ve algısı toplumsal
olarak sürdürülebilir bir politika değildir. Kalıcılığın düşünüldüğü ama geri
dönüş için çabanın gösterildiği bir süreç modelinin özellikle kayıp kuşaklar
bakımından daha az risk taşıdığı açıktır.
Kamu
Denetçiliği Kurumunun raporuna göre de, uluslararası hukuka göre de 4 milyon
Suriyelilere “Hadi evinize gidin.” denilemeyeceği ortadadır. Hükûmet bunu bile
bile seçim öncesi sığınmacılar üzerinden politika yürütmekte, algı
operasyonları oluşturmaktadır.
Türkiye'nin,
daha önce bu bölgeden yeni bir göç akımı olabileceği gerekçesiyle karşı çıktığı
İdlib operasyonu da önümüzde bir kâbus gibi duruyor. “Heyet Tahrir el-Şam” adlı
terörist grubun bölgede son dönemde güç kazanması, İdlib’e yönelik bir askerî
operasyon olasılığını artırıyor. Kremlin bile Türkiye’yle İdlib konusunda
varılan anlaşmanın tam olarak uygulanmadığını belirtiyor.
Dış
politika konuşurken bir başka algı operasyonuna daha işaret etmeden
geçemeyeceğim, o da Venezuela'daki durum. Cumhuriyet Halk Partisinin bu
konudaki yaklaşımı nettir, açıktır. Venezuela'da, taraflarca krize siyasi çözüm
bulunması konusunda Birleşmiş Milletler tarafından verilen teklifi
destekliyoruz ve Venezuela'nın içişlerine müdahale anlamına gelecek hiç bir
politikayı desteklemiyoruz. Herhangi bir tarafı tutma yaklaşımı içinde değiliz;
partimizin öyle taraf tuttuğu, falan grubu desteklediği gibi algı
operasyonlarını da nafile çabalar olarak görüyoruz ama iktidarın, Venezuela'nın
iç meselesinde tarafsızlığa, dengeliliğe ve Birleşmiş Milletlerin yaklaşımına
ters düşen, taraf tutan yaklaşımını da Suriye'de izlenen politikalardaki
yanlışlardan farksız buluyoruz. Neden Türkiye'nin dengeli ve taraf tutmayan dış
politikası sürdürülemiyor? Cumhuriyetin kurulmasından beri sürdürülen dış
politika anlayışı "Taraf tutmayan bertaraf olur.” zihniyetiyle
bozulduğundan beri bertaraf olan AKP dış politikasıdır, değeri kendinden menkul
yalnızlık da bu dış politikanın eseridir. Biz tek bir taraftan yanayız;
dünyanın neresinde olursa olsun demokratik hak ve özgürlükleri, temel insan hak
ve hürriyetlerini askıya alan, masum insanları siyasi görüşleri ve fikirleri
nedeniyle hapislere atan, reel politik değil de mezhebi görüşlere dayalı dış
politika uygulayan ve uluslararası hukuk kurallarını hiçe sayan her türlü
iktidara karşıyız, onların karşısında hak, hukuk ve adaletten yana tarafız.
Hazır
algı operasyonundan söz açılmışken bir başka algı operasyonuna daha işaret
etmek isterim. Cumhurbaşkanlığı hükûmet sistemi, sürekli olarak Filistin
halkının yanında olduğunu ve Filistinlilerin haklarını kolladığını iddia edip
duruyor. Nasıl oluyor bu? Siz, daha Filistin nezdinde görev yapan diplomatımızı
görev yeri olan Kudüs'e gönderemiyorsunuz. Filistin'de büyükelçilik açacağınızı
söylüyorsunuz ama değil büyükelçilik açmak, mevcut başkonsolosluğu dahi
sürdürülebilir bir misyon olarak kullanamıyorsunuz. Onun için, bütün bu algı
operasyonlarıyla Türkiye'de yaşayan halkın daha fazla kandırılması mümkün
değildir, olmayacaktır.
Değerli
milletvekilleri, gelelim Avrupa Birliğiyle ilişkiler konusuna. Cumhurbaşkanlığı
hükûmet sistemi “Avrupa Birliğiyle ilişkileri yeniden canlandırmaya
çalışıyoruz.” diyor ve ekliyor: “Sorunların Türkiye'den kaynaklanmadığını
biliyoruz.” Seçim öncesi vize serbestisinin hayata geçirilmesi konusu da ne
hikmetse gündemden düşmüyor. Cumhurbaşkanlığı hükûmet sistemi, Reform Eylem
Grubunun yeniden toplanmasını sanki Avrupa Birliğiyle yeni fasıllar açılmış
gibi sunuyor. Reform Eylem Grubunun toplanması Avrupa Birliğinin gözünü boyamak
için atılan bir adımdı ancak yapılması planlanan reformlar ülkede sürekli
olarak ihlal edilen demokrasi, insan hakları ve hukukun üstünlüğü ilkesinden
yoksun olmamalıdır. İktidarın, yapacağı reformların arka planını layıkıyla
güçlendirmesi gerekmektedir. “Yargıda reforma gideceğiz.” deyip yargının
siyasallaşmasını önlemezseniz, insan hakları ihlallerinin önüne geçmezseniz,
gazetecileri, parlamenterleri, insan hakları savunucularını, üstelik Avrupa
İnsan Hakları Mahkemesinin kararları hilafına, hapislerde tutmayı sürdürürseniz
bu reformların hiçbir etkisi de olmaz, anlamı da kalmaz. Bizler, hukuku
uygularken lafzına baktığımız kadar ruhuna da baktığımız bir demokratik
gelenekten geliyoruz. Mevzuatçılıkla sorunlar çözülmez; esas olan, yasaların
arkasındaki ruha uygun olarak hareket etmektir.
Bugün
Yunanistan Başbakanı Çipras Türkiye'ye resmî ziyarette bulunacak. Son derece
cesur ve ileri görüşlü bir devlet adamı anlayışıyla risk alan bir adım attı ve
ülkesinin yıllardır çözümsüz kalan Makedonya sorununu bir çırpıda çözüverdi.
Makedonya'nın isim sorununun çözümü, Yunanistan'ın bölgesinde yeniden önemli
bir aktör hâline gelmesi için de önemli bir adım olarak görülüyor. Yunanistan
dış politikasını algı operasyonlarıyla değil, gerçekçi devlet adamlığı ve
akılcı hamlelerle yürütüyor. Böyle olduğu zaman da, komşu coğrafyasında insani
dramların oluşmasını engelliyor, sorunlara seyirci kalmıyor.
Değerli
milletvekilleri, Somali'de yaşanan trajedinin ve Somali halkının insanca
yaşayabilmesi için yapılması gerekenlerin öneminin bilincindeyiz. Türkiye'nin,
Somalili denizcilerin, balıkçıların haklarının korunması için başka cephelerde
de girişimlerde bulunması gerektiğine inanıyoruz. Bu konudaki düşüncelerimizi
Aden Körfezi’yle ilgili tezkereler yüce Meclisimizin gündemine her geldiğinde
söyledik. Daha önceki tezkerelerde de yapmış olduğumuz gibi, bu çağrımızı bu
kürsüden bir kez daha yineliyoruz. 
Deniz
haydutluğu ve korsanlık, uluslararası dayanışmayı gerekli kılan ortak
tehditlerden biridir. Bu karar, Birleşmiş Milletler Güvenlik Konseyi
kararlarının sağladığı meşruiyete dayanmaktadır. Bu bölgelerde deniz haydutluğu
ve korsanlık yapan çeteleri etkisiz hâle getirmenin çok güçlü donanmalara sahip
olan büyük devletlerin kapasitelerini aştığı ve uluslararası iş birliği ve
dayanışmayı zorunlu kıldığı ortadadır. Somali’nin yaşadığı istikrarsızlığın
giderilmesi için bu karar önemlidir, Somali, doğu kıyısında ve geniş kıyı
şeridinde otorite ve kontrol sahibi değildir.
Korsanlık
faaliyetleri uluslararası ticareti ve deniz taşımacılığını olumsuz şekilde
etkilemektedir, dolayısıyla can ve mal emniyetine çok ciddi tehdit teşkil
etmektedir. Bu deniz yolunu yoğun şekilde kullanan Türk gemileri ve
denizcilerinin de bu tehditten ciddi şekilde etkilenmeleri bu tezkereye olumlu
bakmamız için önemli bir etkendir. Ayrıca, Türkiye'nin Aden Körfezi civarındaki
varlığı, dünya barış ve istikrarına yapacağı olumlu katkı ve ulusal
çıkarlarımız için de büyük önem taşımaktadır. 
Sonuç
itibarıyla, burada da söz konusu olan “Birleşmiş Milletlerin almış olduğu bir
kararla uyumlu hareket etmek” olarak özetlenebilir. 
Ancak
bu tezkere hakkında bazı sorularımız bulunmaktadır. 2010 yılından bu yana,
Somali’deki korsanlığa karşı, Birleşik Görev Gücü içerisinde yer alıyoruz. Var
olan raporların verilerine göre, 2017 yılında, bir önceki yıla kıyasla, Somali
suç şebekelerinin hâlâ karmaşık saldırılar yapabildiğini göstermiştir.
Korsanlığın, kıyı devletleri ve deniz güvenliği şirketleri tarafından uygulanan
çok çeşitli önlemlere rağmen, Afrika Boynuzu'nda olduğu gibi, Afrika'nın
batısında, Gine Körfezi'nde de tehdit oluşturmaya devam ettiği yine aynı
raporlarda belirtilmektedir.
Korsanlık
konusunda Aden Körfezi’nde hâlen bu sorun çözülemiyorsa, sadece askerî
önlemlere başvurmayı yeterli bir yöntem olarak görmüyoruz. Türkiye olarak
diplomatik ve siyasi çözüm önerilerini de bu ülkelerle olan görüşmelerimizde
gündeme almalıyız. Önümüzdeki dönemde, tıpkı dış politikanın diğer alanlarında
olduğu gibi, bu bölgede de hataları, eksiklikleri gözlemeye ve izlemeye,
bunların düzeltilmesi için müdahalelerde bulunmaya ve her şeyden önemlisi,
Cumhuriyet Halk Partisi hakkında sürdürülen komik algı operasyonlarına karşı
yurttaşlarımıza doğruları anlatmaya devam edeceğiz.
Sayın
Başkan, değerli milletvekilleri; belirttiğimiz bu hususlar çerçevesinde, Türk
Silahlı Kuvvetlerinin deniz unsurlarının Aden Körfezi, Somali Karasuları ve
açıklarında, Arap Denizi ve mücavir bölgelerde görev yapmasına ilişkin 2009
yılından itibaren verilen iznin bir yıl daha uzatılmasına ilişkin tezkereye
Cumhuriyet Halk Partisinin bu defa da olumlu oy kullanacağını belirtmek
isterim. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkürler Sayın Çeviköz. 
Adalet
ve Kalkınma Partisi Grubu adına Denizli Milletvekili Sayın Ahmet Yıldız’a söz
veriyorum.
Süreniz
yirmi dakika.
Buyurun
Sayın Yıldız. (AK PARTİ sıralarından alkışlar) 
AK
PARTİ GRUBU ADINA AHMET YILDIZ (Denizli) – Sayın Başkan, değerli
milletvekilleri; Aden Körfezi, Somali karasuları ve açıkları, Arap Denizi ve
mücavir bölgelerde vuku bulan deniz haydutluğu ve silahlı soygun eylemleri
hakkında 2008 yılından bu yana Birleşmiş Milletler Güvenlik Konseyi çeşitli
kararlar almaktadır. Bu kapsamda, Türk Silahlı Kuvvetleri deniz unsurlarının
yurt dışında görevlendirilmesine ilişkin yüce Meclisimizin son olarak 7 Şubat
2018 tarihli ve 1179 sayılı Kararı’yla Hükûmete verilen bir yıllık izin
süresinin uzatılması maksadıyla Meclise sunulan tezkere üzerinde AK PARTİ Grubu
adına söz aldım. Genel Kurulu saygıyla selamlıyorum.
Açık
denizlerdeki haydutluk, ayrıca dünyanın istikrarsız bazı bölgelerindeki güvenlik
riskleri ve tehditler deniz taşımacılığını olumsuz yönde etkileyebilmekte,
global ekonomi için ve bizim için çok önemli olan fiyat ve arz istikrarını
bozmakta, bölgesel ve küresel kalkınma ile uluslararası barış ve güvenliği
tehdit edebilmektedir. 
Ülkemiz,
tarih, kültür ve kardeşlik bağlarına sahip olduğu Somali ve civarının deniz
haydutluğu ve istikrarsızlık faaliyetlerine maruz kalmasına tabii ki seyirci
olamaz. Her ne kadar son dönemde -sayın hatibin belirttiği gibi- deniz
haydutluğu olaylarının Doğu Afrika’dan Batı Afrika sahillerine, bilhassa Gine
Körfezi’ne kaydığı görülmekteyse de maalesef bahse konu bölgede yani Aden
bölgesinde hâlen deniz ticaretine yönelik tehdit de sürmektedir. Bu çerçevede,
Türkiye deniz haydutluğuyla mücadele alanındaki uluslararası çabaları başından
beri desteklemiş, Birleşmiş Milletler, NATO, Avrupa Birliği ve Uluslararası
Denizcilik Örgütü bünyesindeki çalışmalara etkin şekilde katılmıştır. Ülkemiz,
Birleşmiş Milletler Güvenlik Konseyinin 1851 sayılı Kararı çerçevesinde deniz
haydutluğuyla etkin mücadele amacıyla oluşturulan emanet fonuna da katkı
sağlamaktadır.
Malumunuz
olduğu üzere, yüce Meclisimiz, ilk olarak 10 Şubat 2009 tarihinde kabul ettiği
934 sayılı Hükûmet tezkeresiyle Aden Körfezi, Somali karasuları ve açıkları,
Arap Denizi ve mücavir bölgelerde deniz ticaretine yönelik tehditle mücadeleye
ülkemizin aktif olarak katılmasını onaylamıştı. Bu çerçevede Türkiye, birçok
harekâtlara ve kuvvet oluşumlarına katıldı, zaman zaman bazılarına da komuta
etti. 
Sayın
Başkan, değerli milletvekilleri; konuştuğumuz bölge, uluslararası deniz
taşımacılığı bakımından son derece stratejik, dünya ticaretinin önemli bir
bölümü bu güzergâh kullanılarak gerçekleştirilmektedir. Bu itibarla bölgedeki
deniz haydutluğu ve silahlı soygun sorununun yarattığı olumsuz etkiler
bağlamında bazı rakamları paylaşmak isterim, az önce hatibin de sorusu oldu.
Süveyş Kanalı, Kızıldeniz ve Aden Körfezi, Arap Denizi ve mücavir bölgelerden
yıllık 20 binin üzerinde ticaret gemisi geçiyor. Bazı istatistiki verilere göre
anılan bölgeden küresel ticaret faaliyetinin yüzde 20’si geçiş yapıyor. Bu da
birkaç trilyon dolarlık meblağa tekabül ediyor. Bölgede deniz haydutluğu
faaliyetlerinin senelik 20 milyar dolar civarında bir ticaret kaybına yol
açtığı biliniyor. Dünya petrol ihracatının da dörtte 1’i yani 300 milyar dolar
civarı keza bu bölgeden geçiş yapıyor. 
Ülkemiz
ekonomisi de gelişmeye devam etmekte, bununla bağlantılı biçimde dış ticaret
hacmimiz de hızla artmaktadır. Doğal olarak bu bölgeden geçen Türk Bayraklı ve
Türkiye bağlantılı gemi sayısı da giderek artmaktadır. Anılan güzergâh, daha
yoğun bir şekilde ticaret gemilerimiz tarafından kullanılmaktadır. Bahse konu
bölgelerden yılda bin civarında gemimiz geçiş yapmaktadır. 
Tabii
ki tezkerenin birinci amacı Türk Bayraklı ve bağlantılı gemilerin korunması,
ikinci amacı dünya ticaretine ve bölgesel istikrara katkıda bulunmaktır. Bu
amaçla Ulaştırma ve Altyapı Bakanlığımız deniz haydutluğu saldırılarından
kaçınmak veya gerçekleşmeleri hâlinde bunları imkânlar ölçüsünde püskürtmek
amacıyla Uluslararası Denizcilik Örgütü bünyesinde hazırlanan uygulama
kurallarını Türkçeye çevirmiş ve Türk denizcilik sektörünün yararına sunmuştur.

Sayın
milletvekilleri, malumunuz, bölgedeki deniz haydutluğu ve silahlı soygunla mücadele
faaliyetlerinin uluslararası meşruiyeti Birleşmiş Milletler Güvenlik Konseyi
kararlarına dayanmaktadır. Buna ilaveten, Somali Cumhuriyeti’nin 13 Ocak 2009
tarihli kararı, Türk gemilerine Somali ana karası açıklarındaki tüm sularda
-kara suları dâhil olmak üzere- deniz haydutluğu, silahlı soygun olaylarına
karşı fark gözetmeksizin müdahalede bulunma yetkisi vermektedir. Somali
Cumhuriyeti tarafından söz konusu yetki Birleşmiş Milletler Güvenlik Konseyinin
her yıl kabul ettiği uzatma kararlarıyla yenilenmektedir ve ilave bir işleme
gerek yoktur. 
Sayın
Başkan, değerli milletvekilleri; belirttiğim ihtiyaçlar ve esasen Türkiye'nin
hiçbir global ve bölgesel inisiyatifin dışında kalmaması anlayışıyla AK PARTİ
Grubu olarak bu tezkereye olumlu oy vereceğimizi belirtmek istiyorum. 
Sayın
Başkan, değerli milletvekilleri; şimdi bu vesileyle dış politika konusunda
yapılan bazı eleştirilere değinmeden geçemeyeceğim çünkü ben diplomasiden
geliyorum, seçilmeden önce de Dışişleri Bakan Yardımcısı olarak bu konulara bakıyordum.

Şimdi,
Yemen konusu bu tezkerenin ilgilendiği bölgeyi de ilgilendiriyor dolayısıyla
ona cevap vermem lazım. Türkiye'nin Yemen’deki politikası da söylemi de
ilkelidir, tutarlıdır, değişen koşullara göre tabii ki söylem değişmektedir;
bu, ilkesizlikten değildir, tarafların uygulamalarıyla alakalıdır. Sorunun
başında İran destekli milislerin meşru hükûmeti devirme ve azınlığın çoğunluğa
tahakkümünü kurma gayretlerine karşı tabii ki eleştiri getirilmiştir ve
koalisyona destek beyanında bulunulmuştur. Ancak ne zaman ki koalisyonun askerî
faaliyetleri aşırı güç kullanımına yönelmiş, insani trajedi katlanılamaz hâle
gelmiş, o zaman da koalisyon eleştirilmiştir, ilkeli olan da budur.
Suriye
konusu şu anda Türkiye'nin ve dünyanın en karmaşık dış politika konusu ama ben
şunu söyleyebilirim: Türkiye bu aşamada ne yaptığını bilmektedir. Aksi
takdirde, bugün Afrin’de, Fırat Kalkanı bölgesinde, İdlib’de iki süper güce
rağmen nasıl bulunurdu? 
Ben
yine, Bakan Yardımcısı sıfatıyla El Bab’a kadar gittim, bazı harekât
bölgelerini gördüm, o zaman daha Afrin Harekâtı yapılmamıştı. Hem Fırat Kalkanı
Harekâtı bölgesindeki operasyonun isabetini hem de Afrin’e harekât yapılması
gerekliliğini bizzat yerinde, yakından gördüm. Bu bakımdan yüce Meclisin,
milletvekillerimizin bu konuda müsterih olmasını dilerim. 
Suriye
konusu çok karmaşık. Buna rağmen, askerimiz, diplomatımız gayet maharetli ve
fedakâr bir şekilde çalışıyor. Bu örnek bir çalışmadır. Dünyada herkes de bunu
takdir etmektedir. Sayın milletvekillerinin de aynı tutumda olmasını dilerim. 
Yüce
Meclisi saygıyla selamlarım. (AK PARTİ sıralarından alkışlar)
BAŞKAN
– Teşekkürler…
Sayın
Fikret Şahin, buyurun. 
IV.- AÇIKLAMALAR (Devam)
40.- Balıkesir Milletvekili Fikret Şahin’in, Balıkesir Adliyesindeki
yangın söndürme sisteminden karbondioksit gazının deşarjı sonrasında yaşanan
zehirlenme olayından sorumlu olanların tespit edilerek gerekli işlemlerin
yapılmasını talep ettiklerine ilişkin açıklaması
FİKRET
ŞAHİN (Balıkesir) – Sayın Başkan, teşekkür ediyorum. 
Dün
Balıkesir Adliyesinde yangın söndürme sisteminden karbondioksit gazının ani
deşarjı sonrasında toplam 67 vatandaşımız zehirlenme nedeniyle hastanelere
başvurmuştur. Hastaların çoğu ayakta tedavi görmüş olup 21 vatandaşımız
yatırılarak tedavi altına alınmıştır. Sağlık durumu ağır olan 3 vatandaşımızın
tedavisine hâlen yoğun bakımda devam edilmektedir. Tedavileri devam eden
vatandaşlarımıza acil şifalar diliyor, Adliye çalışanlarına ve vatandaşlarımıza
geçmiş olsun dileklerimi iletiyorum. 
Bu
faciadan sorumlu olanların tespit edilip gerekli işlemlerin yapılmasını talep
ve takip ettiğimizi Balıkesirli hemşehrilerime belirtmek istiyorum. 
Teşekkür
ederim Sayın Başkanım. 
BAŞKAN
– Süleyman Bey, buyurun. 
41.- Aydın Milletvekili Süleyman Bülbül’ün, su taşkınlarının çiftçinin
kaderi mi olduğunu, Büyük Menderes Nehri’nin dip temizliğinin ne zaman
biteceğini, Aydın’ın afet bölgesi ilan edilip edilmeyeceğini ve çiftçilerin
mağduriyetinin önlenmesi için çalışma yapılıp yapılmadığını Tarım ve Orman
Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ediyorum. 
Aydın’ın
Nazilli, Yenipazar, Efeler, Koçarlı, İncirliova, Germencik ve Söke ilçelerinde
aşırı yağış nedeniyle Büyük Menderes Nehri taşmış, binlerce dönüm tarım arazisi
sular altında kalmış ve Aydın çiftçisi büyük zarara uğramıştır. 
Sayın
Tarım Bakanına sormak istiyorum: Taşkınlar çiftçinin kaderi midir? Büyük
Menderes Nehri’nin dip temizliği çalışmaları ne zaman bitecek ve taşkınlardan
tarım arazileri en az zarara uğrayacaktır? Aydın, afet bölgesi ilan edilecek
midir? Yağış nedeniyle oluşan afetten dolayı tarım arazileri su altında kalan
çiftçilerimizin banka kredileri ve sulama birliklerine olan borçları uzun
vadeyle ertelenip faizleri silinecek midir? Bu afet nedeniyle Aydınlı çiftçilerimizin
mağduriyetinin önlenmesi için bir çalışmanız var mıdır?
Teşekkür
ederim.
VI.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Türk Silahlı Kuvvetleri deniz unsurlarının; bölgede seyreden Türk
Bayraklı ve Türkiye bağlantılı ticari gemilerin emniyetinin etkin şekilde
muhafazası ve uluslararası toplumca yürütülen deniz haydutluğu ve silahlı
soygun eylemleriyle müşterek mücadele amacıyla yürütülen uluslararası çabalara
destek vermek üzere, Aden Körfezi, Somali karasuları ve açıkları, Arap Denizi
ve mücavir bölgelerde görevlendirilmesi için Türkiye Büyük Millet Meclisinin
10/2/2009 tarihli ve 934 sayılı Kararı’yla Hükûmete verilen ve 2/2/2010,
7/2/2011, 25/1/2012, 5/2/2013, 16/1/2014, 3/2/2015, 9/2/2016, 8/2/2017 ve
10/2/2018 tarihli 956, 984, 1008, 1031, 1054, 1082, 1107, 1136 ve 1179 sayılı
Kararları ile birer yıl uzatılan izin süresinin 10/2/2019 tarihinden itibaren
bir yıl daha uzatılmasına, ayrıca denizde terörizmle mücadele harekâtlarına
katkı sağlanabilmesi maksadıyla unsurlarımızın bölge ülkeleri karasuları
dışında (2442 [2018] sayılı BMGK Kararı gereğince Somali karasuları dahil
olacak şekilde) denizde terörizmle mücadele görevi için yetkilendirilmeleri ve
bununla ilgili gerekli düzenlemelerin Cumhurbaşkanı tarafından yapılması için
Anayasa’nın 92’nci maddesi uyarınca izin verilmesine dair Cumhurbaşkanlığı
Tezkeresi (3/537) (Devam)
BAŞKAN
– Şimdi, şahsı adına ilk konuşmacı olarak Ankara Milletvekili Sayın Murat Emir
Bey’e söz veriyorum. 
Buyurun
Sayın Emir. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Silahlı
Kuvvetlerin Aden Körfezi ve civarında görevinin bir yıl daha uzatılmasıyla
ilgili olarak şahsım adına söz almış bulunuyorum ve Silahlı Kuvvetlerin orada
da, dünyanın başka yerlerinde de barışa ve güvenliğe hizmet etmesi noktasında
bizim parti olarak da olumlu oy kullanacağımızı ifade etmek isterim. 
Değerli
arkadaşlar, bu vesileyle, özellikle Suriye politikası üzerine çeşitli
değerlendirmelerimi sizlerle paylaşmak isterim. Türkiye dış politikası
özellikle 2010’lu yıllara kadar yani sizin iktidarınızın ilk yıllarında dahi
kararlı, dengeli, olabildiği kadar gerçekçi, hedeflerini belirlemiş, dışarıdaki
gelişmeleri Türkiye'nin olabildiği kadar az zararına dönüştürmek noktasında
ölçülü bir dış politikaydı. Oysa 2010 yılından sonra, o yıllardan sonra,
özellikle Sayın Davutoğlu döneminde -tabii, Davutoğlu’yla beraber Erdoğan dış
politikası da demek lazım buna- stratejik derinlik değil de stratejik sığlık
anlayışıyla aslında Türkiye, hayalci, maceracı, mezhepçi ve sonuçlarında
Türkiye'nin sonuna kadar zarara uğrayacağı bir dış politikaya savruldu
maalesef. Buna dengeli bir dış politika demek olanaksızdı. Anımsayacaksınız
“kardeşim Esad”dan “düşmanım, katil Esed”e doğru giden, Suriye dış politikasını
“Esad gitsin.”e indirgeyen, “Esad gitsin.”e sıkıştıran ve orada kendine yakın,
kendi ideolojik duruşuna yakın bir ihvancı iktidar kurma, kurabilme hayallerine
kapılan bir anlayıştı ve bunun ötesinde, anımsayacaksınız, o sıralar Orta
Doğu’nun ve bölgenin ağabeyi bizdik, bize sorulmadan hiçbir şey olamazdı, bütün
dengeleri biz belirlerdik, oyun kurucu biz olurduk. Oysa bunun nasıl bir macera
olduğu, Türkiye'nin bu durumda nasıl ağır bedeller ödeyeceği, dış politikasında…
Bakın, şu anda bir sürü dış operasyonlar yapmamız gerekiyor, bedeller ödüyoruz,
Mehmetçik’in kanıyla ödüyoruz, bir de ülkemizde 4 milyon civarında Suriyeli
sığınmacıyla baş etmek zorundayız. Dolayısıyla bu politikaların yanlışlığı
ortaya çıktı, zaten siz de fark ettiniz, içinizden bazı konuşmacılar, hatipler
bu politikanın gözden geçirilmesi gerektiğini söylerken aslında, Davutoğlu tu
kaka edildi ama o politikaların asıl mimarının Erdoğan olduğu nedense
kamuoyunun gözünden gizlenmeye çalışılıyor.
Değerli
arkadaşlar, gelinen noktada, Suriye politikasında bize iki ana görev kalmıştır
yani oyun kuruculuktan, orada iktidar değiştirmekten, Esed’i göndermekten bize
iki temel görev kalmıştır. Bunlardan birincisi: Bu süreçte sürekli
desteklediğimiz, dünyanın dört bir yanından gelip bizim sınırlarımızdan Suriye
topraklarına girmesine katkı verdiğimiz cihatçı milislerin, silahlı
teröristlerin İdlib’de artık biz hamisi durumundayız maalesef ve İdlib’in
temizlenmesi görevi bize verilmiştir. Astana süreciyle ve Soçi Anlaşması’yla
maalesef bize düşen, büyük oranda bizim üzerimizden Suriye’ye giden
cihatçıların tekrar süpürülmesi görevidir, orada tutulması görevidir ve eğer
biz burada bu görevi yapamaz isek büyük bir mülteci akınıyla ve oradaki 70
bin-80 bin olduğu iddia edilen cihatçı terörist grupların çok korkarız ki
ülkemize sızmasına kadar varabilecek bedeller ödeme riskiyle maalesef karşı
karşıyayız.
Değerli
arkadaşlar, bize düşen ikinci görev de IŞİD’le mücadeledir. Anımsayacaksınız,
Trump bir gece aniden “Suriye’den çekiliyoruz.” dedikten sonra hemen
atlanmıştır, “Evet, çekiliyorsanız çekilin, IŞİD’le biz mücadele ederiz.”
denmiştir. Ama bakın, konuşmamın ilk bölümünü anımsayın, sizin IŞİD’e ne zaman
“terörist” dediğinizi anımsıyor musunuz? Türkiye’de herkes “IŞİD terörist”
derken siz onlara “öfkeli çocuklar” diyordunuz. IŞİD’in Türkiye Cumhuriyeti
Hükûmeti tarafından ve hatta Hükûmet içerisindeki bazı karanlık odaklar
tarafından nasıl korunduğunu, nasıl kollandığını sadece 10 Ekim Ankara Garı
katliamı davasına, dosyasına bir baksanız anlarsınız. Orada Yunus Emre
Alagöz’ün ve yanındakilerin nasıl korunduğu, nasıl Suriye’ye girip çıktığı,
nasıl oradaki cihatçı örgütlerden eğitim aldığı, nasıl Türkiye’deki
istihbaratın görmezden geldiği ve nasıl oradaki bombalamanın gerçekleştiği ve
sonraki o karanlık elin o bombalamayı gizlemek için nasıl çalıştığını görseniz,
bilseniz aslında Türkiye Cumhuriyeti’nin o zamanki IŞİD’le o karanlık
ilişkisini de anlamış olacaksınız. Bakın, o kadardı ki o sırada tüm dünya,
hepimiz biliyorken bu patlamayı IŞİD’in yaptığını “IŞİD yaptı.” bile
diyememiştiniz, “Bu bir kokteyl terör eylemidir.” demiştiniz çünkü o günlerde
size IŞİD çok güzel görünüyordu, “öfkeli çocuklar”dı. Ama gelinen noktada artık
IŞİD’i temizleme görevi de sizin üzerinizde. Şunu anlatmaya çalışıyorum: Suriye
politikası yanlış başladı, yanlış yürütüldü ve bugün de artık çökmüş bir
politikadır. Ve bu çökmüş politikayı düzeltebilmek için de Mehmetçik’le
operasyon yapmak zorunda kalıyorsunuz, güvenli bölge kurulsun diye uğraşmak
zorunda kalıyorsunuz.
Değerli
arkadaşlar, bakın, ekonomi öylesine bir zor duruma geldi ki, Türkiye’deki hukuk
devleti öylesine zedelendi ki “Brunson bırakılsın.” dendiği anda hafif bir
diklenme oldu ama sonuçta Amerika alacağını aldı. Peki, siz ne aldınız? Biz o
krizi niye yaşadık? Hani Atilla gelecekti, nerede Atilla? Hani siz hukuk
devletiydiniz, kimse size parmak sallayamazdı? Bakın, yetinmedi. “Biz sizi
ekonomik olarak mahvederiz.” dedi, niye gık çıkmadı? Sizden çıkan şu: “Biz
açlığa da dayanabiliriz.” Yani aç kalacağımızın farkındasınız, “Direnebiliriz.”
diyemiyorsunuz Amerika’ya ama diyorsunuz ki: “Biz açlıkla da mücadele
edebiliriz, açlığa alışkınız.” Yani on yedi yıllık iktidarınızın sonunda
getirdiğiniz nokta insanlarımızın açlığa alışmalarıdır.
Şimdi,
geliyorum tekrar o meseleye, o “tweet”ten sonra bakın Graham geldi, en üst
düzeyde karşılandı. Aynı gün Dışişleri Bakanı, Savunma Bakanı, MİT Başkanı ve
Sayın Cumhurbaşkanıyla görüştü. Ne görüşülüyor? Oradaki güvenli bölge
görüşülüyor. Bakın, güvenli bölge aslında bizim açımızdan son derece riskler
içeren bir durumdur. Çünkü bu bize Çekiç Güç’ü anımsatmaktadır. Oradaki güvenli
bölgeyi kurmak isteyen Amerika’nın hedefi, YPG-PYD’yi güvenli bir alanda
tutabilmektir. Oysa bizim hedefimiz, YPG-PYD’yi orada, en azından ağır
silahları noktasında bertaraf edebilmektir. Dolayısıyla oradaki görev de son
derece riskli ve tehlikelidir ve son derece dikkatli olunması gerekir.
Şimdi,
asıl yapılması gereken, ilk yapılması gerekendi yani Suriye’nin toprak bütünlüğüne
saygı duymaktı. Oysa biz komşudaki yangına körükle gittik, benzinle gittik.
Bakın, Esed kendi ülkesi içerisinde katliamlar yapmış olabilir ama onunla
Amerika görüşüyor, Rusya görüşüyor, İran görüşüyor, Suudi Arabistan görüşüyor,
Katar görüşüyor ama siz görüşmüyorsunuz. Neden? Çünkü öyle bir angajmana
girdiniz ki “Esed gitsin, ne olursa olsun.”a indiniz ama bugün de artık
anladınız ki bu politika son derece yanlış, dönmek lazım bir şekilde,
Suriye’nin toprak bütünlüğüne saygı duymak lazım; onu öyle Astana sürecinde
1’inci maddeye yazmakla olmuyor, fiilen buna saygı duymak lazım. Bunun için de
oradaki yeni anayasa yapımına katkı vermek lazım. Türkiye’nin geleceği
Suriye’nin toprak bütünlüğündedir, orada barış olmasındadır, orada Türk’ün,
Kürt’ün, Arap’ın, bütün etnik yapıların kendi içerisinde barış içinde
yaşayacağı bir oluşumun kurulmasındadır ve Türkiye’nin buna katkı vermesi
gerekir ama bunu yapmak yerine hâlâ yanlış yerlerde dolaşıyoruz. Ama fark
edilmiş olacağını umuyorum ki kendisi, Sayın Cumhurbaşkanı “Canım, zaten
liderlere bakacak değil ya istihbarat örgütleri, onlar kendi aralarında
görüşüyorlar.” şeklinde bir açıklama yaptı. Olmaz Sayın Cumhurbaşkanı, olmaz.
Yani burada siyasi iktidar var ve yapılması gereken, siyasi iktidarın,
Cumhurbaşkanının başta olmak üzere sorumluluğu ele almasıdır ve Suriye’deki
barış için, Suriye’nin toprak bütünlüğü için ve artı, ülkemizdeki hem
Suriye’den gelebilecek o terör tehdidinin önlenmesi hem de Türkiye’deki
sığınmacıların bir an evvel insani koşullarda Suriye’ye gönderilmesinin yolunun
açılması gerekir. Bunun için artık o siyasi angajmanlardan, o söylemlerden
vazgeçmek gerekiyor, bu ilk anda zor gelebilir. 
Bir
şeyi daha söylemek isterim, değerli arkadaşlarım, sürem biterken. Şimdi,
bakınız, millî dış politika, kemikli dış politika, omurgalı dış politika ancak
ve ancak millî bir savunma politikasıyla olabilir. Ama sizin millî bir savunma
politikası yürütme olanağınız yok. Tank Palet Fabrikası gibi bir göz bebeğini
dahi Katarlılara peşkeş çekecek kadar gözü dönmüş, gözü parayla dönmüş bir
siyasi iktidarsınız, ne yerlisiniz ne de millîsiniz. Ayrıca da Katar’la
öylesine bir iş birliği içerisindesiniz ki bakın…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
MURAT
EMİR (Devamla) - …Kıbrıs’ın güneyinde yapılan o doğal gaz aramalarına, Katar’la
birlikte yapılan doğal gaz aramalarına ses çıkaracak kadar dahi gücünüz yok.
Sizin bu Katar’a bağlılığınız, sessizliğiniz nereden geliyor? Siz hangi cüretle
Tank Palet Fabrikasını Katar’a peşkeş çekiyorsunuz; hangi cüretle, hangi
bedeller karşılığında -yeşil dolarlar karşılığında mı?- bütün millî
politikalarımızda Katar’a boyun eğiyorsunuz? Bunu da sormak isterim. 
Genel
Kurulu saygıyla selamlıyorum. (CHP sıralarından alkışlar) 
MEHMET
NACİ BOSTANCI (Ankara) – Sayın Başkan…
BAŞKAN
– Buyurun Sayın Bostancı.
IV.- AÇIKLAMALAR (Devam)
42.- Ankara Milletvekili Mehmet Naci Bostancı’nın, Ankara Milletvekili
Murat Emir’in (3/537) esas numaralı Cumhurbaşkanlığı Tezkeresi üzerinde şahsı
adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkür ediyorum. 
AK
PARTİ’nin yürüttüğü dış politika her merhalesiyle bu milletin çıkarları
istikametinde bir politikadır, arkasındaki akıl, arkasındaki asli saik budur.
Murat Bey’in konuşmalarını dinlediğimizde sanki Suriye’yi karıştıran AK PARTİ
ve onun Suriye’ye yönelik yaklaşımlarıymış gibi bir izlenim doğuyor. Esasen
Murat Bey’in kendisi de bilecek ve takdir edecektir ki Suriye’de yaşanan iç
karışıklıklar Orta Doğu coğrafyasındaki Arap Baharı dediğimiz hadiseler
sonrasında sadece Suriye değil, Irak, Mısır, Tunus, bütün o ülkeleri etkileyen
bir küresel hayaletin neticesinde ortaya çıkmıştır. Dolayısıyla Suriye’deki
olay, kendi iç dinamikleri kadar, küresel aktörlerin elinin, vesayetinin,
girişimlerinin, entrikalarının ve hesaplarının olduğu gelişmelerin ürünüdür.
Burada en son değerlendirilecek ülke Türkiye’dir. Takdir edersiniz ki
Türkiye’ye yönelik eleştiri getirmezden önce, asli unsurları, orada olup bitenlerin
asli faillerini iki kelimeyle de olsa eleştirmek hakkaniyet gereğidir diye
düşünüyorum.
Bir
başka husus: Hiç kimse DEAŞ’lı teröristler için “öfkeli çocuklar” demedi. Buna
ilişkin bir propaganda var. Bu konuda, sözü söylediği söylenen kişi, mahkeme açmış
olduğunu ifade etmiştir. Bu da kamuoyu tarafından bilinmektedir.
Bir
başka husus: DEAŞ’lı teröristlerin kimlerin hamiliği altında Suriye’de iş
çevirdiğini dünya âlem biliyor. Rakka’da bunları kimler çıkarttı, hangi
aracılar kullanıldı, İngiliz gazeteleri bunları nasıl yazdı, burada o küresel
güçlerin elleri hangi araçları kullanıyor, emin olun… 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Ankara) – “Suriye olaylarına ilişkin, buradan Türkiye’nin iç
politikasına ne çıkartabiliriz?” aklından önce gerçekten de Suriye’nin kendi
içine, kendi dinamiklerine ve buradaki küresel hayata ilişkin bir analiz daha
doğru, daha hakkaniyetli ve Suriye birliğini sağlayacaksa bunun da arkasını
tahkim edecek bir yaklaşım olur diyorum.
Teşekkür
ediyorum.
MURAT
EMİR (Ankara) – Sayın Başkan… 
BAŞKAN
– Buyurun Sayın Emir. 
43.- Ankara Milletvekili Murat Emir’in, Ankara Milletvekili Mehmet Naci
Bostancı’nın yaptığı açıklamasındaki bazı ifadelerine ve Suriye’deki yangını
AKP’nin çıkartmadığına ama Emevi Camisi’nde namaz kılma hayali kuranın AKP
olduğuna ilişkin açıklaması
MURAT
EMİR (Ankara) – Sayın Başkanım, sayın grup başkan vekili benim yanlış bir
ifadede bulunduğumu, aslında kimsenin “öfkeli gençler” demediğini ve o kişinin
de mahkeme açıp bu davayı kazandığını ifade etti. Ancak ben şimdi internete
kısaca baktığımda da YouTube’da görüntüleri olan Sayın Ahmet Davutoğlu’nun
“IŞİD’e katılanlar öfkeli gençlerdir.” dediği sözü vardır, “öfkeli çocuklar”
sözü vardır, YouTube’da da vardır, internette de vardır, her yerde vardır.
Hiçbir mahkeme böylesine tarihî bir hatayı temizleyemez elbette. Bu, sadece
Sayın Davutoğlu’nun bir yanlışı da kabul edilemez. O politika bütünüyle çökmüş
bir politikadır. Elbette Suriye’deki o yangını Türkiye veya AKP çıkartmamıştır.
Ama yangına körükle giden de AKP’dir. Emevi Camisi’nde namaz kılma hayali kuran
da AKP’dir. Maceracı politikasının bugün bedellerini ödemek zorunda kalıyoruz.
Teşekkür
ederim.
BAŞKAN
– Buyurun Sayın Bostancı.
44.- Ankara Milletvekili Mehmet Naci Bostancı’nın, Ankara Milletvekili
Murat Emir’in yaptığı açıklamasındaki bazı ifadelerine ilişkin açıklaması
MEHMET
NACİ BOSTANCI (Ankara) – DEAŞ’ın bir terör örgütü olarak ilan edilmesi
sırasında Sayın Ahmet Davutoğlu yönetici makamlarda bulunuyordu, dolayısıyla
DEAŞ’a bakışı bellidir. YouTube’da…
MURAT
EMİR (Ankara) – Değişti, tamamen değişti.
MEHMET
NACİ BOSTANCI (Ankara) – Hayır, hiçbir şekilde değişmiş değildir. DEAŞ
meselesinde de bu terör örgütünün asli hamilerini görmeye davet ediyorum
arkadaşları.
Teşekkür
ederim.
BAŞKAN
– Buyurun Sayın Grup Başkan Vekili.
ENGİN
ÖZKOÇ (Sakarya) – Kayıtlara geçmesi açısından söylüyorum efendim. 
Sayın
grup başkan vekiline hatırlatmak isterim. “Arap Baharı’yla başlayan bir sürecin
devamıdır Suriye olayı.” dedi. Gerçekten şimdi videolardan falan, “tweet”lerden
falan bahsediyoruz ya, AKP’nin Genel Başkanı Recep Tayyip Erdoğan’ın Arap
Baharı döneminde bütün televizyonlarda konuşması aynen şöyledir: “Ben bu konuda
görevlendirildim. Ben bu projenin eş başkanıyım.” demiştir. Hem o projenin eş
başkanı olacaksınız hem Suriye’den sorumlu olmayacaksınız; hem o politikanın eş
başkanlığını devam ettireceksiniz hem dökülen kandan sorumlu olmayacaksınız;
hem o politikada binlerce Müslüman katledilecek, siz eş başkan olarak bundan
sorumlu olmayan bir Cumhurbaşkanı olarak İslam dünyasında masum ve mağdur
olacaksınız. Bu, mümkün değildir. Sizin tam bunun ortasında eş başkanlığınızla
birlikte iki eliniz Müslüman kanlarının içindedir. Bunu Türkiye de İslam
dünyası da unutmayacak. 
MEHMET
NACİ BOSTANCI (Ankara) – Aslında böyle bir usul çerçevesinde söz almak
istemezdim. Ancak bizim, Sayın Cumhurbaşkanımızın Orta Doğu’ya yönelik
yaklaşımı bütün Orta Doğu halklarının, ülkelerinin huzuru, selameti ve refahı
istikametinde bir politikadır. 
LÜTFÜ
TÜRKKAN (Kocaeli) – Hangisinde refah var, hangisinde huzur kaldı? 
ENGİN
ÖZKOÇ (Sakarya) – Orta Doğu’da huzur mu var efendim?
MEHMET
NACİ BOSTANCI (Ankara) - Burada, Orta Doğu’nun huzurunu bozan terör
örgütleridir ve onlara karşı da mücadele konusunda ne yaptığımız bellidir.
Bizim yaklaşımlarımız tarihen kayıtlıdır, geleceğe kayıtlıdır. 
LÜTFÜ
TÜRKKAN (Kocaeli) – Sayın Başkan, ben, bir sadece not olsun diye söylüyorum. 
Tövbe
kapısında zabıt tutan melek isyan etti artık, “Bunların tövbelerini yazacak yer
kalmadı, Ya Rabb’i, beni bu görevden al.” diyor. Tövbe kapısındaki meleği bile
bu kadar çok kendinize isyan ettirdiniz. Her yaptığınızı inkâr ettiniz, her
yaptığınızı inkâr ettiniz, her yaptığınızı inkâr ettiniz, geldiğiniz noktada
inkâr kapısında Allah’a yalvarmaktan başka hiçbir şansınız kalmadı. 
Teşekkür
ederim. (İYİ PARTİ sıralarından alkışlar)
VI.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Türk Silahlı Kuvvetleri deniz unsurlarının; bölgede seyreden Türk
Bayraklı ve Türkiye bağlantılı ticari gemilerin emniyetinin etkin şekilde
muhafazası ve uluslararası toplumca yürütülen deniz haydutluğu ve silahlı
soygun eylemleriyle müşterek mücadele amacıyla yürütülen uluslararası çabalara
destek vermek üzere, Aden Körfezi, Somali karasuları ve açıkları, Arap Denizi
ve mücavir bölgelerde görevlendirilmesi için Türkiye Büyük Millet Meclisinin
10/2/2009 tarihli ve 934 sayılı Kararı’yla Hükûmete verilen ve 2/2/2010,
7/2/2011, 25/1/2012, 5/2/2013, 16/1/2014, 3/2/2015, 9/2/2016, 8/2/2017 ve
10/2/2018 tarihli 956, 984, 1008, 1031, 1054, 1082, 1107, 1136 ve 1179 sayılı
Kararları ile birer yıl uzatılan izin süresinin 10/2/2019 tarihinden itibaren
bir yıl daha uzatılmasına, ayrıca denizde terörizmle mücadele harekâtlarına
katkı sağlanabilmesi maksadıyla unsurlarımızın bölge ülkeleri karasuları
dışında (2442 [2018] sayılı BMGK Kararı gereğince Somali karasuları dahil
olacak şekilde) denizde terörizmle mücadele görevi için yetkilendirilmeleri ve
bununla ilgili gerekli düzenlemelerin Cumhurbaşkanı tarafından yapılması için
Anayasa’nın 92’nci maddesi uyarınca izin verilmesine dair Cumhurbaşkanlığı
Tezkeresi (3/537) (Devam)
BAŞKAN
– Sayın milletvekilleri, Cumhurbaşkanlığı tezkeresi üzerindeki görüşmeler
tamamlanmıştır. Şimdi, tezkereyi oylarınıza sunacağım. 
Kabul
edenler… Kabul etmeyenler… Kabul edilmiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
B) Önergeler
1.- İstanbul Milletvekili Mehmet Akif Hamzaçebi’nin (2/439) esas numaralı
19/10/2015 tarih ve 5411 sayılı Bankacılık Kanununa Bir Geçici Madde Eklenmesi
(İhlas Finans Mağdurlarının Alacaklarının İadesi) Hakkında Kanun Teklifi'nin
doğrudan gündeme alınmasına ilişkin önergesi (4/18)
Türkiye Büyük Millet Meclisi Başkanlığına
(2/439)
esas numaralı 19/10/2015 tarih ve 5411 sayılı Bankacılık Kanununa Bir Geçici
Madde Eklenmesi (İhlas Finans Mağdurlarının Alacaklarının İadesi) Hakkında
Kanun Teklifi’min İç Tüzük'ün 37'nci maddesi uyarınca doğrudan Genel Kurul
gündemine alınmasını arz ve talep ederim.
Saygılarımla.
 Mehmet
Akif Hamzaçebi
 İstanbul
BAŞKAN
– Teklif sahibi olarak İstanbul Milletvekili Sayın Mehmet Akif Hamzaçebi’ye söz
veriyorum. 
Süreniz
beş dakikadır. 
Buyurun
Sayın Milletvekili. (CHP sıralarından alkışlar)
MEHMET AKİF HAMZAÇEBİ (İstanbul) – Sayın Başkan, değerli
milletvekilleri; sözlerime başlarken hepinizi saygıyla selamlıyorum. 
Özel İhlas Finans Kurumuna para yatırıp da yatırdığı
paraları on sekiz yıldır geri alamayan vatandaşlarımızın mağduriyetini
gidermeyi amaçlayan bu teklifin tam on
dört yıllık bir geçmişi var. On dört yıl önce, 2005 yılında Bankacılık Kanunu
Tasarısı Plan ve Bütçe Komisyonunda görüşülürken sabaha karşı Cumhuriyet Halk
Partili milletvekilleri olarak vermiş olduğumuz bir önergeyle İhlas Finans
Kurumunun tasfiyesinin de, TMSF’ye devredilmiş olan bankaların tasfiyesinde
olduğu gibi, TMSF tarafından yürütülmesini önerdik; önergemiz o tarihte Plan ve
Bütçe Komisyonunda kabul edildi, daha sonra Genel Kurulda bu önerge AK PARTİ
Grubunun çoğunluk oylarıyla tasarı metninden çıkarıldı. İhlas Finans Kurumu
2001 krizi sürecinde tasfiye sürecine girdi. 2001 krizinde, hatırlayacaksınız,
cumhuriyet tarihimizin çok ağır bir ekonomik krizini yaşadık, ülke olarak bu
krizin etkilerini hissettik, yaşadık; bu krizde bankacılık sektörü çok ağır bir
hasar aldı. Bu hasar çerçevesinde, hazine 22 milyar doları kamu bankalarına, 27
milyar doları da batmaları nedeniyle TMSF’ye devredilen bankalara olmak üzere
toplam 47 milyar dolarlık bir kaynağı bankacılık sektörüne aktardı. TMSF’ye
devredilen bankalara aktarılmış olan 27 milyar dolarlık kaynakla TMSF bu
bankalara para yatırmış olan vatandaşlarımızın mevduatlarını ödedi; öte yandan,
TMSF bu ödemeyi yaparken bu bankaların tasfiye sürecini de başlattı ve
bankaların hâkim hissedarlarının yani banka sahiplerinin mal varlıklarına
gitmek suretiyle bunları paraya çevirerek alacağını tahsil etme yoluna gitti,
böyle bir süreci yaşadık. 2001 kriz sürecinde batan sadece 21 özel banka
değildi; sadece bankalar değil, özel finans kurumları da bu krizden paylarını
aldılar. Özel İhlas Finans Kurumu da, BDDK tarafından yayınlanan Şubat 2001
tarihli bir kararla faaliyeti durdurularak, tasfiye sürecine sokuldu. İşte,
2001 yılından bu yana özel İhlas Finans Kurumuna para yatırıp da paralarını
hâlâ alamamış olan vatandaşlarımızın bu paralarını almalarını sağlamak için bu
kanun teklifini huzurunuza getirmiş bulunuyoruz. Bu teklif kabul edilirse özel
İhlas Finans Kurumu da tıpkı TMSF’ye devredilen bankalar gibi TMSF tarafından
tasfiyeye tabi tutulacak ve alacağını alamamış olan mevduat sahiplerinin
paraları kendilerine ödenecek ve bu nedenle hazinenin uğramış olduğu kayıp ve
zarar da İhlas Finans Kurumunun sahiplerinin mal varlığına gidilmek suretiyle
kendilerinden tahsil edilecektir. 
Sayın
milletvekilleri, bu çok acılı bir hikâyedir. Özel İhlas Finans Kurumuna para
yatırıp da paralarını alamamış olan vatandaşlarımızın hayat öykülerini,
yaşadıkları acıları, sıkıntıları dinliyorsunuz, yakın çevrenizden eminim
bunları dinlemişsinizdir, dinleyen arkadaşlar vardır, gazetelerde bunların
haberlerini her gün okuyorsunuz. Ben yıllardır bu vatandaşlarınızdan yakınma
alan, şikâyet alan, mektup alan, mail alan bir milletvekiliyim. 2014 yılında
bana mail atmış olan birkaç vatandaşımızı dün aradım, kendileriyle konuştum. 
Bakın,
Denizli’nin Çal ilçesinde yaşayan Halime Poslu ablamız, 71 yaşında, “Kanser
oldum evladım. Bu paramı alamadım, eşimin Almanya’da biriktirdiği paraydı,
yatırdık, bu parayı alamadım, kanser oldum. Evladım var, onu evlendirerek ölmek
istiyorum.” diyor. “Hiç mi sana ödeme yapmadılar?” dedim. “Üçlü koalisyon
döneminde bana 376 dolar ödendi, o tarihten bu yana bana ödeme yapılmadı. Bir
devir temlik sözleşmesi imzalatmak istediler, bunu da imzalamadım. İmzalayanlar
paralarını alamadılar çünkü.” dedi bana. 
İzmir’de
bir vatandaşımızla konuştum; babası ölmüş, İhlas Finansa yatıran baba ölmüş,
çocuk, evlat İzmir’de yaşıyor. “Yatırdığımız paraların karşılığında bize 7 tane
devre mülk verdiler. Etrafıma danıştım, yatırdığımız para 100, 200, 300, 400, 500
bin lira civarında bir paraydı.”
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
MEHMET
AKİF HAMZAÇEBİ (Devamla) – “‘Ne yapayım? Alayım mı, almayayım mı?’ ‘Al. Bunu
alamazsan, hiçbir şey alamazsın bir daha.’ dediler. Aldık, 8 tane devre mülk
verdiler bana 500 bin liramın karşılığında. Bunları satmak istiyorum. 50 bin
lira veren olsa satacağım, satamıyorum. Devre mülkün de her sene 2 bin lira, 3
bin lira aidatı var, bunu ödemekte zorlanıyorum.” dedi. Bu hikâyeleri
çoğaltabiliriz. Acılı aileler dertlerine çözüm bekliyor. 
Özel
İhlas Finans Kurumuna para yatıran vatandaşlarımızın para yatırma nedeni nedir?
Bildiğim bir konuyu, cevabını bildiğim bir soruyu bu vatandaşlarımıza sordum.
“Biz faiz haramdır diye yatırdık bu parayı. İnancımız gereği yatırdık. Bankaya
yatırmadık, banka faiz veriyor. Biz şimdi inancımızın cezasını mı çekiyoruz?”
dediler. 
Değerli
milletvekilleri, bu vatandaşlarımız İslam’ı bir hayat biçimi olarak yaşıyorlar,
onu sadece ibadetlerle sınırlı tutmuyorlar. “İslam, kulun her amelini, hayatın
her alanını kapsar; biz de hayatımızı buna göre tanzim ediyoruz.” diyorlar. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili. 
MEHMET
AKİF HAMZAÇEBİ (Devamla) – Teşekkür ederim Sayın Başkan. 
“İslam,
hayatın her alanını, kulun her amelini kapsar; biz de bu anlayışla yaşamımızı
tanzim ettik ve paralarımızı faiz haram olduğu için özel İhlas Finans Kurumuna
yatırdık.” diyorlar. Paralarını TMSF bankalarına yatıranlar, yani faiz veren
bankalara yatıranlar paralarını aldılar ama faiz haramdır düşüncesiyle inancı
gereği parasını özel İhlas Finans Kurumuna yatırmış olanlar alamadılar.
Yazıktır, günahtır. 
Değerli
milletvekilleri, 2005 yılında, kanun teklifimize konu olan husus önergeyle
Bankacılık Kanunu’na Plan ve Bütçe Komisyonunda eklenmişti, Genel Kurulda AK
PARTİ çoğunluğu tarafından o madde Bankacılık Kanunu Tasarısı’ndan çıkarıldı ve
kanun öyle yasalaştı. 
Sizden
rica ediyorum, 2005’teki gibi aleyhte değil lehte oy kullanın.
Hepinize
saygılar sunuyorum. (CHP sıralarından alkışlar)
BAŞKAN
– Teşekkürler Sayın Vekilim. 
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir. 
“Gündemin
Genel Görüşme ve Meclis Araştırması Yapılmasına Dair Öngörüşmeler” kısmına
geçiyoruz. 
Alınan
karar gereğince, ALS, SMA, DMD, MS hastalıkları ve kesin tedavisi bilinmeyen
diğer hastalıkların tedavi ve bakımlarında karşılaşılan zorluklar ile bu
hastalıklara sahip kişiler ve yakınlarının yaşadıkları sorunların ve
çözümlerinin belirlenmesi amacıyla Türkiye Büyük Millet Meclisi Başkanlığına
sunulan Kütahya Milletvekili Ali Fazıl Kasap ve 28 milletvekilinin (10/184),
Kütahya Milletvekili Ali Fazıl Kasap ve 24 milletvekilinin (10/185), Kayseri
Milletvekili Çetin Arık ve 32 milletvekilinin (10/281), Denizli Milletvekili
Yasin Öztürk ve 20 milletvekilinin (10/403), Gaziantep Milletvekili Ali
Muhittin Taşdoğan ve 19 milletvekilinin (10/585), Kahramanmaraş Milletvekili
Sefer Aycan ve 19 milletvekilinin (10/604), İstanbul Milletvekili Mustafa
Sezgin Tanrıkulu ve 21 milletvekilinin (10/734), MHP Grubu adına Grup Başkan
Vekili Manisa Milletvekili Erkan Akçay’ın (10/914), Ankara Milletvekili Arife
Polat Düzgün ve 23 milletvekilinin (10/915), Samsun Milletvekili Ahmet Demircan
ve 34 milletvekilinin (10/917), Diyarbakır Milletvekili Semra Güzel ve 19
milletvekilinin (10/920), Denizli Milletvekili Yasin Öztürk ve 20
milletvekilinin (10/921) esas numaralı Meclis araştırması önergelerinin
birlikte yapılacak görüşmelerine başlıyoruz.
VIII.- MECLİS ARAŞTIRMASI (x)
A) Ön Görüşmeler
1.- Kütahya Milletvekili Ali Fazıl Kasap ve 28 milletvekilinin, ALS
hastalarının sorunlarının tüm yönleriyle araştırılarak bunların çözümü için
yapılacakların belirlenmesi amacıyla bir Meclis araştırması açılmasına ilişkin
önergesi (10/184)
2.- Kütahya Milletvekili Ali Fazıl Kasap ve 24 milletvekilinin, SMA
hastalarının sorunlarının tüm yönleriyle araştırılarak bunların çözümü için
yapılacakların belirlenmesi amacıyla bir Meclis araştırması açılmasına ilişkin
önergesi (10/185)
3.- Kayseri Milletvekili Çetin Arık ve 32 milletvekilinin, SMA
hastalığından muzdarip vatandaşlar ve ailelerinin sorunlarının incelenerek bu
sorunların çözümü için izlenecek yolların belirlenmesi amacıyla bir Meclis
araştırması açılmasına ilişkin önergesi (10/281)
4.- Denizli Milletvekili Yasin Öztürk ve 20 milletvekilinin, SMA
hastalarının sorunlarının tüm yönleriyle incelenerek bunların çözümü için
yapılacakların belirlenmesi amacıyla bir Meclis araştırması açılmasına ilişkin
önergesi (10/403)
5.- Gaziantep Milletvekili Ali Muhittin Taşdoğan ve 19 milletvekilinin,
DMD olarak bilinen Duchenne Musküler Distrofi hastalarının yaşadıkları
sorunların incelenerek bu sorunların çözümü için yapılması gerekenlerin
belirlenmesi amacıyla bir Meclis araştırması açılmasına ilişkin önergesi
(10/585)
6.- Kahramanmaraş Milletvekili Sefer Aycan ve 19 milletvekilinin, DMD
olarak bilinen Duchenne Musküler Distrofi hastası çocukların yaşadıkları
sorunların incelenerek bu sorunların çözümü için yapılması gerekenlerin belirlenmesi
amacıyla bir Meclis araştırması açılmasına ilişkin önergesi (10/604)
7.- İstanbul Milletvekili Mustafa Sezgin Tanrıkulu ve 21
milletvekilinin, ALS hastalarının sorunlarının tüm yönleriyle araştırılarak
bunların çözümü için yapılacakların belirlenmesi amacıyla bir Meclis
araştırması açılmasına ilişkin önergesi (10/734)
8.- MHP Grubu adına Grup Başkanvekili Manisa Milletvekili Erkan
Akçay'ın, SMA hastalarının sorunlarının tüm yönleriyle incelenerek bunların
çözümü için yapılacakların belirlenmesi amacıyla bir Meclis araştırması
açılmasına ilişkin önergesi (10/914)
9.- Ankara Milletvekili Arife Polat Düzgün ve 23 milletvekilinin, ALS
olarak bilinen amyotrofik lateral skleroz ile kesin tedavisi bilinmeyen diğer
hastalıklarda uygulanan tedavi ve bakım yöntemlerinin incelenerek bu
hastalıklara sahip kişilerin yaşadıkları sorunların çözümü için yapılması
gerekenlerin belirlenmesi amacıyla bir Meclis araştırması açılmasına ilişkin
önergesi (10/915)
10.- Samsun Milletvekili Ahmet Demircan ve 34 milletvekilinin, ALS, SMA
ve MS hastalıkları ile kesin tedavisi bilinmeyen diğer hastalıklarda uygulanan
tedavi ve bakım yöntemlerinin incelenerek bu hastalıklara sahip kişiler ve
yakınlarının yaşadıkları sorunların çözümü için yapılması gerekenlerin
belirlenmesi amacıyla bir Meclis araştırması açılmasına ilişkin önergesi
(10/917)
11.- Diyarbakır Milletvekili Semra Güzel ve 19 milletvekilinin, SMA ve
ALS hastalarının ilaç ve tedaviye erişimde yaşadıkları sorunların araştırılarak
yaşanan mağduriyetlerin giderilmesi için alınacak önlemlerin belirlenmesi
amacıyla bir Meclis araştırması açılmasına ilişkin önergesi (10/920)
12.- Denizli Milletvekili Yasin Öztürk ve 20 milletvekilinin, SMA ve ALS
hastalarının yaşadıkları sorunların araştırılarak ülkemizde bu hastalıklarla
mücadele edilmesi için alınacak önlemlerin belirlenmesi amacıyla bir Meclis
araştırması açılmasına ilişkin önergesi (10/921)
BAŞKAN
- İç Tüzük'ümüze göre Meclis araştırması açılıp açılmaması hususunda sırasıyla
siyasi parti gruplarına ve önergedeki birinci imza sahibine veya onun
göstereceği bir diğer imza sahibine söz verilecektir.
Konuşma
süreleri gruplar için yirmişer dakika, önerge sahipleri için onar dakikadır.
Şimdi,
söz alan sayın üyelerin isimlerini okuyorum: İYİ PARTİ Grubu adına Isparta
Milletvekili Aylin Cesur, Milliyetçi Hareket Partisi Grubu adına Kahramanmaraş
Milletvekili Sefer Aycan, Halkların Demokratik Partisi Grubu adına Batman
Milletvekili Necdet İpekyüz, Cumhuriyet Halk Partisi Grubu adına Kayseri
Milletvekili Çetin Arık, Adalet ve Kalkınma Partisi Grubu adına Samsun
Milletvekili Ahmet Demircan.
Şimdi,
İYİ PARTİ Grubu adına Isparta Milletvekili Sayın Aylin Cesur’a söz veriyorum.
Buyurun
Sayın Cesur. (İYİ PARTİ sıralarından alkışlar) 
İYİ
PARTİ GRUBU ADINA AYLİN CESUR (Isparta) – Sayın Başkan, değerli
milletvekilleri; Genel Kurulu saygıyla selamlıyorum.
Bugün
burada ALS yani amiyotrofik lateral skleroz veya motor nöron hastalığı diye
bilinen ALS hastalığı ve SMA yani spinal müsküler atrofi hastalığıyla ilgili
araştırma komisyonu kurulmasını görüşüyoruz. Ben de İYİ PARTİ Grubu adına söz
almış bulunmaktayım. Konuya geçmeden önce, dün Dünya Kanser Günü’ydü. Bu
hastalıkla mücadele eden tüm vatandaşlarımıza ve dünyadaki tüm kanserli
insanlara, bireylere, hepsine acil şifa ve yardım diliyorum. 
Aynı
zamanda, birkaç gün evvel Çanakkale’de kaybolan ve daha sonra maalesef
cesetleri bulunun 3 genç kardeşimiz var, evladımız var. Onlara Allah’tan rahmet
diliyorum. 
Aynı
zamanda, hepimizi çok üzen, Antalya’daki sel felaketinde hayatını kaybeden
vatandaşlarımıza ve ailelerine taziyelerimi iletiyorum. Acımız büyük. Yaralanan
vatandaşlara acil şifa diliyorum. Orada yaşayan Antalyalı hemşehrilerimizin çok
büyük kaybı var. Bir an önce bunların telafisi için bireyler olarak hepimizin
ama devletimizin bu işe bir an önce el atmasını diliyorum. Yüce Allah’tan
hayatını kaybeden tüm vatandaşlarımıza rahmet diliyorum. 
Evet,
bana verilen süre zarfında bu hastalıklar ve neden bir araştırma komisyonu
kurulmalı düşüncesindeyiz, bu konudaki fikirlerimizi anlatmaya çalışacağım.
ALS,
beyin sapı ve omurilik gibi bölgelerde “motor sinir hücreleri” adı verilen
hücrelerin kaybıyla oluşan önemli bir hastalık. Hastalığın görülme sıklığı yüz
binde 1, Türkiye’de her yıl 1.500 civarında hastaya ALS tanısı konuyor.
Ülkemizde 10 bine yakın ALS hastası olduğu tahmin ediliyor. “Tahmin ediliyor.”
dedim çünkü Türkiye’de kaç tane ALS hastası var, bunu tam olarak bilmiyoruz
çünkü ALS hastalığıyla ilgili maalesef epidemiyolojik doğru dürüst bir çalışma
yok. 
Şimdi,
ALS hastalarının çoğu -çoğu derken bu yüzde 90’ı buluyor- beş-yedi yıl
içerisinde maalesef hayatlarını kaybediyor. Aslında bunun böyle olduğunu
belirtmemin nedeni, hani hastalığın ne kadar önemli ve ciddi bir tablo
olduğunun Genel Kurul tarafından anlaşılması. Geriye kalanı yani yüzde 10’u, on
beş-yirmi yıl yaşayanlar var. Aralarında, dünyada aslında en uzun rekor elli
yılla Stephen Hawking. Yani bu yüzde 10’u çok zor şartlar altında yaşıyor, evde
yoğun bakım ortamı oluşturmak gerekiyor. Tıbbi cihaz, kesintisiz güç kaynağı,
bakım sorunları, havalı yatak vesaire birçok bakım için gerekli malzemelerin
temin edilmesi gereken bir hastalık. 
Şimdi,
ALS hastalarının bir başka özelliği de belirli bir kişilik profiline sahip bu
hastalar. Nedir bu? Bu hastalar genellikle mesleğinde yükselmiş, zeki, duygusal,
başarılı kişiler ve yaratıcı insanlar. Şimdi, ilerleyici olan kas güçsüzlüğü
sonunda hastayı hareketsiz duruma getirmesine karşın, hastalığın son günlerine
kadar hastaların zihinsel ve entelektüel yetenekleri de korunuyor. Bu nedenle,
hastalarla ilgili iletişim hastalar için çok çok önem taşıyor.
Bunları
neden sayıyorum, bunu da söyleyeceğim. Şimdi, ülkemizdeki bu durumdaki
hastaların iletişim kurması için gerekli yardımcı donanımlar head mouse,
eyegaze, eye tracker gibi bilgisayar sistemi, yazılımı, donanımı, kısacası
yüksek teknolojik cihazlar ya yok ya da bunlara ulaşırsanız çok yüksek
ücretlerde ve SGK kapsamı dışında. Şimdi, aslında ülkemizde henüz bir ALS
kliniği, bir bakım kliniği, eğitim merkezi, hepsini birden içeren kapsamlı bir
merkez de yok. Bu nörodejeneratif hastalıkla ilgili olarak ilk ve tek araştırma
merkezi Nörodejenerasyon Araştırma Laboratuvarı Suna ve İnan Kıraç Vakfı
tarafından Boğaziçi Üniversitesi bünyesinde kuruldu. 
Şimdi,
2005’te Suna ve İnan Kıraç Vakfı tarafından bu bünyede kurulan ve ayakta olan
bu dernek prestijli Kıraç bağışıyla referans laboratuvarı olma yolunda hızla
ilerliyor. Aslında vakfın da el attığı her şey gibi eminim yıldız ve övünülecek
bir nitelik kazanacaktır ancak devletin de kapsamlı merkezler konusuna el atması
gerekiyor çünkü hâlen Sosyal Güvenlik Kurumu mevzuatı dışı bu durum ve
hastalığın gidişatı sırasında oluşabilecek komplikasyonları önleyecek destek
cihazları, pozisyonlandırma cihazı, akülü tekerlekli sandalye, yatak lifti gibi
gereçler hâlen SGK kapsamı dışında. Ayrıca, bilinci yerinde kronik hastaların
bakımıyla ilgili bir mevzuat da henüz yok. Hastalığın teşhisi süresince MRI
cihazı kullanılmakta, elektromiyogramla kas örnekleri ve kan örnekleri alınarak
incelenmekte. Henüz bilinen kesin tedavisi yok belki ancak hastaların yaşam
kalitesini sağlamak ve hayatta kalma sürelerini uzatmak bu imkânların
sağlanmasıyla ve uygun tedavi yöntemlerinin hastaya ulaştırılmasıyla mümkün. 
Şimdi,
Türkiye'de Kas Hastalıkları Araştırma Derneği 1978’de Sayın Doktor Özdemir
öncülüğünde kuruluyor, 1992’de kamu yararına çalışan dernekler statüsüne
alınıyor ve 2004’teki Bakanlar Kurulu kararıyla izin almadan yardım toplayan
kuruluşlar arasında sayılıyor. 
Şimdi,
ALS hastaları ve yakınları tarafından 2001 yılında Trabzonspor’lu futbolcu ve
ALS hastası Sayın İsmail Gökçek Başkanlığında ALS-MNH Derneği kurulmuş, sadece
ALS hastaları üzerine yoğunlaşmış bir dernek bu. Bunu niye söyledim? Ulusal bir
gazetede 2016 yılında futbolcu Sayın İsmail Gökçek, ALS hastaları ve yakınlarıyla
bir söyleşi yapılıyor ve acil ihtiyaçları orada sıralanıyor; buna göre, göz
bilgisayarı 10 bin lira, hasta karyolası 3-4 bin lira, pozisyon veren havalı
yatak 1.500 lira, hasta kaldırma lifti 5 bin lira, akülü tekerlekli sandalye 7
bin lira, kesintisiz güç kaynağı 1.500 lira -bunlar 2016 rakamları- 30 bin lira
civarında tutuyor. Yani hastaya gerekli olan çok maliyetli cihazlar var. 
Hemen,
sizlere -geçen yıl- Malatya’da yaşayan bir ALS hastası kadın vatandaşımızın
dramını hatırlatmak istiyorum, yüreklerimizi burktu. Üç yıldır ALS hastalığıyla
mücadele eden 39 yaşındaki Saray Yılmaz’ın hikâyesi bu. Burada resmini
görüyorsunuz kızı Yağmur’la beraber. Eşi tarafından terk edilmişti ve iki
çocuğuyla hayata tutunabilmek için devletten yardım istedi. Annesinin bakımıyla
ilgili olarak bu nedenle okula gidemeyen Yağmur da hepimizin içini sızlattı.
1.219 lira ile 1.305 lira arasında gerçekleşen evde bakım aylığıyla ALS, SMA ve
MS hastalarına ve hasta yakınlarının dertlerine derman olamazsınız. Yetmez,
neye yeter ki bu para? Açlık sınırında olacak ve tedavi için de gerekli
şartları sağlayacak; nasıl olacak, nasıl sağlayacak? İmkânsız. Eğer
devletseniz, sizler devleti yönetiyorsanız, evet, bunu karşılamak zorundasınız.
Hani, devlet “Zaten öleceksiniz, ölün gitsin.” diyemez, devleti yönetenlerin,
bu konunun sorumlularının böyle bir hakkı yok. O nedenle, bunları düzenlemek
lazım. 
Sadece
bunlar mı? Engellilerin de bugünlerde aldığı yardımlara bakacak olursak daha da
kötü. Yüzde 40 ila 60 engeli olanlara 482 lira, yüzde 70 ve üzeri engeli
olanlara da 723 lira -2019 rakamları bunlar- yardım veriliyor.
Şimdi,
ALS hastalarının kişisel ve ailesel mücadelesi yirmi dört saat evde bakım
üzerinde yoğunlaşıyor. Hastalıkla mücadelenin yanı sıra, bürokratik engeller
nedeniyle de hastalar zamanında gerekli yardımı ve zorunlu yaşamsal tıbbi
malzemeyi temin edemedikleri için sosyal dramlar yaşıyorlar ve hayatlarını
kaybediyorlar. Bu hastaların tıbbi, sosyal, toplumsal gereksinimleri en
öncelikli konu ve Türkiye'de sağlıklı bir ALS veri tabanımız bile hâlâ mevcut
değil. İşte, bir an önce acil ihtiyaçlarını karşılayıp sonra da bir veri tabanı
oluşturmakla işe başlamak gerekiyor. 
Nedir
bu tıbbi gereksinimler? Pozisyonlandırma özellikli akülü tekerlekli
sandalyeler, bunu alım ve bununla beraber bunu kullanacak bakıcı gerekmektedir.
Bunu alamayan ALS hastalarının fizik tedavi, rehabilitasyon ihtiyaçları var,
onlar karşılanamıyor. Bu sebeple bu tekerlekli sandalyeler ALS hastaları için
vazgeçilmez. SGK’nin ALS hastalarına dönük yaptığı akülü sandalye yapımı da
yetersiz. Solunum cihazı, her hastaya bir PAP cihazı… O kadar çok cihaz var ki
bunları önümüzdeki günlerde, inşallah, kurulacak olan komisyonda uzun uzun
tartışırız, vaktim yeterli değil. Sonuç olarak şuraya geleceğim: Açıkladığım
zorunlu tıbbi cihaz ve sarf malzemelerinin hastalığın ilerleyen seyriyle
birlikte ihtiyaç duyuldukça SGK kapsamında acilen sağlanabilmesi için yasal
düzenlemeleri yapmak gerekiyor. 
Şimdi,
bakımevlerinde olanlar var, evinde olmayanlar var, kimsesizler var. Bunların da
bulundukları yerde bakımlarını sağlamak gerekiyor. 
Yine,
bu ailelerin çocuklarının ve ailelerin psikolojik anlamda yardıma ve desteğe
çok ihtiyacı var. Devlet olarak bunların tamamını bizim karşılamamız lazım.
Ve
ailenin toplam geliri içindeki harcama payları azalmakta; dershane, sosyal
hayata katılma gibi gereksinimleri parasal açıdan yeterli karşılanamamakta. 
ALS
hastalarının bilişsel ve zihinsel işlevleri ölene kadar devam ediyor demiştim.
O hâlde, bunlarla iletişim kurmak için bilgisayarlı iletişim sistemlerinin
hastalara kazandırılması lazım. Basit bir bilgisayar programı bile bir dizüstü
bilgisayarla bu iletişimi sağlayabiliyor, ancak Türkiye’de, maalesef, bu
sistemler gerçekten çok pahalı. Verilen yardımlarla, mevcut yasal düzenlemeyle
yapılan yardımlarla bu mümkün değil. 
Yani
sorun sadece ailesel değil, toplumsal boyutta. Mevcut SGK mevzuatında ailede
kişi başına düşen gelir dikkate alınmıyor, buna da bakılması gerekiyor. Evde
hasta bakan hasta bakıcı fiyatları ve yoğun bakım koşullarını oluşturmak için…
Bütün bunların tamamını dikkate alarak yeni yasal düzenleme yapmak gerekiyor ve
sosyal devlet anlayışıyla ALS hastalarının yaşam kalitesinin artırılması için
bu sorunların bir an önce aşılması gerekiyor.
İkinci
hastalık, SMA; dünyada ve ülkemizde pek çok çocuğun hayatını kaybetmesine neden
olan, halk arasında “gevşek bebek sendromu” diye bilinen ve biz doktorların
“spinal müsküler atrofi” dediğimiz, çocukların hayatını kaybetmesine yol açan,
sinir hücrelerini etkileyen genetik bir hastalık bu da. Belirtiler çocukluk
döneminde çıkıyor ve ölümcül sonuçlar doğuruyor. Dünyada onkolojiden sonra en
önemli yer tutan 2’nci hastalık grubunda ve tedavisi en zor hastalıkların
başında geliyor. Sağlık Bakanlığı istatistikleri paylaşmıyor ama Türkiye’de
aşağı yukarı 3 bine yakın SMA hastası çocuk olduğu biliniyor. Bu hastalık
otozomal resesif geçişli. Bu ne demek? Taşıyıcı olan anne ile baba
evlendiğinde, doğan bebeklerin bu hastalığa yakalanmış olma olasılığı dörtte 1
demek. Anne ve baba şanslı değilken, taşıyıcıyken, bebeklerin dörtte 1’i
maalesef bu hastalıkla boğuşuyor. Taşıyıcılık oranı kırkta 1 ve bu da her 10
bin doğumda 1 hastalıklı, SMA hastası çocuk doğuyor demek. Önlemek için
çiftlere preimplantasyon genetik tarama testleri yapılabiliyor.
Yine,
motor sinir hücrelerinin bir mutasyonu nedeniyle “survival of motor neuron”
dediğimiz proteini yeterli miktarda üretmemesi sonucu ortaya çıkan bu hastalık
uzun yıllar tüm dünyada bebek ölümlerine yol açan genetik hastalıkların en
başında geldi. Devletimiz, bu hastalığın tiplerinden sadece SMA Tip 1’i sosyal
güvence altına alarak ücretsiz tedavi etmekte. Ayrıca, ölümcül SMA Tip 1’li
küçük çocuklarımız, devletimizin kendi belirlediği ağır sağlık kriterleri
yüzünden ilaçlarını alamadıkları için erkenden hayatını kaybediyorlar.
Hastalığın tüm tiplerinde de ilaçlar maalesef geri ödeme listesine alınmadı,
hâlen alınmadı.
Türkiye'de
2017 yılında SMA Tip 1’in ilacı SGK kapsamına alınmıştı. 1 Şubatta Resmî
Gazete’de yayınlanan ve kısa adı “SUT” olan kararla Sağlık Uygulama Tebliği’nde
yapılan değişiklikle, solunum desteği alan SMA hastaları geri ödeme kapsamı
dışında tutuldu. Asıl sorun bu işte. Bu gelişme, Tip 2 ve Tip 3 hastasına umut
olurken 400 civarındaki Tip 2 ve Tip 3 hastasının 400’ünden 200’ünü kapsıyor,
geri kalan kapsam dışındaki hastalar için ise büyük bir felaket ve hayal
kırıklığı. Yani solunum desteği alan SMA hastalarının da kullandıkları
ilaçların geri ödeme kapsamına alınması şart. SMA hastalarını kendi içinde
ayırmak Anayasa’ya aykırı olduğu gibi insani ve vicdani boyutta da kabul
edilemez bir durum. Değerli vekil arkadaşlarım, yoksulluk ve israfta çağ
atladık. Buna karşın, SMA hastalarına yapılacak ilaç yardımında bile
kısıtlamaya gidilmesini, ben buradan Türk milletinin, yüce milletimizin
vicdanlarına ve takdirine bırakıyorum. 
Sayın
Cumhurbaşkanımız 29 Ocakta AK PARTİ Genel Merkezinde “SMA ilaç bedelinin geri
ödenmesiyle ilgili sorunu çözüyoruz, çözdük. Hastalığın diğer tiplerini de geri
ödeme planına dâhil ettik.” dedi. Ancak 29 Ocaktan iki gün sonra yani 1 Şubatta
Resmî Gazete’de yayımlanan kararı az önce açıkladım. Sayın Cumhurbaşkanının
söylediği, Resmî Gazete’de yayımlanan kararla kapsam dışı bırakıldı, onun sözü
de yerine getirilmemiş oldu. 
Şimdi,
içimizi yakan bazı örnekler vermek istiyorum, belki konunun birazcık daha
yüreklere yer etmesi bakımından: 14 Ocakta SMA Tip 1 hastası beş aylık Nehir
Maral Samsun’daki hastanede yaşamını yitirdi. Evladımızın resmini burada
hepinize gösteriyorum. Yonca-Recep Maral çifti değeri yaklaşık 400 bin lira
olan ilacın Sağlık Bakanlığının girişimiyle Amerika’dan sipariş edildiğini
belirterek, kısa bir süre içinde Türkiye’ye gelen ilaç -Nehir özel bir
hastanede olduğu için- hastane yetkililerine verilmedi diye feryat etti.
“Devlet bizi üçüncü basamak yoğun bakımı olan bir özel hastaneye kendisi
nakletti ama ‘İlacı devlet hastanesinde alacaksınız.’ diyerek ilacı vermedi ve
evladımızı kaybettik.” dediler. Devlet hastanesinde de sıraya girmişler, on gün
kadar yer beklemişler ama yer bulunamamış ve bu evladımızı kaybettik. Tabii, bu
süre zarfında Nehir’in durumu kötüleşti.
Buradan
soruyorum: Şimdi, ne yapıldı bu konuda? Üzüldük, ağladık, çok üzüldük hep
beraber, evet ama devlet ağlama mercisi değildir; ağlayan insanların, sorunu
olanların sorunlarına derman olma, çare bulma müessesesidir. Bunu yapmazsanız o
zaman o koltuklarda işiniz yok demektir.
Lüleburgaz’da
yaşayan SMA hastası 11 yaşındaki Arda Tahsin Acen -işte evladımız- 22 Ocakta
Çorlu’da kaldırıldığı hastanede yaşamını yitirdi. (Uğultular) 
LÜTFÜ
TÜRKKAN (Kocaeli) – Sayın Başkan, burası kıraathaneye döndü ya.
BAŞKAN
– Bir dakika, Sayın Milletvekili…
AYLİN
CESUR (Devamla) – Ben burada bu kadar acı bir olayı konuşurken iktidar
partisinin koltuklarından kahkahalar atılmasını son derece esefle kınıyorum.
BAŞKAN
– Sayın Milletvekili…
LÜTFÜ
TÜRKKAN (Kocaeli) – Ya, nasıl böyle bir şey olabiliyor? Üstelik, sizin
Başkanlığınızda böyle bir şeye nasıl müsaade edersiniz Sayın Başkan?
BAŞKAN
– Sayın Milletvekili…
AYLİN
CESUR (Devamla) – Bu evladın annesine, ailesine, vatandaşlarımıza, yüce
milletimize, hepimize büyük bir hakarettir. Hepinizi saygıya davet ediyorum,
saygıya davet ediyorum. (İYİ PARTİ ve CHP sıralarından alkışlar)
LÜTFÜ
TÜRKKAN (Kocaeli) – Evet, bir çocuğun ölümünden bahsederken orada kahkaha atmak
en hafif tabirle ayıptır, günahtır, yazıktır!
BAŞKAN
– Sayın Milletvekili, bir dakika, müsaade eder misiniz.
LÜTFÜ
TÜRKKAN (Kocaeli) – Bir çocuğun ölümünden bahsediliyor burada ve orada
gülüyorsunuz siz; yazıklar olsun, gerçekten yazıklar olsun!
BAŞKAN
– Sayın milletvekilleri, önemli bir konu görüşülüyor.
LÜTFÜ
TÜRKKAN (Kocaeli) – Siz anne değil misiniz?
BAŞKAN
– Dolayısıyla hatibi dinlemekte fayda var, milletimiz bizi takip ediyor.
Konuşmaları dışarıda yaparsanız daha yararlı olur. 
Buyurun
Sayın Vekil. 
AYLİN
CESUR (Devamla) – Sayın milletvekilleri, heyecanımızı bağışlayınız ama ben,
burada, bu evladın resmini gösterirken dizlerim titriyor, ben bu çocuğun annesi
değilim ama dizlerim titriyor, o kadar üzülüyorum ki. Böyle bir evladınız
olsaydı… Çok şükür ki yok inşallah hiçbirinizin ama, bir günün, bir saatin bile
önemli olduğu bir konuda lütfen burada biraz olsun bu acılı ailelere karşı
saygılı olalım. 
Arda’nın
babası Tahsin Acen’in sözleri yürekleri dağladı ve oğlunun ilaçlarını temin
edemedikleri için vefat ettiğini belirten acılı baba “Oğlum, kullanması gereken
ilacı temin edemediğimiz için hayatını kaybetti. İlacı temin edebilseydik belki
de oğlum biraz daha yaşayacaktı ve 20 Aralık 2018 günü Cerrahpaşa Tıp
Fakültesinde oğlumun ilaçlarını talep ettik, istedik, hâlen haber yok.” dedi ve
isyan etti o günlerde ve çocuklarımızı biz toprağa verdik. Toprağa verdik,
onlar toprak oldular ve Tip 2 ve Tip 3 hastalarının ilaçları geri ödeme
listesine daha yeni alındı. Şimdi, bu kapsama alınmayanları kaybetmemek için bu
konuyu bütün milletimizin ve sizlerin vicdanına sunuyorum. Geriye gözü yaşlı
anne-babalar kaldı, başıma gelirse diye hasta evladına bakarken dua eden ve
umutla buraya, Meclise çevrilen, korkulu, kocaman gözlerinin bizler üzerindeki
acısı kaldı, üzüntüsü kaldı. 
SMA
ve ALS hastalıklarındaki çaresizlik, tıbbi, sosyal, ekonomik sorunların
büyüklüğü, ilaçlara ve tedavilere olan ihtiyaçlar, devletin ilgililerince
yapılan farklı ve net olmayan açıklamalar, doğru bilgiye ulaşamama ve
fertlerin, ailelerin tek başlarına çözemeyeceği sorunlar bugün, burada, biz
milletvekillerine tarihî bir sorumluluk yüklemektedir. 
Bu
nedenle, SMA ve ALS hastalıklarıyla ülkemizde mücadele yollarının araştırılması
ve gerekli düzenlemelerin yapılmasını sağlamak amacıyla Anayasa’mızın 98’inci
ve Meclis İçtüzüğü’nün 104’üncü ve 105’inci maddeleri uyarınca Meclis
araştırması açılmasını İYİ PARTİ olarak istiyoruz. 
Bir
önemli konu da tüm partilerin aynı istekle çıkmış olmasını, ben bugün burada
sevinçle karşılıyorum. Geçenlerde iktidar partisi milletvekilleriyle bir
seyahat etme imkânı buldum. Orada kendileriyle olan şahsi görüşmelerimizde
dedim ki: Bari sosyal konularda, hiç değilse hepimizi ilgilendiren,
vatandaşlarımızı ilgilendiren vicdani konularda ne olur ayrıştırmayın. Gelin,
milletimiz siyasetten, siyasetçiden, yüce Meclisten umudunu kesmesin. Gelin,
beraber, bazı şeylerde hiç değilse, sağlık konularında bari, birtakım konularda
birleşelim. Ellerinizi direkt ret diye kaldırmayınız.
(Mikrofon
otomatik cihaz tarafından kapatıldı)
AYLİN
CESUR (Devamla) – Süre rica edebilir miyim Sayın Başkan?
BAŞKAN
– Toparlayalım Sayın Cesur.
AYLİN
CESUR (Devamla) – Ve gelin, memleketin problemleri neyse sizler teklif edin,
bizler el kaldıralım, bizler onaylayım ama yeter ki bizden derman bekleyen
vatandaşların problemlerine hep beraber çözüm bulalım. Bugün burada hep beraber
aynı önergeyle milletin karşısında olmaktan dolayı duyduğum mutluluğu ifade
etmek istiyorum.
Sözlerime
son vermeden, AK PARTİ Hükûmetinin 2003 yılında, Sayın Recep Akdağ’ın Sağlık
Bakanı olduğu dönemde Sağlıkta Dönüşüm Programı başlattığını, hatta Hükûmetin,
AK PARTİ iktidarının “Dünyanın örnek aldığı bir sağlık devrimi yaptık.“ diye
övündüğü bu programla sektörü bir bütün olarak ele alıp tüm sorunları tek tek
çözmeye kararlı olduklarını hatırlatmak istiyorum. Program için demişlerdi ki:
“Yaygın, erişimi kolay, güler yüzlü sağlık sistemi.” Söylem ve slogan güzeldi,
hatta biraz daha ileri gideyim, hedefleri de iyiydi diyelim, çok iyi niyetle
başladılar, yola çıktılar diyelim ama maalesef başarılı olamadılar, sonuçlar
işe yaramadı, bugün onu görüyoruz, sağlığın her kesiminde görüyoruz, her
kişisinde görüyoruz. Güler yüzlü sağlık sistemi ne oldu biliyor musunuz? Asık
yüzlü, ruh sağlığı bozuk insanlarla dolu bir memleket hâlinde. 
(Mikrofon
otomatik cihaz tarafından kapatıldı)
AYLİN
CESUR (Devamla) – Son sözüm, çok kısa… 
BAŞKAN
– Toparlayın Sayın Milletvekili.
AYLİN
CESUR (Devamla) - Sağlık ve sosyal güvenlik, Türkiye'de yani bu ülkede -bu ülke
bizim- temel sorun olmayı sürdürdü. Köklü çözümleri buradan ve komisyonlardan
önerirken şimdi burada özlemle beklediğimiz bir bütüncül yaklaşımda olduğu gibi
dış sesleri, sizlerden başka sesleri dinlemeye, en önemli konu olan sağlıkta
ilgili temel ve yeni doğru çözüm odaklı yaklaşımlara ayrışmış siyaset
anlayışıyla değil de, partizanca değil de sağduyulu yaklaşmaya yetkilileri
davet ediyorum.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler.
Söz
sırası, Milliyetçi Hareket Partisi Grubu adına Kahramanmaraş Milletvekili Sefer
Aycan’da.
Buyurun
Sayın Aycan. (MHP sıralarından alkışlar)
MHP
GRUBU ADINA SEFER AYCAN (Kahramanmaraş) – Sayın Başkan, değerli
milletvekilleri; ben de grubum adına söz almış bulunuyorum. Hepinizi saygıyla
selamlıyorum.
Hakikaten
gelinen nokta sevindirici. Milletimizin sorunlarından birisi konusunda tüm
partilerin önerge verdiğini, aynı konuyu önemsediğini görüyoruz, bu, milletimiz
adına sevindirici bir durum. Biz de bu konularla ilgili, ALS, SMA, DMD, MS gibi
hastalıklarla ilgili farklı zamanlarda, farklı hastalıklarla ilgili grubumuz
olarak da üç önerge vermiştik ve bu önergelerin gündeme alınmasını, araştırma
komisyonları kurulmasını istemiştik. Bugün, bu komisyonun kurulacağını umuyorum
çünkü tüm partilerin ortak görüşü var. İnşallah bu komisyon kurulacak ve bu
konuları araştıracak. Ayrıca, sadece komisyon kurulması dışında, özellikle
SGK’ye, bu konularda destek olması, tedavi ve giderlerinin karşılanması
konusunda da önergelerimiz veya başvurularımız olmuştu, bunlarda da bir miktar
gelişme oluyor ama yeterli görünmeyebilir hatta bu hastalar, bu hastaların
yakınları, dernekleri Genel Başkanımız tarafından kabul edildi, Genel
Başkanımız da bu konuya destek verip bunun gündeme alınmasını istemişti. Bugün
bu noktaya gelmiş olmayı, dediğim gibi çok olumlu bir durum olarak görüyorum. 
Evet,
bu hastalıklar zor hastalıklar. Tabii ki bu hastalıkları çok tıbbi detaylara
girmeden konuşmak lazım. Burada sizi tıbbi terminolojiyle boğmamak ve uzatmamak
istiyorum ama genel anlamda yapılması gereken konular üzerinde biraz duracağım,
yoksa araştırma komisyonu kurulacak ve eminim ki araştırma komisyonunda bütün
hastaların, hasta yakınlarının sorunları ele alınacaktır.
Bu
hastalıklar zor hastalıklar, hakikaten ölümcül hastalıklar. Tedavisi çoğu zaman
imkânsız durumda, nedene yönelik tedavi çoğu zaman yapamıyoruz. Daha çok,
destek tedavileri yapıyoruz. Pahalı bir hastalık, hem hasta için yük hem de
hasta aileleri için çok ciddi bir yük. Tabii, burada da devletimizin mutlaka
devreye girmesi lazım. Herhangi bir kişinin bu hastalıkların tedavisini tek
başına karşılaması, hakikaten, bütçe imkânlarıyla elvermeyecek bir durum.
Devletin mutlaka devreye girmesi, sosyal devlet olarak bunlara sahip çıkması,
ailelere destek olması gerekiyor. 
Örneğin
“ALS” olarak söz edilen hastalık seyrek görülüyor aslında, 100 binde 1
görülüyor ama hızlı da seyredebiliyor, daha erken de başlayabiliyor. Genellikle
50 yaşlarında başlayabiliyor ama bazen de hızlı seyrediyor. Tabii ki bu
hastalığın tedavisi, bakımı da çok zor. Doğru düzgün bir tedavisi de yok. Nedeni
de çok bilinmediği için hastalığın tedavisinde de sıkıntılar yaşanıyor ve bu
hastalara, özellikle tedavide yaşadığımız veya bakımında yaşadığımız sıkıntılar
sonrasında ciddi bir yük getiriyor. Net olarak biliyoruz ki nedene yönelik
tedavisi yok. Daha çok, fizik tedavi ve destek tedavileri yapılması lazım. 
ALS
hastalığının yüzde 10’u aileseldir yani genetik geçiş gösteriyor. Burada tabii
ki genetik geçiş gösteren hastalıklarla ilgili alınması gereken önlem özellikle
evlilik öncesinde genetik tarama yapılmasıdır. Bu konuya tekrar döneceğim. Bunu
çok sistematik hâle getirmemiz ve yerleştirmemiz lazım. 
Onun
dışında “otoimmün hastalık” diye de biliniyor. Kastedilen şu değerli
milletvekilleri: Vücudun kendi kendine reaksiyon göstermesidir “otoimmün
hastalık” dediğimiz hastalıklar. Niye durup dururken vücut kendi kendine
reaksiyon gösterir, kendi hücresine reaksiyon gösterir; burayı önemsiyorum.
Durup dururken olmuyor aslında; bugünkü bilgilerimizle bilmiyoruz ama altta
yatan bir enfeksiyon ya da bir kimyasal etken yani çevresel faktör vardır. Bunu
da çok önemsiyorum. Yani bir otoimmün hastalık ortaya çıkıyorsa bu, durup
dururken olmaz. İşte buradan çevresel faktörlerle ilgili kısma geçiyorum. 
Şimdi,
hastalığın oluşumunda çevresel faktörler suçlanıyor. Dün 4 Şubat Dünya Kanser
Günü’ydü, bununla da ilişkilendirmek istiyorum. Aslında tüm kanserlerin ve bu
tür zor hastalıkların temelinde çevresel faktörler var. Bu çevresel faktörler
konusuna önem vermek lazım. Hastalıkların yüzde 90’ı aslında çevresel faktörlerden
kaynaklıdır. Onun için, çevre sağlığı, çevreyi korumak, çevrenin insan
sağlığına zarar vermesini önleyici tedbirler almak bence her şeyden daha
önemlidir. Bence Sağlık Bakanlığının da esas işi hastalıklardan koruma olması
lazım. Görüldüğü gibi, birçok hastalığı oluştuktan sonra tedavi de edemiyoruz
ya da tedavisi son derece pahalı veya asla geriye dönmeyen, hatta tedavinin
başarılı olmaması nedeniyle ölümle sonuçlanan hastalıklardır. Onun için ne
yapıp edip aslında hastalıkların oluşmasını önlememiz lazım. Çevre sağlığına
önem verirsek, çevredeki hastalıklara sebep olan faktörleri kontrol
edebilirsek, hastalıkları teorik de olsa azaltabiliriz ama yoksa, bu
hastalıklar artarak devam edecek, daha daha yeni hastalıklar ortaya çıkacak,
bilmediğimiz hastalıklar ortaya çıkacak ve bunun sonrasında da aslında
geleceğimiz de tehlikeye girecek.
Aslında
çevre sağlığı sorunları, insanın kendi kendisine oluşturduğu, doğaya verdiği
zararların sonucudur. Aslında dinimiz de bunu emrediyor “Hastalık oluşmadan
önce sağlığın kıymetini bilin.” diyor. Fakat bu, nedense, gereken önem
verilmeyen, üzerinde durulmayan bir konudur. Aynı şekilde, kanserlerin de
temelinde çevresel faktörler vardır fakat çevresel faktörlere her gün yeni bir
faktör ekliyoruz, her gün yeni bir kimyasal ortaya çıkıyor. Çevreyi
kirletiyoruz, çevreye atıklarımızı atıyoruz ve bunlarla havayı kirletiyoruz,
suyu kirletiyoruz. İçtiğimiz suyu, soluduğumuz havayı, yediklerimizi
kirletiyoruz, ondan sonra da hastalıklar oluşuyor. Niye hastalıklar oluşuyor?
Niye kanser oluşuyor? Hep bu nedenlerden dolayı oluşuyor. 
Mesela,
bilinen en önemli çevresel faktör sigara içmek. Mecliste de sigara içiyoruz.
Milletvekillerinin dokunulmazlığı mı vardır, bilmiyorum ama Mecliste
milletvekilleri her ortamda sigara içiyor ve bu aslında kötü de bir örnek
oluşturuyor yani Meclise gelen değerli vatandaşlarımız milletvekillerini sigara
içerken görüyor. Bu da tabii ki son derece yanlış bir davranış ama sigara
bilinen en önemli kanserojen maddedir. 
Kurşun,
cıva gibi metaller, hava kirliliği, özellikle hidroelektrik santraller -tabii
ki daha az zararlı gözüküyor ama- termik santraller, bunların bacaları, buradan
çıkan dumanlar, buradan çıkan asılı katı maddecikler, radon gibi maddeler hepsi
birer aslında kanserojen maddedir, hem solunum yolu hastalıkları hem de çevre
kirliliği açısından diğer hastalıklara sebep olmaktadır. 
Elektromanyetik
alan yine suçlanan bir konudur. Elektromanyetik alan her yerde var, her yerde
elektromanyetik alanın etkisi altındayız. Tabii, akut bir kanserojen değil, ama
uzun vadede elektromanyetik alanın altında kalmak kanser sebebi olmakta veya
birçok hastalığa da sebep oluşturmaktadır. 
Diğer
bir önemli hastalık spinal müsküler atrofi “SMA” diye bilinen hastalık. Bu da
çok zor bir hastalık. Omuriliği tutuyor, omurilikteki kaslara hareket yaptıran
sinirleri tutuyor. Bu sinirlerde protein yapısının oluşmasındaki eksiklikten
kaynaklanan bir hastalıktır ve buna bağlı olarak da sinir hücrelerinin iletimi
bozuluyor ve buna bağlı olarak da kaslar uyarılmadığı için kaslarda zayıflık
oluşuyor ve buna bağlı sorunlar ortaya çıkıyor. Solunum sorunları oluyor,
hareket sorunları oluyor, zaten kendi kendine oturamayan bir duruma geliyor,
özellikle çocukluk döneminde görülüyor.
Genetik
geçişli bir hastalık bu hastalık, direkt genetik geçişli olduğu biliniyor. Hem
annenin hem babanın taşıyıcı olması ve oradan bu hastalıklı genlerin kişiye
geçmesiyle oluşan bir hastalık. Oluştuğu zaman hakikaten çok ciddi sorun.
Farklı tipleri var, hatta hatta o kadar hızlı gelişen, anne karnındayken gelişen
tipi, SMA Tip 0 olarak gösterilen bir hastalık grubu var, hatta intrauterin dönemde
çocuğun hareket etmemesi şeklinde gözüküyor ve buna bağlı olarak da ölüm olayı,
doğar doğmaz ölüm gerçekleşiyor. 
Şimdi,
diğer tiplerinde, özellikle SMA Tip 1 denilen hastalıkta ise tedavisi için
gereken ilacın karşılanması bugün konuşulan bir hastalık. Sayın Cumhurbaşkanı
da bu konuya müdahil oldu ve bununla ilgili öneride bulundu, özellikle ilacın
karşılanmasını istiyor, bununla ilgili de düzenleme yapılıyor inşallah,
yapılacak. Pahalı bir hastalık, tedavisi zor bir hastalık ama bunun
karşılanması lazım. Bu ilaç özellikle protein yapısının gelişmesine sebep
oluyor. Mutlaka katkısı var, tümüyle karşılanmasını öneriyoruz. 
Ben
burada süreyi yirmi dakika diye baktım ama herhâlde on dakika gösteriliyor. 
İnşallah,
araştırma komisyonu kurulacak ve bu komisyonun çalışarak tüm bu hastaların,
ailelerin sorunları mutlaka çözülecektir ya da çözümüyle ilgili bir yol
haritası oluşturulacaktır diye düşünüyorum. 
Teşekkür
ederim, saygılar sunarım. (MHP ve İYİ PARTİ sıralarından alkışlar)
BAŞKAN
– Teşekkürler Sayın Milletvekili. 
MAHMUT
TANAL (İstanbul) – Sayın Başkanım...
BAŞKAN
– Halkların Demokratik Partisi Grubu adına Batman Milletvekili...
MAHMUT
TANAL (İstanbul) – Sayın hatip konuşmasında dedi ki: “Milletvekilleri Mecliste
sigara içiyor, sağlığa zararlı.” Ben şahsen sigara içmiyorum, sağlığa zararlı
kötü bir davranışım da yok. Bari, hiç olmazsa bu söylenenleri ifşa etseler, bir
daha bunlar da bu kötü alışkanlıklardan vazgeçmiş olur.
Teşekkür
ederim. 
BAŞKAN
– Peki, teşekkürler Sayın Tanal. 
Sayın
Necdet İpekyüz’e söz veriyorum. 
Buyurun
Sayın İpekyüz. 
HDP
GRUBU ADINA NECDET İPEKYÜZ (Batman) – Teşekkür ediyorum Sayın Başkan.
Değerli
milletvekilleri, konuyla ilgili komisyon kurulması için çalışmalara başlıyoruz
fakat gerek benden önceki arkadaşların konuşmalarında gerek bugünkü grup
toplantımızda dikkat çekmek istediğimiz bir konu vardı. Bildiğiniz gibi, 27’nci
Dönem milletvekilleri olarak seçildikten sonra göreve başladığımızda 2 parlamenter
cezaevindeydi ve bu 2 arkadaşla ilgili o dönem herkes konuşma yaptı ve ihlal
edilmesi artık vakayiadiyeye dönen Anayasa’ya göre 2 vekilin derhâl serbest
bırakılması lazımdı fakat yapılmadı. Halkların Demokratik Partisinden
Hakkâri’de yüzde 70’e yakın oy alan arkadaşımız Leyla Güven tutuklu kalmaya
devam etti. Leyla Güven bugün 90’ıncı gününde açlık grevinde ve evinde artık
yürüyecek durumda değil ve kendisi Türkiye’de toplumun barış içinde yaşaması
için tecride karşı çıkmak amacıyla bu eylemi başlattığını bütün kamuoyuna
duyurmuştu. Türkiye'nin barışı, demokratikleşmesi açısından fırsat olarak
değerlendirilmesi gereken bu konu hep gündem dışı tutulmaya çalışıldı ve
nitekim, baktığımızda, son dönemde artık herkesle ilgili bir infaz tarzında
cezalar kesilmekte, yargıda kimse dinlenilmemekte. Nitekim, hâlen Diyarbakır
Büyükşehir Eş Başkanı olan Gültan Kışanak’a -tekrar arkadaşlarımızın belirttiği
gibi- daha önce parlamenterlik yapan Sebahat Tuncel’e on dört-on beş yıllık
cezalar verildi. Artık Türkiye’de duruşmalar özellikle bir mahkeme salonundan
öte bir tiyatral oyuna dönüşüyor. Niçin? 
Bakın,
arkadaşlar, Leyla Güven’in -her konuşmamızda dile getirdiğimizde- Haziran
ayının 29’unda mahkemesi vardı. Birçok arkadaşımızla beraber mahkemeye gidildi,
avukatlar katıldı -Parlamentoda bu konu gündeme getirilmiş, dokunulmazlık
meselesi var, Anayasa ihlali var- ve tahliye kararı çıktı, anımsarsınız.
Peşinden, cumhuriyet savcısı karara itiraz etti ve itiraz sonucu ne oldu?
Tekrar, tutukluluk hâlinin devamına karar verildi. Nitekim, ocak ayının 25’ine
yani iki hafta öncesine kadar Leyla arkadaşımız cezaevinde bu eylemini
sürdürürken ve yaşadıklarının bütün hepsinin Türkiye’de, dünyada, artık Avrupa
Parlamentosunda konuşulduğu dönemde… 25 Ocaktaki mahkemesine tekrar buradan bir
grup arkadaş ve yurt dışından siyasetçiler, sivil toplum kuruluşlarının
yöneticileri, birçok kişi geldi ve orada mahkemenin tiyatro salonuna
dönüştüğünden dolayı avukatlar dâhil hiç kimse duruşmaya girmedi ve daha
insanlar yola çıkarken tahliye edildi. Bu arkadaşımız niçin o dönem
bırakılmadı, niçin şu anda tahliye edildi? 
Tahliye
edilmesinin gerekçesi, aslında, gerek dışarıda gerek bu süreçte bu başlattığı
ve birçok arkadaşın eşlik ettiği tecride karşı yapılan süreçle ilgiliydi, belki
de bunu boşa çıkarmaktı. Nitekim -hiç konuşulmuyor- aynı dönemde Mehmet Öcalan
İmralı’da bir görüşme yaptı ve ondan sonra bu karar alındı, belki bu iş
noktalanır diye. Fakat devam etti çünkü asıl hedef, bir lütuf gibi, bir
tutuklunun yakınıyla görüşmesi değil, anayasal hakkı olan avukatlarıyla süreçle
ilgili görüşmesiydi. Ve nitekim ne oldu? Şu anda eylem birçok yerde devam
etmekte. 
Duruşmaların
tiyatro salonuna dönüşmesinden, Gültan Kışanak ve Sebahat Tuncel’den daha
sonra, arkadaşlar, şu anda birçok vekil arkadaşımızın bildiği, Kocaeli
Milletvekilimiz Ömer Faruk Gergerlioğlu, ekim ayında partimizin Diyarbakır’da
düzenlediği bir etkinlikte Eş Genel Başkanlarımızdan Pervin Buldan konuşma
yaptığı sırada tepki göstermediği için buraya fezlekesi geliyor. Yani şimdi nasıl
tepki gösterecek, ne yapacağız, bilmiyoruz. Bu nedenle –bugün grup
toplantımızda da dile getirdik- bugün aslında “Artık yeter.” dediğimiz süreç
için, barış, demokrasi ve adalet için bu Parlamentoda sabaha kadar -Eş Genel
Başkanlarımız da burada- oturmuş olacağız. Çünkü bu yaşadığımız süreç, gerek
Gültan Kışanak’ın gerek Leyla Güven’in gerek birçok parlamenter arkadaşımızın
yaşadığı süreç ve yöneticilerimizin yaşadığı süreç hukuka uygun değil, tümüyle
siyasi kararlardır, keyfî kararlardır. 
Arkadaşlar,
otoriter dönemlerde, diktatöryal dönemlerde, faşizan dönemlerde konuşma yasağı
değil, eğer söz daha çok konuşulursa, dile getirilirse önümüzü açarız. Şimdi,
bunu, bu gündemle ilgili, komisyonla ilgili, araştırma önergesiyle ilgili niçin
gündeme getiriyorum? Bu konuyla ilgili arkadaşlarımızla beraber çalıştığımızda,
biz araştırma önergesinde, özellikle tedavisi güç olan, tedavi edilmeyen
hastalıklarla ilgili ne yapabiliriz diye konuştuk ve maalesef, maalesef
Türkiye’de, aslında tedavisi belli olan ve birçok insanın ölümüne neden olan
barış, demokrasi ve adalet konusunda bir girişim yapsak belki de birçok insanın
hayatını kurtarmış olacağız ve geleceğe bir miras bırakacağız. Bakın, dernekler
ne diyor biliyor musunuz? Dernekler kendi sayfalarında “Yaşamak yetmez,
yaşatmak gerekir.” diyorlar. Biz Türkiye’de bu Parlamentodaysak yaşatmamız
lazım, insanları barış içinde, huzur içinde yaşatmamız lazım.
Bakın,
bu komisyon kurulacak. Arkadaşlar, mizah oyunlarına bazen konu oluyordu,
nitekim destek vereceğiz. Süreyi uzatmak için en iyi yöntem komisyon kurmaktır.
Şu anda biz komisyon kurarsak ilaç alamayıp yaşamını yitirecek olan insanlar
vardır ve bu insanlar sorunlarını gündeme getirdiklerinde -2014’ten beri-
birçoğunun Türkiye’de haberi yoktu bu hastalıklardan ve birçok kişi sosyal
medya üzerinden, Parlamentoyu ziyaret ederek, gazeteleri televizyonları ziyaret
ederek durumlarını anlattı ve biz filmlerde Oscar’a aday olan, Einstein’dan
sonra en büyük ödülü alan fizikçinin yaşamını konu alan ALS hastalığını
izlerken biliyoruz ama kendi yakınımızdakileri göremiyorduk. Yoksulluğun dibe
çöktüğü dönemde bu insanların sadece ilaç alıp bir kısmının düzelebileceğini…
Bir kısmına kolaylık sağlandı ve özellikle “S2, S3” denilen hastalıklarla
ilgili ilaca hep ambargo konuldu, hiç verilmedi. Nitekim, geçen hafta
konuşulmaya başlandı ama biliyor musunuz, 2017’den bugüne kadar 60’tan fazla
kişi yaşamını yitirdi. Böyle bir lüksümüz yok. Eğer bunu bugün, bir gecede
geçirebiliyorsak niçin daha önce geçirmedik? Şimdi, korkarım ki komisyon kurup
bunu da çok uzun bir sürece yayarsak tehlikeli olabilir. Biz, Halkların
Demokratik Partisi olarak bu komisyonu destekliyoruz ama komisyon dışında da
acilen yapılması gerekenler konusunda komisyon hemen toplanıp yarın karar
alması lazım çünkü yapmadığımız zaman bu insanlar yaşamlarını yitirecekler,
hayatlarını riske atmış olacaklar. 
Bu
hastalıkları sadece bir ilaç gibi düşünmemek lazım. Türkiye’de olması gereken
sosyal devlet anlayışıdır. Sosyal devlet anlayışı her insanın yaşamından
sorumludur. Az önce hatibin belirttiği gibi, önemli olan hastalık değil,
hastalıkların önlenmesidir, rehabilite edilmesidir. Biz, hastalıkların
nedenlerini çözemezsek, önleyemezsek birçok problemle karşı karşıya
kalabiliriz. İlaç verdiğimiz hastalar… Evet, devlet, sosyal devlet görevini
yerine getirecek. Peki, bu tür ağır hastalıklarda kullanacağı araç, bineceği
akülü araba, bu akünün değiştirilmesi, kullanacağı sedye, başına takacağı
havalı yastık, boğazının delinmesinde kullanacağı kanüller, birçok şey masraf
gerektiriyor ve bu masrafı devletin üstlenmesi lazım. 
Bir
diğeri, bunlar hastane şartlarında yaşamlarını sürdürememekteler çünkü
tedavilerinin özellikle aile denetiminde ve aile hekimlerinde olması lazım.
Bakın, bir taraftan diyoruz ki: “Bunlarla ilgili psikologların, hekimlerin,
hemşirelerin, sosyal hizmet uzmanlarının görev alması lazım.” bir taraftan da
hemşirelik hizmeti verdiği için, hekimlik yaptığı için işten atılanlar var, bir
taraftan da daha önce burada konuştuğumuz hâlde, 4/C’yi sözde kaldırdık, 4/C
nedeniyle üç aydır, dört aydır hâlâ ataması yapılmayan çalışanlar var ve
insanları keyfimize göre belirtiyor, orada bırakmış oluyoruz. 
Bakın,
biz, sevdikleriyle birlikte bu insanların yaşaması için her türlü görevi
üstlenmeliyiz. Bu hastalar nasıl yaşıyorlar, ne yapıyorlar, nelere
gereksinimleri var, nasıl bir evde oturuyorlar, ev sağlık açısından uygun
mudur, nasıl yer değiştiriyorlar, herhangi bir transfer anında neler
yapıyorlar, bu insanlar içme suyunu nasıl alıyorlar, doğal gazı nasıl
ödüyorlar, elektrik parasını nasıl ödüyorlar, kirada mı, değil mi; bunları
düşünmeden, böyle, özellikle sonu da kötü biten ve her an dünyada herhangi bir
değişiklikle gelişmesi olabilecek bir şeyi takip eden ailelere sadece ilaç
verip sorunu çözemeyiz. Bunların tümüyle her şeyini araştırmak ve dikkat
çekmemiz lazım. Sosyal devlet anlayışı budur ve nitekim başta da belirttiğim
gibi yaşamak değil, yaşatmak da gerekiyor.
Hepinize
saygılar sunuyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Kayseri Milletvekili Sayın Çetin Arık’a
söz veriyorum.
Buyurunuz
Sayın Arık. (CHP sıralarından alkışlar) 
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan.
ALS,
SMA ve henüz tedavisi tespit edilemeyen diğer hastaların ve yakınlarının
problemlerine ilişkin sorunların çözümü için alınması gereken tedbirlerin
belirlenmesiyle ilgili verilen araştırma önergeleri üzerine Cumhuriyet Halk
Partisi Grubu adına söz almış bulunuyorum. Gazi Meclisimizi ve ekranları
başında bizleri izleyen aziz milletimizi saygıyla selamlıyorum.
Değerli
milletvekilleri, toplumumuz bizlerden yaşam standartlarımızı yükseltecek olumlu
çalışmalara imza atmamızı istiyor. Öncelikle tüm partilerin böylesi önemli
konuyu gündeme getirmesi ve araştırma komisyonu kurulması konusunda hemfikir
olmaları memnuniyet verici bir gelişmedir, bütün gruplara buradan ayrı ayrı
teşekkür ediyorum. Milletimiz sadece bu konuda değil toplumun menfaatine olan
her konuda siyasetüstü davranmamızı ve toplum yararına olan her konuda birlikte
hareket etmemizi bekliyor. Umarım ki milletimizin bu beklentilerine kulak verir
ve bundan sonra da bu hassasiyeti gösteririz.
Sayın
milletvekilleri, SMA hastalığı nedir, nedir bu SMA hastalığı? Spinal Müsküler
Atrofi, hareket sinir hücrelerinden kaynaklı nöro-müsküler bir hastalık olarak
tanımlanıyor. Bu hastalık gevşek bebek sendromu olarak da biliniyor. Sayın
milletvekilleri, genler hücrelerin çalışabilmesi için bazı proteinler
üretirler. Gen bozukluğu olduğunda bu proteinler ya hiç üretilemiyor ya da çok
az üretiliyor. İşte, SMA’da ön boynuz hücrelerinin işlevi bozuluyor ve
proteinler gereğinden az üretiliyor. Bunun sonucunda da vücuttaki istemli
hareket eden kaslarda kuvvetsizlik ile erime meydana geliyor. 
Son
yıllarda ülkemizde sıklıkla görülen SMA hastalığının her 6 bin doğumda 1 olduğu
görülüyor. Görülme sıklığı son yıllarda artan SMA hastalığının 4 tipi mevcut.
Tip 1’de hastalığın belirtileri çocukluk yaşlarında kendini gösteriyor. Bu
belirtiler içerisinde yutkunma ve solunum zorluğu, desteksiz oturamama gibi
sorunlar görülüyor. Kişinin hayat kalitesini düşüren SMA Tip 1 türler
içerisinde en tehlikeli olanı. Tip 2’deyse hastalar başlarını kontrol
edebiliyor, oturabiliyor ancak yatma pozisyonundan oturma pozisyonuna
geçemiyorlar. Tip 3’te ise hastalar ayakta duruyor, yürüyebiliyorlar. Tip 4’te
ise erişkinlerde görülen bu türde kol ve bacaklarda zayıflık görülüyor. Genel
olarak bu hastalar yürüyebiliyor. Hastalığın bu tipi için yaş aralığı da
yoktur.
Peki,
sayın milletvekilleri, belirtileri nedir bu hastalığın? Kaslarda güçsüzlük,
eklem bölgelerinde gevşeklik, kol ve bacaklarda gözlenen gelişme geriliği,
omurgada gerilik, nefes darlığı, azalmış derin tendon refleksi, kuvvetsizlik,
yaşıtlarından geri kalma, yavaş hareket etme, sık düşme, beslenme bozuklukları,
cılız ağlama gibi belirtiler sayılabilir. 
Peki,
bu hastalığın tedavisi var mıdır, hastalığın tedavisi nedir? Yaşam kalitesini
düşüren, ölümcül sonuçlara neden olan bu hastalığın yakın zamana kadar tam bir
tedavisi yok ise de ABD menşeli Spinraza adlı ilaç SMA hastaları ve aileleri
için umut olmuştur ancak tek bir dozun binlerce dolar olduğu ilaca ulaşmak ve
temin etmek neredeyse imkânsız hâldedir. 
Sayın
milletvekilleri, Türkiye ve dünyada binlerce SMA hastası çocuk ölümle
pençeleşiyor. Üretici şirket, ilacını farklı ülkelerde farklı fiyatla çok
yüksek paralara satıyor. Yüzde 100 tedavi garantisi olmayan bu ilacın bir hasta
için yıllık maliyetinin 800 bin dolar olduğu ifade ediliyor. 800 bin dolarlık
ilaç olur mu sayın milletvekilleri? SMA hastası çocuklar ölürken ilaç sanayisinin
kâr hırsının dizginlenememesi insanlık adına utanç vericidir. Ama unutmayalım
ki insan yaşamı kutsaldır ve insan yaşamından tasarruf edilemez. Bu konuda
ülkenin çocuklarını kurtarmak için her türlü fedakârlığı yapmamız gerekiyor. 
Bakınız,
sayın milletvekilleri, bu fotoğrafta gördüğünüz Zeynep Fatma. Alaşehir’de
yaşayan, Şengül ve Yusuf Özden çiftinin iki çocuğundan biri olan Zeynep
Fatma’yı tanıyor musunuz, hatırlayabildiniz mi Zeynep Fatma’yı? Hani deriz ya,
erken tanı hastalıkların tedavisinde önemlidir. Zeynep Fatma’ya da kırk beş
günlük iken tanısı konulmuş. Sonrasında ne olmuş? Zeynep Fatma ilacını
beklerken, daha on bir aylıkken hayatını kaybetmiş. Çocuklarının Zeynep
Fatma’yla aynı kaderi paylaşmaması için SMA hastalarının aileleri yıllardır
feryat ediyor. 
Başka
bir dram, tam dört ayda SMA hastası 20 çocuk ilaç beklerken yaşamını yitirdi.
Bunlar Türkiye’den sayın milletvekilleri. Ece ile Zeynep’i yaşatalım. 
Yine,
Fenerbahçe formasını giyen ve bu formayı üzerinden çıkarmayan, 5’inci sınıf öğrencisi,
oturduğu yerde ablasıyla birlikte oyuncaklarıyla oynayabilen Umutcan’ın en
büyük isteği ilacına kavuşmak. Umutcan yürümek, Fenerbahçe maçına gitmek
istiyor, top oynamak istiyor, arkadaşlarıyla oynamak istiyor. 
Şimdi,
SMA hastalarının ilacı çok geç olsa da bazı kısıtlamalar yapılarak ödeme
planına alındı. Yıllardır bekleyen, Umutcan’a umut olan, bu konuda önemli
adımlar atan Sağlık Bakanına da buradan teşekkür ediyorum. Ama burada bir
eksiklik var sayın milletvekilleri, umut ederim ki kurulacak komisyonla bu
eksikliği de hep beraber gideririz.
Evet,
Antalya’da yaşayan SMA hastası 5 yaşındaki Umutcan Kılıç’ın ilacı da onaylandı.
“İlacımı istiyorum, yürümek istiyorum, top oynamak istiyorum.” diyen Umutcan,
alacağı ilaçla hayallerine belki bir adım daha yaklaştı ama ya kapsam dışı
kalan çocuklarımız ne olacak? Çocuklara “Sen makinaya bağlısın, ilacını
alamazsın.” ya da “Senin oksijene ihtiyacın var, bu ilaç sana uygun değil.”
demek ne kadar vicdani sayın milletvekilleri? Böyle bir çocuğunuz ya da böyle
bir yakınınız olsa ve size bu söylenilse siz ne düşünürsünüz? Aslında buradaki
tek kriter hastalığın tanısı olmalıydı.
Peki,
sayın milletvekilleri, bu hastalık anne karnındayken tespit edilebilir mi, bu
hastalık önlenebilir mi? Evet, bu hastalık anne karnındayken belirlenebilir,
önlenebilir bir hastalıktır. SMA hastası çocuğu olan ya da kardeşi olan ya da
böyle bir akrabası olan bir çift, preimplantasyon genetik tanıyla sağlıklı bir
çocuk sahibi olabilir. Preimplantasyon genetik tanıyla, bir araya gelen bozuk
genler belirlenebilir ve henüz daha embriyo aşamasındayken doğacak bebeğin
sağlıklı olup olmayacağı tespit edilebilir. Sağlam olan embriyo anne rahmine
yerleştirilir, hem böylece daha sağlıklı nesiller oluşur hem de 800 bin
dolarlık bu ilaç maliyetinden kurtulmuş oluruz. Bu hastalık gebelik öncesi
önlenebilir bir hastalıktır, preimplantasyon genetik tanının ciddiye alınması
gerekir ve bu konu burada önemlidir.
Bir
kadın doğum uzmanı olarak buradan bu çocuklara sahip olan ailelere seslenmek
istiyorum: Eğer böyle bir çocuğunuz varsa, SMA’lı bir çocuğunuz varsa ya da
SMA’lı bir kardeşiniz varsa ya da akrabanız varsa ikinci çocuğunuzun da SMA’lı
doğma ihtimali yüksektir ve böyle bir yüksek ihtimali gelin göz ardı edelim,
preimplantasyon genetik tanıyla 2’nci çocuğunuz gayet sağlıklı bir çocuk olarak
dünyaya gelebilir.
Sayın
milletvekilleri, genetik hastalıklar Türkiye için gerçekten çok önemli
problemlerdir, tedavisi doğru düzgün yapılamamaktadır, bakım masrafları çok
yüksektir, aile bireylerinde çok ciddi travmalara yol açmaktadır. Bu genetik
geçişli hastalıkların en önemli nedenlerinden birisi de akraba evlilikleridir.
Onun için akraba evliliklerinden şiddetle kaçınılması gerekir. Ne yazık ki
Türkiye, akraba evliliklerinde saatli bir bomba gibidir. Bu oran doğu ve
güneydoğuda çok daha yüksektir. Bu konunun üzerinde de ciddi bir araştırma
yapılması gerekmektedir. 
Sayın
milletvekilleri, kısaca ALS hastalığına da değinmek istiyorum. ALS tam adıyla
Amyotrofik Lateral Skleroz, diğer adıyla motor nöron hastalığı olarak da
tanımlanmaktadır. Beyin sapı ve omurilik bölgelerinde bulunan “motor sinir
hücreleri” adı verilen hücrelerin kaybı neticesinde oluşan önemli bir
hastalıktır. Hastalık ilk etapta kaslarda seyirme, titreme, kas zayıflığı
sonucunda kolların veya bacakların etkilenmesiyle ve zamanla artması sonucunda
ALS hastalığı ortaya çıkıyor. Kesin bir tedavisi yoktur. 
Buradan
tekrar bütün gruplara teşekkür ediyorum, yüce heyetinizi saygıyla selamlıyorum.

Teşekkür
ederim. (CHP sıralarından alkışlar)
BAŞKAN
– Çok teşekkür ederiz Sayın Milletvekili.
Adalet
ve Kalkınma Partisi Grubu adına Samsun Milletvekili Sayın Ahmet Demircan’a söz
veriyorum. 
Buyurun
Sayın Demircan. (AK PARTİ sıralarından alkışlar)
AK
PARTİ GRUBU ADINA AHMET DEMİRCAN (Samsun) – Teşekkür ediyorum Sayın Başkan.
Sayın
Başkan, değerli milletvekilleri; ALS, SMA, MS ve DMD ve henüz tedavisi tespit
edilmemiş hastalıklar, bu hastalıklara maruz kalan hastaların mevcut
durumlarını tespit, yakınlarının karşılaştığı problemlere çözüm geliştirmek,
yaşam kalitelerini artırmak ve toplumda farkındalık oluşturmak amacıyla Anayasa’nın
98’inci ve İç Tüzük’ün 104 ve 105’inci maddeleri gereğince Meclis araştırma
komisyonu kurulması teklifimiz nedeniyle söz almış bulunuyorum. Hepinizi
saygıyla selamlıyorum. 
Değerli
milletvekilleri, sağlık her şeyin başı, yaşam hakkının ayrılmaz unsuru, bilgi,
yüksek derecede bilgi, teknoloji, donanım, malzeme ve ilaç gibi çok özel ve
özellikli ürünün kullanıldığı bir alan. Bütün bunları insanın tek başına veya
bir grup olarak bir araya getirmesi mümkün değil çünkü bütün bunlar insanlığın
mirası ve maliyeti yüksek, pahalı ürünler ve hizmetler. Bireylerin bu
hizmetlerin maliyetini karşılayabilmesi her zaman mümkün olmayabilir ve olmaz
da. 
Değerli
milletvekilleri, işte, işin burasında devlet devreye girecek, sosyal devlet
anlayışı devreye girecek. Ülkemizde sosyal devlet altyapısı doğru bir şekilde
oluşturulmak için 2006 yılında sosyal güvenlik kurumları bir araya getirildi.
2008’de ise genel sağlık sigortası kuruldu. 2012’de genel sağlık sigortası
zorunlu uygulamaya geçildi, herkes genel sağlık sigortası şemsiyesi altına
alındı. Bu bir devrimdi, pek çok gelişmiş ülkenin bile başaramadığı bir devrim.
2002’den itibaren sağlıkta yapılan reformları, hamleleri burada tek tek sayacak
değilim. Ancak şu kadarını belirtmeliyim ki, sağlık altyapısı, donanımı büyük
oranda yenilendi ve yenileme devam ediyor; personel sayısı artmaya devam
ediyor; sağlık hizmetlerine ulaşım kolaylaştı, acil sağlık hizmetleri, ambulans
hizmetleri, yoğun bakım hizmetleri üst düzeyde gelişti; 10 bin kişiye düşen
yatak sayısı 30’ları geçti, 35’lere doğru çıkıyor; nitelikli yatak sayısı yüzde
60’lara ulaştı, artış devam ediyor; evde bakım hizmetlerinden 81 ilde 86
koordinasyon… Ki, demin, az önce, şu anlaşılır gibi bir durum ortaya çıkmasın,
onu belirtmek istiyorum: Yani, bu hastalar hastane şartlarında bakılamıyorlar,
evlerinde bakılıyorlar ama evlerinde kendi hâllerine terk edilmiş değiller. 81
ilde 86 koordinasyon merkezimiz var; 1.618 ekibimiz, 5.271 personelle evde
bakım hizmeti veriyor. 2018’de 376.849 evde bakım verdiğimiz takipli hastamız
var ve 1.657 araçla bu hizmetler veriliyor. 2018’de 1 milyon 250 bin 555 hasta
bu hizmetten istifade etmiş.
181’i
diş tabibi olmak üzere 578 ağız, diş sağlığı personelimizle 69.078 hastaya
evinde ağız, diş tedavisi hizmeti verilmiş durumda. 
Tabii
ki bu evde bakım hizmetlerinden ALS’li de, SMA’lı da, MS’li hastalar da, bakıma
muhtaç olan hastalar da yararlanıyor ve istifade ediyorlar. 
Bu
sağlık hizmetlerindeki gelişmeler süresince, geçmişte alıştığımız ve
karşılaştığımız poliklinik kuyrukları, ilaç kuyrukları ortadan kalktı,
hastanelerde rehin kalmak ortadan kalktı. 
Değerli
milletvekilleri, teklifimize konu olan hastalıklar hakkında konuşmak istiyorum.

ALS
(amiyotrofik lateral skleroz); elbette, arkadaşlarımız detaylarına da girdiler,
konuyla ilgili çok güzel bilgiler verildi. Ben de birkaç şey söylemek
istiyorum. ALS beyin ve spinal kordun üst ve alt motor nöronlarında
dejenerasyonla karakterize, ilerleyici bir hastalık; sebebi belli değil,
sebebine dönük bir tedavi de uygulanamıyor elbette; ancak destek tedavisiyle
hastalara yararlı olmaya çalışıyoruz. Hastalığın yüzde 90-95’i sporadik yani
rastgele; genetik bir sorumluluk yok; yüzde 10 civarında genetik bağ. En sık
görülen motor nöron hastalığı olan ALS’li hasta sayısının bugün Türkiye’de 10
bin civarında olduğu hesaplanıyor. 
SMA
ise (Spinal Müsküler Atrofi) ikinci motor nöronların kalıtımsal bir hastalığı.
Otozomal resesif nöromüsküler hastalıklar arasında en sık görülen SMA’nın canlı
doğumlarda ortaya çıkma olasılığı kabaca on binde 1 ama taşıyıcılık burada
önemli unsur, ellide 1 oranında taşıyıcı olma durumu var toplum içerisinde.
Onun için önünde, öncesinde tedbir almak gereken bir konu. Bu konuda, tedbirler
kısmında evlilik öncesi taramayla ilgili çalışma başlatılmıştı. Kit hazırlığı
yapılıyor, yerli kit üretimi bitmek üzere, Bakanlıkla görüştüm, önümüzdeki
günlerde bu konuya başlanacak.
Bu
bebekler doğdukları zaman bez bebek gibiler, çok gevşek. Özellikle SMA 1 Tipi
çok erken yaşta, daha doğumdan önce de gelişebiliyor, doğar doğmaz da karşımıza
çıkabiliyor, çok ağır seyreden bir hastalık tipi. Buna karşı bugüne kadar
tedavi olarak SMA tedavisine FDA ve EMA ruhsatlı tek ürün var dünya üzerinde,
arkadaşlarımız zikrettiler. Bu ürünü Sosyal Güvenlik kapsamında -bilgilerimiz o
istikamette- Türkiye'den başka ödeyen ülke yok. Türkiye Tip 1’leri Temmuz
2017’den beri ödüyor, şimdi de Cumhurbaşkanımızın direktifleriyle Şubat
2019’da, bu ay başı itibarıyla Tip 2 ve Tip 3’ün de ödemesi yapılıyor. 
Güncel
durum itibarıyla 25/1/2010 tarihli SMA tedavisinde Nusinersen kullanımı için
başvuru sayısı 785, onay 587; ret var, eksik evrakını tamamlayan ve incelemede
olan 115 hasta var şu anda; tabii ki onlar da hızla cevaplandırılıyor. 
Tip
2, Tip 3’le ilgili sayı detayına girmeyeceğim. Zaten Tip 2 1,5 yaşında başlar,
o civarda görülür. Onlarda seyir ağır değildir, özellikle Tip 3’te ve Tip 4’te
seyir ağır değil, onlar gerekli destek tedavilerine cevap veriyorlar.
Değerli
milletvekilleri, bu hastaların tedavisi için geliştirilen ilaçlar deneme
aşamasında ilaçlar, ruhsat başvurusunda bulunulmamış durumda. Bizde olan
bilgilere göre, biz şu anda sosyal güvenlikten ödemeyi yapan tek ülkeyiz ve bu
devam edecek. 
Bu
arada, kalıtsal hastalığa karşı alınabilecek en etkili tedbirin evlilik öncesi
tarama testleriyle taşıcıyı çiftler belirlenip kendilerine -benden önceki
değerli konuşmacı arkadaşımın da söylediği gibi- tüp bebek uygulaması şeklinde,
sağlıklı hücrelerden döllenmiş tüp bebek uygulaması desteği verilecektir. 
Multiple
Skleroz (MS) hastalığı ise merkezî sinir sisteminin bir hastalığıdır.
Türkiye’de 40 bin civarında MS hastası olduğu tahmin ediliyor. Otoimmün bir
hastalık; vücudun savunma hücrelerinin şaşırması, merkezî sinir sistemi
nöronlarına saldırması sonucu oluşan sinir hücresi harabiyetlerine bağlı
arazlar geliştiren bir hastalıktır, zamanla ataklar gösterir. 
Duchenne
Musküler Distrofisi (DMD) ise genetik bir hastalıktır bu da; daha çok genç
erkeklerde görülen, distrofin üretiminin engellendiği bir hastalık. Bu
hastalığın da genetik taramayla tedbirinin alınabileceği… Tabii ki bilim
adamlarının bu konuda yapacağı çalışmalar önemlidir. 
Değerli
milletvekilleri, bu ve benzeri hastalıkların önlenmesi, tedavisi ve
rehabilitasyonu konularında tıp dünyası, bilim insanları üstün gayretle
çalışmaktadır. Bize düşen görev, gerek bilim insanlarının çalışmalarını
kolaylaştırmak gerekse bilimin yol göstericiliğinden yararlanarak
hastalarımızın tedavilerine katkı sağlamak ve hasta yakınlarının yükünü
paylaşarak azaltmak olacaktır.
Bu
araştırma önergesinin amacı da hastalarımıza çare olmak, yakınlarının yükünü
bir nebze olsun paylaşmak, bilim insanlarımızın çalışmalarına destek olmaktır. 
Genel
Kurulun teklifimize olumlu yaklaşmakta olduğunu görüyorum. Genel Kurula, bütün
arkadaşlara saygılarımı sunuyorum.
Teşekkür
ediyorum Sayın Başkanım. (AK PARTİ sıralarından alkışlar)
BAŞKAN
– Teşekkürler Sayın Milletvekili. 
Meclis
araştırması önergeleri üzerindeki görüşmeler tamamlanmıştır.
Şimdi,
Meclis araştırması açılıp açılmaması hususunu oylarınıza sunacağım.
Meclis
araştırması açılmasını kabul edenler… Kabul etmeyenler… Kabul edilmiştir.
Meclis
araştırmasını yapacak komisyonun 12 üyeden kurulmasını oylarınıza sunuyorum:
Kabul edenler… Kabul etmeyenler… Kabul edilmiştir.
Komisyonun
çalışma süresinin; başkan, başkan vekili, sözcü ve kâtip üyenin seçimi
tarihinden başlamak üzere, üç ay olmasını oylarınıza sunuyorum: Kabul edenler…
Kabul etmeyenler… Kabul edilmiştir.
Komisyonun
gerektiğinde Ankara dışında da çalışabilmesi hususunu oylarınıza sunuyorum:
Kabul edenler…Kabul etmeyenler… Kabul edilmiştir.
Alınan
karar gereğince denetim konularını görüşmüyor ve gündemin "Kanun
Teklifleri ile Komisyonlardan Gelen Diğer İşler" kısmına geçiyoruz.
1’inci
sıraya alınan İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu’nun görüşmelerine başlayacağız.
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Nevzat Şatıroğlu ve 6 Milletvekilinin Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi (2/1410) ve Sanayi, Ticaret, Enerji, Tabii Kaynaklar, Bilgi
ve Teknoloji Komisyonu Raporu (S. Sayısı: 41) (x)
BAŞKAN
– Komisyon? Yerinde.
Komisyon
Raporu 41 sıra sayıyla bastırılıp dağıtılmıştır.
Sayın
milletvekilleri, alınan karar gereğince, bu teklif İç Tüzük'ün 91'inci maddesi
kapsamında temel kanun olarak görüşülecektir. Bu nedenle teklif tümü üzerindeki
görüşmeler tamamlanıp maddelerine geçilmesi kabul edildikten sonra bölümler
hâlinde görüşülecek ve bölümlerde yer alan maddeler ayrı ayrı oylanacaktır.
Değerli
milletvekilleri, birleşime beş dakika ara veriyorum.
Kapanma Saati: 20.37
DÖRDÜNCÜ OTURUM
Açılma Saati: 20.41
BAŞKAN: Başkan Vekili Celal ADAN
KÂTİP ÜYELER: Barış KARADENİZ (Sinop), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 48’inci Birleşiminin Dördüncü Oturumunu
açıyorum.
41
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Teklifin
tümü üzerinde ilk söz, İYİ PARTİ Grubu adına Kocaeli Milletvekili Sayın Lütfü
Türkkan’a aittir. 
Buyurun
Sayın Türkkan. (İYİ PARTİ sıralarından alkışlar)
Süreniz
yirmi dakikadır. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Maden Kanunu ile Bazı Kanunlarda ve Kanun Hükmünde
Kararnamelerde Değişiklik Yapılmasına Dair Kanun Teklifi Hakkında söz aldım.
Yüce heyetinizi saygıyla selamlıyorum. 
Her
defasında konuşuyoruz, bu torba-çuval işinden vazgeçin ama vazgeçmeyi bir türlü
hiç beceremediniz, devam ediyor torba-çuval işi. Madenin içerisine madenle
ilgili olmayan bir sürü de kanun konulmuş. 
Ben
bugüne kadar ülkemizde meydana gelen maden kazalarında hayatını kaybeden işçi
kardeşlerimize Allah’tan rahmet diliyorum; ailelerine, milletimize başsağlığı
dileyerek konuşmama başlamak istiyorum. 
Ülkemizde
yaşanan maden kazaları hepimizi çok derinden sarsmış ve yasa boğmuştur. Şu bir
gerçek ki bu kazalar işçi sağlığı ve iş güvenliğinin ne kadar önem arz
ettiğinin de en acı ve en çarpıcı kanıtı oldu. Bundan sonra maden ocaklarında
elim hadiselerin yaşanmaması için kazalara neden olan eksiklikler, hatalar ve
ihmallerin tespit edilerek yapılması gereken yasal düzenlemelerin bir an önce
yapılması, işverenlerin de dünyada gelişen ve değişen teknoloji imkânlarından
faydalanarak maden ocaklarındaki çalışma şartlarını iyileştirmeleri yönünde
sorumluluk almaları artık kaçınılmazdır.
Maden
ocaklarında yitirilen onlarca, yüzlerce canı unutmadığımız gibi, Soma’da
yerlerde tekmelenenleri de unutmadık. Hatırlayın, Soma’da madenciler bir
taraftan can kaybederken hayatta kalan madenciler de yerlerde tekmelendiler.
2014 yılındaki bu acı olaydan dört yıl sonra o zatı muhterem özür dilese de o
üzücü fotoğraf milletin hafızasından hiç gitmedi, gitmeyecek de. 
Sayın
Başkan, değerli milletvekilleri; yasama faaliyetlerimiz ve çıkardığınız
yasalar, birileri madenlerimizden ve tüm yer altı zenginliklerimizden rant elde
etsin diye milletin yüce makamından, Gazi Meclisten geçmemeli. Karanlık
odalardaki pazarlıkların hesap yeri burası değil. Yağmalanmasına izin
verdiğiniz madenlerimiz için maden sahası içindeki ve dışındaki çevrenin,
doğanın, orada yaşayan vatandaşlarımızın canına okunduğunu; sağlığının,
toprağının, anılarının ellerinden alındığını biliyoruz. Yüzlerce yıl yaşayan
zeytin ağaçlarını yandaşlarınızın bir gecede nasıl söküp attığını, şehirlerin nasıl
zehir soluduğunu, meyve ağaçlarının kuruduğunu biliyoruz. AK PARTİ hükûmetleri
olarak cumhuriyetin ilk dönemleri ile 2002’den sonrasını kıyaslama yoluna
gittiniz hep. O dönemin şartlarını düşünmeden, o dönemin imkân ve
teknolojilerini göz ardı ederek konuştunuz ama işinize gelince maden
kazalarında 1800’lü yılların Avrupası ile Türkiye'yi kıyasladınız. 
Gerçek
milliyetçilerin, ülkesini sevenlerin 1930’larda alın teriyle, bilek gücüyle,
vatan sevgisiyle yarattığı mucizeye kulak vermenizi istiyorum. Sene 1933, genç
cumhuriyetin onuncu yılında Petrol Arama İşletme Dairesi kuruldu. Devletimizin
kurucusu, sahip olduğu vizyonuyla eşsiz lider Mustafa Kemal Atatürk masasına
oturdu, mektup yazmaya başladı ve dört kelime ekledi: “Vatanın size ihtiyacı
var.” Bu sözler Cevat Eyüp Taşman’aydı. Taşman, Kolombiya Üniversitesinde
burslu okumuş, petrol jeoloğu olmuştu. Amerika’da bir petrol şirketinde bir eli
yağda, bir eli balda, servete denk gelen maaşıyla çalışıyordu ama konu vatansa
gerisi teferruattı. Cevat Eyüp Taşman hiç tereddüt etmeden vatanına döndü ve
Petrol Arama İşletmesinin başına geçti. Şartlar şimdiki gibi de değildi
üstelik. Ekonomik ve teknik yetersizliklere rağmen 1934’te Raman Dağı’nda
kuyular kazılmaya başlandı. Atamızın ömrü maalesef o günü görmeye yetmedi. 1940
yılında 1.048 metre derinlikte petrol bulundu ve bölgenin kaderi değişti. İluh
mezrası büyüdü, zamanla “Batı Raman” ismini aldı, Batman’ın hikâyesi de işte
böyle başladı. Yani petrol meselesi iktidarınızın yandaş ekranlarında her seçim
öncesi su ararken bulduğu petrol kuyularına benzemiyor yani termal su ararken
petrol buluyorsunuz ya her seçim öncesi; termal suyunu 300 metrede
buluyorsunuz, petrolü bin metrede. Yani “Atarken biraz ufak at.” derler ya,
biraz öyle oluyor sizinki. 
Dilinizden
düşmeyen bir kelime var “beka meselesi” ancak ben size söyleyeyim, sizin bir
beka meseleniz var, o da oturduğunuz koltukların bekası. 
Hazırladığınız
yasa teklifinin bazı maddeleri var ki bin bir fedakârlıkla ve ülke sevgisiyle
kurulan, gelişen, kendini var eden bir şehrin bekasını ortadan kaldırıyor.
Maden Yasası’nın 31’inci maddesindeki düzenlemeyle Batman’ın bekasını siz hiç
düşünmemişsiniz yani Batman gelecekte ne olur, hiç hesap etmemişsiniz. Örneğin,
Batman Rafinerisi getirilen ek maliyet ve yükümlülükler sonrası küçülmeye ve
kapanmaya gittiğinde buradan ekmek yiyen bir şehri hiç hesaba katmamışsınız.
Kanundaki maddeye getirdiğiniz değişiklikle, Türkiye'de üretilen ham petrolün
serbest rekabet fiyatlarıyla ilgili düzenleme yapılıyor. Ayrıca, petrol fiyatlarının
belirlenmesinde taşıma maliyetinin yarısı yerine, tamamının eklenmesiyle ilgili
düzenleme getiriliyor. Bu madde, Batman Rafinerisinde işlenen yerli ham
petrolün hem rafineri alım fiyatının yükselmesini hem de rafineri ile üretici
arasında eşit paylaştırılan boru hattı taşıma maliyetinin tamamının rafineriye
yüklenmesini amaçlıyor. Rafinerinin kâr edilemez bir hâle dönüşme riski,
rafinerinin aynı zamanda faaliyetine son vermesi riskini de beraberinde
getiriyor. Bu maddenin teklif metninden çıkarılarak kanun teklifinin yeniden
düzenlenmesi doğru olacaktır, yoksa bir şehrin bekası da bu kanunla beraber son
bulacaktır. Böylece, üzerinde kul hakkı olan bir şehri de kurtarmış olursunuz. 
Ak
trollerin yarattığı bilgi kirliliğini temizlemelisiniz ki bu trollerinizin
bazıları her gün gazete ve televizyonlarda boy gösteriyorlar. İnsanları bir
yalana inandırmışsınız, 2023 yılından sonra yani Lozan’ın 100’üncü yılında
kendi petrolümüzü çıkaracağımız yalanına da bir an önce son verin. Böyle bir
yalan var, dolaşıyor trolleriniz arasında. Herkesin bilmediği, kimsenin
haberdar olmadığı ama sizin bildiğiniz, iddia ettiğiniz gizli Lozan Anlaşması
maddeleri var ya, bence kamuoyuyla bir an önce paylaşın. Kimse bilmiyor bunu,
sadece sizler biliyorsunuz; aslında siz de bilmiyorsunuz, bunun bir yalan
olduğunu biliyorsunuz sadece, o kadar. Fakat “O Lozan Anlaşması’nın gizli
maddelerine göre biz artık petrollerimize kavuşacağız.” diyorsunuz. Böyle bir
hayale inanmak güzel de gerçekle yüz yüze kaldığınızda sıkıntı doğuyor, şimdi olduğu
gibi. 
Ben
esas, Meclise getirdiğiniz bu yasa teklifinizin taşıdığı gizli niyet ve
emellerini paylaşayım burada. Yani bu yalanları bir kenara bırakıp gizli niyet
ve emelleriniz varsa onları paylaşın. Siz paylaşmasanız da, başlamasanız da biz
doğruları konuşmaya başladık. 
Sayın
Başkan, değerli milletvekilleri; 24 Mart 1926 yılında kabul edilen 792 sayılı
Kanun’la bütün madenlerin çıkarılması ve işletilmesi Türkiye Cumhuriyeti’nin
elindedir. 20 Mayıs 1933 yılında Altın ve Petrol İşletmeleri Kurumu, 22 Haziran
1935’te de Maden Arama Kurumu kuruldu. 14 Haziran 1935’te Etibank, Atatürk’ün
direktifleriyle kuruldu. 
Madenlerimizi
çıkaramadığımız yalanlarını da artık bir kenara bırakın. Gerçekleri
konuştuğumuza göre şunları da açıklayın lütfen: Cumhuriyetin kuruluşundan 2004
yılına kadar 1.500 adet, 2004 yılından 2010 yılına kadar ise 45 bin adet maden
arama ruhsatı verilmiş. Enteresan değil mi? Cumhuriyetin kuruluşundan 2004
yılına kadar 1.500 adet, 2004 yılından sonra 45 bin adet maden arama ruhsatı
verilmiş. Bu ruhsatlar ülkemizdeki tüm madenleri kapsıyor. Ne oldu da 2004
yılından sonra 45 bin ruhsat verdiniz? Bu ruhsatları alanların kaç tanesi
yabancı? Hangi ülkeler yer altı zenginliklerimizi sömürmeye devam ediyor?
Bunları açıklayın, gelin. 
Ben
biraz size bilgi vereyim de hafızanız canlansın. 2004 yılından sonra yasalarla
yer altı zenginliklerimizin işletme hakları yüzde 2 vergi karşılığında küresel
çetelerin şirketlerine yirmi dokuz, kırk dokuz ve doksan dokuz yıllığına
kiralandı. Verilen ruhsat miktarı 150 bin kilometrekare yani vatan
topraklarının yüzde 17’si kadar. Küresel çetelerin 2004 yılından sonra
ülkemizdeki ele geçirdiği madenlerden birkaçını açıklamak istiyorum size. Kuzey
Amerika’da bulunan Cayman Adalarından ta ülkemize kadar gelen şirket Fronteer
Eurasia. Bu şirket Kuzeydoğu Anadolu’da yaptığı altın arama çalışmalarında 3,5
milyon onsluk altın rezervimizi ülkemizden alıp götürdü.
Bir
diğeri, küresel çetelerden Rothschild ailesine ait Rio Tinto şirketi. Bu
şirketlerin ismini, sizler, hepiniz iyi biliyorsunuz. Ülkemizde bor, boraks,
bor tuzu yatakları işleten şirketin… Balıkesir Susurluk; Ankara Eryaman,
Sincan, Güdül, Kazan, Beypazarı ve Eskişehir Sivrihisar yöresindeki doğal soda
ve bor madenleri âdeta bu şirketlerin avuçlarında, ellerinde. 
İngiliz
şirketi Ariana, Artvin’de arama yapmak için 19 arama ruhsatı aldı. Mardin
Kızıltepe, Balıkesir Sındırgı’da toplam 1.820 kilometrekare alanda çalışma
yapıyor bu şirket.
ABD’li
Stratex şirketi Uşak-Kütahya arasında bulunan Murat Dağı’nda altın buldu. Şirket
ayrıca Çanakkale Dikmen-Belen-Ergene üçgeni ile Eskişehir Muratdere’de altın
arama çalışmalarına devam ediyor. 
Kanadalı
maden şirketi Teck Cominco, Kaz Dağlarında başta Balıkesir İvrindi, Havran,
Balya; Çanakkale Ezine olmak üzere 7 mevkide çalışmalarına devam ediyor. Buraya
dikkat: Şirketin Artvin Cerattepe’de de işletmesi bulunuyordu. 2009 yılında
hukuki girişimler sonucu ruhsatları iptal ediliyor ve şirket Artvin’i terk
ediyor. Onların yerine şimdi kim var? Hiç sürpriz bir isim değil.
HAYDAR
AKAR (Kocaeli) – Cengiz, Cengiz!
LÜTFÜ
TÜRKKAN (Devamla) – Türkiye'nin ortağı, Cengiz İnşaat, Cengiz Holding. 
HAYDAR
AKAR (Kocaeli) – Evet, bildik, bravo! 
ALİ
ŞEKER (İstanbul) – Birilerinin ortağı!
LÜTFÜ
TÜRKKAN (Devamla) – Türkiye'nin ortağı yani birilerinin ortağı falan değil,
Türkiye'nin ortağı Cengiz Holdinge devrediyor.
HAYDAR
AKAR (Kocaeli) – Türkiye'nin sahibi!
LÜTFÜ
TÜRKKAN (Devamla) – Evet, ihale direkt şahsa teslim. 
Yirmi
dakikalık konuşma süresine yetmeyecek kadar yüzlerce yabancı menşeli şirket var
burada. Bu şirketler, yerli iş birlikçileriyle, 45 bin arama ruhsatıyla
ülkemizi sömürüyor. Âdeta solucan gibiler, ülkenin bir ucundan bir ucuna yer
altındalar. 
Petrolde
durum daha vahim. Enerji ve Tabii Kaynaklar verilerine göre Türkiye'de 2017
yılındaki petrol üretimi 25,8 milyon ton yani 162 bin varile ulaşmış durumda.
Bu petrolün büyük bölümünü de ne yazık ki yabancı menşeli firmalar üretiyor.
Türkiye'de kaç petrol kuyusu olduğu, tespit edilen petrol yataklarının hacminin
ne olduğu, kaç tane yabancı firmanın Türkiye'de petrol kuyusu açmak için ruhsat
aldığı, hangi firmaların petrol aramak için başvurduğu, hangi firmalara ruhsat
izni verildiği, hangilerine verilmediği de net değil. İYİ PARTİ olarak bu
konudaki araştırma önergemizi de Meclis Başkanlığımıza sunduk, önümüzdeki
haftalarda gündeme getireceğiz. Bu konunun tüm yönleriyle araştırılması ve
aydınlığa kavuşturulması için bir araştırma komisyonu kurulmasını istiyoruz
ivedilikle.
Değerli
arkadaşlar, dünya ekonomisi olarak, bor madeninin yüzde 75’i ülkemizde. Bu çok
önemli bir zenginlik, Türkiye’nin henüz faydalanamadığı ama Türkiye’nin belki
de gelecekteki en büyük zenginliği. Önümüzdeki yıllardaysa bor madenlerinin en
büyük üreticisi olacağız Türkiye olarak. Bor tuzları, nükleer enerji ham
maddeleri, uranyum, özellikle toryum madenleri ülkemiz tekelinde. Stratejik
olarak elimizdeki gücün farkında mısınız? Eti Maden İşletmelerinin dünyadaki
tek rakibi sadece Rothschild’ler. Bu aile, dünya ekonomisine yön verdiği de
söylenen ailelerden bir tanesi. Böyle bir gücü elinde bulunduran Eti Madeni
Varlık Fonu’na devretmenizin amacını merak ediyorum. Yarın Eti Madeni
satmayacağınızın, onu birilerine güvence göstermeyeceğinizin bir garantisi var
mı? Yani Eti Madeni birisine sattığınızda Türkiye’nin bor madeninin tüm
yataklarını satıyorsunuz, Türkiye’nin geleceğini satıyorsunuz. Birilerine, şu
anda, rehin verilip verilmediği konusu da bizce henüz şaibeli. Petrolün önemini
kaybettiği her dönemde, geleceğin enerjisini -Türk Silahlı Kuvvetlerine dolaylı
olarak yaptığınız- Katarlılara satmayacağınızı da kimse bilmiyor. Eti Maden
gibi stratejik bir kurumu halka arz ettiğinizde kimlerin Eti Madenin
hisselerini topladığını takip bile edemediniz. Gelecekte hisseleri
toplayanlarla satış masasına oturacağınızı tahmin etmek de hiç zor değil. Eti
Maden medeniyet kurmanın gücüdür. Eti Madenin elindeki bor madenleri geleceğin
medeniyetidir. Eti Maden herhangi bir şirket gibi yönetilemez; geleceği belli
olmayan, kimler tarafından yönetildiği tarafımızca malum Varlık Fonu’nda ipotek
altında kalamaz. Bu güzide millî şirketimizin Türkiye Cumhuriyeti’mizin,
vatanımızın topraklarından hiçbir farkı yoktur. Gelecek nesillere bırakacağımız
en büyük hazinemiz istisnasız bor rezervlerimiz, madenlerimiz ve Eti Madendir.
Madenlerin ve yer altı zenginliklerin nasıl bir miras olduğunu hazır yiyen
Katarlılara bir sorun isterseniz. 
Sayın
Başkan, değerli milletvekilleri; Türkiye, suni yaratılan gündemle dikkat
dağınıklığı yaşarken, ülkemizde kutuplaşma tırmandırılmışken, ekonomik krizin
pençesindeyken, millet fakirleşmişken, kişi başı borç miktarımız kamu ve özel
borçlarla beraber 28 bin liraya çıkmışken bu küresel çeteler, kaba bir hesapla,
kişi başı 50 bin dolarımızı çalıyor. Esas beka meselesi budur arkadaşlar.
Farkına varmadan, biz burada fukaralıkla baş edemezken bu küresel şirketler
kişi başı 50 bin dolarımızı çalıyorlar. Beka mı istiyorsunuz, buyurun beka
meselesi! Gelin, tartışalım. 
Geçenlerde
Sayın ismet Yılmaz, Sivas’ta katıldığı bir toplantıda -kendisi burada mı Sayın
Bakanın bilmiyorum ama yokmuş- belediye başkan adayları için “Hilmi Bilgin’e
vereceğiniz destek ruz-i mahşerde berat belgeniz olacak.” dedi. Ben size bir
şey sormak istiyorum. Buradaki arkadaşların önemli bir kısmı millî görüş
geleneğinden gelme, Erbakan Hoca’nın rahle-i tedrisinden geçmiş insanlar. 
ENGİN
ALTAY (İstanbul) – Ama haylaz çocuklar. 
LÜTFÜ
TÜRKKAN (Devamla) - Erbakan Hoca’ya inanır mısınız inanmaz mısınız, onu merak
ediyorum. İnanır mısınız Erbakan Hoca’ya? 
ABDULLAH
GÜLER (İstanbul) – Ne ilgisi var şimdi? 
LÜTFÜ
TÜRKKAN (Devamla) – Merak ediyorum, sordum.
RECEP
ÖZEL (Isparta) – Maden Kanunu’yla ne ilgisi var? 
LÜTFÜ
TÜRKKAN (Devamla) – Soruyorum ya. Yani, ruz-i mahşerle seçmenin oyu arasındaki
ilgi kadar ilgisi var, ruz-i mahşerdeki berat kadar ilgisi var. 
Rahmetli
Hoca ne demişti biliyor musunuz? “Bu sizin verdiğiniz oylar ruz-i mahşerde
beratınız olacaktır.” dediniz ya, Hoca da 2007 yılında demiş ki: “AK PARTİ’ye
oy vermek cehenneme bilet almak gibidir.” Şimdi, biz kararsız kaldık. (İYİ
PARTİ sıralarından alkışlar) “AK PARTİ’ye vermek cehenneme bilet almak
gibidir.” Şimdi, AK PARTİ’li seçmen kararsız “Ya, biz cennete gidip berat mı
alacağız, cehenneme giden bilet mi alacağız? Hangisini yapacağız?” (İYİ PARTİ
sıralarından alkışlar) Yani AK PARTİ’li seçmeni kararsız bıraktınız. 
RECEP
ÖZEL (Isparta) – AK PARTİ seçmeni ne yapacağını biliyor, merak etme sen. 
LÜTFÜ
TÜRKKAN (Devamla) - Bir tarafta cennet beratı, İsmet Yılmaz söylüyor, diğer
tarafta bu hareketin banisi, cennet mekân rahmetli Erbakan “Cehenneme bilet
alıyorsunuz.” diyor. Millet ikilem içerisinde bu seçimde, berat mı alalım,
cehenneme bilet mi alalım?
RECEP
ÖZEL (Isparta) – Millet bilir, bilir, merak etme.
ALİ
ŞEKER (İstanbul) – Yok, cehennemi yaşıyoruz zaten, bilete gerek yok.
LÜTFÜ
TÜRKKAN (Devamla) – Bakın, ben size bir şey söyleyeyim: Ülkemizin yüz ölçümünün
on yedide 1’i yabancı şirketlerin elinde. Üstelik bu şirketler yer altındaki
çalışmalarıyla yer üstünde de cehennemi yaşatıyorlar. 
Şimdi,
sormak istiyorum, biraz evvel söyledim, ben de merak ediyorum: İsmet Yılmaz’a
mı inanalım, rahmetli Erbakan’a mı inanalım, yoksa yaptıklarınıza bakıp da mı
kararı verelim; bu üçü arasında bir karar vermek lazım. 
Borçla,
krediyle yollar, köprüler yaptınız, parasını da bu millete ödetiyorsunuz. Taş
üstüne taş koymanıza bir şey demiyorum ama yer altından gidenlerin hesabını, bu
sömürünün hesabını kim verecek? Getirdiğiniz bu kanun teklifinin genel
itibarıyla yaptırımları ve para cezalarını artırmaya, yeniden düzenlemeye
yönelik olduğu açık. Ancak ekonomimizin içler acısı durumu dikkate alındığında
bu durum işletmeler açısından işçi ve işveren krizine yol açabilir, şirketlerin
kapanmasına ve işsiz sayısının daha da artmasına sebep olabilir düşüncesini
taşıyorum ve hepinize saygılar sunuyorum. 
Teşekkür
ederim. (İYİ PARTİ ve CHP sıralarından alkışlar) 
MEHMET
MUŞ (İstanbul) – Sayın Başkan, çok kısa…
BAŞKAN
– Buyurun Sayın Muş.
IV.- AÇIKLAMALAR (Devam)
45.- İstanbul Milletvekili Mehmet Muş’un, Kocaeli Milletvekili Lütfü
Türkkan’ın 41 sıra sayılı Kanun Teklifi’nin tümü üzerinde İYİ PARTİ Grubu adına
yaptığı konuşmasındaki bazı ifadelerine ilişkin açıklaması 
MEHMET
MUŞ (İstanbul) – Sayın Başkan, kimin cennete ya da cehenneme gideceğini Cenab-ı
Hak bilir. 
LÜTFÜ
TÜRKKAN (Kocaeli) – İsmet Yılmaz da biliyor.
MEHMET
MUŞ (İstanbul) – Yok, İsmet Yılmaz da bilmez. (İYİ PARTİ sıralarından alkışlar)

LÜTFÜ
TÜRKKAN (Kocaeli) – Eyvallah.
MEHMET
MUŞ (İstanbul) – İsmet Yılmaz da bilmez.
LÜTFÜ
TÜRKKAN (Kocaeli) – Ona da söyleyin ama. 
MEHMET
MUŞ (İstanbul) – Dolayısıyla biz burada Allah’ın hesaba çekeceği, sorgulayacağı
ve onun takdirinde olup onun değerlendirmesinin neticesinde insanların
-inananlar açısından söylüyorum- cennet ya da cehennem olarak diğer, ahiretteki
karşılığını sadece ve sadece Allah bilir. Onun için burada ne gösterdiğiniz
gazete kupürleri ne de diğer açıklamaların bir kıymetiharbiyesi yoktur.
Bir
diğer konu, tabii, pek çok istatistik paylaşıldı, onlarla alakalı araştırma
yapıyorum ben de. “Türkiye'de petroller şuraya verildi, şu şirketler
çıkartıyor…” filan. Sadece bir şey söyleyeyim, bir bilgi vereyim: TPAO, yüzde
yüz Türkiye Cumhuriyeti devletine aittir. Türkiye'de üretilen petrolün yüzde
75-80’ini TPAO üretmektedir. Bu bilgi elimde olduğu için paylaşmak istedim yani
öyle, sanki “Türkiye'deki petrolü başkaları çıkarıyor ediyor.” gibi değil,
yüzde 75-80’ini TPAO üretiyor ve TPAO yüzde yüz bir Türk şirketidir. Buradaki
hassasiyeti anlarım, tabii ki Türkiye'deki yer altı kaynaklarının, madenlerin
ülkenin içinde kalması, o katma değerin ülkede kalması konusundaki hassasiyetleri
ve dile getirilen ifadeleri kıymetli bulurum ama şunu da söyleyeyim: Değerli
milletvekilleri, hem bu kanun teklifinde hem de diğer düzenlemelerde, cevherin
cevher olarak çıkarılıp satışından ziyade, mamul ya da yarı mamul olarak katma
değerin Türkiye'de kalması yolunda, hem burada düzenlemeler var hem de daha
önce belli başlı bazı uygulamalar yapılmıştır. Maksadımız, çıkan cevherin
cevher olarak dışarıya gitmesi değil, onun burada katma değeri kalacak şekilde
işlenmesini temin etmektir, diğerleriyle alakalı çeşitli istatistikleri biz de
paylaşacağız.
BAŞKAN
– Birleşime beş dakika ara veriyorum.
Kapanma Saati: 21.03
BEŞİNCİ OTURUM
Açılma Saati: 21.04
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ (Sinop) 
-----0-----
BAŞKAN
– Türkiye Büyük Millet Meclisinin 48’inci Birleşiminin Beşinci Oturumunu
açıyorum.
41
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Gündemimizde
başka bir iş bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için, 6 Şubat 2019
Çarşamba günü saat 14.00’te toplanmak üzere birleşimi kapatıyorum.
Kapanma Saati: 21.05




(x) Birleştirilerek
görüşülmesi kabul edilen Meclis araştırması önergeleri tutanağa eklidir.


(x) 41 S. Sayılı Basmayazı tutanağa
eklidir.




