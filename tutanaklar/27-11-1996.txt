


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 14   
YASAMA YILI : 2



T. B. M. M.

TUTANAK DERGİSİ


23 üncü Birleşim

27 . 11 . 1996  Çarşamba





İ Ç İ N D E K İ
L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Bolu Milletvekili Abbas İnceayan'ın,
Bolu Abant İzzet Baysal Üniversitesi Tıp ve
Mühendislik Fakültelerinin kurulmasına ilişkin
gündemdışı konuşması ve
Millî Eğitim Bakanı Mehmet Sağlam'ın
cevabı

2. - İzmir Milletvekili Hasan Denizkurdu'nun,
Avrupa Parlamentosu ile TBMM arasında kurulan Karma Parlamento
Komisyonunun Brüksel'de yapmış olduğu toplantıya
ilişkin gündemdışı konuşması

3. - Kırıkkale Milletvekili Mikail
Korkmaz'ın, üniversite ikinci basamak sınavının
Kırıkkale ve bazı illerde yapılmasından
vazgeçilmesine ilişkin gündemdışı
konuşması ve Millî Eğitim Bakanı
Mehmet Sağlam'ın cevabı

4. - Millî Eğitim Bakanı Mehmet
Sağlam'ın; Bolu Milletvekili Abbas İnceayan'ın,
Bolu Abant İzzet Baysal Üniversitesi Tıp ve
Mühendislik Fakültelerinin kurulmasına ve Kırıkkale
Milletvekili Mikail Korkmaz'ın, üniversite ikinci
basamak sınavının Kırıkkale
ve bazı illerde yapılmasından vazgeçilmesine
ilişkin gündemdışı konuşmalarına
cevabı

B) TEZKERELER VE ÖNERGELER

1. - (10/89, 126, 110, 124, 125) Meclis Araştırması
Komisyonu Geçici Başkanlığının,
Komisyonun, başkan, başkanvekili, sözcü
ve kâtip üye seçimini yaptığına
ilişkin tezkeresi (3/584)

V. - ÖNERİLER

A) DANIŞMA KURULU ÖNERİLERİ

1. - (10/1, 14) esas numaralı Meclis Araştırması
Komisyonu raporunun gündemdeki yeri, görüşme
gün ve çalışma saatlerine ilişkin
Danışma Kurulu Önerisi

VI. - SEÇİMLER

A) KOMİSYONLARA AÇIK BULUNAN ÜYELİKLERE
SEÇİM

1. - Anayasa; Adalet; Tarım, Orman ve Köyişleri
Millî Savunma Komisyonlarında açık
bulunan üyeliklere seçim

VII. - SORULAR VE CEVAPLAR

A)SÖZLÜ SORULAR VE CEVAPLARI

1. - Amasya Milletvekili Cemalettin Lafçı'nın,
DYP-CHP koalisyonu döneminde Devletten kredi ve teşvik
alan medya kuruluşlarına ilişkin Başbakandan
sözlü soru önergesi (6/41)

2. - Ankara Milletvekili Ersönmez Yarbay'ın,
Mogan ve Eymir göllerinin ıslahına ilişkin
Başbakandan sözlü soru önergesi (6/44)

3. - Diyarbakır Milletvekili Yakup Hatipoğlu'nun,
Diyarbakır'daki elektrik kesintilerine ilişkin Enerji
ve Tabiî Kaynaklar Bakanından sözlü soru
önergesi (6/47)

4. - Erzincan Milletvekili Mustafa Kul'un, İstanbul
ve Ankara Büyükşehir Belediyelerinin faaliyetlerine
ilişkin İçişleri Bakanından sözlü
soru önergesi (6/48)

5. - Diyarbakır Milletvekili Yakup Hatipoğlu'nun,
kamu alacaklarının faiz oranlarına ilişkin
Başbakandan sözlü soru önergesi (6/49)

6. - Şanlıurfa Milletvekili Abdülkadir
Öncel'in, Türkiye-İsrail arasında yapıldığı
iddia edilen anlaşmalara ilişkin Başbakandan
sözlü soru önergesi (6/50)

7. - İzmir Milletvekili Metin Öney'in,
ilaçtan alınan KDV'nin kaldırılmasına
ilişkin Sağlık Bakanından sözlü
soru önergesi (6/56)

8. - Amasaya Milletvekili Cemalettin Lafçı'nın,
İsrail'in, Lübnan'a yönelik saldırısına
ilişkin Dışişleri Bakanından sözlü
soru önergesi (6/57)

9. - Ağrı Milletvekili Celal Esin'in,
Ağrı ve ilçelerinin okul, öğretmen
ve personel ihtiyaçlarına ilişkin Millî
Eğitim Bakanından sözlü soru önergesi
(6/113)

10. - Eskişehir Milletvekili Mustafa Balcılar'ın,
Boks Federasyonu Başkanının sahte belge düzenlediği
iddiasına ilişkin Devlet Bakanından sözlü
soru önergesi ve yazılı soruya çevrilmesi
nedeniyle konuşması (6/114)

11. - Adana Milletvekili Sıtkı Cengil'in,
“Dört Mevsim Kadın” isimli program çekiminde
başörtülü öğrencilerin dışarı
çıkarıldıkları iddiasına
ilişkin Devlet Bakanından sözlü soru önergesi
(6/115)

12. - Ordu Milletvekili Hüseyin Olgun Akın'ın,
Ordu İl Kültür Merkezi ihalesine ve kütüphane
hizmet binalarına ilişkin Kültür Bakanından
sözlü soru önergesi (6/118)

13. - Kütahya Milletvekili İsmail Karakuyu'nun,
basında çıkan bir habere ilişkin Başbakandan
sözlü soru önergesi (6/119)

14. - Çankırı Milletvekili Ahmet
Uyanık'ın, Engin Civan'ın mahkumiyet cezasına
ilişkin Adalet Bakanından sözlü soru önergesi
(6/120)

15. - Ağrı Milletvekili M. Sıddık
Altay'ın, Ağrı'da bir kayak tesisinin yapılıp
yapılmayacağına ilişkin Devlet Bakanından
sözlü soru önergesi (6/121)

16. - Ağrı Milletvekili M. Sıddık
Altay'ın, Ağrı İlinin bazı ilçelerine
kapalı spor salonu yapılıp, yapılmayacağına
ilişkin Devlet Bakanından sözlü soru önergesi
(6/122)

17. - Ağrı Milletvekili M. Sıddık
Altay'ın, Ağrı'da bir stadyum yapılıp
yapılmayacağına ilişkin Devlet Bakanından
sözlü soru önergesi (6/123)

18. - İstanbul Milletvekili Bahattin Yücel'in,
T.C. Merkez Bankası Meclisi üyelerinin yenileneceği
iddiasına ilişkin Başbakandan sözlü
soru önergesi (6/124)

19. - Ağrı Milletvekili M. Sıddık
Altay'ın, Ağrı İlinin köy yollarının
yapımına ilişkin Devlet Bakanından
sözlü soru önergesi (6/125)

20. - Ağrı Milletvekili M. Sıddık
Altay'ın, Ağrı İlinin köylerindeki
kapalı okulların açılmasına
ilişkin Millî Eğitim Bakanından sözlü
soru önergesi (6/126)

21. - Ağrı Milletvekili M. Sıddık
Altay'ın, Ağrı'daki yoksul vatandaşlarımızın
çeşitli fonlardan sağlanan yardım miktarının
artırılmasına ilişkin Başbakandan
sözlü soru önergesi (6/127)

22. - Adana Milletvekili Tuncay Karaytuğ'un,
İstanbul Atatürk Hava Limanı dış
hatlar terminali ihalesindeki yolsuzluk iddiasına ilişkin
Başbakandan sorusu ve Devlet Bakanı Lütfü
Esengün'ün cevabı (6/130)

23. - İstanbul Milletvekili Meral Akşener'in,
Ereğli Demir ve Çelik Fabrikaları A.Ş.'nin
özelleştirilmesi ile ilgili ihalenin iptaline ilişkin
Başbakandan sözlü soru önergesi (6/131)

24. - Şanlıurfa Milletvekili Zülfikar
İzol'un, çiftçilerimize yapılacak
yardımlara ilişkin Tarım ve Köyişleri
Bakanından sözlü soru önergesi (6/132)

25. - Şanlıurfa Milletvekili Zülfikar
İzol'un, Şanlıurfa'da Tedaş'ın
bazı hizmetlerindeki yetersizliğe ilişkin Enerji
ve Tabiî Kaynaklar Bakanından sözlü soru
önergesi (6/133)

26. - Sinop Milletvekili Kadir Bozkurt'un, Sinop
Boyabat SSK Hastanesinin ne zaman faaliyete geçeceğine
ilişkin Çalışma ve Sosyal Güvenlik
Bakanından sözlü soru önergesi (6/135)

27. - Sinop Milletvekili Kadir Bozkurt'un, Sinop'ta
nükleer santral kurulması ile ilgili bir projenin
olup olmadığına ilişkin Enerji ve Tabiî
Kaynaklar Bakanından sözlü soru önergesi
(6/136)

28. - Sinop Milletvekili Kadir Bozkurt'un, Sinop'a
bağlı bazı ilçelerin yol yapım
çalışmalarında ve köy konakları
için ayrılan ödenek miktarlarına ilişkin
Bayındırlık ve İskân Bakanından
sorusu ve Devlet Bakanı Lütfü Esengün'ün
cevabı (6/137)

29. - Sinop Milletvekili Kadir Bozkurt'un, Sinop'a
bağlı Durağan ve Dikmen İlçelerinde
yaşayan bazı kimselerin çocuklarını
Bafra'da kurulmuş çocuk pazarında sattıkları
iddiasına ilişkin Başbakandan sorusu ve Devlet
Bakanı Lütfü Esengün'ün cevabı
(6/138)

30. - Konya Milletvekili Nezir Büyükcengiz'in,
Tümosan Motor Fabrikasının özelleştirme
kapsamında bulunup bulunmadağına ilişkin
Sanayi ve Ticaret Bakanından sözlü soru önergesi
(6/139)

31. - Şanlıurfa Milletvekili Abdülkadir
Öncel'in, memurlara ödenen lojman tazminatlarının
artırılmasına ilişkin Maliye Bakanından
sorusu ve Devlet Bakanı Lütfü Esengün'ün
cevabı (6/140)

32. - Şanlıurfa Milletvekili Abdülkadir
Öncel'in, kamu bankalarınca yapılan reklam
harcamalarına ilişkin Başbakandan sözlü
soru önergesi (6/141)

33.- Ağrı Milletvekili M. Sıddık
Altay'ın, Ağrı'nın Hamur İlçesine
Endüstri Meslek Lisesi açılmasının
düşünülüp düşünülmediğine
ilişkin Millî Eğitim Bakanından sözlü
soru önergesi (6/144)

34. - Ağrı Milletvekili M. Sıddık
Altay'ın, yurtdışına işçi
gönderilmesinde Ağrı'lı işsizlere
öncelik verilmesinin düşünülüp
düşünülmediğine ilişkin Başbakandan
sorusu ve Devlet Bakanı Lütfü Esengün'ün
cevabı (6/145)


B) YAZILI SORULAR VE CEVAPLARI

1. - Bartın Milletvekili Cafer Tufan Yazıcıoğlu'nun,
asbest boru kullanımına ve otoyollardaki çukurlara
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1428)

2. - Aydın Milletvekili Cengiz Altınkaya'nın,
Bolu Dağı geçişi tünel inşaatı
ile İzmir-Aydın otoyolu tünel inşaatına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1536)

3. - Bursa Milletvekili Ertuğrul Yalçınbayır'ın,
Bursa Çevre Otoyolu Projesine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/1557)

4. - Elazığ Milletvekili Ahmet Cemil Tunç'un,
Elazığ Çimento Fabrikasının yerinin
değiştirilip değiştirilmeyeceğine ilişkin
sorusu ve Sanayi ve Ticaret Bakanı Yalım Erez'in
yazılı cevabı (7/1583)

5. - Ordu Milletvekili Hüseyin Olgun Akın'ın,
Ordu sanayi bölgesi arsasının kamulaştırma
bedellerine ilişkin sorusu ve Sanayi ve Ticaret Bakanı
Yalım Erez'in yazılı cevabı (7/1611)

6. - Yozgat Milletvekili Kâzım Arslan'ın,
başka illerde hizmet veren Yozgat Köy Hizmetleri İl
Müdürlüğü Makina Parkına ait araçların
Yozgat'a iadesine ilişkin sorusu ve Devlet Bakanı
Bekir Aksoy'un yazılı cevabı (7/1616)

7. - Eskişehir Milletvekili Necati Albay'ın,
Eskişehir'de Kırka Boraks işletmesine alınacak
işçiler için yapılan sınava
ilişkin sorusu ve Devlet Bakanı Teoman Rıza
Güner'in yazılı cevabı (7/1633)

VIII. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

2. - Memurlar, Diğer Kamu Görevlileri ile
Bunların Emeklilerinin Malî ve Sosyal Haklarında
Düzenlemeler Yapılmasına Dair Yetki Kanunu
Tasarısı ve Plan ve Bütçe Komisyonu
Raporu (1/539) (S. Sayısı : 144)

I. - GEÇEN TUTANAK ÖZETİ

TBMM Genel Kurulu saat 15.00'te açılarak
iki oturum yaptı.

Birinci Oturum

İstanbul Milletvekili M. Sedat Aloğlu,
TBMMDışişleri Komisyonu üyelerinden müteşekkil
bir heyetin Bulgaristan'a yaptığı ziyarete,

Giresun Milletvekili Rasim Zaimoğlu, Hükümetin
fındık politikasına;

İlişkin gündemdışı
birer konuşma yaptılar.

Kocaeli Milletvekili Halil Çalık'ın,
Öğretmenler Günü ve öğretmenlerin
sorunlarına ilişkin gündemdışı
konuşmasına, Millî Eğitim Bakanı
Mehmet Sağlam cevap verdi.

İngiltere ve Amerika Birleşik Devletlerine
giden Orman Bakanı Mehmet Halit Dağlı'ya dönüşüne
kadar, Sanayi ve Ticaret Bakanı E. Yalım Erez'in,

Belçika'ya giden Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın,

İspanya'ya giden Devlet Bakanı Bahattin
Şeker'e, dönüşüne kadar, Devlet Bakanı
Işılay Saygın'ın,

Belçika'ya gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı Ufuk Söylemez'in,

Almanya ve Fransa'ya gidecek olan :

Devlet Bakanı Sacit Günbey'e, dönüşüne
kadar, Devlet Bakanı Ahmet Cemil Tunç'un,

Adalet Bakanı Şevket Kazan'a, dönüşüne
kadar, Devlet Bakanı Mehmet Altınsoy'un,

Vekillik etmelerinin uygun görülmüş
olduğuna ilişkin Cumhurbaşkanlığı;

Başkanvekili ve kâtip seçimine
ilişkin Anayasa Komisyonu Başkanlığı,

Tezkereleri ile,

Aksaray Milletvekili Nevzat Köse'nin, Millî
Savunma Komisyonu üyeliğinden çekildiğine
ilişkin önergesi;

Genel Kurulun bilgisine sunuldu.

Adana Milletvekili Cevdet Akçalı ve
49 arkadaşının, Türkiye Cumhuriyeti ile
Türkçe konuşan ülkeler arasındaki
ekonomik, kültürel ve sosyal ilişkileri geliştirmek
için alınması gereken tedbirleri belirlemek
amacıyla Meclis araştırması açılmasına
ilişkin önergesi (10/132) Genel Kurulun bilgisine sunuldu;
önergenin gündemde yerini alacağı ve öngörüşmesinin,
sırasında yapılacağı açıklandı.

Aydın Milletvekili Fatih Atay'ın, Aydın
İli Yenihisar İlçesi Adının
Didim Olarak Değiştirilmesi Hakkında Kanun Teklifinin
(2/341) doğrudan gündeme alınmasına ilişkin
önergesi, yapılan görüşmelerden sonra
kabul edildi.

1997 Malî Yılı Bütçe
Kanunu Tasarıları ile 1994 ve 1995 Malî Yılları
Kesinhesap Kanunu Tasarılarının TBMMgündeminin
“Özel Gündemde Yer Alacak İşler”
kısmında yer almasına, bütçe
görüşmelerine 9.12.1996 Pazartesi saat 10.00'da
başlanmasına ve bitimine kadar, resmî tatil
günleri dahil, her gün saat 10.00'dan 13.00'e ve 14.00'ten
günlük programın tamamlanmasına kadar
devam olunmasına,

Başlangıçta bütçenin
tümü üzerinde gruplar ve Hükümet adına
yapılacak konuşmaların Hükümetin
sunuş konuşması hariç birer saat olmasına,
kişisel konuşmaların 15'er dakika ile sınırlandırılmasına,

Bakanlık ve daire bütçeleri üzerindeki
görüşmelerin 14 turda ve 10 günde tamamlanmasına,
14 üncü turun bitiminden sonra bütçe kanunu
tasarılarının maddelerinin oylanmasına,

Her turda gruplar ve Hükümet adına
yapılacak konuşmaların 40'ar dakika, kişisel
konuşmaların 10'ar dakika olmasına, kişisel
konuşmalarda, her turda, biri lehte, biri aleyhte olmak
üzere iki üyeye söz verilmesine ve her bir üyenin
birden fazla turda söz kaydı yaptıramamasına,

Bütçe görüşmelerinde
soruların gerekçesiz ve yazılı olarak
Başkanlığa verilmesine ve soru cevap işleminin
20 dakikayla sınırlandırılmasına,

Bütçe görüşmelerinin
sonunda gruplara ve Hükümete birer saat süreyle
söz verilmesine, İçtüzüğün
86 ncı maddesine göre yapılacak kişisel
son konuşmaların 10'ar dakika olmasına;

İlişkin Danışma Kurulu
önerisi kabul edildi.

Gündemin “Seçim” kısmında
yer alan yasadışı örgütlerin devletle
olan bağlantıları konusunda araştırma
yapmak üzere kurulan ve adayları tamamlanan Meclis
Araştırma Komisyonuna üye seçiminin,
gündemin “Özel Gündemde Yer Alacak İşler”
kısmında yer alan genel görüşmeden
önceye alınması kabul edildi ve grupların
gösterdikleri adaylar komisyon üyeliklerine seçildiler.

Başkanlıkça, zorunlu tasarruf
kesintilerinin değerlendirilmesi konusunda kurulan (10/17)
Esas Numaralı Meclis Araştırma Komisyonu üyelerinin
başkan, başkanvekili, sözcü ve kâtip
seçimini yapmaları için toplanacakları
gün, saat ve yere ilişkin duyuruda bulunuldu,

Birleşime, 15.55'te ara verildi.

Uluç Gürkan

Başkanvekili

 Ünal Yaşar Mustafa Baş

 Gaziantep İstanbul

 Kâtip Üye Kâtip Üye


İkinci Oturum

Yozgat Milletvekili Kâzım Arslan ve
26 arkadaşının, basın ahlak ve meslek
esaslarına aykırı olarak görsel ve yazılı
basında yer alan yayınlar konusunda önergesi
üzerine açılması kabul edilen genel
görüşme (8/8) tamamlandı.

Ankara Milletvekili M. Seyfi Oktay, Kayseri Milletvekili
Nurettin Kaldırımcı'nın, ileri sürmüş
olduğu görüşlerden farklı görüşleri
kendisine atfetmesi nedeniyle bir açıklamada bulundu.

RPGrup Başkanvekili Sıvas Milletvekili
Temel Karamollaoğlu da, Ankara Milletvekili Yılmaz
Ateş'in, konuşmasında Gruplarına sataşıldığı
iddiasıyla bir konuşma yaptı.

27 Kasım 1996 Çarşamba günü
saat 15.00'te toplanmak üzere, birleşime 19.00'da son
verildi.

Kamer Genç

Başkanvekili

 Ünal Yaşar Mustafa Baş

 Gaziantep İstanbul

 Kâtip Üye Kâtip Üye



II. - GELEN KÂĞITLAR

27 . 11 . 1996 ÇARŞAMBA

Tasarılar

1. - Mal Bildiriminde Bulunulması, Rüşvet
ve Yolsuzluklarla Mücadele Kanununun Bir Maddesinde Bir Değişiklik
Yapılmasına Dair Kanun Tasarısı (1/541)
(Millî Savunma ve Adalet komisyonlarına) (Başkanlığa
geliş tarihi : 25.11.1996)

2. - Askerî Mahkemeler Kuruluşu ve Yargılama
Usulü Kanununun Bazı Maddelerinde Değişiklik
Yapılmasına Dair Kanun Tasarısı (1/542)
(Millî Savunma ve Adalet komisyonlarına) (Başkanlığa
geliş tarihi : 25.11.1996)

Teklifler

1. - Sıvas Milletvekili Nevzat Yanmaz ve 6
Arkadaşının; Sıvas İli Suşehri
İlçesinin İl Olması Hakkında
Kanun Teklifi (2/571) (İçişleri ve Plan ve
Bütçe komisyonlarına) (Başkanlığa
geliş tarihi : 21.11.1996)

2. - Aydın Milletvekili Yüksel Yalova'nın;
Devlet Tiyatroları Kuruluşu Hakkında Kanun
Teklifi (2/572) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi : 22.11.1996)

3. - Aydın Milletvekili Yüksel Yalova'nın;
27.9.1984 Tarihli ve 3046 Sayılı Baknalıkların
Kuruluş ve Görev Esasları Hakkında Kanun
ile 10.10.1984 Tarihli 3056 Sayılı Başbakanlık
Teşkilatı Hakkındaki Kanunun Değiştirilmesi
Hakkında Kanun Teklifi (2/573) (Anayasa ve  Plan ve Bütçe
komisyonlarına) (Başkanlığa geliş
tarihi : 22.11.1996)

4. - Hatay Milletvekili Ali Uyar'ın; Türkiye
Cumhuriyeti Emekli Sandığı Kanununun 32 nci
Maddesine Bir Fıkra ile Aynı Kanuna Bir Geçici
Madde Eklenmesine Dair Kanun Teklifi (2/574) (Plan ve Bütçe
Komisyonuna) (Başkanlığa geliş tarihi :
25.11.1996)

5. - İstanbul Milletvekili Ercan Karakaş'ın;
Seçimlerin Temel Hükümleri ve Seçmen Kütükleri
 Hakkında  Kanun,  Milletvekili  Seçimi  Kanunu
ve Siyasî  Partiler  Kanununda  Değişiklik Yapılması
  Hakkında  Kanun  Teklifi  (2/575)  (Anayasa  Komisyonuna)
(Başkanlığa  geliş  tarihi : 25.11.1996)

Rapor

1. - İstanbul Milletvekili Emin Kul ve 9 Arkadaşı
ile Kocaeli Milletvekili Necati Çelik ve 18 Arkadaşının,
Sosyal Güvenlik ve Sosyal Sigortalar Kurumu İle İlgili
Sorunların Araştırılarak Alınması
Gereken Tedbirlerin Tespit Edilmesi Amacıyla Anayasanın
98 inci, İçtüzüğün 104 ve 105
inci Maddeleri Uyarınca Bir Meclis Araştırması
Açılmasına İlişkin Önergeleri
ve Meclis Araştırması Komisyonu Raporu (10/1,
14) (S. Sayısı : 112) (Dağıtma tarihi
: 27.11.1996) (GÜNDEME)

Sözlü Soru Önergeleri

1. - İzmir Milletvekili Metin Öney'in,
İzmir SSKHastanesi ve Dispanserlerinde verilen sağlık
hizmetlerine ilişkin Çalışma ve Sosyal
Güvenlik Bakanından sözlü soru önergesi
(6/378) (Başkanlığa geliş tarihi : 26.11.1996)

2. - İzmir Milletvekili Metin Öney'in,
öğretmenlerin sorunlarına ilişkin Millî
Eğitim Bakanından sözlü soru önergesi
(6/379) (Başkanlığa geliş tarihi : 26.11.1996)

Yazılı Soru Önergeleri

1. - Sıvas Milletvekili Mahmut Işık'ın,
SSK'nın memuriyet sınavına ilişkin
Başbakandan yazılı soru önergesi (7/1675)
(Başkanlığa geliş tarihi : 25.11.1996)

2. - Sıvas Milletvekili Mahmut Işık'ın,
Sıvas İlindeki doğal kaynaklara ilişkin
Başbakandan yazılı soru önergesi (7/1676)
(Başkanlığa geliş tarihi : 25.11.1996)

3. - Antalya Milletvekili Yusuf Öztop'un, Gemi
Sağlık Cüzdanına ilişkin Sağlık
Bakanından yazılı soru önergesi (7/1677)
(Başkanlığa geliş tarihi : 25.11.1996)

4. - Hatay Milletvekili Fuat Çay'ın,
Hatay İli Samandağ ilçesinde meydana gelen bir
deniz kazasına ilişkin İçişleri
Bakanından yazılı soru önergesi (7/1678)
(Başkanlığa geliş tarihi : 26.11.1996)

5. - İzmir Milletvekili Ali Rıza Bodur'un,
Beşeri ve İspençiyari Tıbbî Müstahzarların
Tıbbî Tanıtım Yönetmeliğinin
ihlal edildiği iddiasına ilişkin Sağlık
Bakanından yazılı soru önergesi (7/1679)
(Başkanlığa geliş tarihi : 26.11.1996)

6. - İzmir Milletvekili Ali Rıza Bodur'un,
İzmir-Ödemiş Devlet Hastanesinde görevli
bazı sağlık personelinin başka yerlere
yapılan atamalarına ilişkin Sağlık
Bakanından yazılı soru önergesi (7/1680)
(Başkanlığa geliş tarihi : 26.11.1996)

7. - İzmir Milletvekili Hakan Tartan'ın,
dinlendiği iddia edilen telefonlara ilişkin Başbakandan
yazılı soru önergesi (7/1681) (Başkanlığa
geliş tarihi : 26.11.1996)

8. - İzmir Milletvekili Hakan Tartan'ın,
SSK'na alınacak personel sınavına ilişkin
Başbakandan yazılı soru önergesi (7/1682)
(Başkanlığa geliş tarihi : 26.11.1996)

9. - Ordu Milletvekili Müjdat Koç'un,
FİSKOBİRLİK'in üreticilere olan borcuna
ilişkin Başbakandan yazılı soru önergesi
(7/1683) (Başkanlığa geliş tarihi : 26.11.1996)

10. - Balıkesir Milletvekili Tamer Kanber'in,
SEKA'ya ilişkin Başbakandan yazılı soru
önergesi (7/1684) (Başkanlığa geliş
tarihi : 26.11.1996)

BİRİNCİ OTURUM

Açılma Saati : 15.00

27 Kasım 1996 Çarşamba

BAŞKAN : Başkanvekili Kamer
GENÇ

KÂTİP ÜYELER : Ünal
YAŞAR (Gaziantep), Mustafa BAŞ (İstanbul)



BAŞKAN - Türkiye Büyük Millet
Meclisinin 23 üncü Birleşimini açıyorum.

III. - Y O K L A M A

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayımız vardır; çalışmalarımıza
başlıyoruz.

Gündeme geçmeden önce, üç
sayın milletvekiline gündemdışı
söz vereceğim.

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Bolu Milletvekili Abbas İnceayan'ın,
Bolu Abant İzzet Baysal Üniversitesi Tıp ve
Mühendislik Fakültelerinin kurulmasına ilişkin
gündemdışı konuşması ve
Millî Eğitim Bakanı Mehmet Sağlam'ın
cevabı

BAŞKAN - Birinci söz, Bolu Abant İzzet
Baysal Üniversitesi tıp ve mühendislik fakültelerinin
kurulması konusunda gündemdışı
söz isteyen Bolu Milletvekili Sayın Abbas İnceayan'a
verilmiştir. 

Buyurun Sayın İnceayan. (ANAP sıralarından
alkışlar)

Süreniz 5 dakika efendim. 

ABBAS İNCEAYAN (Bolu) - Sayın Başkan,
sayın milletvekilleri; sözlerimin  başında
hepinizi sevgiyle, saygıyla selamlarım.

Şu günlerde, 1997 yılı bütçe
tasarısı Meclisimizin komisyonlarında görüşülüyor.
Bilahara Genel Kurulda görüşmeleri yapılacak.
Cumhuriyet tarihinin bütün bütçeleri gibi,
bu sene de Meclise sevk edilen bütçe, kâğıt
üzerinde denk bir bütçedir. Bu bütçe
içinde millî eğitime ve üniversitelerimize
ayrılan payın yetersizliğini hepimiz biliyoruz.
Artan nüfusumuza ve üniversite kapılarında
çığ gibi biriken 1,5 milyona yakın gencimize
üniversite eğitimi vermemiz için, 19 uncu Dönemde
kurulmaları sağlanan 28 yeni üniversitemizin bu
bütçeden alacakları payla altyapı ve
binalarının hangi yıllar içinde bitirilebileceği,
realize edileceği sorusu sorulduğunda, bu bütçe
rakamlarıyla ancak onbeş yirmi yıl gibi bir
sürede mümkün olabileceği anlaşılmaktadır.


Bolu'da 70'in üzerinde okul, hastane, sağlık
ocağı, sağlıkevi, huzurevi yapımını
ve donanımını üstlenen ve devlete hediye
eden İzzet Baysal'ın, yine Bolu'da kurduğu Abant
İzzet Baysal Üniversitesi, kuruluşundan itibaren,
İzzet Baysal Vakfı tarafından üstlenilen
yatırımlarla üç dört yıl
gibi bir süre içerisinde hızla realize olmuş
ve en hızlı gelişen ve büyüyen bir
üniversite haline gelmiştir. 

İzzet Baysal Vakfı, bugünkü
rakamlarla, Türk millî eğitimine 2,5 trilyon liralık
bir yatırım yapmış ve devlete hediye
etmiştir. 

İzzet Baysal Vakfı, YÖK'e ve Millî
Eğitim Bakanlığına bir müracaatta bulunmuştur.
Bu müracaatta, Abant İzzet Baysal Üniversitesi
kampusü içinde tıp ve mühendislik fakültelerinin
kuruluşu halinde, bütün binalarını,
donanımlarını üstleneceklerini taahhüt
etmektedirler. 

Şimdi, bütün Bolu'nun beklediği,
bu hayırseverin arzusunun hayata geçirilebilmesi
için, Bakanlar Kurulunda imzaya açılan tıp
ve mühendislik ve mimarlık fakültelerinin kuruluşuna
ait kararnamenin bir an önce imzalanıp, tamamlanıp,
Resmî Gazetede yayımlanarak yürürlüğe
girmesidir. 

Abant İzzet Baysal Üniversitesinin, bu
fakültelerin kurulması için bütçeden
bir tek kuruş talebi yok, devletin bir tek kuruş vergi
kaybı söz konusu değil. Bu yatırımlar,
Sayın Hükümetin kaynak paketi, imkân paketi
gibi, her müjde paketi içinden tek kuruş talep
etmeden, İzzet Baysal Vakfınca hayata geçirilecektir.


Sayın Başkan, sayın milletvekilleri;
Sayın İzzet Baysal, Cumhurbaşkanımızca,
devlet üstün hizmet madalyasıyla onurlandırılmıştır.
Bakanlar Kurulunun, bir an önce kararnameyi imzadan çıkarıp,
bunun Resmî Gazetede yayımlanması, 1907 doğumlu
Sayın İzzet Baysal'a 90 ıncı yaşgünü
hediyesi olacaktır; bütün servetini vakfeden
bu hayırseveri, “yaratılanların en şereflisi
olan insanın hayatında eğitim her şeydir”
diyen Sayın İzzet Baysal'ı mutlu kılacaktır,
şevklendirecektir.

Zamanın YÖK Başkanı, şimdi
Millî Eğitim Bakanı olan Sayın Mehmet
Sağlam, Bolu'da, Abant İzzet Baysal Üniversitesinin
açılış törenlerinde YÖK Başkanı
olarak “İzzet Baysal Vakfının diğer
vakıflardan farkı, yaptığı tesisleri
vakıf olarak yapıyorlar, inşaat ve donanımı
bitince devlete teslim ediyorlar” diyordu ve Baysal Vakfına
teşekkür ediyordu. 

İşte, bugün, İzzet Baysal
Vakfının bir müracaatı var; YÖK'ten
geçmiş, Planlamadan geçmiş, Bakanlar
Kurulu kararına kalmış olan tıp fakültesinin
ve mühendislik ve mimarlık fakültesinin, üniversite
bünyesi içerisindeki bütün yatırımlarını
ve donanımlarını üstlenmek. Sayın
Hükümetten, bütün Boluluların, Bolu
milletvekillerinin dileği ve beklediği, bütün
mal varlığını sağlık ve eğitime
vakfeden İzzet Baysal Beyefendinin en büyük arzusu
olan tıp fakültesi ve ...

(Mikrofon otomatik cihaz tarafından kapatıldı)

BAŞKAN - Sayın Abbas İnceayan,
size kısa bir eksüre veriyorum; lütfen toparlar
mısınız...

ABBAS İNCEAYAN (Devamla) - .....mühendislik
ve mimarlık fakültesinin kurulmasına ait Bakanlar
Kurulu kararının bir an önce Resmî Gazetede
yayımlanması ve bu fakültelerin, 1997 yılı
içerisinde, İzzet Baysal Vakfı tarafından
süratle hayata geçirilmesidir. 

Bu duygu ve düşüncelerle Yüce
Heyetinizi sevgi ve saygılarımla selamlarım.
(ANAP sıralarından alkışlar)

BAŞKAN - Teşekkür ederim Sayın
İnceayan.

Sayın Bakan, cevap verecek misiniz?

MİLLÎ EĞİTİM BAKANI
MEHMET SAĞLAM (Kahramanmaraş) - Gündemdışı
bir konuşma daha var, ikisine birden cevap vereceğim.

BAŞKAN - Peki efendim. 

Aslında, “Öğretmenler Günü”
dolayısıyla, dünkü birleşimde Sayın
Halil Cin ve Sayın Erdal Kesebir de gündemdışı
söz istemişlerdir. Ben, yalnız Sayın
Halil Çalık'a söz verdim; kendilerinden özür
diliyorum; tabiî, hepsine ayrı ayrı söz
vermemiz mümkün değil; bunu da hatırlatmak
istiyorum. 

2. - İzmir Milletvekili Hasan Denizkurdu'nun,
Avrupa Parlamentosu ile TBMM arasında kurulan Karma Parlamento
Komisyonunun Brüksel'de yapmış olduğu toplantıya
ilişkin gündemdışı konuşması

BAŞKAN - Gündemdışı
ikinci söz, Avrupa Parlamentosu ile Türkiye Büyük
Millet Meclisi arasında kurulan Karma Parlamento Komisyonu
Toplantısının 19-20 Kasım 1996 tarihlerinde
Brüksel'de yapılmış olduğu; toplantıda,
Türk kanadınca hazırlanan taslak metnin, Yunanlıların
muhalefet şerhiyle kabul edildiği; bu karara göre,
Avrupa Parlamentosu, bundan böyle, karar almadan, Türk
Parlamentosuyla karşılıklı diyalog
içerisinde olmayı kabul ettiği konusunda Yüce
Parlamentoya bilgi vermek isteyen İzmir Milletvekili Sayın
Hasan Denizkurdu'na verilmiştir.

Buyurun. (DYP sıralarından alkışlar)

HASAN DENİZKURDU (İzmir) - Sayın
Başkan, çok değerli milletvekilleri; gündemdışı
söz almamın sebebi, 19-20 Kasım tarihlerinde,
Brüksel'de, Avrupa Parlamentosu ile Yüce Parlamentomuzun
seçtiği 18 milletvekilinden oluşan Karma Parlamento
Komisyonu Toplantısı hakkında bilgi arz etmek
içindir; zira, bu toplantılara iştirak eden
milletvekilleri, Türk Parlamentosunu temsilen bu görevi
yapmaktadırlar. Karma Parlamento Komisyonu Türk Kanadının
Eş Başkanı olarak, orada yapılan toplantı
sonuçlarını ve alınan kararı
Yüce Heyetinize arz etmeyi bir görev biliyorum.

Değerli milletvekilleri, malumunuz olduğu
gibi, gümrük birliği sonrasında, özellikle
Avrupa Parlamentosunun geçen eylül ayında aldığı
karar, öncelikle Parlamentomuzu ve Türk kamuoyunu bir
hayli rahatsız etmiştir. 15 üye içerisinde,
özellikle bir komşu ülkemizin tahrikleriyle alınan
karar, Parlamentomuzca kınanmış ve de karşı
tarafa bildirilmiştir; ancak, Brüksel'de yapılan
Karma Parlamento Komisyonu Toplantısında, biz, hem
Meclisimizin bu duygularını ifade etmek hem de yıllar
sonra, ilk defa, Karma Parlamento Komisyonunun statüsünden
gelen bir danışma organının ötesinde,
karar alan bir organ olduğu kanaatiyle, Brüksel'e, 18
arkadaşımızla birlikte, bir karar tasarısıyla
gittik. Bu karar tasarısının, özellikle
en önemli kısmı, Avrupa Parlamentosunun bundan
sonra yapacağı toplantılarda, gündem maddesinin
Türkiye olması halinde, bize danışmadan
alınacak olan kararların -geçmişte
olduğu gibi- yanlış olacağını
ve üstelik de bu yanlış kararların Avrupa
Parlamentosunun ciddiyetine gölge düşüreceğini
belirterek, Başkanlık Divanı olarak, 18 arkadaşımızla
birlikte, ilk defa bir karar tasarısıyla gittik.
Bu karar tasarısında üç önerimiz
vardı: 

1- Gümrük birliği sonrası çalışmayan
kurumsal işbirliğinin çalıştırılması;
yani, Ortaklık Konseyinin bir an önce toplantıya
çağrılması,

2- Avrupa Parlamentosunun yanında yürütme
organı olan Avrupa Konseyinin bizim heyetimize bilgi vermesi,


3- Avrupa Parlamentosunun -biraz evvel söylediğim
gibi- Türk Parlamentosundan bilgi almadan karar vermemesi.

Tabiatıyla, bu karar tasarısı,
her ne kadar bir gün önceki Başkanlık Divanı
toplantısında Sayın Mösyö Pike,
Dankert, Claduia Roth ve bizler tarafından kabul edilse
de, ertesi gün yapılan toplantıda, yine Yunanlı
meslektaşlarımız, bu tasarımızın
kabul edilmemesi için ellerinden gelen çabayı
gösterdiler. Hatta, toplantının sonuna doğru
da 3 Yunan milletvekili toplantıyı terk etti ve
sonunda, 14 üye ülkenin kabulü ve Yunanistan'ın
muhalefet şerhiyle, sizlere özetini sunduğum karar
tasarısı, Karma Parlamento Komisyonunda kabul edildi.
Yani, bundan sonra, Avrupa Parlamentosunun, acil, günübirlik
kararlar dışında -ki, onlar önemli kararlar
değil- alacağı kararlarda, karşı taraf
Başkanı Mösyö Pike tarafından Türk
kanadına sunulacak ve yedi günlük süre içerisinde,
Türkiye'nin görüşü alındıktan
sonra Avrupa Parlamentosunda tartışma olacak.

Bu vesileyle şunu söyleyeyim: Brüksel'e
yaptığımız ziyarette, özellikle
hiçbir parti farkı gözetmeksizin, 18 arkadaşımız,
bir birlik içerisinde ve sanıyorum, başarılı
bir çalışma sergilemişlerdir. 

Ayrıca, bu seyahat dolayısıyla,
Brüksel'de, Hıristiyan Demokrat Partisi Grup Başkanı
Martenz, Tindemanz gibi Avrupa Parlamentosunun önde gelen
milletvekillerini de ziyaret edip, Türkiye'nin görüşlerini,
Parlamentomuzun görüşlerini aksettirme imkânına
sahip olduk. 

Önümüzdeki toplantıyı
da, mart ayında, Avrupa Parlamentosunun toplantı
halinde olacağı Strasbourg'da, haziranda da Türkiye'de
yapacağız...

(Mikrofon otomatik cihaz tarafından kapatıldı)


BAŞKAN - Sayın Denizkurdu, süreniz
bitti; lütfen toparlar mısınız...

HASAN DENİZKURDU (Devamla) - Ben, Parlamentomuzun
bize verdiği görev dolayısıyla, Karma Parlamento
Komisyonu Eş Başkanı olarak, bu bilgileri sizlere
aktarmayı bir görev addettim. Bundan sonraki toplantılarda
da aynı yöntemi izleyeceğiz. Bize verdiğiniz
güveni, elimizden geldiği ölçüde tüm
arkadaşlarımızla yerine getirmeye çalıştık.


Bu vesileyle, Yüce Parlamentoyu saygıyla
selamlıyorum. (Alkışlar)

BAŞKAN - Teşekkür ederim Sayın
Denizkurdu.

3. - Kırıkkale Milletvekili Mikail
Korkmaz'ın, üniversite ikinci basamak sınavının
Kırıkkale ve bazı illerde yapılmasından
vazgeçilmesine ilişkin gündemdışı
konuşması ve Millî Eğitim Bakanı
Mehmet Sağlam'ın cevabı

BAŞKAN - Gündemdışı
üçüncü söz, ikinci basamak üniversite
sınavının, seçim bölgesi olan
Kırıkkale İlinde yapılmaması
dolayısıyla, Kırıkkale Milletvekili
Sayın Mikail Korkmaz'a verilmiştir.

Buyurun Sayın Korkmaz.

Süreniz 5 dakikadır.

MİKAİL KORKMAZ (Kırıkkale)
- Sayın Başkanım, ikinci basamak sınavı,
yalnız Kırıkkale'nin elinden alınmadı,
maalesef, Tunceli'nin de elinden alındı. Benim bu
konuşmalarım 17 ili ilgilendiriyor; onun için,
tüm arkadaşlarımı dikkatle dinlemeye
davet ediyorum.

Sayın Başkan, kıymetli milletvekili
arkadaşlarım; üniversite sınavlarında,
birinci basamak sınavı, biliyorsunuz, bütün
ciddiyetiyle yapılıyor; ama, ikinci basamak sınavında,
bu sene, birtakım değişik uygulamalar yapılmakta;
bu, bazı illerin elinden alınmaktadır. İş
bulmak için kuyrukların oluşturulduğu
1996 Türkiye'sinde, insanları, böyle, maddî
bakımdan zorluklara koşmak, bilmiyorum hangi uç
fikirli insanların fikridir; bunu düşünmeye
davet ediyorum.

Önce, birinci basamak sınavı yapılıp
da ikinci basamak sınavı yapılmayan illeri
okumak istiyorum ve arkadaşlarımı göreve
davet ediyorum: Bilecik, Bingöl, Gümüşhane,
Hakkâri, Kastamonu, Mardin, Muş, Nevşehir, Tunceli,
Yozgat, Karaman, Kırıkkale, Batman, Şırnak,
Bartın, Ardahan, Iğdır, Karabük ve Kilis.
Bu illerin elinden ikinci basamak sınavı maalesef
alınmıştır. 

AYHAN GÜREL (Samsun) - Kim aldı?

MİKAİL KORKMAZ (Devamla) - Bu işi
yapanlar almıştır. Onun için, milletvekili
arkadaşlarımın bu işin üzerinde
durmaları lazım. 

Ben bir hesap ettim, bu insanların masrafı,
100 milyar liranın üzerinde bir masrafa tekabül
ediyor. Hiç kimsenin, bu insanların ellerinden bu
kolay imkânı alıp, zor imkâna sokmaya
hakkı yoktur. Hiç kimsenin, başıbozuk
bir düzeni düzensizlik olarak devam ettirmeye de hakkı
yoktur. 

Geçtiğimiz yıl, Kırıkkale'den,
birinci basamak sınavına 10 bin civarında,
ikinci basamak sınavına ise 7 bin civarında
öğrenci girmiştir. İkinci basamak sınavında,
bu 7 bin kişiden aşağı yukarı 4
bini muvaffak olarak üniversitelere girmiştir. 

Kırıkkale'de, her şeyini ispat
etmiş, son kurulan üniversiteler arasında zannedersem
birinci sırayı teşkil eden, rüştünü
ispat etmiş bir üniversite vardır. Bu bakımdan,
birinci basamak sınavının yapıldığı;
ama, ikinci basamak sınavının ellerinden
alındığı iller arasında bulunan
Kırıkkale, bir üniversite kentidir; banliyö
üniversitesidir, Ankara'ya bağlıdır. Bu
bakımdan, bundan mağdur edilmemesini rica ediyorum.


Bu karar şundan dolayı alındı
deniliyor: Efendim, bu sene, birinci basamak sınavındaki
puanlar yükseltildi. Kaça yükseltildi; 120 puana.
Halbuki, 130 puan da olsa, bunun aynı yerde yapılması
lazım; yani, 17 ilde de yapılması lazım.
Çünkü, insanlar, bir gün önceden geliyorlar;
annesiyle geliyor, babasıyla geliyor, kardeşiyle
geliyor; yatacak yer bulamıyorlar. Ben, hangi fikre hizmet
ettiklerini bu insanlardan sormak istiyorum. İnsanlar,
otel bulamıyorlar, yurt bulamıyorlar. Belki, buradaki
milletvekili arkadaşlarım, evlerinin alt ve üst
katları pansiyon olarak kullanacaklardır. 

YALÇIN GÜRTAN (Samsun) - SSK imtihanlarına
gelenler de bulamadılar!

BAŞKAN - Siz devam edin efendim.

MİKAİL KORKMAZ (Devamla) - Efendim,
SSK imtihanı, bizim değil, Türkiye'yi bugüne
kadar yönetenlerin yüzkarasıdır! (RP sıralarından
alkışlar)

YALÇIN GÜRTAN (Samsun) - Sizin yüzkaranız
değil mi?!

MİKAİL KORKMAZ (Devamla) - Bizim değil.
Biz, bu yüzkarasını aka çevirmeye çalışıyoruz.
(DSP sıralarından gürültüler)

Evet, SSK'yı siz iflas ettirdiniz, biz ettirmedik!


YALÇIN GÜRTAN (Samsun) - Hadi canım
sende!..

MİKAİL KORKMAZ (Devamla) - Cevabını
alırsın, merak etme.

BAŞKAN - Neyse, siz konunuza dönün.

MİKAİL KORKMAZ (Devamla) - Onun için
yaklaşık 300 bin kişinin yaşadığı
Kırıkkale'de -demin de söylediğim gibi-
ikinci basamak sınavını yapmamak, bu insanlara
hakarettir, Bingöl'e hakarettir, Tunceli'ye hakarettir, Karabük'e
hakarettir, Bitlis'e hakarettir. 

Onun için, sayın YÖK üyelerinden,
bu kararlarını yeniden almalarını
rica ediyorum. 

HASAN HÜSAMETTİN ÖZKAN (İstanbul)
- O tarafa konuş...

MİKAİL KORKMAZ (Devamla) - Ben milletvekillerine
söylemiyorum; bizlerin suçu yok. Bu işi yönetenlere,
biz baskı oluşturacağız, bir koalisyon
oluşturacağız, varacağız YÖK'ün
başına, “bu kararınızdan dönün”
diyeceğiz. 

(Mikrofon otomatik cihaz tarafından kapatıldı)

BAŞKAN - Sayın Korkmaz, süreniz
bitti; lütfen toparlar mısınız...

MİKAİL KORKMAZ (Devamla) - Biz halkı
temsil ediyoruz; fakslar dolmuştur, fakslar kuyruk olmuştur;
Kırıkkale'ye gidemiyoruz; gazeteler boy boy resim
gösteriyorlar. Onun için, benim hakkım, Kırıkkale'yi
müdafaa etmektir. 17 milletvekili arkadaşım
da koalisyon kurar, giderler YÖK'e, kendi illerini müdafaa
ederler. (DSP sıralarından alkışlar
[!] )

Sayın arkadaşlarım, hepsinden
önemlisi, hatadan dönmek bir fazilettir ve hakka hizmettir.
Onun için, bu insanlar, üniversiteye, boyunları
bükük, moralleri bozuk olarak girmesinler. Hepiniz bilirsiniz,
hepinizin çocukları vardır, bu zor şartlarla
sınavlara giren yavrularımız, başarı
noktalarında fazla netice alamıyorlar. 

Onun için, ben işin özetini söylemek
istiyorum. Sayın Bakanım YÖK Başkanlığı
yapmıştır. Benim, Bakanım hakkındaki
görüşüm şudur: Saf, tertemiz, hiçbir
yere bağlı olmayan; bu devletin gerçeklerine
bağlı YÖK Başkanlığı yapmıştır,
Anadolu gerçeğine bağlanmıştır
(DSP sıralarından alkışlar [!]) ve
Millî Eğitim Bakanı olarak Sayın Sağlam'ın,
YÖK'le işbirliği yapmak suretiyle bu mağduriyeti
gidereceğine inanıyoruz. Siz alkışlasanız
da alkışlamasanız da bu işi biz halledeceğiz;
çünkü, halledemeye halledemeye bu noktaya siz
getirmediniz, biz getirdik. (DSP sıralarından gürültüler)


Bağırmayın beyler, bağırmayın...
Kırıkkale, bana, 46 bin oy verdi. Ben, onların
hukukunu savunuyorum; siz de çıkın, savunun.
Ben, barajı aşamayarak buraya gelmedim; bayraklarla
buraya gönderildim. 

Özetleyerek, Sayın YÖK üyelerine
şunu söylemek istiyorum...

(Mikrofon otomatik cihaz tarafından kapatıldı)

BAŞKAN - Sayın Korkmaz, süreniz
bitti; lütfen, son cümlenizi söyler misiniz.

MİKAİL KORKMAZ (Devamla) - Sayın
Başkanım, size de hatırlatıyorum, bu
işi beraber çözelim; çünkü,
sizin ilinizi de ilgilendiriyor.

BAŞKAN - Tabiî, tabiî...

MİKAİL KORKMAZ (Devamla) - Sayın
YÖK üyelerine, bu hatalarından dönmelerinin
bir fazilet olduğunu hatırlatıyorum; eli nasırlı,
ayağı çarıklı, kafası kasketli
insanların çocuklarına bu zulmü yapmayalım.
Halka zulüm yapmak, Hakka zulüm yapmaktır.

Hepinizi hürmetle selamlıyorum. (RP sıralarından
alkışlar)

BAŞKAN - Teşekkür ederim Sayın
Korkmaz.

4. - Millî Eğitim Bakanı Mehmet
Sağlam'ın; Bolu Milletvekili Abbas İnceayan'ın,
Bolu Abant İzzet Baysal Üniversitesi Tıp ve
Mühendislik Fakültelerinin kurulmasına ve Kırıkkale
Milletvekili Mikail Korkmaz'ın, üniversite ikinci
basamak sınavının Kırıkkale
ve bazı illerde yapılmasından vazgeçilmesine
ilişkin gündemdışı konuşmalarına
cevabı

BAŞKAN - Birinci ve üçüncü
gündemdışı konuşmalara cevap vermek
üzere, Millî Eğitim Bakanı Sayın
Mehmet Sağlam; buyurun efendim.

MİLLÎ EĞİTİM BAKANI
MEHMET SAĞLAM (Kahramanmaraş) - Sayın Başkan,
değerli milletvekilleri; iki değerli arkadaşımızın
sorularıyla ilgili, konuşmalarıyla ilgili
Yüce Meclisi aydınlatmak için huzurlarınızdayım;
hepinizi saygıyla selamlıyorum.

Abant İzzet Baysal Üniversitesinde, mühendislik
mimarlık fakültesi ve ikinci bir tıp fakültesinin
kurulmasıyla ilgili; Sayın İzzet Baysal'ın,
hem mühendislik mimarlık fakültesini hem de tıp
fakültesini yapacağını taahhüt etmesi
üzerine, Bolu İzzet Baysal Üniversitesinde ikinci
bir tıp fakültesinin ve bir mühendislik mimarlık
fakültesinin kurulması konusunda Yüksek Öğretim
Kurulundan gelen teklif, Bakanlığımızca
olumlu karşılanmıştır ve şu
anda, her iki fakültenin kurulması, ilgili kanun gereğince
Bakanlar Kurulu kararı şekline dönüştürülmek
üzere imzadadır. Öyle zannediyorum ki, birkaç
gün içerisinde, her ikisi de sonuçlanacaktır.


Gerçekten, İzzet Baysal örneği,
Türkiye'de, büyük bir şükranla ifade
edilmesi gereken bir örnektir. İzzet Baysal, Bolu
İzzet Baysal Üniversitesini baştan sona yaptıran
ve bununla da kalmayıp, belli bir vakıfla bu üniversiteye,
yıllık 80-100 milyar civarında sürekli
akar sağlayan hamiyetperver bir vatandaşımızdır
ve yaptırmış olduğu üniversiteyi
de doğrudan doğruya devlete bağışlamıştır.
Bu örneğin yaygınlaşması, üniversiter
hayatımız bakımından fevkalade önemlidir.
Yapılmaktadır, bütünüyle, üniversite
olarak işletilmek üzere devlete devredilmektedir; arkasından
da, devlet bütçesine ilave olarak, sürekli bir
vakfın akarıyla üniversitenin gelişmesi
desteklenmektedir. Dolayısıyla, bu hamiyetperver
vatandaşımızın yapmış
olduğu bu işlem, değerli arkadaşımızın
söylediği gibi, müracaat, Millî Eğitim
Bakanlığına değil Yüksek Öğretim
Kuruluna yapıldığından, onların
incelemesi ve kararın bize bildirilmesi için de
belli bir zaman geçtiğinden belki bir süre gecikmiştir;
ama, Bakanlar Kurulu kararına dönüşmek
üzeredir; birkaç gün içerisinde sonuçlandırılacaktır.
Arkadaşımıza, konuyu gündeme getirmesinden
dolayı, teşekkür ediyorum; çünkü,
gerçekten, İzzet Baysal, desteklenmesi gereken hamiyetperver
bir vatandaşımızdır; gecikmemesi daha
iyi olurdu. 

Üniversite giriş sınavlarının,
özellikle, üniversite ikinci basamak yerleştirme
sınavının, bazı illerden veya bazı
yerleşim birimlerinden kaldırılmasıyla
ilgili bir değerlendirme, ÖSYM'de, maalesef yapılmıştır.
Yalnız, 2 Aralık 1996 itibariyle başvurular
sonuçlanacaktır. Esasen, alınan karar da
öğrenci yerleştirme sınavının,
daha az öğrenci başvurusu olan yerlerden başlamak
suretiyle, biraz daha azaltılarak, belli yerleşim
merkezlerinde yapılması şeklinde bir karar
olmuştur. Yalnız, ÖSYM yetkilileriyle görüştüm,
YÖK yetkilileriyle görüştüm, bir kere,
şunu, Yüce Meclise hemen ifade edebilirim, il merkezi
olan yerlerden öğrenci yerleştirme sınavının
kaldırılması diye bir uygulama olmayacaktır;
bu karar yeniden gözden geçirilecektir. Değerli
arkadaşımızın, Kırıkkale
başta olmak üzere, saydığı il merkezlerinde
öğrenci yerleştirme sınavı yapılacaktır;
bundan, arkadaşlarımız emin olabilirler. (RP
sıralarından alkışlar)

Tabiî, değerlendirmeleri yaparken şunu
da gözden kaçırmamak lazım: Çoğu
zaman, bir üniversite yerleştirme sınavı
veya ÖSS'nin bir yerde yapılıp yapılmamasında
karar kıstası, daha çok, sınav güvenliği
ve öğrenci sayısıdır. Şimdi,
Kırıkkale gibi bir ilimizde, esasen, arkadaşımızın
da belirlediği gibi, 6 binin üzerinde öğrenci,
öğrenci yerleştirme sınavına girmiştir
geçen yıl; dolayısıyla, sayı
itibariyle de zaten bu değerlendirmeye girecektir. 

Bu arada, İzzet Baysal Vakfıyla ilgili,
değerli konuşmacı arkadaşımız,
konuşmasının başında, Millî
Eğitim ve YÖK bütçelerinin bu yıl
yeterli düzeyde olmadığını söyledi;
orada olayı düzeltmekte yarar görüyorum.
Reel bir biçimde ve genelde, özellikle, Millî
Eğitim ve Yüksek Öğretim bütçeleri
yüzde 113 oranında artmıştır.
Yatırım bütçelerinden söz ediyorum
özellikle ve bilhassa, Yüksek Öğretim Kurulunda
inşa halinde bulunan 37 kampusün büyük bir
çoğunluğunun tamamlanmasına yönelik,
üniversite hastanelerinin tamamlanmasına yönelik
yatırım bütçeleri Yüce Meclisin
onayından da geçerse, komisyondan çıktığı
haliyle gerçekten bir hayli tatmin edici düzeydedir.
Millî Eğitim Bakanlığı yatırım
bütçeleri de aynı şekilde. 

Elbette ki, kalitenin hududu yoktur, iyinin daha
iyisi vardır. Yatırım bütçelerine
daha fazla ilaveler yapılmasının, genç
nüfusa sahip olan Türkiye'nin eğitimindeki yatırım
imkânlarının, kampuslerin, özellikle
doğu ve güneydoğudaki yatılı bölge
okullarının bir an önce tamamlanmasının,
millî eğitimde çok önemli olduğunu da
burada vurgulamak istiyorum. 

Her iki arkadaşımıza da, millî
eğitimle ilgili konulara gösterdikleri hassasiyetten
dolayı teşekkür ediyor; Yüce Meclise saygılar
sunuyorum. (RP ve DYP sıralarından alkışlar)

BAŞKAN - Teşekkür ederim Sayın
Bakan.

Mesele hallolmuştur Sayın Korkmaz. Bu
demektir ki, bütün illerde ikinci sınav yapılacaktır.
Gerçekten, hep küçük iller bu yönde
çok büyük zarar görmüştür.
İmtihanların hep büyük illerde yapılması,
küçük illerde okuyan öğrencileri de
her yönüyle mağdur etmiştir.

Sayın milletvekilleri, gündemdışı
konuşmalar ve verilen cevaplar tamamlanmıştır.

Yozgat Milletvekili Sayın Kâzım
Arslan, Başkanlığımıza gönderdiği
bir yazıda, “dün, basınla ilgili genel
görüşme esnasında, son konuşmacı,
CHP'den Yılmaz Ateş, şahsımı
ve arkadaşlarımı rencide edici ifadeler kullanmıştır”
diyor ve bu konuda bir açıklama yapmak istiyor.
Ancak, İçtüzüğümüzün
bu konuyla ilgili iki maddesi vardır. Bunlardan 58 inci
maddeye göre, geçen tutanakla ilgili, bir milletvekili
veya bakan, kendisiyle ilgili, kendisinin beyanında bir
yanlış anlaşılma olursa, talep ettiğinde,
o beyanını düzeltebilir. Yani, Sayın
Yılmaz Ateş'in burada yaptığı konuşmayla
ilgili sizin bir düzeltme yapmanız mümkün
değil. 

Ayrıca, 69 uncu maddede sataşmayla ilgili
bir hüküm var. Şahsına sataşılan
veya ileri sürmüş olduğu görüşten
farklı bir görüş kendisine atfolunan milletvekilinin,
sataşmadan dolayı söz isteme hakkı vardır.
Ancak, sataşma nedeniyle söz verebilmemiz için
de aynı oturum içinde sizin böyle bir talepte
bulunmanız lazım. O oturum dün bittiğine
göre, böyle bir cevap hakkını kullanmanız
mümkün değildir.

KÂZIM ARSLAN (Yozgat) - Dün, oturum esnasında
talepte bulundum; söz verilmedi.

BAŞKAN - Efendim, siz, o zaman, dünkü
oturumda yeterli açıklamayı yapmadınız
ve şahsınıza sataşma olduğu gerekçesiyle
bir söz talep etmediniz... Grup Başkanvekiliniz söz
talebinde bulundu, Grup Başkanvekiliniz söz istedikten
sonra, artık, sizin de hakkınız savunulmuş
oldu.

Teşekkür ederim.

KÂZIM ARSLAN (Yozgat) - O mevzuların
ikisi birbirinden farklı.

BAŞKAN - Efendim, şimdi, geçen
konuları yeniden dile getirmeyelim.

Sayın milletvekilleri, yasadışı
örgütlerin devletle olan bağlantıları
ve Susurluk'ta meydana gelen kaza olayının ve arkasındaki
ilişkilerin aydınlığa kavuşturulması
konusunda (10/89, 126, 110, 124, 125) esas numaralı Meclis
Araştırması Komisyonunun, başkanı,
başkanvekili, sözcü ve kâtip seçimine
dair bir tezkeresi vardır; okutuyorum:

B) TEZKERELER VE ÖNERGELER

1. - (10/89, 126, 110, 124, 125) Meclis Araştırması
Komisyonu Geçici Başkanlığının,
Komisyonun, başkan, başkanvekili, sözcü
ve kâtip üye seçimini yaptığına
ilişkin tezkeresi (3/584)

Türkiye Büyük Millet Meclisi
Başkanlığına

Komisyonumuz başkan, başkanvekili, sözcü
ve kâtip seçimini yapmak üzere 26.11.1996 Salı
günü saat 16.30'da toplanmış, toplantıya
9 üye katılmış ve kullanılan oy
pusulalarının tasnifi sonucunda aşağıda
ad ve soyadı ile  seçim çevresi belirtilen
üyeler hizalarında gösterilen oyları alarak
başkan, başkanvekili, sözcü ve kâtip
seçilmişlerdir.

Bilgilerinize arz ederim.

Saygılarımla. Nihan İlgün

 Tekirdağ

 /89,110,124,125,126 nolu 

 Komisyonu Geçici Başkanı

Başkan:   Mehmet Elkatmış  (Nevşehir)
 5 oy

Başkanvekili : Mahmut Yılbaş (Van)
 6 oy

Sözcü : Mehmet Bedri İncetahtacı
(Gaziantep)  6 oy

Kâtip :  Metin Öney  (İzmir)  5
oy 

BAŞKAN - Bilgilerinize sunulmuştur.

V. - ÖNERİLER

A) DANIŞMA KURULU ÖNERİLERİ

1. - (10/1, 14) esas numaralı Meclis Araştırması
Komisyonu raporunun gündemdeki yeri, görüşme
gün ve çalışma saatlerine ilişkin
Danışma Kurulu Önerisi

BAŞKAN - Danışma Kurulunun bir
önerisi vardır, okutup oylarınıza sunacağım:

Danışma Kurulu Önerisi


No. 39   Tarih : 27.11.1996

27.11.1996 tarihli gelen kâğıtlarda
yayımlanan ve bastırılıp dağıtılan,
Sosyal Güvenlik ve Sosyal Sigortalar Kurumu ile ilgili sorunların
araştırılarak alınması gereken
tedbirlerin tespiti konusundaki (10/1,14) esas numaralı
 Meclis Araştırması Komisyonunun 112 Sıra
Sayılı raporunun gündemin “Özel Gündemde
Yer Alacak İşler” kısmında yer
almasının ve rapor üzerindeki görüşmelerin
Genel Kurulun 3.12.1996 Salı günkü birleşiminde
yapılmasının ve görüşmelerinin
tamamlanmasına kadar çalışma süresinin
uzatılmasının Genel Kurulun onayına
sunulması  Danışma Kurulunca uygun görülmüştür.

 Mustafa Kalemli

 Türkiye Büyük Millet Meclisi 

 Başkanı

 Temel Karamollaoğlu Murat Başesgioğlu

 RP Grubu Başkanvekili  ANAP Grubu Başkanvekili

 Mehmet Gözlükaya Hikmet Uluğbay

 DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili 

BAŞKAN- Oylarınıza sunuyorum
: Kabul edenler... Etmeyenler... Kabul edilmiştir.

Gündemin “Seçim” kısmına
geçiyoruz.

VI. - SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - Anayasa; Adalet; Tarım, Orman ve Köyişleri
ve Millî Savunma Komisyonlarında açık
bulunan üyeliklere seçim

BAŞKAN - Bazı komisyonlarda boş
bulunan ve  Doğru Yol Partisi Grubuna düşen üyelikler
için seçim yapacağız:

Anayasa Komisyonunda boş bulunan 1 üyelik
için, Doğru Yol Partisi, Manisa Milletvekili Sayın
Yahya Uslu'yu aday göstermiştir.

Kabul edenler... Etmeyenler... Kabul edilmiştir.

Adalet Komisyonunda boş bulunan 1 üyelik
için, Doğru Yol Partisi, Erzurum Milletvekili Sayın
İsmail Köse'yi aday göstermiştir.

Kabul edenler... Etmeyenler... Kabul edilmiştir.

Tarım, Orman ve Köyişleri Komisyonunda
boş bulunan 1 üyelik için, Doğru Yol Partisi,
Ağrı Milletvekili Sayın Cemil Erhan'ı
aday göstermiştir.

Kabul edenler... Etmeyenler... Kabul edilmiştir.

Millî Savunma Komisyonunda boş bulunan
1 üyelik için, Doğru Yol Partisi, Kırşehir
Milletvekili Sayın Ömer Demir'i aday göstermiştir.

Kabul edenler... Etmeyenler... Kabul edilmiştir.

Sayın milletvekilleri, gündemin “Sözlü
Sorular” kısmına geçiyoruz.

Bilindiği üzere, daha önce alınan
karar gereğince, birleşimin, gündeme geçtikten
sonraki 1 saatlik bölümü “Sözlü
Sorular” kısmına ayrılmaktadır

VII. - SORULAR VE CEVAPLAR

A)SÖZLÜ SORULAR VE CEVAPLARI

1. - Amasya Milletvekili Cemalettin Lafçı'nın,
DYP-CHP koalisyonu döneminde Devletten kredi ve teşvik
alan medya kuruluşlarına ilişkin Başbakandan
sözlü soru önergesi (6/41)

BAŞKAN - 1 inci sırada, Amasya Milletvekili
Cemalettin Lafçı'nın, DYP-CHP koalisyonu
döneminde devletten kredi ve teşvik alan medya kuruluşlarına
ilişkin Başbakandan sorusu vardır.

Sayın Başbakan veya yerine cevap verecek
sayın bakan?.. Yok.

Bu sözlü soru, üç birleşim
cevaplandırılmadığı için,
İçtüzüğün 98 inci maddesine göre,
yazılı soruya dönüşmüştür.

2. - Ankara Milletvekili Ersönmez Yarbay'ın,
Mogan ve Eymir göllerinin ıslahına ilişkin
Başbakandan sözlü soru önergesi (6/44)

BAŞKAN - 2 nci sırada, Ankara Milletvekili
Ersönmez Yarbay'ın, Mogan ve Eymir Göllerinin
ıslahına ilişkin Başbakandan sorusu
vardır.

Sayın Başbakan veya yerine cevap verecek
sayın bakan?.. Yok.

Bu sözlü soru da, üç birleşim
cevaplandırılmadığı için,
İçtüzüğün 98 inci maddesine göre,
yazılı soruya dönüşmüştür.

3. - Diyarbakır Milletvekili Yakup Hatipoğlu'nun,
Diyarbakır'daki elektrik kesintilerine ilişkin Enerji
ve Tabiî Kaynaklar Bakanından sözlü soru
önergesi (6/47)

BAŞKAN - 3 üncü sırada, Diyarbakır
Milletvekili Yakup Hatipoğlu'nun, Diyarbakır'daki elektrik
kesintilerine ilişkin Enerji ve Tabiî Kaynaklar Bakanından
sorusu vardır. 

Soruyu cevaplandıracak sayın bakan?..
Yok.

Bu sözlü soru da, üç birleşim
cevaplandırılmadığı için,
İçtüzüğün 98 inci maddesine göre,
yazılı soruya dönüşmüştür.

4. - Erzincan Milletvekili Mustafa Kul'un, İstanbul
ve Ankara Büyükşehir Belediyelerinin faaliyetlerine
ilişkin İçişleri Bakanından sözlü
soru önergesi (6/48)

BAŞKAN - 4 üncü sırada, Erzincan
Milletvekili Sayın Mustafa Kul'un, İstanbul ve Ankara
Büyükşehir Belediyelerinin faaliyetlerine ilişkin
İçişleri Bakanından sorusu vardır.


Soruyu cevaplandıracak sayın bakan?..
Yok.

Bu sözlü soru da, üç birleşim
cevaplandırılmadığı için,
İçtüzüğün 98 inci maddesine göre
yazılı soruya dönüşmüştür.

5. - Diyarbakır Milletvekili Yakup Hatipoğlu'nun,
kamu alacaklarının faiz oranlarına ilişkin
Başbakandan sözlü soru önergesi (6/49)

BAŞKAN - 5 inci sırada, Diyarbakır
Milletvekili Yakup Hatipoğlu'nun, kamu alacaklarının
faiz oranlarına ilişkin Başbakandan sorusu
vardır.

Başbakan veya soruyu cevaplandıracak
ilgili bakan?.. Yok.

Bu sözlü soru da, üç birleşim
cevaplandırılmadığı için,
İçtüzüğün 98 inci maddesine göre,
yazılı soruya dönüşmüştür.

6. - Şanlıurfa Milletvekili Abdülkadir
Öncel'in, Türkiye-İsrail arasında yapıldığı
iddia edilen anlaşmalara ilişkin Başbakandan
sözlü soru önergesi (6/50)

BAŞKAN - 6 ncı sırada, Şanlıurfa
Milletvekili Abdulkadir Öncel'in, Türkiye-İsrail
arasında yapıldığı iddia edilen
anlaşmaya ilişkin Başbakandan sorusu vardır.

ABDULKADİR ÖNCEL (Şanlıurfa)
- Yazılı cevap aldım; sözlü soru
önergemi geri alıyorum.

BAŞKAN - Sözlü soruyu geri alıyorsunuz;
sözlü soru geri verilmiştir efendim.

7. - İzmir Milletvekili Metin Öney'in,
ilaçtan alınan KDV'nin kaldırılmasına
ilişkin Sağlık Bakanından sözlü
soru önergesi (6/56)

BAŞKAN - 7 nci sırada, İzmir
Milletvekili Metin Öney'in, ilaçtan alınan
KDV'nin kaldırılmasına ilişkin Sağlık
Bakanından sorusu vardır. 

Soruyu cevaplandıracak sayın bakan?..
Yok.

Bu sözlü soru da, üç birleşim
cevaplandırılmadığı için,
İçtüzüğün 98 inci maddesine göre,
yazılı soruya dönüşmüştür.

8. - Amasaya Milletvekili Cemalettin Lafçı'nın,
İsrail'in, Lübnan'a yönelik saldırısına
ilişkin Dışişleri Bakanından sözlü
soru önergesi (6/57)

BAŞKAN - 8 inci sırada, Amasya Milletvekili
Cemalettin Lafçı'nın, İsrail'in, Lübnan'a
yönelik saldırılarına ilişkin
Dışişleri Bakanından sorusu vardır.

Soruyu cevaplandıracak sayın bakan?..
Yok.

Bu sözlü soru da, üç birleşim
cevaplandırılmadığı için,
İçtüzüğün 98 inci maddesine göre,
yazılı soruya dönüşmüştür.

9. - Ağrı Milletvekili Celal Esin'in,
Ağrı ve ilçelerinin okul, öğretmen
ve personel ihtiyaçlarına ilişkin Millî
Eğitim Bakanından sözlü soru önergesi
(6/113)

BAŞKAN - 9 uncu sırada, Ağrı
Milletvekili Celal Esin'in, Ağrı ve ilçelerinin
okul, öğretmen ve personel ihtiyaçlarına
ilişkin Millî Eğitim Bakanından sorusu
vardır. 

Soruyu cevaplandıracak sayın bakan?..
Yok.

Bu sözlü soru da, üç birleşim
cevaplandırılmadığı için,
İçtüzüğün 98 inci maddesine göre,
yazılı soruya dönüşmüştür.

10. - Eskişehir Milletvekili Mustafa Balcılar'ın,
Boks Federasyonu Başkanının sahte belge düzenlediği
iddiasına ilişkin Devlet Bakanından sözlü
soru önergesi ve yazılı soruya çevrilmesi
nedeniyle konuşması (6/114)

BAŞKAN - 10 uncu sırada, Eskişehir
Milletvekili Mustafa Balcılar'ın, Boks Federasyonu
Başkanının sahte belge düzenlediği
iddiasına ilişkin Devlet Bakanından sorusu
vardır.

Soruyu cevaplandıracak sayın bakan?..
Yok.

MUSTAFA BALCILAR (Eskişehir) - Sayın
Başkan, söz istiyorum.

BAŞKAN - Peki, efendim.

İçtüzüğe göre 5
dakika konuşma hakkınız var; buyurun.(ANAP
sıralarından alkışlar)

MUSTAFA BALCILAR (Eskişehir) - Sayın
Başkan, değerli milletvekilleri; İçtüzük
değişikliği yapılırken, milletvekilinin,
belli konularda bilgi sahibi olabilmesini sağlayacak şekilde,
İçtüzükte sözlü soruların
daha kısa sürede cevaplandırılmasını
amaçlayacak şekilde değişiklik yapılmış
olmasına rağmen, bugün de işte, hep beraber
gördüğümüz gibi, ilgili bakanlar cevap
vermeyince, iki sefer cevap vermeyip, üçüncü
kez de cevap verilmeyince, maalesef, yazılı soru
haline getirilmekte ve İçtüzüğün
ilgili maddesinin esprisi kaybolmaktadır.

Ayrıca da, mesela, 22.4.1996'da bu sözlü
sorumu vermişim, belki o gün için güncelliği
söz konusu olan bu konu, bugün için güncelliğini
kaybetmiş, dolayısıyla, denetim faaliyetlerinden
olan sözlü sorular, İçtüzükte
gerçek ihtiyacı karşılayacak durumdan
çıkmıştır.

Değerli milletvekilleri, 22.4.1996 tarihinde,
o tarihteki ilgili Bakandan sormuş olduğum soruda, eski
yıllarda boksla yakın olmam dolayısıyla,
boks camiasında epey dostum olması dolayısıyla,
mevcut federasyon başkanı hakkında bazı
şikâyetler, federasyona ve ilgili Bakanlığa
intikal ettirilmesine rağmen, ilgili Bakanlığın
ve federasyonun bu konuda ilgisiz kalmasını önlemek
amacıyla, olayı tahrik etmek amacıyla, Bakanlığı
ve Hükümeti uyarmak amacıyla bu sözlü
soru önergesini vermiştim. 

Burada, şu andaki mevcut Boks Federasyonu Başkanı
hakkında bir sürü iddia olmasına rağmen
-ilgili dosya Bakanlıkta vardır; dün de, spordan
sorumlu Sayın Devlet Bakanıyla görüştüm,
kendisine bilgi verdim ve bu konuda bir araştırma
yapacağını bana söyledi; ama, bugün,
kendisi burada yok- kaçakçılıkla ilgili
olarak altı ay hapis cezası almış ve
daha sonra, makamı itibariyle, sosyal seviyesi itibariyle
cezasının paraya çevrilmiş olduğuyla
ilgili bir belge var. 

Boks Federasyonu Başkanlığı
gibi bir makamda olan bir kimsenin, kabadayılık
olaylarına -hele son günlerdeki bu mafya, vesaire
gündemdeyken- mahal verecek hareketlerden kaçınması
gerekmesine rağmen, buna benzer hareketleri tespit edilmiştir;
dosyada bu mahiyette bilgi vardır; ama, bundan da öte,
kamu adına -seçilerek dahi olsa- görev yapan
birisinin sahte belge düzenlemesi olayı kadar ciddî
ve suç unsuru teşkil edebilecek bir olay yoktur.


İlgili arkadaşımız; yani,
Boks Federasyonu Başkanı Sayın Caner Doğaneli
arkadaşımız, bir tarihte, Kıbrıslı
bir kişiye sahte antrenörlük belgesi veriyor ve
ilgili kişi, bir boksörü antrene ederken, boksör
ölüyor. Ailesinin ve Kıbrıs Federe Devletinin
ilgili boks şubesinin şikâyeti üzerine,
Türkiye'deki ilgili Bakanlığa ve Beden Terbiyesine
yazılı olarak soru soruluyor; böyle bir belgenin
olmadığı, bu belgenin sahte olduğu ifade
ediliyor, bu konuda Bakanlığa şikâyet dilekçesi
veriliyor ve ilgili federasyon da, ilgili Beden Terbiyesi de,
ilgili Bakanlık da, bu konuda bugüne kadar bir çırpı
harekette bulunmuyor. 

Bu kadar duyarsızlığın fevkalade
yanlış olduğunu vurgulamak amacıyla söz
aldım. Ayrıca, bu şekilde, sicili bozuk bir
arkadaşın, Türkiye'de belli bir federasyonun
başında bulunmasının, o federasyon
üyelerine ve camiasına ve spor camiasına zarar
getirdiği kanaatindeyim.

İlgilileri uyarmak gayesiyle söz aldım,
Yüce Heyetinize saygılar sunarım. 

BAŞKAN - Teşekkür ederim Sayın
Balcılar.

Sayın milletvekilleri, bu soru da yazılı
soru haline dönüşmüştür.

11. - Adana Milletvekili Sıtkı Cengil'in,
“Dört Mevsim Kadın” isimli program çekiminde
başörtülü öğrencilerin dışarı
çıkarıldıkları iddiasına
ilişkin Devlet Bakanından sözlü soru önergesi
(6/115)

BAŞKAN - 11 inci sırada, Adana Milletvekili
Sıtkı Cengil'in, “Dört Mevsim Kadın”
isimli program çekiminde başörtülü
öğrencilerin dışarı çıkarıldıkları
iddiasına ilişkin Devlet Bakanından sorusu
vardır.

Soruyu cevaplandıracak ilgili bakan?.. Yok.

Bu soru da, üç birleşim içinde
cevaplandırılmadığı için,
İçtüzüğün 98 inci maddesine göre
yazılı soru haline dönüşmüştür.


12. - Ordu Milletvekili Hüseyin Olgun Akın'ın,
Ordu İl Kültür Merkezi ihalesine ve kütüphane
hizmet binalarına ilişkin Kültür Bakanından
sözlü soru önergesi (6/118)

BAŞKAN - 12 nci sırada, Ordu Milletvekili
Hüseyin Olgun Akın'ın, Ordu İl Kültür
Merkezi ihalesine ve kütüphane hizmet binalarına
ilişkin Kültür Bakanından sorusu vardır.

Sayın bakan?.. Yok.

Soru ertelenmiştir.

13. - Kütahya Milletvekili İsmail
Karakuyu'nun, basında çıkan bir habere ilişkin
Başbakandan sözlü soru önergesi (6/119)

BAŞKAN - 13 üncü sırada, Kütahya
Milletvekili İsmail Karakuyu'nun, basında çıkan
bir habere ilişkin Başbakandan sorusu vardır.

Başbakan veya soruyu cevaplandıracak
ilgili bakan?.. Yok.

Soru ertelenmiştir. 

14. - Çankırı Milletvekili
Ahmet Uyanık'ın, Engin Civan'ın mahkumiyet
cezasına ilişkin Adalet Bakanından sözlü
soru önergesi (6/120)

BAŞKAN - 14 üncü sırada, Çankırı
Milletvekili Ahmet Uyanık'ın, Engin Civan'ın
mahkûmiyet cezasına ilişkin Adalet Bakanından
sorusu vardır.

Soruyu cevaplandıracak ilgili bakan?.. Yok.

Soru ertelenmiştir.

15. - Ağrı Milletvekili M. Sıddık
Altay'ın, Ağrı'da bir kaya tesisinin yapılıp
yapılmayacağına ilişkin Devlet Bakanından
sözlü soru önergesi (6/121)

BAŞKAN - 15 inci sırada, Ağrı
Milletvekili M. Sıddık Altay'ın, Ağrı'da
bir kayak tesisinin yapılıp yapılmayacağına
ilişkin Devlet Bakanından sorusu vardır.

Soruyu cevaplandıracak ilgili bakan?.. Yok.

Soru ertelenmiştir.

16. - Ağrı Milletvekili M. Sıddık
Altay'ın, Ağrı İlinin bazı ilçelerine
kapalı spor salonu yapılıp, yapılmayacağına
ilişkin Devlet Bakanından sözlü soru önergesi
(6/122)

BAŞKAN - 16 ncı sırada, Ağrı
Milletvekili M. Sıddık Altay'ın, Ağrı
İlinin bazı ilçelerine kapalı spor
salonu yapılıp yapılmayacağına
ilişkin Devlet Bakanından sorusu vardır.

Soruyu cevaplandıracak ilgili bakan?.. Yok.

Soru ertelenmiştir.

17. - Ağrı Milletvekili M. Sıddık
Altay'ın, Ağrı'da bir stadyum yapılıp
yapılmayacağına ilişkin Devlet Bakanından
sözlü soru önergesi (6/123)

BAŞKAN - 17 nci sırada, Ağrı
Milletvekili M. Sıddık Altay'ın, Ağrı'da
bir stadyum yapılıp yapılmayacağına
ilişkin Devlet Bakanından sorusu vardır.

Soruyu cevaplandıracak ilgili bakan?.. Yok.


Soru ertelenmiştir.

18. - İstanbul Milletvekili Bahattin Yücel'in,
T.C. Merkez Bankası Meclisi üyelerinin yenileceği
iddiasına ilişkin Başbakandan sözlü
soru önergesi (6/124)

BAŞKAN - 18 inci sırada, İstanbul
Milletvekili Bahattin Yücel'in, Türkiye Cumhuriyet Merkez
Bankası Meclisi üyelerinin yenileneceği iddiasına
ilişkin Başbakandan sorusu vardır.

Soruyu cevaplandıracak ilgili bakan?.. Yok.

Soru ertelenmiştir.

19. - Ağrı Milletvekili M. Sıddık
Altay'ın, Ağrı İlinin köy yollarının
yapımına ilişkin Devlet Bakanından
sözlü soru önergesi (6/125)

BAŞKAN - 19 uncu sırada, Ağrı
Milletvekili M.Sıddık Altay'ın, Ağrı
İlinin köy yollarının yapımına
ilişkin Devlet Bakanından sorusu vardır.

Soruyu cevaplandıracak ilgili bakan?.. Yok.

Soru ertelenmiştir.

20. - Ağrı Milletvekili M. Sıddık
Altay'ın, Ağrı İlinin köylerindeki
kapalı okulların açılmasına
ilişkin Millî Eğitim Bakanından sözlü
soru önergesi (6/126)

BAŞKAN - 20 nci sırada, Ağrı
Milletvekili M.Sıddık Altay'ın, Ağrı
İlinin köylerindeki kapalı okulların
açılmasına ilişkin Millî Eğitim
Bakanından sorusu vardır.

Soruyu cevaplandıracak ilgili bakan?..Yok.

Soru ertelenmiştir.

21. - Ağrı Milletvekili M. Sıddık
Altay'ın, Ağrı'daki yoksul vatandaşlarımızın
çeşitli fonlardan sağlanan yardım miktarının
artırılmasına ilişkin Başbakandan
sözlü soru önergesi (6/127)

BAŞKAN - 21 inci sırada, Ağrı
Milletvekili M.Sıddık Altay'ın, Ağrı'daki
yoksul vatandaşlarımızın çeşitli
fonlardan sağlanan yardım miktarının
artırılmasına ilişkin Başbakandan
sorusu vardır.

Başbakan veya soruyu cevaplandıracak
ilgili bakan?..Yok.

Soru ertelenmiştir.

22. - Adana Milletvekili Tuncay Karaytuğ'un,
İstanbul Atatürk Hava Limanı dış
hatlar terminali ihalesindeki yolsuzluk iddiasına ilişkin
Başbakandan sorusu ve Devlet Bakanı Lütfü
Esengün'ün cevabı (6/130)

BAŞKAN - 22 nci sırada, Adana Milletvekili
Tuncay Karaytuğ'un, İstanbul Atatürk Havalimanı
dış hatlar terminali ihalesindeki yolsuzluk iddiasına
ilişkin Başbakandan sorusu vardır.

Soruyu cevaplandıracak Sayın Bakan?..Burada.

Soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın
Başbakan Sayın Mesut Yılmaz tarafından
sözlü olarak cevaplandırılmasını
arz ederim.

Saygılarımla.

 Tuncay Karaytuğ

 Adana

İstanbul Atatürk Havalimanı dış
hatlar terminalinin acil bir ihtiyaç olduğu ve ilk
kez 1986 yılında ihaleye çıkarıldığı,
bu ihalenin birçok kez iptal edildiği bilinen bir gerçektir.

İhalenin defalarca iptal edilmiş olması,
bazı yolsuzluk iddialarının ortaya atılmasına
neden olmaktadır. Sayın Bakan Barutçu ile
Sayın Genel Müdür Karaduman'ın sadece
ihaleyi vermek istedikleri firmaların adlarını
söylemedikleri kalmıştır.

Kamuoyu önünde cereyan eden Bakan-Genel
Müdür polemiğinin devlete güveni sarstığı
kuşkusuzdur.

Sorular:

1- Konuyla ilgili iddialar karşısında
ciddî bir soruşturma başlatıldı
mı? Böyle bir soruşturma yapıldıysa
buna müdahale eden oldu mu?

2- İhaleye katılan firmalar açıklanabilir
mi?

3- Bakan ile Genel Müdürün karşılıklı
güven bunalımına girmiş olmaları,
devlet yönetiminde zaafiyet yaratıyor mu? Bakan ve
Genel Müdür arasındaki bu kavgaya müdahale
etmeyi düşünüyor musunuz?

BAŞKAN - Buyurun Sayın Bakan. (RP sıralarından
alkışlar)

Süreniz 5 dakika efendim.

DEVLET BAKANI LÜTFÜ ESENGÜN (Erzurum)
- Sayın Başkan, değerli milletvekilleri; Adana
Milletvekili Sayın Tuncay Karaytuğ'un, dönemin
Başbakanı Sayın Mesut Yılmaz'a tevcih
ettiği, İstanbul Atatürk Havalimanı dış
hatlar terminali ihalesindeki yolsuzluk iddiasına ilişkin
sözlü soru önergesini cevaplandırmak üzere
huzurunuzdayım; hepinizi saygıyla selamlıyorum.

İstanbul Atatürk Havalimanı dış
hatlar terminal binasının yap-işlet-devret
modeliyle gerçekleştirilmesi için çıkılan
ihale, Devlet Hava Meydanları İşletmesi Genel
Müdürlüğü Yönetim Kurulu kararıyla
iptal edilmiştir.

Yolsuzluk iddialarıyla ilgili olarak, Ulaştırma
Bakanlığı Teftiş Kurulu Başkanlığınca
bir soruşturma başlatılmışsa da,
22 Mayıs 1996 tarihinde Başbakanlık Teftiş
Kurulunca devralınmıştır.

Ayrıca, söz konusu ihaleyle ilgili olarak,
muhtelif iddiaların, Ulaştırma Bakanlığı
Teftiş Kurulu Başkanlığınca soruşturulması
sonucunda, ihalenin çeşitli safhalarında sorumlulukları
görülen, başta eski Genel Müdür olmak
üzere, muhtelif personele gerekli idarî ve inzibatî
cezalar uygulanmıştır.

Atatürk Havalimanı yeni dış
hatlar terminal binası projesine teklif veren firmaların
isimleri şunlardır: SEA-ADP ortaklığı;
Bayındır-AGI ortaklığı; Tractebel-Ceylan-Besıx-Aerriante
ortaklığı; Alarko-ADC ortaklığı;
Tekfen-Intes ortaklığı; Bilkent Holding-AFEN
İnşaat-Akfen Mühendislik-Tepe İnşaat;
YAZEKS-Yüksel İnşaat.

Bilgilerinize arz eder, Yüce Meclisin değerli
üyelerini saygıyla selamlarım. (RP sıralarından
alkışlar)

BAŞKAN - Teşekkür ederim Sayın
Bakan.

Sayın Karaytuğ?.. Yok.

Soru cevaplandırılmıştır
efendim.

23. - İstanbul Milletvekili Meral Akşener'in,
Ereğli Demir ve Çelik Fabrikaları A.Ş.'nin
özelleştirilmesi ile ilgili ihalenin iptaline ilişkin
Başbakandan sözlü soru önergesi (6/131)

BAŞKAN - 23 üncü sırada, İstanbul
Milletvekili Meral Akşener'in, Ereğli Demir ve Çelik
Fabrikaları Anonim Şirketinin özelleştirilmesiyle
ilgili ihalenin iptaline ilişkin Başbakandan sorusu
vardır.

Başbakan veya soruyu cevaplandıracak
ilgili bakan?.. Yok.

Soru ertelenmiştir.

24. - Şanlıurfa Milletvekili Zülfikar
İzol'un, çiftçilerimize yapılacak
yardımlara ilişkin Tarım ve Köyişleri
Bakanından sözlü soru önergesi (6/132)

BAŞKAN - 24 üncü sırada, Şanlıurfa
Milletvekili Zülfikar İzol'un, çiftçilerimize
yapılacak yardımlara ilişkin Tarım
ve Köyişleri Bakanından sorusu vardır.

Soruyu cevaplandıracak sayın bakan?..
Yok.

Soru ertelenmiştir.

25. - Şanlıurfa Milletvekili Zülfikar
İzol'un, Şanlıurfa'da Tedaş'ın
bazı hizmetlerindeki yetersizliğe ilişkin Enerji
ve Tabiî Kaynaklar Bakanından sözlü soru
önergesi (6/133)

BAŞKAN - 25 inci sırada, Şanlıurfa
Milletvekili Zülfikar İzol'un, Şanlıurfa'da
TEDAŞ'ın bazı hizmetlerindeki yetersizliğe
ilişkin Enerji ve Tabiî Kaynaklar Bakanından
sorusu vardır.

Soruyu cevaplandıracak sayın bakan?..
Yok.

Soru ertelenmiştir.

26. - Sinop Milletvekili Kadir Bozkurt'un, Sinop
Boyabat SSK Hastanesinin ne zaman faaliyete geçeceğine
ilişkin Çalışma ve Sosyal Güvenlik
Bakanından sözlü soru önergesi (6/135)

BAŞKAN - 26 ncı sırada, Sinop
Milletvekili Kadir Bozkurt'un, Sinop Boyabat SSK Hastanesinin
ne zaman faaliyete geçeceğine ilişkin Çalışma
ve Sosyal Güvenlik Bakanından sorusu vardır.

Soruyu cevaplandıracak sayın bakan?..
Yok.

Soru ertelenmiştir.

27. - Sinop Milletvekili Kadir Bozkurt'un, Sinop'ta
nükleer santral kurulması ile ilgili bir projenin
olup olmadığına ilişkin Enerji ve Tabiî
Kaynaklar Bakanından sözlü soru önergesi
(6/136)

BAŞKAN - 27 nci sırada, Sinop Milletvekili
Kadir Bozkurt'un, Sinop'ta nükleer santral kurulmasıyla
ilgili bir projenin olup olmadığına ilişkin
Enerji ve Tabiî Kaynaklar Bakanından sorusu vardır.

Soruyu cevaplandıracak sayın bakan?..
Yok.

Soru ertelenmiştir.

28. - Sinop Milletvekili Kadir Bozkurt'un, Sinop'a
bağlı bazı ilçelerin yol yapım
çalışmalarında ve köy konakları
için ayrılan ödenek miktarlarına ilişkin
Bayındırlık ve İskân Bakanından
sorusu ve Devlet Bakanı Lütfü Esengün'ün
cevabı (6/137)

BAŞKAN - 28 inci sırada, Sinop Milletvekili
Kadir Bozkurt'un, Sinop'a bağlı bazı ilçelerin
yol yapım çalışmalarında ve
köy konakları için ayrılan ödenek
miktarına ilişkin Bayındırlık
ve İskân Bakanından sorusu vardır.

Soruyu cevaplandıracak Sayın Bakan?..
Burada.

Sözlü soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın,
Bayındırlık ve İskân Bakanı
tarafından sözlü olarak cevaplandırılmasına
delaletlerinizi arz ederim.

Saygılarımla.

 Kadir Bozkurt

 Sinop 

Soru 1 - Sinop - Boyabat arasındaki karayolu,
standartların çok altındadır. Bu yolla
ilgili, Bakanlığınız ne gibi bir çalışma
yapmakta ve karayolu standartlarına uygun hale gelmesi
için güzergâh değişikliği düşünülmekte
midir?

Soru 2 - Durağan - Alaçam yolu karayolları
ağında olmasına rağmen, yapımı
için ödenek konulmamıştır. Bu
yol ne zaman trafiğe açılacaktır?

Soru 3 - Saraydüzü - Kargı yolu
ne zaman bitirilecektir?

Soru 4 - Ayancık - Türkeli karayolunda
bulunan köprü bitirilmiş olmasına rağmen,
dolguları yapılmamıştır. Köprü
ne zaman trafiğe açılacaktır?

Soru 5 - Karadeniz sahil yolu projesi ne durumdadır?
Bakanlığınızın projeyle ilgili
çalışmaları nelerdir?

Soru 6 - Sinop İli ve ilçelerinde yapımı
devam eden köy konaklarına 1996 yılı
içerisinde ne kadar ödenek vermeyi düşünüyorsunuz?

BAŞKAN - Buyurun Sayın Bakan.

Sayın Bakan, süreniz 5 dakikadır.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Sinop
Milletvekili Sayın Kadir Bozkurt'un, Bayındırlık
ve İskân Bakanımıza tevcih ettiği
suallerin cevaplarını arz etmek üzere huzurunuzdayım;
hepinize saygılar sunuyorum.

Sayın Bozkurt'un birinci sualinin cevabını
arz ediyorum: 

Sinop-Boyabat yolu: 63 kilometre uzunluğundaki
Sinop - Boyabat devlet karayolunda yıllık ortalama
günlük trafik sayısı 728 olup, trafiğe
asfalt olarak hizmet etmektedir. Ancak, 1150 metre rakımdan
geçen bu güzergâhın ve özellikle
4 kilometrelik Garandu varyantındaki kesiminin trafiğe
daha rahat bir geçiş sağlaması amacıyla
Genel Müdürlüğümüz ile Samsun Karayolları
7 nci Bölge Müdürlüğü teknik elemanlarından
oluşan bir heyet tarafından 1-2 Haziran 1996 tarihinde
yeni bir güzergâh tespit çalışması
yapılmış; ancak, denize paralel uzanan sıradağlar
nedeniyle, mevcut yola alternatif yeni bir güzergâh
bulunamamıştır. 

Söz konusu yol, 1996 yılı Yatırım
Programında “Heyelan Önleme” global projesi
kapsamında, 475 milyon lira ödenekle yer almakta olup,
bu ödenekle Drenaz mevkiinde ihtiyaç duyulan istinat
duvarlarının yapılması planlanmıştır.


İkinci sual “Durağan-Alaçam
yolu, karayolları ağında olmasına rağmen,
yapımı için ödenek konulmamıştır;
bu yol ne zaman trafiğe açılacaktır?”
şeklinde. Kısaca, cevabını arz ediyorum:


Durağan-Alaçam yolu: Altınkaya
Barajının yapımı nedeniyle, Köy
Hizmetlerinden ağımıza yeni giren yolda bakım
çalışmaları yapılmış
olup, etüt-proje çalışmalarına
başlanmıştır. 

Saraydüzü-Kargı yolunun ne zaman
bitirileceğine dair sorunun cevabı şöyle:


Saraydüzü-Kargı yolu: Boyabat Barajının
yapımı nedeniyle, yeni bir güzergâhtan
projesi yapılmıştır. İleriki
yıllarda, Karayolları Genel Müdürlüğünün
enerji sektörü yatırımları içerisine
alınarak veya Devlet Su İşleri Genel Müdürlüğüyle
yapılacak protokolle yapımı mümkün
olabilecektir. 

Ayancık-Türkeli Karayolundaki köprülerle
ilgili sorunun cevabı: Ayancık-Türkeli yolundaki
Zaviye ve Helaldı Köprülerinin dolgularının
yapılması işine ilişkin ihale ilana
çıkarılmıştır. 

Tabiî, bu arz ettiğim cevaplar, Karayolları
Genel Müdürlüğünden, 8 Temmuz 1996 tarihinde
Bakanlığa arz edilen cevaplardır. İnşallah,
bugüne kadar da gelişme olmuştur. 

Karadeniz sahil yoluyla ilgili projenin ne durumda
olduğu?.. Karadeniz sahil yolu çalışmaları
555 kilometre uzunluğundaki Karadeniz sahil yolunun önemli
şehir geçişleriyle yer yer 15 bini aşan
yoğun trafiğe çözüm bulmak amacıyla,
yüzde 50'si Dünya Bankası kredisi, yüzde
50'si ise iç kaynaktan finanse edilen Karayolları
İyileştirme Projesi ve devlet yolları kapsamında
bölünmüş yol olarak inşa edilmesi planlanmıştır.


Bu şekilde, 1995 yılı sonu itibariyle,
Samsun Çevre Yolu 13 kilometre, Samsun-Ünye 82 kilometre,
Ünye-Bolaman 45 kilometre, Perşembe-Piraziz 38 kilometre,
Espiye-Çarşıbaşı 77 kilometre,
Çarşıbaşı-Trabzon-Araklı
68 kilometre, Trabzon şehir geçişi 3 kilometre,
Hopa-Kemalpaşa-Sarp 19 kilometre olmak üzere, toplam
345 kilometre yolun yapım ihaleleri gerçekleştirilmiş,
muhtelif kesimlerde 50 kilometre yolun inşaatı tamamlanmıştır.


İhale edilmiş olan 345 kilometrelik
yolun, şehir geçişlerindeki 134 kilometresinin
yapımı bölünmüş yol olarak
devam etmektedir. Kalan 211 kilometrelik yolun bölünmüş
yol haline getirilebilmesi için, toplam 23 trilyon 600
milyar lira olan proje bedeli 44 trilyon liraya ulaşacaktır.
İhale edilmiş işler için, bugüne
kadar, 1996 yılı fiyatlarıyla 8,6 trilyon
lira harcama yapılmıştır. 

Henüz ihalesi yapılmamış
kesimler ise, Bolaman-Perşembe 28 kilometre, Piraziz-Espiye
46 kilometre, Araklı-Hopa 136 kilometre olmak üzere,
toplam 210 kilometredir. 

1996 yılı fiyatlarıyla toplam
maliyeti 37 trilyon lira olan bu kesimlerin 1996 ve ileriki yıllarda
ihale edilmesi planlanmaktadır. 

Bu çalışmaların her birinde
ödenek açığı mevcut olup, toplam
3,3 trilyon liralık eködenek ihtiyacı gerekli
makamlardan talep edilmiştir. Bu eködeneklerden Hopa-Kemalpaşa-Sarp
yolunun yapımı için 500 milyar lira, kamulaştırması
için 100 milyar lira eködenek için Devlet Planlama
Müsteşarlığının görüşü
alınmıştır. 

Son sual, Sinop İli ve ilçelerinde
yapımı devam eden köy konaklarına, 1996
yılı içerisinde ne kadar ödenek verilmesi
düşünüldüğüne dairdir. 

17 Nisan 1996 tarihinde yapılan İller
Bankası Genel Kurulu Toplantısında alınan
karar gereğince, bu paydan her ilin 15 köyüne ve
her bir köye 979 574 788 lira olmak üzere 14 693 621
820 lira ayrılmış bulunmaktadır. 

Yüce Meclisin bilgilerine saygıyla arz
ediyorum. 

BAŞKAN - Teşekkür ederim. 

Soruyu, Devlet Bakanı Sayın Lütfü
Esengün cevaplandırdı. 

Sayın Bozkurt bir diyeceğiniz var mı
efendim?

KADİR BOZKURT (Sinop) - Hayır; teşekkür
ederim. 

BAŞKAN - Soru cevaplandırılmıştır.


29. - Sinop Milletvekili Kadir Bozkurt'un, Sinop'a
bağlı Durağan ve Dikmen İlçelerinde
yaşayan bazı kimselerin çocuklarını
Bafra'da kurulmuş çocuk pazarında sattıkları
iddiasına ilişkin Başbakandan sorusu ve Devlet
Bakanı Lütfü Esengün'ün cevabı
(6/138)

BAŞKAN - 29 uncu sırada, Sinop Milletvekili
Kadir Bozkurt'un, Sinop'a bağlı Durağan ve Dikmen
ilçelerinde yaşayan bazı kimselerin çocuklarını
Bafra'da kurulmuş çocuk pazarında sattıkları
iddiasına ilişkin Başbakandan sorusu vardır.


Soruyu cevaplandıracak Sayın Bakan?..
Burada.

Soruyu okutuyorum: 

Türkiye Büyük Millet Meclisi
Başkanlığına

Aşağıdaki sorumun Başbakan
tarafından sözlü olarak cevaplandırılmasına
delaletlerinizi arz ederim.

Saygılarımla.

 Kadir Bozkurt

 Sinop

 Türkiye Büyük Millet Meclisi

 Başkanlık Divanı Üyesi

Soru 1.- Yazılı ve görsel basında,
Sinop İli Durağan ve Dikmen İlçelerinde
yaşayan insanların Bafra'da kurulmuş olan çocuk
pazarında çocuklarını sattıkları
söylenmektedir.

a) Bu doğru mudur?

b) Doğru ise, Başbakan olarak bu kalkınmamış
ilçelere ne yapmayı düşünmektesiniz?

BAŞKAN - Soruyu cevaplandırmak üzere,
Devlet Bakanı Sayın Lütfü Esengün;
buyurun. 

Sayın Bakan, süreniz 5 dakikadır.

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; Sinop
Milletvekili Sayın Kadir Bozkurt'un “yazılı
ve görsel basında, Sinop İli Durağan ve
Dikmen İlçelerinde yaşayan insanların,
Bafra'da kurulmuş olan çocuk pazarında çocuklarını
sattıkları söylenmektedir” diye dönemin
Başbakanına tevcih ettiği soruyu cevaplandırmak
üzere huzurunuzdayım.

Konunun, Çalışma ve Sosyal Güvenlik
Bakanlığı iş müfettişlerince
mahallinde yapılan incelenmesi sonucunda, Çalışma
ve Sosyal Güvenlik Bakanlığı teftiş
alanındaki Sinop İli Durağan ve Dikmen İlçelerinden,
soru önergesinde belirtilen konularla ilgili herhangi bir
şikâyetin intikal etmediği; ancak, adı
geçen yörede, kırsal alanda çalışan
çocukların sorunlarıyla ilgili olarak, Türkiye
Kalkınma Vakfı Durağan Projeler Müdürlüğünce
İLO-IPEC Projesi çerçevesinde yapılan
araştırma sonucu, soru önergesine muhatap olayların
yörede söz konusu olduğu, Sinop'un Durağan,
Gerze ve Dikmen İlçelerinde yaşandığı,
Durağan İlçesinin ise, sorunun en yoğun
şekilde yaşandığı ilçe olduğu
belirtildiği;

Her yıl, mayıs-eylül ayları
arası, beş ay, okul tatilinde, çocukların
kırsal alanda çalıştırıldıkları;
bu çalışmanın, zengin çiftçilere
hayvan bakımı, odun kesme, tütün dizme,
su taşıma ve benzeri işlerde olduğunun
ve hedef olarak, ilkokul dört ve beşinci sınıflara
giden çocuklar ile aynı yaş grubundaki okula
gitmeyen çocukların bu gibi işlere muhatap
kılınabileceğinin söylenmekte olduğu
ve geçinmek amacıyla, çok kıt kaynaklara
sahip olan orman köylülerinin, yetersiz geçim
kaynaklarına ek gelir amacıyla hareket edebileceklerinin
anlaşıldığı;

Yöredeki fakir orman köylülerinin
geçimlerini temin amacıyla çocuklarını
çalıştırabilecekleri gözlenerek,
bölgenin ekonomik durumunun düzeltilmesi amacıyla
yapılacak yatırımlar sonucu doğacak istihdam
imkânlarıyla, aile bireylerinin buralarda çalışmalarının
aileye bir kazanç temin edeceği, eğitim çağındaki
bu çocukların da eğitime yönlendirilebileceği
ve bu yaştaki çocukların topluma daha bilinçli
olarak kazandırılacağı hususları
tespit edilmiştir.

Sayın milletvekilleri, Hükümetimizce
yapılan bir diğer çalışma, Yüce
Meclisin ve Yüce Milletimizin malumudur. Sosyal Yardımlaşma
ve Dayanışma Fonunda biriken tüm para, tüm
kaynak, Hükümetimizin aldığı bir karar
ve Sayın Başbakanımızın çıkardığı
bir genelge doğrultusunda, tamamına yakın nispette
-yüzde 90'ı miktarında- yoksul insanlarımızın,
dargelirli, geçimini temin etmekte çok büyük
güçlükler içerisinde bulunan ve bu soru
önergesinde konu edilen küçük yaştaki
çocuklarını çalıştırmak
mecburiyetinde kalan muhtaç ailelerin ihtiyaçlarının
giderilmesi için kullanılmaktadır.

İnşallah, başlattığımız
bu kampanya, yaptığımız bu uygulamayla,
bu şekilde, daha beş on yaşındaki çocuğunu
çalıştırmak mecburiyetinde kalan ailelerin,
dul hanımların, kadınların, yoksulların,
yetimlerin ihtiyaçları devlet tarafından,
Sosyal Yardımlaşma ve Dayanışma Fonu
tarafından karşılanacaktır ve inşallah,
alınacak diğer tedbirlerle, bu tür yavrularımızın
çalışmak değil, eğitimde kendilerini
yetiştirmek imkânları meydana getirilecektir.

Hepinizi saygıyla selamlıyorum. (RP
sıralarından alkışlar)

BAŞKAN - Teşekkür ederim Sayın
Bakan.

METİN BOSTANCIOĞLU (Sinop) - Sayın
Başkan... Sayın Başkan...

BAŞKAN - Efendim, bir dakikanızı
rica ediyorum.

Sayın Bozkurt, Sayın Bakanın
yaptığı açıklamalara karşı
bir diyeceğiniz var mı efendim?

KADİR BOZKURT (Sinop) - Sayın Bakana
teşekkür ediyorum. Yalnız, bununla ilgili, ileriye
dönük ne önlemler alındığını
söylemedi. Bilhassa, Durağan İlçemizde,
bununla ilgili, ileriki yıllarda ne önlemler alınacak;
bu konuya açıklık getirmedi.

BAŞKAN - Sayın Bakan, anladınız
mı efendim? Sayın milletvekili “Durağan
İlçemizle ilgili, ileride ne önlemler alınacağı
konusunda, Sayın Bakan bir öneride bulunmadı”
diyor. Bu konuda bir açıklama yaparsanız,
5 dakika süre verebilirim yine.

DEVLET BAKANI LÜTFÜ ESENGÜN (Erzurum)
- Hayır efendim, yerimden cevap vermek istiyorum.

Gerek Durağan'da gerek diğer ilçelerde
gerekse diğer illerde, bu konuda aldığımız
şikâyetleri süratle değerlendirme ve yaralara
derman olma gayretindeyiz. Bu nedenle, Durağan İlçesinde
de gerekli önlemler alınmaktadır.

BAŞKAN - Peki; teşekkür ederim.


KADİR BOZKURT (Sinop) - Sayın Başkan...

BAŞKAN - Soru tamam efendim; zaten, usulümüz
böyle... 

Soru cevaplandırılmıştır.

METİN BOSTANCIOĞLU (Sinop) - Sayın
Başkan...

BAŞKAN - Sayın Bostancıoğlu,
buyurun.

METİN BOSTANCIOĞLU (Sinop) - Sinop Milletvekili
Kadir Bozkurt'un sorusu şu şekildedir: “Sinop'a
bağlı Durağan ve Dikmen İlçelerinde
yaşayan bazı kimselerin, çocuklarını,
Bafra'da kurulmuş çocuk pazarlarında sattıkları
iddiasıyla...” Bu söz, Sinopluları, Durağanlıları,
Dikmenlileri müthiş bir şekilde aşağılamıştır.

BAŞKAN - Şimdi, efendim... Sayın
Bostancıoğlu...

METİN BOSTANCIOĞLU (Sinop) - Bu cümleler,
Meclis tutanaklarından çıkarılmalıdır.
Sayın Bakanın izah ettiği gibi, hiçbir
çocuk satılmamakta; küçük çocuklar,
tarım sektöründe çalıştırılmaktadır.


BAŞKAN - Şimdi, Sayın Bostancıoğlu...

METİN BOSTANCIOĞLU (Sinop) - İnsanlarımızı
aşağılamaya...

BAŞKAN - Efendim, sizin, başkasının
verdiği soru önergesiyle ilgili konuşma hakkınız
yok.

METİN BOSTANCIOĞLU (Sinop) - Sinop Milletvekili
olarak konuşuyorum.

KADİR BOZKURT (Sinop) - Sayın Başkan...

BAŞKAN - Bir dakika efendim...

METİN BOSTANCIOĞLU (Sinop) - Çocuklar
satılmıyor; Türkiye'de, hiç kimse çocukları
satamaz.

BAŞKAN - Bakın, Sayın Bostancıoğlu,
arkadaşımızın sorusu şu şekilde;
diyor ki, basında böyle... Siz, itham ettiniz de arkadaşınızı...

Buyurun Sayın Bozkurt. 

KADİR BOZKURT (Sinop) - Efendim, görsel
basında, Kanal 6'da ve diğer kanallarda, Bafra'da çocuk
pazarı kurulduğu ve bu çocuk pazarında,
Sinop'un Gerze İlçesinden, Dikmen İlçesinden
ve Durağan İlçesinden çocukların,
yıllık, üç aylık, dört aylık
dönemlerle insanların yanında, daha önceki
dönemlerde yapıldığı gibi, kiralık
veya aylık ücretlerle, orada çalıştırıldıkları
iddia ediliyor.

METİN BOSTANCIOĞLU (Sinop) - Çalıştırıldıkları...


KADİR BOZKURT (Sinop) - Bunu kimse inkâr
edemez...

BAŞKAN - Efendim...

METİN BOSTANCIOĞLU (Sinop) - Satılmıyor!..

NECATİ ALBAY (Eskişehir) - Satmak ayrı,
çalıştırmak ayrı...

BAŞKAN - Efendim, tamam da... O zaman, burada
özetleme yanlış olmuş. 

METİN BOSTANCIOĞLU (Sinop) - Bu ifadeler
Meclis tutanaklarından çıkarılmalıdır.

BAŞKAN - Efendim, bu ifadelerin tutanaklardan
çıkarılması diye bir usulümüz
yok da; eğer... Bakalım soru önergesine...

Efendim?..

NECATİ ALBAY (Eskişehir) - Efendim “çocuk
pazarı” denildi.

BAŞKAN - Efendim, zaten, iddia ediliyor; arkadaşımız
da “televizyonlarda ve mahallî basında böyle
iddialar var, ne diyorsunuz” diye soruyor. Ama, yani, bu
sayın milletvekili arkadaşımız da,
bu konuda en az sizin kadar hassas; çünkü, hiç
kimse, kendi ilindeki insanların satıldığı
iddiasında bulunamaz. Bu gayet normal. 

NECATİ ALBAY (Eskişehir) - Öyle
olmasını temenni ediyorum.

BAŞKAN - Yani, böyle, televizyonlarda,
yerel basında birtakım iddialar ortaya atılıyor;
bunun gerçekdışı olduğunu burada
tutanaklara geçirmeyi amaçlayan bir soru.

METİN BOSTANCIOĞLU (Sinop) - Sayın
Başkanım, gerek sayın Bakanımın
açıkladığı gibi gerekse milletvekili
arkadaşımın söylediği gibi tarlalarda
çalıştırılıyor.

SADİ SOMUNCUOĞLU (Aksaray) - Basın
Kanununa aykırı bir...

BAŞKAN - Efendim, sizinle ilgili bir şey
de yok Sayın Somuncuoğlu.

Mesele açıklanmıştır,
teşekkür ederim.

KADİR BOZKURT (Sinop) - Sayın Başkanım,
bu şekilde bir usul var mı? Kendileri de o bölgenin
milletvekili; o zaman, kendileri de gündeme getirseydi.

BAŞKAN - Efendim, tamam... Mesele kapanmıştır.

Soru da cevaplandırılmış
oldu.

30. - Konya Milletvekili Nezir Büyükcengiz'in,
Tümosan Motor Fabrikasının özelleştirme
kapsamında bulunup bulunmadağına ilişkin
Sanayi ve Ticaret Bakanından sözlü soru önergesi
(6/139)

BAŞKAN - 30 uncu sırada, Konya Milletvekili
Nezir Büyükcengiz'in, Tümosan Motor Fabrikasının
özelleştirme kapsamında bulunup bulunmadığına
ilişkin Sanayi ve Ticaret Bakanından sorusu vardır.

Soruyu cevaplandıracak bakan?... Yok.

Ertelenmiştir.

31. - Şanlıurfa Milletvekili Abdülkadir
Öncel'in, memurlara ödenen lojman tazminatlarının
artırılmasına ilişkin Maliye Bakanından
sorusu ve Devlet Bakanı Lütfü Esengün'ün
cevabı (6/140)

BAŞKAN - 31 inci sırada, Şanlıurfa
Milletvekili Abdulkadir Öncel'in, memurlara ödenen lojman
tazminatlarının artırılmasına
ilişkin Maliye Bakanından sorusu vardır.

Soruyu cevaplandıracak sayın bakan?..
Burada.

Soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorularımın
Maliye Bakanı Sayın Lutfullah Kayalar tarafından
sözlü olarak cevaplandırılması
hususunu arz ederim.

Saygılarımla.

 Abdulkadir Öncel

 Şanlıurfa

1- 15.1.1993 tarihinde 433 sayılı Kanun
Hükmünde Kararnameyle, memurlara unvanlarına
göre, 600 bin, 400 bin ve 200 bin olarak tespit edilen lojman
tazminatı bugüne kadar hiçbir değişikliğe
uğramamıştır. 2000 yılına
yaklaştığımız şu günlerde
200 bin TL'lik lojman yardımını komik durumdan
kurtarmak için bir çalışma var mıdır?


2 - 1996 bütçesinde lojman tazminatı
olarak ne kadar Türk Lirası ödenecektir? 

BAŞKAN - Soruyu cevaplandırmak üzere,
Devlet Bakanı Sayın Lütfü Esengün;
buyurun. 

Sayın Bakan, süreniz 5 dakika. 

DEVLET BAKANI LÜTFÜ ESENGÜN (Erzurum)
- Sayın Başkan, sayın milletvekilleri; biraz
önce bilgilerinize arz olunan suallerin cevaplarını
arz ediyorum. 

Bilindiği gibi, devlet memurlarının
maaşları, çeşitli ödeme unsurlarından
meydana gelmektedir. Lojman tazminatı da, lojman tahsis
edilmeyen memurlarımızın malî haklarından
bir tanesidir. Hükümetimiz, memurlarımızın
malî haklarını, özellikle aslî
ödeme unsurlarında yapılacak düzenlemelerle
artırmayı düşünmektedir. 

Diğer taraftan, 30 Ağustos 1996 tarih ve
4182 sayılı Kamu Kurum ve Kuruluşlarının
Taşınmaz Mallarının Satışı
Hakkında Kanun yürürlüğe girmiş
bulunmaktadır. Anılan kanun uyarınca, Bakanlar
Kurulu tarafından belirlenecek ilkeler çerçevesinde,
lojmanların da satışı cihetine gidilecektir.
Memurlarımıza ödenen lojman tazminatı
miktarlarının satış işlemlerinden
alınacak sonuca göre 547 sayılı Kanun
Hükmünde Kararnamede belirtilen esaslar ve bütçe
imkânlarının durumu da dikkate alınarak
yeniden belirlenmesi, Hükümetimizin temel hedefleri
arasındadır. 

Bilgilerinize saygıyla arz ediyorum. 

BAŞKAN - Teşekkür ederim. 

Sayın Öncel, sorunuz cevaplandırıldı
mı, ek bir izahatta bulunmak istiyor musunuz?

ABDULKADİR ÖNCEL (Şanlıurfa)
- Teşekkür ederim. 

BAŞKAN - Soru cevaplandırılmıştır.


32. - Şanlıurfa Milletvekili Abdülkadir
Öncel'in, kamu bankalarınca yapılan reklam
harcamalarına ilişkin Başbakandan sözlü
soru önergesi (6/141)

BAŞKAN - 32 nci sırada, Şanlıurfa
Milletvekili Abdulkadir Öncel'in, kamu bankalarında
yapılan reklam harcamalarına ilişkin Başbakandan
sorusu vardır. 

Soruyu cevaplandıracak bakan veya Başbakan?..
Yok. 

Soru ertelenmiştir. 

33.- Ağrı Milletvekili M. Sıddık
Altay'ın, Ağrı'nın Hamur İlçesine
Endüstri Meslek Lisesi açılmasının
düşünülüp düşünülmediğine
ilişkin Millî Eğitim Bakanından sözlü
soru önergesi (6/144)

BAŞKAN - 33 üncü sırada, Ağrı
Milletvekili M. Sıddık Altay'ın, Ağrı'nın
Hamur İlçesine endüstri meslek lisesi açılmasının
düşünülüp düşünülmediğine
ilişkin Millî Eğitim Bakanından sorusu
vardır. 

Soruyu cevaplandıracak ilgili bakan?.. Yok.


Soru ertelenmiştir. 

34. - Ağrı Milletvekili M. Sıddık
Altay'ın, yurtdışına işçi
gönderilmesinde Ağrı'lı işsizlere
öncelik verilmesinin düşünülüp
düşünülmediğine ilişkin Başbakandan
sorusu ve Devlet Bakanı Lütfü Esengün'ün
cevabı (6/145)

BAŞKAN - 34 üncü sırada, Ağrı
Milletvekili M. Sıddık Altay'ın, yurtdışına
işçi gönderilmesinde Ağrılı
işsizlere öncelik verilmesinin düşünülüp
düşünülmediğine ilişkin Başbakandan
sorusu vardır.

Soruyu cevaplandıracak Sayın Devlet
Bakanı?.. Buradalar.

Soru önergesini okutuyorum:

Türkiye Büyük Millet Meclisi
Başkanlığına

Aşağıdaki sorumun Sayın Başbakan
tarafından sözlü olarak cevaplandırılmasını
arz ederim.

Saygılarımla.

 Mehmet Sıddık Altay

 Ağrı 

Soru:

1- Ağrı ilinde işsizlik oranı
çok yüksektir. Yurtdışına işçi
gönderilmesinde Ağrılı işsizlere
öncelik vermeyi  düşünüyor musunuz?

BAŞKAN - Soruyu cevaplandırmak üzere,
Devlet Bakanı Sayın Esengün; buyurun efendim.

DEVLET BAKANI LÜTFÜ ESENGÜN (Erzurum)
- Sayın Başkan, değerli milletvekilleri; Ağrı
Milletvekilimiz Sayın Sıddık Altay'ın,
yurtdışına işçi gönderilmesinde
Ağrılı işsizlere öncelik verilmesinin
düşünülüp düşünülmediğine
ilişkin Başbakanımızdan sözlü
soru önergesini cevaplandırmak üzere huzurunuzdayım,
hepinize saygılarımı arz ediyorum.

İş ve İşçi Bulma
Kurumuna 1996 yılı ocak-haziran döneminde Ağrı
İlinden iş isteğiyle 188'i erkek, 16'sı
kadın olmak üzere, toplam 204 kişi başvuruda
bulunmuş; aynı dönemde, özel ve kamu kuruluşlarından
783'ü erkek, 22'si kadın olmak üzere, toplam
805 kişilik açık iş alınmış;
önceki yıllarda iş için başvuranlarla
birlikte, 738'i erkek, 22'si kadın olmak üzere, toplam
760 kişi işe yerleştirilmiştir. 1996 yılı
haziran ayı sonu itibariyle, Ağrı İlindeki
kuruma kayıtlı işsiz sayısı,
936'sı erkek, 133'ü kadın olmak üzere,
toplam 1 069 kişidir. 1990-1995 yılları arasında,
İş ve İşçi Bulma Kurumunda, Ağrı
İlinden, toplam 1 584 kişi yurtdışına
işçi olarak gönderilmiştir. Bu göndermelerin
yıllara ve ülkelere göre dağılımına
dair tablo, cevap yazımızın ekindedir; soru
sahibi  Sayın Altay'a bilahara takdim edilebilir.

İş ve İşçi Bulma
Kurumunca yurtdışına yapılan işçi
göndermeleri, ya kendi imkanlarıyla yurtdışında
iş bulanların gönderilmesi ya da yurtdışında
iş alan Türk firmalarının götürmek
istedikleri kendi işçilerinin işlemlerinin
yapılması şeklinde olmaktadır. Bunun
dışında, yurtdışından,
doğrudan İş ve İşçi Bulma
Kurumuna gelecek işçi taleplerinin karşılanmasında
-Ağrı İli de dahil- işsizliğin yoğun
olduğu illere öncelik verilecektir. 

Öte yandan, istihdamın artırılarak
işsizliğin azaltılması amacıyla
İş ve İşçi Bulma Kurumunca düzenlenen
İşgücü Yetiştirme Kursları
kapsamında, 1990-1995 döneminde, Ağrı İlinde,
toplam 816 kişinin katıldığı 52
kurs düzenlenerek, kursu başarıyla bitirenlerin
istihdamı sağlanmıştır.

Yüce Meclisin ve soru sahibi sayın arkadaşımızın
bilgilerine saygıyla arz ediyorum.

BAŞKAN - Teşekkür ederim Sayın
Bakan. Bir dakikanızı rica edeyim.

Sayın Altay, bir diyeceğiniz var mı
efendim?

MEHMET SIDDIK ALTAY (Ağrı) - Teşekkür
ederim Sayın Bakanıma; sağ olsun.

BAŞKAN - Teşekkür ederim.

Soru cevaplandırılmıştır.

Sayın Bakan, biliyorsunuz, İçtüzüğümüzde
bir hüküm var; eğer bir bakan birden fazla soruyu
cevaplandıracaksa, birleşimin başında
Başkana bunu bildirir ve Başkan da bunu Genel Kurula
anons eder; dolayısıyla, sizin kürsüye
birden fazla gelip gitmeniz engellenmiş olur. Son İçtüzük
değişikliğinde böyle bir usul seçmişiz...

DEVLET BAKANI LÜTFÜ ESENGÜN (Erzurum)
- Sayın Başkan, şöyle bir durum var: Bu
cevap verdiğim sualler çeşitli bakanlarımıza
tevcih edilmiş...

BAŞKAN - Hayır, mesela, zatı
âliniz “ben, bu birleşimde şu şu
soruları cevaplandıracağım” diye
bize bildirirseniz, biz de, sizi ikide bir kürsüye çağırıp
yormayalım.

DEVLET BAKANI LÜTFÜ ESENGÜN (Erzurum)
- Ben yorulmaya hazırım Sayın Başkan.

BAŞKAN - Hayır, usul öyle; yani,
zaman kaybını da önlemek için...

Sayın milletvekilleri, böylece, bu soru
da cevaplandırılmış oldu. Soru için
ayrılan 1 saatlik çalışma süremiz
de böylece doldu.

Şimdi, gündemin “Kanun Tasarı
ve Teklifleri ile Komisyonlardan Gelen Diğer İşler”
kısmına geçiyoruz.

VIII. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararname ve Millî Savunma Komisyonu
Raporunun müzakeresine kaldığımız
yerden devam edeceğiz.

Komisyon?.. Yok.

Ertelenmiştir.

Aslında, bu kanun hükmünde kararname
gündemde çok kaldı. Devamlı bunu ertelemenin
bir anlamı da yok yani.

Bilmiyorum, Sayın Hükümet ve Komisyon
niye erteliyor bunu. Zaten, hükmünü icra etmiş
bir kanun hükmünde kararname. 

2. - Memurlar, Diğer Kamu Görevlileri
ile Bunların Emeklilerinin Malî ve Sosyal Haklarında
Düzenlemeler Yapılmasına Dair Yetki Kanunu
Tasarısı ve Plan ve Bütçe Komisyonu
Raporu (1/539) (S. Sayısı : 144) (1)

BAŞKAN - Memurlar, Diğer Kamu Görevlileri
ile Bunların Emeklilerinin Malî ve Sosyal Haklarında
Düzenlemeler Yapılmasına Dair Yetki Kanunu
Tasarısı ve Plan ve Bütçe Komisyonu
raporunun müzakeresine kaldığımız
yerden devam ediyoruz.

Komisyon ve Hükümet yerlerini almışlardır.


Geçen birleşimde tasarının
1 inci maddesi üzerinde Anavatan Partisi ve Cumhuriyet Halk
Partisi Grupları adına yapılan konuşmalar
tamamlanmıştı. 1 inci madde üzerinde
söz sırası Demokratik Sol Parti Grubu adına
Sayın Metin Şahin'deydi.

Buyurun Sayın Şahin. (DSP sıralarından
alkışlar)

Sayın Şahin, süreniz 10 dakika
efendim




(1) 144 S.Sayılı Basmayazı
20.11.1996 tarih ve 20 nci Birleşim Tutanağına
eklidir. 

DSP GRUBU ADINA METİN ŞAHİN (Antalya)
- Sayın Başkan, değerli milletvekili arkadaşlarım;
Memurlar, Diğer Kamu Görevlileri ile Bunların
Emeklilerinin Malî ve Sosyal Haklarında Düzenlemeler
Yapılmasına Dair Yetki Kanunu Tasarısı
üzerinde Demokratik Sol Parti adına 1 inci madde için
söz almış bulunuyorum. Hepinizi saygıyla
selamlıyorum. 

Değerli arkadaşlar, Anayasaya aykırılığı
geçmişte kanıtlanmış benzer bir
tasarıyı bir kez daha görüşüyoruz.
Bu tasarının 1 inci maddesinde “Bu Kanunun
amacı; kamu kurum ve kuruluşlarında görevli
memurların ve diğer kamu görevlilerinin çalışmalarında
etkinliği artırmak, kamu hizmetlerinin düzenli,
süratli ve verimli bir şekilde yürütülmesini
sağlamak ve malî imkânlar ölçüsünde
geçmiş yıllardaki kayıplarını
giderebilmek için bunların ve emeklilerinin malî
ve sosyal haklarında iyileştirmeler yapmak üzere
aşağıdaki kapsam maddesinde belirtilen çerçeve
dahilinde Bakanlar Kuruluna kanun hükmünde kararname
çıkarma yetkisi verilir” denilmektedir. 

Değerli arkadaşlar, elimizdeki tasarı
ile daha önce, yazın, ağustos ayında iki
kez görüştüğümüz ve daha sonra,
Anayasa Mahkemesi tarafından hakkında yürürlüğün
durdurulması kararı verilmiş olan metin arasında
amaç yönünden herhangi bir farklılık
yok. 

Elbette, şekil olarak bazı ifadelerin
değişikliği göze batıyor. Örneğin,
eski tasarıdaki “personel” ifadesi, şimdi
“memurlar” şekline dönüşmüş.
Yine, daha önceki tasarıda “daha adaletli”
ifadesi, “iyileştirme” ifadesi şeklinde
düzenlenmiştir. Bu anlamda, tasarının
1 inci maddesine baktığımızda, özü
itibariyle bir farklılık olmadığını
görüyoruz. Tabiî, burada dikkati çeken
bir husus “daha adaletli” ifadesi “iyileştirme”
ifadesiyle yer değiştirmiş. Böyle bir değişikliği
elbette yadırgamıyoruz; çünkü,
Hükümetin Refah Partisi kanadının, adil
düzeni unutup rant düzenine teslim olduğunu her
alanda görüyorduk; şimdi ise, hukuka karşı
hile yaklaşımı içinde, adaletli olma
anlayışından da uzaklaşmalarını
bir sürpriz olarak görmüyoruz. 

Değerli arkadaşlar, yine, tasarıda
yer alan bir husus “çalışmalarda etkinliği
artırmak” şeklinde dile getiriliyor; çok
yuvarlak ve her niyete açık bir ifade... Çalışmada
etkinliği artırmak amacıyla, nelere dikkat edilebilir,
ne gibi konular göz önüne alınabilir, böyle
bir tasarı yasalaştığında; yani,
böyle bir yetki Hükümete verildiğinde, kadro
düzenlemesi yapılabilir mi, bize göre yapılabilir;
iptal ve ihdas yapılabilir mi, elbette bize göre yapılabilir;
terfi, tenzil işlemlerinde bir düzenleme yapılabilir
mi, yine yapılabilir; disipline yönelik, verimliliği
artıyorum anlayışı içinde yeni
düzenlemeler yapılabilir mi, elbette yapılabilir;
görev tanımlarında, kariyer ve liyakat değerlendirmelerinde
yeni yaklaşımlar getirilebilir mi, elbette getirilebilir.


Sayın Başkan, sayın milletvekilleri;
mevcut personel yasasındaki düzenlemelerimize göre,
kamuda belirli görevlerde bulunmuş, liyakatını
kanıtlamış ve kariyerden gelen kişiler,
belirli görevlere getirilebilmektedir. Örneğin,
genel müdür ve müsteşar olmak için
kariyer ve liyakat, kamu görev tanımının
temelini oluşturmaktadır. 

Şimdi, görev tanımını
değiştirerek, bu görevlere, o görev için
gerekli olan liyakatla hiç ilgisi olmayan kişiler
atanırsa ne olacaktır? İşte, bu genel
hükümlerin böyle tehlikeli atamalara fırsat
vereceğinden dolayı, Demokratik Sol Parti olarak, bu
tasarıya karşı çıkıyoruz.


Sayın milletvekilleri, İktidarın,
kamu hizmetlerinde verimliliği, sürekliliği sağlama
uğruna ne gibi ayrıcalıkları ve de haksızlıkları
beraberinde getireceğini önceden bilmek mümkün
değildir. Bu nedenle, personel rejimi gibi çok geniş
bir tartışma ve katılımı gerektiren
bir reform anlayışı ihtiyacını,
tek başına bu İktidara düzenleme yetkisi
şeklinde verebilmek, kabul edilebilir değildir. 

Sayın Başkan, sayın milletvekilleri;
biz, Demokratik Sol Parti olarak, çalışanların,
memurların, böyle bir düzenlemeyle, ekonomik
ve sosyal haklarındaki iyileştirmeye -Hükümetin
dile getirmeye çalıştığı
gibi, belki, gerçek niyetini gizleyerek- sadece maaş
artırımı şeklinde olarak bakmıyoruz.
Biz, çalışanların maaş artırımı
gibi bir ihtiyaçlarını elbette haklı
karşılıyoruz; artan hayat pahalılığı
karşısında, ortaya çıkan yoksulluğu
giderebilmek için maaş düzenlemeleri elbette
yapılacaktır, yapılmalıdır.
Bu konuya her zaman olumlu bakıyoruz; ancak, bunu yeterli
görmüyoruz. Kamu çalışanları,
grevli, toplusözleşmeli örgütlenme hakkını
istiyorlar. Ayrıca, öğretmenler, teknik elemanlar,
özetle tüm memurlar, siyasî anlayışla
işlerinden, görevlerinden olmak istemiyorlar, sürgün
yemek istemiyorlar. Bu anlamda yapılacak yeni düzenlemelerde,
kendileri için güvence getirecek düzenlemeleri
de beraberinde arıyorlar. Hele, ülkemizde yaşanan
 son olaylar karşısında, mafya-bürokratlar-
siyasîler çıkar işbirliğinde görev
alan yeni kahramanlarımızı da bilmek istiyorlar.
Bazı siyasîlerimizin, haklarındaki soruşturmalardan
kendilerini aklamalarını bekliyorlar. Ekmeğin
15 bin lira olacağı şeklindeki değerlendirmeleri
bir kenara bırakarak, sürekli gelen zamlardan kurtulmak
istiyorlar. Düşüncenin suç olmasından
çıkmasını istiyorlar. Kitapların
toplatılmasının, yazarlara yapılan
baskıların sona ermesini istiyorlar. 

Özetle, temiz toplum beklerken, basına
getirilmek istenen son yasalar karşısında,
geçmişte “konuşan Türkiye” diyenlerin
elinde, şimdi, bir karanlığa düşmek
istemiyorlar.

Sayın milletvekilleri, Demokratik Sol Parti
olarak, biz, sonu nereye gideceği belli olmayan bu yetki kanunu
tasarısına destek olmayacağız. Hele,
hukuka saygının gereği, Anayasa Mahkemesince
benzerleri geçmişte iptal edilen ya da yürürlüğü
durdurulan, özde aynı, bu tasarıya, ret oyu
vereceğiz.

Bilgilerinize arz eder, saygılarımı
sunarım. (DSP sıralarından alkışlar)

BAŞKAN - Teşekkür ederim Sayın
Şahin.

Maddeyle ilgili gruplar adına konuşmalar
bitmiştir.

Şahısları adına, Sayın
Ömer Özyılmaz?.. Yok.

Sayın Mehmet Aykaç?.. Yok.

Madde üzerinde verilmiş bir önerge
vardır; okutuyorum:


Türkiye Büyük Millet Meclisi
Başkanlığına

144 sıra sayılı Yetki Kanunu
Tasarısının 1 inci maddesinin madde metninden
çıkarılmasını arz ve teklif
ederiz.

Saygılarımızla. 

 Oya Araslı Ali Rıza Bodur O. Veli
Yıldırım

 İçel İzmir Tunceli

 Yahya Şimşek İsmet Atalay Ayhan
Fırat

 Bursa Ardahan Malatya

Altan Öymen

İstanbul

BAŞKAN - Tek önerge olduğu için,
tekrar okutmuyorum.

Komisyon bu önergeye katılıyor
mu?

PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Çoğunluğumuz
olmadığı için katılamıyoruz
Sayın Başkanım.

BAŞKAN - Hükümet?..

MİLLÎ SAVUNMA BAKANI TURHAN TAYAN (Bursa)
- Katılmıyoruz efendim.

BAŞKAN - Hükümet ve Komisyon önergeye
katılmıyor.

Sayın Araslı, konuşacak mısınız,
gerekçeyi mi okuyalım?

OYA ARASLI (İçel) - Söz almak
istiyorum.

BAŞKAN - Söz almak istiyorsunuz; buyurun.

Sayın Araslı, süreniz 5 dakika
efendim.

OYA ARASLI (İçel) - Sayın Başkan,
değerli milletvekilleri; bu kürsüden yetki kanunları
münasebetiyle sayısız kere yinelediğimiz
gibi, Anayasamız ve Anayasa Mahkememiz, verilecek yetkinin
açık seçik, belirli bir biçimde ortaya
konulmasını amirdir; bu yetki kanununa dayalı
olarak çıkarılacak kanun hükmündeki
kararnamelerin amaçlarının, çok açık,
tereddüte mahal bırakmayacak, esnek nitelik taşımayan
birtakım ifadelerle ortaya konulması gereği
bildirilmiştir. 

Yine, Anayasa Mahkememizin kararlarına göre,
iptal edilen kanunların yerine yasama organı bir
kanun yaparken, Anayasa Mahkemesinin karar gerekçelerine
de dikkat etmek, onlara da uymak durumundadır. 

Şimdi, önümüze konulan bu metne
baktığımız zaman, amacın, fevkalade
esnek, kapsamının bu amacın nerelere ulaşabileceğini
fark etmemize, teşhis etmemize imkân vermeyecek kadar
uzatılabilecek bir nitelikte olduğunu göstermektedir.
Bu kadar esnek bir amaç hükmü, hem Anayasamıza
hem de Anayasa Mahkemesi kararlarına aykırı
bir nitelik taşımaktadır. Bu konudaki görüşlerimizi,
muhalefet partilerinden biri olarak, bundan önce Yetki Kanunu
Tasarısı görüşülürken,
ağustos ayındaki olağanüstü toplantıda
yine dile getirmiştik; ama, üzülerek burada tekrarlayayım
ki, bu görüşler, özellikle iktidar partileri
üyeleri tarafından pek fazla benimsenmedi. Bu görüşler
dikkate alınmaksızın aynı konuda bir
Yetki Kanunu Tasarısı hazırlandı ve
sonucun ne olduğunu hepimiz biliyoruz; bu Yetki Kanununun
yürürlüğünün durdurulmasına
Anayasa Mahkememiz karar verdi.

Şimdi, biz, önerge sahipleri olarak diyoruz
ki, yol yakınken hatadan dönelim; tekrar Anayasa Mahkemesinin
yürürlüğü durdurma kararıyla karşı
karşıya gelme tehlikesini göze almayalım;
gerekli değişiklikleri bu Yetki Kanunu Tasarısı
metninde yapalım; çünkü, neleri yapmamız,
neleri yapmamamız gerektiği çok açık,
tartışmaya mahal bırakmayacak bir biçimde
ortaya konulmuştur. Eğer, bizim burada söylediklerimiz
dikkate alınırsa, muhalefet engelleme yapmak istiyor,
zaten ayak bağıdır gibi, bizleri rencide eden
ve aslı olmayan birtakım sözlerle bize hücum
edileceğine, ne söylediğimiz dikkate alınırsa,
sizleri ikaz etme konusunda içtenliğimize inanılırsa,
öyle zannediyorum ki, aziz milletimiz için çok
değerli olan zamanlar da burada harcanmayacaktır. Ben,
zamana çok önem veriyorum; milletimizin de çok
önem verdiğini görüyorum; bütün milletvekillerimiz
için de bu değerli zamanların boşa harcanmamasına
özen gösterilmesini, bütün milletvekillerimizin
görev bilmesi gerektiğine inanıyorum. 

Bütün milletimiz gözünü
dikmiş, bizlerin burada ne yapacağını
beklemektedir ve biz de, ağustos ayından beri, memurun,
emeklinin malî imkânlarını genişleteceğiz
adı altında, burada, boşuna bir şeyler
yapıyoruz, zaman harcamış durumdayız.
Eğer, ağustosta dile getirdiğimiz sözlere kulak
asılsaydı, dikkat edilseydi, bugün bu durumda
bulunmayacaktık ve belki de, bu geçen süre
içerisinde bu konuları yasayla çözebilmek
imkânını bulacaktık. Onun için,
bir kere daha bu kürsüden değerli milletvekillerinin
dikkatini, bizim tespit ettiğimiz Anayasaya aykırı
hususlar üzerine çekiyorum ve bu yanlışları
yapmaktan kendimizi alıkoymanın milletvekilliğimizin
gereği olduğuna inandığımı dile
getirmek istiyorum.

Saygılarımı sunarım.

BAŞKAN - Teşekkür ederim Sayın
Araslı.

MAHMUT IŞIK (Sıvas) - Karar yetersayısının
aranmasını istiyoruz. 

BAŞKAN - Peki efendim. 

TEMEL KARAMOLLAOĞLU (Sıvas) -Önergemiz
var; müsaade ederseniz, ondan önce önerge üzerinde
konuşmak istiyorum.

BAŞKAN - Nasıl olur, sizin önergeniz
daha işleme konulmadı ki. 

TEMEL KARAMOLLAOĞLU (Sıvas) - Hayır
efendim, o önerge üzerinde değil, bu önerge
üzerinde konuşmak istiyorum. 

BAŞKAN - Nasıl konuşacaksınız!..
İçtüzüğe göre, önerge sahibi
konuşur, başka kimse konuşamaz ki. Zaten, önerge
sahibi de... (CHP sıralarından “imza atarsa”
sesleri) Neyse arkadaşlar... Bir dakika... Olabilir, arkadaşımız
yanılabilir. 

NİHAT MATKAP (Hatay) - Sayın Başkan,
belki önergeye katılıyor.

BAŞKAN - Efendim, tamam. Yanlış
anlaşıldı... Olabilir, gayet tabiî...

AHMET KÜÇÜK (Çanakkale) -
Niye bağırıyorsunuz?

BAŞKAN - Bağırırım
tabiî, ne olacak!..

Sayın milletvekilleri, önergeye, Hükümet
ve Komisyon katılmadı. Önergeyi oylarınıza
sunuyorum: Önergeyi kabul edenler... Kabul etmeyenler...
Karar yetersayısı bulunamamıştır.

Birleşime 5 dakika ara veriyorum; çünkü,
karar yetersayısına ulaşmaya çok az
bir sayı var. 


Kapanma Saati: 17.08 

İKİNCİ OTURUM

Açılma Saati: 17.20

BAŞKAN: Başkanvekili Kamer
GENÇ

KÂTİP ÜYELER: Ünal
YAŞAR(Gaziantep), Mustafa BAŞ(İstanbul)



BAŞKAN - Türkiye Büyük Millet
Meclisinin 23 üncü Birleşiminin İkinci
Oturumunu açıyorum. 

Sayın milletvekilleri, çalışmalarımıza
kaldığımız yerden devam ediyoruz. 

VIII. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. - Memurlar, Diğer Kamu Görevlileri
ile Bunların Emeklilerinin Malî ve Sosyal Haklarında
Düzenlemeler Yapılmasına Dair Yetki Kanunu
Tasarısı ve Plan ve Bütçe Komisyonu
Raporu (1/539) (S. Sayısı : 144) (Devam)

BAŞKAN - Görüşmekte olduğumuz
yasa tasarısının 1 inci maddesiyle ilgili
olarak verilen bir önergenin oylanması sırasında
karar yetersayısı istenmişti; yapılan
oylamada karar yetersayısı bulunamadığı
için, birleşime 5 dakika ara vermiştik. 

Önergeye Hükümet ve Komisyon katılmamıştı.
Önergeyi yeniden oylarınıza sunacağım
ve karar yetersayısını arayacağım:
Önergeyi kabul edenler... Kabul etmeyenler... Önerge
kabul edilmemiştir. (RP ve DYP sıralarından
alkışlar) 

Bu önergeyi işleme koyarken, ikinci bir
önerge geldi; bu, muhalefetin de tereddütünü
giderecek bir önergedir, o önergeyi de okutup işleme
koyuyorum: 

Türkiye Büyük Millet Meclisi
Başkanlığına

Görüşülmekte olan yetki kanunu
tasarısının 1 inci maddesinin aşağıdaki
şekilde değiştirilmesini arz ve teklif ederiz.


 Mehmet Gözlükaya İsmet Attila Mehmet
Gölhan

 DYP Grup Başkanvekili Afyon Ankara

 Cafer Güneş Temel Karamollaoğlu

 Kırşehir Sıvas

Madde 1.- Bu kanunun amacı; kamu kurum ve
kuruluşlarında görevli memurlar ve diğer
kamu görevlileri ile, bunların emeklilerinin, malî
imkânlar ölçüsünde geçmiş
yıl kayıplarını giderebilmek, malî
ve sosyal haklarında iyileştirmeler yapmak üzere
aşağıdaki kapsam maddesinde belirtilen çerçeve
dahilinde Bakanlar Kuruluna, kanun hükmünde kararname
çıkarma yetkisi vermektir. 

BAŞKAN - Önergeye Komisyon katılıyor
mu? 

PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Yetersayımız olmadığı
için katılamıyoruz Sayın Başkan.


BAŞKAN -Yani, aslında benimsiyorsunuz.


PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Benimsiyoruz efendim. 

BAŞKAN - Hükümet?..

MİLLî SAVUNMA BAKANI TURHAN TAYAN (Bursa)
- Katılıyoruz Sayın Başkan. 

BAŞKAN - Komisyon, çoğunluğu
olmadığı için önergeye katılamıyor.
Hükümet, önergeye katılıyor. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.


1 inci maddeyi, kabul edilen bu önerge doğrultusunda
oylarınıza sunuyorum: Kabul edenler... Kabul etmeyenler...
1 inci madde, kabul edilen bu önerge doğrultusunda kabul
edilmiştir.

2 nci maddeyi okutuyorum:

Kapsam

MADDE 2. -Bu Kanuna göre çıkarılacak
Kanun Hükmünde Kararnameler;

 1. 14.7.1965 tarih ve 657 sayılı Devlet
Memurları Kanunu,

 2. 27.6.1989 tarih ve 375  sayılı
Kanun Hükmünde Kararname,

 3. 27.7.1967 tarih ve 926 sayılı Türk
Silahlı Kuvvetleri Personel Kanunu,

 4. 28.2.1982 tarih ve 2629 sayılı
Uçuş, Paraşüt, Denizaltı, Dalgıç
ve Kurbağa Adam Hizmetleri Tazminat Kanunu ve 926 sayılı
Türk Silahlı Kuvvetleri Personel Kanununda Değişiklik
Yapılması Hakkında Kanun,

  5. 28.2.1985 tarih ve 3160 sayılı
Emniyet Teşkilatı Uçuş Hizmetleri Tazminat
Kanunu,

  6. 24.2.1983 tarihli ve 2802 sayılı
Hâkimler ve Savcılar Kanunu,

  7. 23.1.1987 tarihli ve 270 sayılı
Kanun Hükmünde Kararname,

  8. 2914 sayılı Yükseköğretim
Personel Kanunu,

  9. 399 sayılı Kanun Hükmünde
Kararname,

10. Diğer Kanun ve Kanun Hükmünde Kararnamelerin


Memur ve diğer kamu görevlileri ile bunların
emeklilerinin malî ve sosyal haklarını düzenleyen
maddelerinde ve sözkonusu Kanun ve Kanun Hükmünde
Kararnamelere ekli cetvellerde yapılacak ek ve değişiklikler
ile yeni düzenlemeleri kapsar.

BAŞKAN - Sayın milletvekilleri, maddenin
yazılışında sizin de dikkatinizi çektiği
üzere 7 nci sıraya kadar “tarih” ve “sayılı”
denilmiş, 8 ve 9 uncu sıradaki 2914 sayılı
Yükseköğretim Personel Kanunu ile 399 sayılı
Kanun Hükmünde Kararnamede de tarih yazılmamış.
Madde içinde birilerinde tarih var, birilerinde yok. Komisyon
ve Hükümetin bunu düzeltmesi lazım; bir.

İkincisi; 6 ncı ve 7 nci sıradakilere
“tarihli” denilmiş, yukarıdakilere “tarih”
denilmiş; yani, maddenin biraz düzgün olması
bakımından, bunun ya hepsine “tarih” diyelim
ya da “tarihli” diyelim veyahut da tarihi çıkaralım.
Komisyon bu konuda...

MİLLÎ SAVUNMA BAKANI TURHAN TAYAN (Bursa)
- Başkanlığa bu konuda redaksiyon yetkisi verelim.


BAŞKAN - O zaman, hepsi “tarih” olacak.
Bu 2914 sayılı Yükseköğretim Personel
Kanunu ve 399 sayılı Kanun Hükmünde Kararnamenin
çıkış tarihlerini de önüne
yazıyoruz.

Madde üzerinde, Cumhuriyet Halk Partisi Grubu
adına, Sayın Oya Araslı; buyurunuz. (CHP
sıralarından alkışlar)

Sayın Araslı, süreniz 10 dakika.

CHP GRUBU ADINA OYA ARASLI (İçel) -
Sayın Başkan, değerli milletvekilleri; sizleri
saygıyla selamlayarak sözlerime başlamak istiyorum.

Önümüzdeki konu, hepinizin bildiği
gibi, bir yetki kanunu tasarısı. Yetki kanununun
nasıl çıkarılacağı, bir
yetki kanununda hangi hususların belirlenmesi gerektiği,
Anayasamızın 91 inci maddesinde açıkça
gösterilmiş durumda. Anayasamız, çıkarılacak
yetki kanununda, bu yetki kanununa dayalı olarak yürürlüğe
konulacak olan kanun hükmündeki kararnamelerin amacının,
kapsamının ve ilkelerinin açıkça
gösterilmesinin gerektiğini bildiriyor. 

Anayasa Mahkememizin kararlarına baktığımız
zaman ise, amacın, kapsamın ve ilkelerin esnek nitelik
taşımayan, belirli, açık ve seçik
ifadelerle ortaya konulmasının gerekli olduğunun
bildirildiğini görüyoruz. 

Eski yetki kanunları da bu gerekçelere
dayalı olarak yeterli belirlilikten yoksun oldukları
için iptal edilmiş durumdalar ve bir tanesinin de
yürürlüğünün durdurulmasına
karar verilmiş bulunuluyor.

Şimdi, yeni bir yetki kanunu çıkarılırken
hem Anayasanın 91 inci maddesinde ortaya konulmuş
olan gereklere hem de Anayasa Mahkemesi kararlarında ortaya
konulmuş olan gereklere dikkat edilmesi ve bunların
gereğinin yerine getirilmesi gerekiyor.

Önünüze konulan metne baktığımızda,
bunun, yeteri kadar belirlilik taşımadığı
sonucuna varıyoruz. Belirsizlik nerede; kapsam 10 bent
halinde ortaya konulmuş. Tabiî, burada belirsizliğin
ne olduğunu ifade etmeden önce, hemen bir özensizliğe
dikkatinizi çekmek istiyorum: Burada, 7 nci bent dahil,
bütün bentlerde kapsam içerisine giren düzenlemelerin
-kanun veya kanun hükmünde kararname- hem sayısı
hem tarihi belirtilmiş durumda; ama, 8 ve 9 uncu bentlerde
bu gerek yerine getirilmemiş. Bu, özensizlik olarak
mütalaa edilmesi gereken bir husus; ama, buna benzer bir
özensizliğin, çok da vahim boyutlarda, 10 uncu
bentte ifade edilmiş olduğunu, ortaya konulmuş
olduğunu görüyoruz. Söz konusu Yetki Kanunu
Tasarısının 2 nci maddesinin 10 uncu bendinde
bir ibare var “yeni düzenlemeleri kapsar” diyor.
Yeni düzenleme ne demektir, sayın arkadaşlar;
düzenleme, hukuk teorisinde kullandığımız
bir tanım, kural koyan işlemlere, biz, düzenleyici
işlemler diyoruz; ama, elinizde bir yasa tasarısı
var ise, bir yasa yapıyorsanız, bu düzenleyici
işlemin ne olduğunu, adını belirleyerek
ortaya koymanız gerekir. Bu düzenleyici işlem,
bir kanun mudur, bir kanun hükmünde kararname midir,
bir yönetmelik midir, bir genelge midir; bütün
bunlar hukuk düzeninde kural koyan işlemler, adları
değişik; ama, hepsi düzenleyici işlem. Yeni
düzenlemeler derken, biz, bunlardan hangilerini ifade ediyoruz;
bunlar kanun mu, bunlar kanun hükmünde kararname mi,
tüzük mü, yönetmelik mi; yeteri ölçüde
belirliliğe hukuk terimleriyle kavuşmak istiyorsak,
yeteri ölçüde belirliliği ortaya koymak istiyorsak,
bunun adının belirlenmesi gerekir. 

Tabiî, olayda aksayan yan, yalnız bununla
da bitmiyor. Yeni düzenlemeler; yani, şu anda hukuk
düzeninde mevcut olmayan; ama, daha sonra, birtakım
kanunlarla, kanun hükmünde kararnamelerle ortaya konulacak
kurallarla ilgili değişiklik yapma yetkisini de, biz,
bu Yetki Kanunu Tasarısına göre Bakanlar Kuruluna
devredeceğiz bu yetki kanununu kullanırsak

Arkadaşlar, bunun adı yetki devrinden
başka bir şey değil. Anayasa,  kapsamı
açıkça ortaya koymamız gerektiğinden
söz ediyor; ama, ileriki günlerde yapacağımız
düzenlemeleri de, adını koymadan bu yetkinin
kapsamı içerisine alırsak biz, korkarım
ki, Anayasamıza aykırı bir vaziyette yasama
yetkisini Bakanlar Kuruluna devretmiş oluruz. 

Değerli arkadaşlarım, bu hataları
yaparken acaba amacımız ne?.. Yani, deselerdi ki,
böyle bir düzenleme yapmak için bir örnek
ortaya koy, bundan daha uygun, hukukta hilkat garibesi nazarıyla
bakabileceğimiz bir başka örnek daha ortaya koyamazdık.


Bunları yaparken amacımız ne;
Niçin yeteri kadar özeni göstermiyoruz; nedeni
şu: Bu hatalar bu kürsülerde defaatle dile getirilirken
lütfedip dinlemiyoruz da onun için. 

Şu anda sayın üyelere bakıyorum;
bu küçümsenmeyecek kadar önemli bir konu;
bunun arkasında emeklilerimizin, memurlarımızın
malî haklarına kavuşması olayı
yatıyor; ama, birkısım arkadaşlarımız
birbirleriyle konuşuyorlar, başka konularla meşguller
ve sonuçta ne oluyor biliyor musunuz; çıkarttığımız
yasalar, Anayasa Mahkemesinin kapısından Anayasa
Mahkemesi kararlarıyla geri dönüyor. Bunu yapmaya
hakkımız yok veya ne yaptığımızın
adını koyalım; eğer, milletvekilliği
yapmak amacıyla şu sıraları işgal
ediyorsak, insanlarımızın, milletimizin hayrına,
yararına birtakım yasalar çıkartmak
çabası içerisindeysek, gerekli özeni
gösterelim. Hataları ifade ettikleri zaman, onlara
kulaklarımızı açalım; dinleyelim,
ne olduğunu bilelim, öğrenelim ve bir daha bu hataları
yapmayalım. Yoksa, bize sorarlar; amacınız
ne, bu Hükümetin amacı ne, sadece göz boyamak
mı istiyor.. Yasa çıkaracağım,
zam yapacağım diyor; ama, bize bunları vaat
ederken, bunları yapamayacağını biliyor;
onun için mi, Anayasa Mahkemesinin iptal edeceğini
bile bile, birtakım yasalar çıkarmak suretiyle,
hem göz boyamak hem de vaatlerini yerine getirmemek mi istiyor;
bu soruyu sorarlar.

Hatta, ağustos ayında, burada, olağanüstü
toplantı diye toplanıp da, bütün ikazlarımıza
rağmen, bir yasa çıkarılmışsa
ve o, Anayasa Mahkemesi kapısından dönmüşse,
çok rahatlıkla bunu bize sorarlar ve soruyorlar
da. Sokaklardaki insanlarımız soruyorlar: Bu Hükümet
ve bu Hükümete destek olan milletvekilleri, gerçekten
bizim sorunlarımıza çözüm aramak
için mi Türkiye Büyük Millet Meclisindeler
yoksa, göz boyamak için mi diye ve alınan sonucu
gördükleri zaman da, çok üzülerek ifade
edeyim; sizin dediğiniz tarzda değil; ama, birtakım
milletvekillerimizin nelere olumlu oy verdiğini gördüklerinde,
göz boyamak için oradalar kararını veriyorlar.
Hele, bu hatalar tartışılırken, hiç
ilgisi olmayan bir konuyu, Refah Partili Belediyelerin ne yaptığını
tartışma arasına sokan, yanıt verirken,
konuşmasını sadece ve sadece bu temel üzerine
oturtan arkadaşlarımızı görünce,
bunları daha rahat soruyorlar ve demek ki, birkısım
milletvekilleri bizim yararımıza değil, sadece,
elin günün gözünü boyamak için
orada bir şeyler yapar gözüküyorlar teşhisini
çok daha rahatlıkla ortaya koyuyorlar. 

HÜSAMETTİN KORKUTATA (Bingöl) -
Siz kendinize bakın!..

OYA ARASLI (Devamla) - Değerli arkadaşlarımız,
bunlardan kaçınmamız lazım; çünkü,
bugün, Hükümete ve onu destekleyen milletvekillerine
bu eleştiriler yöneltilir; ama, sonra, giderek, Hükümetten
güven esirgenir, sonra, giderek, Türkiye Büyük
Millet Meclisi töhmet altına girer ve anayasal kurumlarımız
saygınlığını yitirmeye başlar.

Vatandaşlarımız bunu çok
iyi değerlendiriyorlar ve bir şey daha soruyorlar: Bu,
acaba, olma olasılığı olmayan şeyleri,
çok değerli, çok geçerli, Anayasaya uygunmuş
gibi takdim ederken, Erbakan'ın “çikolataya
sarılı aspirin politikası” mı
uygulanıyor diyorlar. Burada, 10 uncu bentte “yeni
düzenlemeler” terimini gördüğüm zaman,
aynı kuşkulara, aynı düşüncelere
ben de saplandım. Yeni düzenlemeleri...

(Mikrofon otomatik cihaz tarafından kapatıldı)

BAŞKAN - Sayın Araslı, süreniz
bitti efendim. Ben, kanunların müzakeresinde ek süre
vermiyorum; kusura bakmayın. 

OYA ARASLI (Devamla) - Saygılarımı
sunayım efendim.

BAŞKAN - Tamam, anlaşıldı
efendim.

OYA ARASLI (Devamla) - Peki efendim. 

Saygılarımı sunarım.

BAŞKAN - Teşekkür ederim,  sağ
olun.  (RP  sıralarından alkışlar,
CHP sıralarından alkışlar[!] )

RİFAT SERDAROĞLU (İzmir) - Çok
kabalık yapıyorsunuz, bir hanımefendinin
sözünü kesiyorsunuz.

BAŞKAN - Benim, aslında, başkasından
incelik öğrenmeye ihtiyacım yok.

İkinci söz, DSP Grubu adına, Sayın
Metin Şahin'e ait.

Buyurun efendim. (DSP sıralarından
alkışlar)

DSP GRUBU ADINA METİN ŞAHİN (Antalya)
- Sayın Başkan, sayın milletvekilleri; sizleri,
bir kez daha saygıyla selamlıyorum.

Değerli arkadaşlar, her maddede söylediğim
bir sözü tekrar ederek sözlerime başlayacağım:
Anayasaya aykırılığı daha önceki
örnekleriyle kanıtlanmış ve yine, Anayasaya
aykırı olan bir tasarıyı görüşüyoruz.


Değerli arkadaşlar, daha önceki; yani,
yazın ağustos ayında iki kez görüştüğümüz
tasarıda yer alan kapsam maddesiyle, şimdi, Hükümetin
önümüze getirdiği tasarıdaki kapsam
maddesi özü itibariyle aynı; belirli bir farklılık
var, bu farklılık, dikkat edilirse, yazılış
şeklinden ileri geliyor. Yeni tasarıda daha açık
ifadeler şekline getirilmiş gibi görünmekle
beraber, ilk, yazın iptal edilen, yürürlüğü
durdurulan tasarıyla, şimdikinin arasında
önemli bir fark yok.

Bu tasarıda, 9 sıra başlığı
altında toplanan, kapsamı içine giren hususların
hepsi belli ve açıkça görülüyor;
ancak, dikkat çeken bir başka taraf 10 uncu sırada
yer alan husus... 10 uncu sırada “ile diğer Kanun
ve Kanun Hükmünde Kararnamelerin...” şeklinde
başlıyor; yani, Anayasanın 91 inci maddesinde
yer alan kapsamın açıkça belirtilmesi
ilkesine son derece aykırı ve sonu ne olduğu
belli olmayan bir düzenleme şeklinde ortaya çıkmış
bir değişiklik olarak yeniden önümüze
gelmiş bulunuyor. 

Değerli arkadaşlar, bütünü
üzerinde söylediğimiz gibi, daha önceleri,
hükümetler göreve geldiği zaman, hep bu yollara
başvurarak kamuda çalışanlara yönelik,
sözde hep iyi duygularla yola çıkarlar ve birtakım
kararnameler hazırlarlar. Bunların örnekleri
görülmüş, 1982'den sonra, altı kez
 hükümetler bu yönde kararname çıkarmış.
Hepiniz biliyorsunuz, başlangıçtaki ilk kararname
üzerinde, o zamanın şartları içerisinde
-aynen öyle ifade etmiştim, yine söylüyorum-
bir itiraz hakkı kullanılmamış; ama,
daha sonra, hükümetlerin çıkardığı
bu altı kararnamenin dördü de, Anayasa Mahkemesi
tarafından iptal edilmiş. 

Tabiî, bu işin altında yatan,
temel bir personel rejimi anlayışı içerisinde,
yani, bu rejimde düzenlemeler yapma anlayışı
içerisinde hükümetler yola çıktığına
göre, Anayasa Mahkemesi, bunun, doğrudan kanun yoluyla
çözümlenmesini öngörmüştür,
o şekliyle istemiştir; yani, bunun, hükümetlerin,
tek başına, kendilerinin oluşturucağı
bir yetki kararnamesi şekliyle düzenlenmesini doğru
ve yeterli bulmamıştır. İşte,
böyle bir yaklaşım içerisinde -biz, her
zaman söylüyoruz- hep kararnameler yoluyla yahut doğrudan
birtakım düzenlemeler yoluyla personel rejimlerinin
bir kaosa bir açmaza düştüğü görülüyor;
ama, kanun hükmünde kararname yoluyla mevcut iktidarlara
verilecek yetkiyle düzenlenmesi de doğru görülmüyor.


Bu aşamada ne yapılabilir? Bu aşamada,
Hükümet, samimî ve iyi niyetliyse -daha önceki
örneklerinde görüldüğü gibi, bir
aylık çok kısa bir çalışmayla
birçok önemli tasarıyı çıkardık.
Personel rejimimizi düzeltmek hepimizin görevidir, hepimizin
de isteğidir- buna içten yaklaşması lazımdır.

Öyleyse, ne yapabiliriz; bütün gruplar
bir araya gelebiliriz; bunu, bir alt komisyonda tartışabiliriz;
bence, bu da yetmez, kamudaki ilgili kuruluşların
temsilcilerinin katılımını da sağlarız,
görüşlerini alırız ve sonuçta
bir düzenleme yapabiliriz. Elbette,  bu düzenleme, bütünüyle,
tam mutabakatlı gelmeyebilir; ama, hiç olmazsa,
büyük bir mutabakatla gelir; katılımcılık
anlayışı içinde çalışanların
temsilcilerinin de kendi çalışma ortamındaki,
yaşamlarında çektiği sıkıntıları,
ihtiyaçları nedir, onları da dile getirirler
ve onları da dikkate alabiliriz.

Bu bakımdan, Hükümetin bu şekliyle
çaba göstermesi, Anayasaya aykırı bir
konuma geliyor ve alınan sonuçlar ortada; her biri,
Hükümetler tarafından yanlış uygulandığı
için, haksız uygulandığı için,
Anayasaya ve kurallara uygun olmayan bir biçimde uygulandığı
için hep iptale uğramış; yani, bunu kabul
etmemiz lazım.

Şimdi, bunu göz göre göre, geçmişte
yaşananları bile bile -çok yenisini daha iki
ay kadar önce yaşamamıza rağmen- İktidarın,
Hükümetin bu konudaki ısrarını
gerçekten anlamak mümkün değil, hukuka bağlılığını,
hukuka yatkınlığını da ortaya
koymayan gerçekten üzücü bir tablo.

Bu bakımdan, ben, Hükümetin iyi
niyetli olduğunu, eğer, gerçekten, sadece ücretlere
yönelik bir düzenlemeyse, zaten bunu çok kolayca
yapabileceğimizi söylemek istiyorum.

Bakın, komisyonda bütçeyi görüyoruz;
çok yakın bir zamanda, önümüzdeki
cuma günü Maliye Bakanlığının
bütçesini görüşeceğiz. Hükümet,
çalışanlara yönelik ücret artırımı
yönünden -bize söylediği gibi- bu yasayı
getirişindeki amacının bu olduğunu söylüyorsa,
böyle bir anlayışı varsa, bunun yolu
çok kolay, hep beraber çalışırız,
gece çalışırız, gündüz
çalışırız, katkıda bulunuruz,
destek oluruz, bunu sağlarız. Hem de önümüzde
son derece açık bir fırsat var, iki gün
gibi bir süre sonra Maliye Bakanlığı bütçesini
görüşeceğiz.

Dolayısıyla, arkadaşlar, ben
bu konuda Anayasanın 128 inci maddesini bir kez daha hatırlatmak
istiyorum size. Anayasanın 128 inci maddesinde “Memurların
ve diğer kamu görevlilerinin nitelikleri, atanmaları,
görev ve yetkileri, hakları ve yükümlülükleri,
aylık ve ödenekleri ve diğer özlük işleri
kanunla düzenlenir” deniliyor. Bunu, hep biliyoruz aslında;
yani, bunu ben okumakla yeni bir şey söylemiyorum.
Burada, çok tecrübeli siyasetçi arkadaşlarımız
var, yıllardan beri kabinelerde görev almış,
büyük sorumluluk taşımış arkadaşlarımız
var. Bunun, aslında böyle olduğunu biliyorlar;
ama, anlaşılmaz bir biçimde de el kaldırıyorlar;
bunu anlamak da mümkün olmuyor. 

O bakımdan, sağduyu egemen olsun. Biz,
personel rejiminde ciddî düzenlemeler yapılmasını
ve çalışanların haklarının
iyileştirilmesini, geliştirilmesini ve belirli güvencelere
kavuşturulmasını, elbette, hep beraber istiyoruz;
hep de bunu savunduk; ama, bunun yolu, Anayasada gösterildiği
gibi, doğrudan kanun yapma yoluyladır. 

Bu bakımdan, Hükümetin bu ısrarından
vazgeçmesini diliyoruz ve de bu konuda ısrar edilmesi
halinde, Anayasaya da saygının gereği, hukuka
saygının gereği, Demokratik Sol Parti olarak,
bu maddenin de aleyhinde oy kullanacağımızı
belirtiyor, hepinize saygılar sunuyorum. (DSP ve CHP sıralarından
alkışlar)

BAŞKAN - Teşekkür ederim Sayın
Şahin.

ANAP Grubu adına, Sayın Recep Mızrak;
buyurun efendim. 

ANAP GRUBU ADINA RECEP MIZRAK (Kırıkkale)
- Sayın Başkan, değerli arkadaşlar; Memurlar,
Diğer Kamu Görevlileri İle Bunların Emeklilerinin
Malî ve Sosyal Haklarında Düzenlemeler Yapılmasına
Dair Yetki Kanunu Tasarısının maddeleri üzerinde,
Anavatan Grubu adına söz almış bulunuyorum;
sözlerime başlarken hepinizi saygıyla selamlıyorum.


Elbette, ülkemizde, devlet memurlarının
ve emeklilerinin, gerek ücret durumları gerek diğer
sosyal hakları, bunların iyi bir biçimde
geçinmelerine, hayatiyetlerini devam ettirebilmelerine,
sosyal statülerine uygun bir biçimde yaşantılarını
devam ettirebilmelerine müsait değildir, yeterli değildir.


Bugün itibariyle 9 uncu derecenin 1 inci kademesinde
olan evli ve 2 çocuklu bir devlet memurunun aldığı
maaş, 26 milyon lira civarındadır. Bu memurun
maaşı, 1992 yılında, yaklaşık
olarak 2 milyon lira civarındayken ve o günün
kurlarıyla 291 dolara tekabül ederken, bugün
aldığı 26 milyon lira -bugünün kurlarıyla-
yaklaşık olarak 262 dolara tekabül etmektedir.
Bir taraftan ev kiralarını, mutfak masraflarını
ve geçinebilmeleri için -bunların iaşeleri,
çoluk çocuklarının masrafları
için- gereken harcamalarını, diğer taraftan
da enflasyon oranını dikkate almanız halinde,
bu miktarın ne derece yetersiz olduğu ortadadır.


Bir diğer husus ise, özellikle son dört
beş senedir, kamu kuruluşları arasında,
hatta aynı kamu kuruluşunda çalışan
farklı statüdeki personel arasında -olması
icap edenden çok daha farklı- ücret farklılıklarının
olduğu, bunun yaratıldığı da bir
gerçektir. 

Bu bakımdan, memurlarımızın
gerek ücret gerekse diğer sosyal hakları konusunda
birtakım düzenlemeler yapılmasına ihtiyaç
olduğu ve bunun da yapılması gerektiği herkes
tarafından kabul edilecektir. 

Hükümetin, memurlar ve çalışanlar
hakkında, bunların ücretlerini düzenleme
konusundaki taleplerini, kendi içerisinde birazcık
tutarsız görmekteyim. Bir kere, bugünün
rakamlarıyla, devletin bir ay içerisinde, çalışanlarına,
memurlarına ödemekte bulunduğu ücretler toplamı
91 trilyon lira civarındadır. Bugünkü
haliyle, bugünkü rakamlarla devam edecek olursa, bir
sene içerisinde memurlara ödenmesi gereken personel
masraflarının tutarı yaklaşık
olarak 1 katrilyon 92 trilyon lira civarında teşekkül
edecektir.

Halbuki, 1997 yılı bütçe
tasarısına baktığınız zaman,
bütçe giderleri içerisinde personel giderlerinin
1 katrilyon 675 trilyon lira olduğu görülmektedir
ki, bunun, bugünkü rakamlarla devam etmesi halinde,
bir sene boyunca ödenecek olan 1 katrilyon 92 trilyon liranın
yaklaşık yüzde 53 daha yukarısında
tekabül edeceği görülmektedir. 1 Ocaktan itibaren
yüzde 30 mertebesinde zam verileceği ilan edildiğine
göre, ikinci altı ayda verilebilecek zam oranı,
yaklaşık yüzde 17,69 ve bunun bileşik
olarak toplamı ise, yüzde 53'e tekabül edecek
demektir. 

Yine, 1997 yılı deflatörünün
yüzde 65 civarında olacağını düşünürsek,
rakamlar, enflasyon oranının altında bir
zam verileceğini  ifade etmekte ve bundan dolayı da
kendi içerisinde bir tutarsızlık var demektir.

Bir diğer husus, memurlarımızın,
işçilerimizin düşünüldüğü
söylenirken, bilindiği gibi, ağustos ayında
Meclisimizin olağanüstü toplantıya çağırılması
sırasında kabul edilen bir kanunla nemalar ortadan
kaldırılmıştır. Personelin kendisinden,
yani memur ve işçilerden yüzde 2, işverenden
yüzde 3 kesilerek tasarrufu teşvik hesabında
yüzde 5 olarak toplanan paranın değerlendirilmesi
suretiyle, çalışanlara, memurlara ve işçilere
hem her sene nemalarının muayyen bir kısmı
ödenmek suretiyle ilave bir katkı hem de bunların
emekliliklerinde emekli maaşlarının yaklaşık
yüzde 40'ı civarında ilave bir para ödemek
suretiyle yine bir katkı sağlanırken; bunların
da ortadan kaldırılmış olması,
memurlar, işçiler ve çalışanlar
hakkındaki düşüncelerin ne derece tutarlı,
ne derece samimî olduğunu ortaya koymaktadır.

Değerli arkadaşlar, bugünlerde sadece
memurların değil, memurların dışındaki
65 milyon insanın geçimlerini, beslenmelerini onların
ev geçindirmelerini çok yakından ilgilendiren
başka bir mevzua bu vesileyle girmek istiyorum: Ekmek meselesi.

Bilindiği üzere, ekmek, piyasada yaklaşık
olarak 18 bin lira civarında satılırken,
Hükümetin aldığı bir kararla, fiyatın
15 bin liraya indirilmesi, 15 bin liradan satılması
istenilmiş, buna bazı yerlerde uyulurken, bazı
yerlerde maalesef, uyulmayarak, yine 18 bin liradan satılmasına
devam edilmiştir.

Elbette, 18 bin lira civarında satılan
ekmeğin, 15 bin liraya indirilmesi, hatta, daha aşağılara
da indirilmesi mümkündür -ki, 15 bin liraya indirilmesi
kararını takdirle anmak, takdirle karşılamak
mümkündür- ancak, burada, esas üzücü
olan, 18 bin liradan 15 bin liraya indirilirken, aradaki 3 bin
liralık indirimin değirmenciden değil, fırıncıdan
değil, bakkaldan, bayiden değil, köylüden, daha
doğrusu ağustos-eylül ayından sonra buğdayın
yüzde 60'lık, yüzde 70'lik kısmı
elinde olduğundan stokçu olarak nitelendirilen köylünün
kesesinden yapılmış olmasıdır
.

Toprak Mahsulleri Ofisince, 27 bin, 27 500 lira civarında
bir fiyatla satılan buğday konusunda -ki, piyasada
fiyatı 21 bin lira, 22 bin lira şeklinde teşekkül
edecektir-  yüzde 15 gibi, daha önce alınan bir
karar vardı, kaldırıldı serbest bırakıldı
“alım fiyatının altında olmamak
kaydıyla” diye böyle bir alt sınır
çizildi. Bu şekilde Toprak Mahsulleri Ofisinin satış
fiyatlarını aşağıya çekmek,
diğer taraftan eylül ayı içerisinde getirilen
yüzde 15'lik fonu da kaldırmak suretiyle, tüketiciye
-başka tedbirler de almak suretiyle- daha ucuza ekmek yedirilebilecekken,
bunu köylünün, çiftçinin buğdayından
indirim yaptırılması suretiyle bu tedbiri
almayı doğru bulmuyoruz.

Değerli arkadaşlarım, ekmekte klasik
bir denge vardı; 1 kilogram ekmek eşittir 2 kilogram
buğday esasına göre hareket ettiğiniz zaman,
burada değirmenci de para kazanmakta, burada_

BAŞKAN - Sayın Mızrak, maddeye
bağlı konuşur musunuz efendim; bunun ekmekle,
ekmek fiyatlarıyla ilgisi yok. Rica ediyorum_ Maddedeki
olay, ayrı bir olay.

RECEP MIZRAK (Devamla) - Sayın Başkan,
evet, buradaki konu memurlarımızın gelir
durumu. Geliri niye artırılmak isteniyor acaba;
bunların daha rahat bir yaşama getirilmesi, yaşam
düzeylerinin yükseltilmesi değil midir? Bir taraftan,
gelirini artırmak suretiyle, reel anlamda geçimini
yükseltirken, diğer taraftan, tüketimde kullandığı
birtakım şeylerin fiyatını aşağıya
çekmek suretiyle de, yine bunların geçimlerini,
hayat şartlarını daha iyi düzeye yükseltme
imkânına sahipsiniz -ki, bizim söylediğimiz
de budur- o bakımdan, ben, bunu, bugünkü konudan
farklı olarak görmemekteyim.

Bir diğer husus, memurların bugünkü
hayat düzeylerini yükseltecek olan bu tedbirleri, bu
kaynak arayışı tedbirlerini ve onların
sonucu olarak da, yine çok ciddî görmüyorum,
onların sonucu gibi tecelli edeceğini, teşekkül
edeceğini zannediyorum.

İki gün önce, Sayın Başbakanımız,
yanında koalisyon ortağı olan Sayın Başbakan
Yardımcımızla birlikte bir basın toplantısı
düzenledi. Birinci paketteki 10 milyar dolarlık bir
hedeften, 9,5 milyar dolarlık bir gerçekleşme
sağladıklarını ifade ettiler. Yine, burada,
bu gerçekleşmeden yaklaşık olarak 5,1
milyar dolarlık kısmının, kamu hesapları
denilen havuzda biriken paralardan oluştuğunu ifade
ettiler; halbuki, gerçek, 5,1 milyar dolar civarında
değil, 19.11.1996 tarihi itibariyle havuz olarak nitelendirilen
hesapta, fiilî olarak değil, kaydî olarak toplanan
para 463 trilyon...

(Mikrofon otomatik cihaz tarafından kapatıldı)

BAŞKAN - Teşekkür ederim Sayın
Mızrak.

RECEP MIZRAK (Devamla) - Sayın Başkan...

BAŞKAN - Süre uzatmıyorum Sayın
Mızrak.

RECEP MIZRAK (Devamla) - Peki Sayın Başkan.

Teşekkür ediyor, saygılar sunuyorum.
(ANAP sıralarından alkışlar)

BAŞKAN - Teşekkür ederim Sayın
Mızrak.

Gruplar adına yapılan konuşmalar
bitmiştir.

Şahısları adına, Sayın
Mehmet Aykaç; buyurun efendim.

Sayın Aykaç, süreniz 5 dakika
efendim.

MEHMET AYKAÇ (Çorum) - Sayın
Başkan, değerli arkadaşlar; görüşülmekte
olan Memurlar Diğer Kamu Görevlileriyle Bunların
Emeklilerinin Malî ve Sosyal Haklarında Düzenlemeler
Yapılmasına Dair Yetki Kanunu Tasarısının
2 nci maddesi üzerinde şahsım adına söz
almış bulunuyorum: Bu vesileyle Yüce Heyetinizi
saygıyla selamlıyorum. 

Sayın Başkan, değerli arkadaşlar,
bilindiği gibi kamu kurum ve kuruluşlarında çalışan
memurlar ve diğer kamu görevlileri ile bunların
emeklilerinin malî ve sosyal hakları yeterli düzeyde
bulunmamaktadır. Ayrıca, hizmeti özellik arz
eden bazı kamu personeli ile üst düzey yöneticilerin
maaşlarında son yıllarda önemli derecede
reel azalma meydana gelmiştir. Kamu görevlileri ve
bunların emeklilerinin statülerine uygun bir hayat
sağlamak amacıyla mevcut kamu personel rejiminin yeniden
düzenlenmesi gerekmektedir. Hükümetimiz programında,
kamu personel rejiminde bu yönde reform yapılması
öngörülmektedir; reform çalışmalarına
devam edilmektedir. Bununla birlikte, bu çalışmaların
uzun zaman alacağı izahtan varestedir. 

Kamu görevlilerinin ve bunların emeklilerinin
malî ve sosyal haklarında iyileştirmeler yapmak
için son derece kapsamlı ve birçok kanunî
düzenlemeyi içeren reform çalışmalarının
sonuçlandırılmasını beklememek
gerekmektedir. Bu nedenle, devletimizin malî imkânları
dikkate alınarak, bir an önce, memurlar ve diğer
kamu görevlileri ile bunların emeklilerinin malî
ve sosyal haklarında iyileştirmeler yapmak amacıyla
Hükümetimiz tarafından bu yetki kanunu tasarısı
hazırlanmıştır. Türkiye Cumhuriyeti
Anayasanının 91 inci maddesi uyarınca hazırlanan
bu yetki kanun tasarısıyla, sadece sözkonusu
personelin malî ve sosyal haklarını muhtevi
kanun ve kanun hükmünde kararnamelerin ilgili hükümlerinde
yeni düzenlemeler ve değişiklik yapmak amaçlanmaktadır.


Muhterem Başkan, değerli milletvekilleri,
bu kanun tasarısının amacının
oldukça açık olmasına rağmen,
burada, söz alan diğer parti gruplarına mensup
değerli sözcü arkadaşlarımızın,
bu kanun tasarısının amacının
ne olduğunu sormaları, bu kanun tasarısıyla
neyin amaçlandığını ve vatandaşlarımızın
bizi gayet iyi izlediğini dile getirmeleri, beni oldukça
şaşırtmış ve düşündürmüştür.


Bu kanun tasarısının amacı
gayet açıktır; kamu kurum ve kuruluşlarında
görevli memurların ve diğer kamu görevlilerinin
çalışmalarında etkinliği artırmak,
kamu hizmetlerinin düzenli, süratli ve verimli bir şekilde
yürütülmesi ve malî imkânlar ölçüsünde,
geçmiş yıllardaki kayıplarını
giderebilmek için, bunların ve emeklilerinin malî
ve sosyal haklarında iyileştirmeler yapmak üzere,
Bakanlar Kurulunun, kanun hükmünde kararname çıkarma
yetkisi olduğu belirtilmiştir; bu kanun tasarısının
amacı budur. 

Şimdi, değerli grup sözcülerimiz,
özellikle, Anavatan Partisi Grup Sözcüsü Değerli
Sayın Mızrak arkadaşımız çok
önemli konulara temas ettiler ve şöyle dediler:
“Memurlarımızın malî durumları
oldukça düşüktür -tabiî ki,
kendisini tebrik ediyoruz, isabetli bir tespit yapmıştır-
memurlarımız arasında ücret dengesizliği
vardır” Elhakk doğrudur. 1997 yılı
bütçesinde, memurlarımıza öngörülen
artışın tatmin edici olmadığına
işaret ettiler; bütün bu tespitler doğrudur,
kendisini tebrik ediyorum; ama, arkasından da, bu çıkarmakta
olduğumuz yetki kanun tasarısıyla bunları
düzelteceğimizi bilmesine rağmen, buna ret oyu vereceklerini
söylemelerinin, tespitleriyle, sonunda söyledikleri
arasında tutarlılık olmadığı
kanaatini burada ifade etmek istiyorum; yani, hem deniliyor ki,
memurlarımızın durumu iyi değildir; buna
katılıyoruz, biz düzeltiyoruz, Hükümetimiz
bunun için bir yetki istiyor “hayır, bu yetkiyi
size vermeyiz, Mecliste yapalım” 

AHMET ALKAN (Konya) - Burada düzeltilir!..

MEHMET AYKAÇ (Devamla) - İşte,
Mecliste, hangi kanunu, kaç maddelik bir kanunu, kaç
saatte çıkarabildiğimizi hepiniz biliyorsunuz;
benden çok daha iyi biliyorsunuz. 

AHMET ALKAN (Konya) - İstediğimiz gibi,
üç dakikada çıkarıyoruz. 

MEHMET AYKAÇ (Devamla) - Engelleme üzerine
engelleme yapıldığını...

BAŞKAN - Sayın Aykaç, süreniz
bitti efendim, teşekkür ederim. 

Sayın Mahmut Işık, buyurun efendim.
(CHP sıralarından alkışlar)

Süreniz 5 dakika Sayın Işık;
süreyi uzatmadığımı da biliyorsunuz.


MAHMUT IŞIK (Sıvas) - Sayın Başkan,
değerli arkadaşlarım; Memurlar, Diğer Kamu
Görevlileri ile Bunların Emeklilerinin Malî
ve Sosyal Haklarında Düzenlemeler Yapılmasına
Dair Yetki Kanunu Tasarısı üzerinde kişisel
görüşlerimi arz etmek için huzurlarınızdayım.


Ben, 2 nci madde üzerinde görüşlerimi
arz edeceğim. Bu kanun tasarısı, 657 sayılı
Devlet Memurları Kanununu, 375 sayılı Kanun
Hükmünde Kararnameyi, 926 sayılı Türk
Silahlı Kuvvetleri Personel Kanununu, 2629 sayılı
Uçuş, Paraşüt, Denizaltı, Dalgıç
ve Kurbağaadam Hizmetleri Tazminat Kanununu ve buna benzer
bir yığın kanunu yeni baştan değiştiriyor.


Bu kanunu, Yüce Parlamentodan geçtikten
sonra Sayın Cumhurbaşkanı veto etmiş.
Meclisimizin, bu Yasayı aynen kabul etmesi nedeniyle; Sayın
Cumhurbaşkanı, tekrar, ikinci kez geri gönderme
yetkisi olmadığı için, onaylamış.
Daha sonra, Anayasa Mahkemesine gitmiş ve Anayasa Mahkemesi
de yürürlüğün durdurulması kararı
vermiş. 

Biz, memurlarımızın ve onların
emeklilerinin durumlarının düzeltilmesine karşı
değiliz; ancak, Cumhurbaşkanı tarafından
geri döndürülen, daha sonra da Anayasa Mahkemesince
yürürlüğünün durdurulmasına
konu olan kararda belirtilen usule uygun şekilde düzenlenmemesi
nedeniyle bu tasarıya karşıyız. 

Şimdi, biraz önce Sayın Metin Şahin
söyledi; Anayasanın 128 inci maddesinde, memurlarla
ilgili düzenlemelerin, 657 sayılı Yasayla verilen
haklarla ilgili düzenlemelerin kanunla yapılacağını,
Anayasa hükme bağlamış. Diğer taraftan,
yine Anayasanın 153 üncü maddesi, Anayasa Mahkemesi
kararlarına, yasama, yürütme ve diğer gerçek
ve tüzelkişilerin uymasını da hükme
bağlıyor; ama, Yüce Meclis, bu açık
Anayasa hükmünü ihlal ediyor; bizim karşı
olduğumuz bu. 

Dün, Refah Partili bir arkadaşımız,
konuşmasında “faşizan baskı uyguluyorsunuz”
dedi, çok sinirlendiler. Ee, şimdi, ben soruyorum,
bu bir baskı değil mi, bu bir dayatma değil mi?


TEMEL KARAMOLLAOĞLU (Sıvas) - Hayır,
değil. 

MAHMUT IŞIK (Devamla) - Elbette dayatma. Yani,
bir yasanın hazırlanması için, hükümet,
bununla ilgili sivil toplum örgütlerini çağırır,
ilgili bakanlıkların, bu işte görüş
bildirecek bakanlıkların görüşlerini
alır. Burada, 8 -10 kanunu değiştiriyoruz; onları,
komisyonlarda daha ciddî tartışalım,
onların görüşlerini de alalım. O
zaman, bu yasa, Anayasa Mahkemesinin gerekçelerine aykırı
olarak düzenlenmez, daha iyi incelenerek, daha ciddî
incelenerek hem ilgililerin önüne böyle bir yasa
sunulmuş olur. Böylece, hem Yüce Meclis saygınlığından
bir şey kaybetmez ve hem de bu yasadan istifade edecek birimler,
kuruluşlar ve kişiler de, o yasanın faydasını
sonuna kadar kullanmış olurlar. Bizim söylemek
istediğimiz bu. 

Arkadaşlarımızın olayı
enteresan bir şekilde çarpıtarak söyledikleri
gibi, biz, yasanın çıkmasına karşı
değiliz; biz, yasanın çıkmasını
istiyoruz ve bilakis, yasada eksiklikler meydana gelmesin diye
uğraş veriyoruz. Bunu da arkadaşlarımızın
bilmelerini istiyorum.

İnanıyorum ki, gerek 657 sayılı
Yasada gerekse 926 sayılı Yasa ve 2 nci maddede
sayılan diğer tüm yasalardaki yenilikleri teker
teker getirmiş olsanız, bu Meclis, buna, son derece
duyarlı davranacaktır. Kaldı ki, bu Meclis,
bunun örneklerini de vermiştir. İşte Trafik
Yasası, kaç maddeydi, ne oldu?.. Daha önce,
Sayın Meclis Başkanı, bununla ilgili sivil
toplum örgütlerinin ve ilgili kamu kurum ve kuruluşlarının
temsilcilerini Türkiye Büyük Millet Meclisinde
topladı, bu salonda oturduk, bunu, bir gün, sabahtan
akşama kadar tartıştık. Daha sonra da,
yaptığımız tartışmalar ışığında
hazırlanan o tasarı, yeni baştan Türkiye
Büyük Millet Meclisine getirildi ve Türkiye Büyük
Millet Meclisinde sağlanan bir konsensüsle de, Trafik
Yasası -işte, birinci aydan itibaren yürürlüğe
girecek; onunla ilgili altyapılar hazırlanıyor-
ilgililerin hizmetine sunuldu; Türkiye'de kangren olan bir
konu, çok ciddî bir şekilde incelenmiş
oldu. Eksiklerimiz olursa, onları da ileride getirin, onlara
de “evet” diyeceğiz.

Şimdi, 657 sayılı Kanun 926 sayılı
Kanun ve burada saydığınız kanun hükmünde
kararnameleri düzelten hususlar, aynı şekilde...

(Mikrofon otomatik cihaz tarafından kapatıldı)

BAŞKAN - Sayın Işık, uzatmıyoruz
süreyi.

Teşekkür ederiz.

MAHMUT IŞIK (Devamla) - Saygılar sunarım.
(CHP sıralarından alkışlar)

BAŞKAN - Sayın milletvekilleri, madde
üzerindeki konuşmalar bitmiştir.

MİLLÎ SAVUNMA BAKANI TURHAN TAYAN (Bursa)
- Söz istiyorum Sayın Başkan.

BAŞKAN - Buyurun Sayın Bakan.

Süreniz 10 dakika efendim.

MİLLÎ SAVUNMA BAKANI TURHAN TAYAN (Bursa)
- Sayın Başkan, değerli milletvekilleri; Memurlar,
Diğer Kamu Görevlileri ile Bunların Emeklilerinin
Malî ve Sosyal Haklarında Düzenlemeler Yapılmasına
Dair Yetki Kanunu Tasarısının 2 nci maddesi
üzerinde, Hükümet adına söz almış
bulunuyorum.

Öncelikle, bir konunun sarahaten bilinmesinde
yarar var: Anayasamızın 128 inci maddesinin ikinci
fıkrası “Memurların ve diğer kamu
görevlilerinin nitelikleri, atanmaları, görev
ve yetkileri, hakları ve yükümlülükleri,
aylık ve ödenekleri ve diğer özlük işleri
kanunla düzenlenir” der. Anayasamız, bu hükmüyle
bir ilke ortaya koymuştur.

Ağustos ayının 12'sinde, Hükümetimiz
bir yetki kanunu tasarısı getirmiş ve bu tasarı
Meclisten geçtikten sonra, Sayın Cumhurbaşkanımız
tarafından, bir defa daha görüşülmek
üzere Meclise iade edilmiştir. Daha sonra, aynı
yetki kanunu Mecliste tekrar görüşülmüş,
kabul edilmiş ve Anayasa Mahkemesinden dönmüştür.

Değerli arkadaşlarım, Türkiye,
hukuk devletidir; yasalarımız, Anayasa Mahkemesinin
denetimine tabidir. Bu ilk defa olmuyor, ilk defa olan bir olay
değil. Anayasa Mahkemesinin iptal ettiği yetki kanunu
ile bugün görüşmekte olduğumuz yetki
kanunu tasarısı çok farklı şeylerdir.
Hükümetimiz, bu konuda, ücretlere yönelik,
iyileştirmeden başka bir şey düşünmemektedir,
Bunu tekraren söylüyorum: Hükümetimiz, memurların
ücretlerinde iyileştirme yapmaktan başka hiçbir
şey düşünmemektedir. Şayet, ağustos
ayından bu yana geçen süre zarfında,
bu konu çözülebilmiş olsaydı, memurlarımız,
güvenlik güçlerimiz, doktorlarımız,
idarecilerimiz tümüyle, bugün, ağustos ayında
Hükümetimizin memura verdiği yüzde 50'lik zamdan
ayrı bir zam almış olacaktı. Muhalefet,
bir yandan hayat pahalılığından, memurun
geçim sıkıntısından bahsedecek,
öte yandan, bu konuda getirilen -tüm ekonomik zorluklara
rağmen getirilen- iyileştirme önemlerine karşı
çıkacak... Bunu anlamakta zorluk çekmekteyiz.

AHMET ALKAN (Konya) - Kim karşı çıkıyor
Sayın Bakan?!.

MİLLÎ SAVUNMA BAKANI TURHAN TAYAN (Devamla)
- Değerli arkadaşlarım, kanun tasarısının
1 inci maddesinde, İktidar Partileri olarak, bir öneri
getirdik ve Hükümet olarak buna katıldık;
Komisyon katıldı. Ne diyordu tasarının
1 inci maddesi: “Bu Kanunun amacı; kamu kurum ve kuruluşlarında
görevli memurların ve diğer kamu görevlilerinin
çalışmalarında etkinliği artırmak,
kamu hizmetlerinin düzenli, süratli ve verimli bir şekilde
yürütülmesini sağlamak...” Bu konuda,
iyileştirmenin ötesinde bazı maksat taşıyorsunuz,
amaç taşıyorsunuz noktasından hareketle,
itiraz edildi. Biz, bu itiraz karşısında,
iyi niyetimizin bir işareti olarak, o 1 inci maddedeki,
kendi tasarımızdaki bir ifadeyi, bir ibareyi çıkardık
ve “Bu Kanunun amacı; kamu kurum ve kuruluşlarında
görevli memurlar ve diğer kamu görevlileri ile bunların
emeklilerinin, malî imkânlar ölçüsünde
geçmiş yıl kayıplarını
giderebilmek, malî ve sosyal haklarında iyileştirmeler
yapmak üzere...”dedik. Biz, Hükümet olarak,
kendimizi bağlamış durumdayız; bizim,
bunun dışında bir tasarruf yapmamız
mümkün değildir; çünkü, getirdiğimiz
tasarıda bu mündemiçtir. 

Değerli arkadaşlarım, bakınız,
1986 yılında, aynı şekilde, bir yetki
yasası çıkarılmıştır;
zamanın Sosyaldemokrat Halkçı Parti Grubu,
Anayasa Mahkemesine gitmiştir. Anayasa Mahkemesi, bu yetki
yasası hakkında bir karar vermiştir; verdiği
karar, tamamen, bugün, bizim yapmakta olduğumuz, önerdiğimiz
istikamettedir. Bugünkü tasarının 2 nci
maddesinin 10 uncu bendi, 1986 yılında çıkarılan
Yetki Kanununda (m) fıkrası olarak geçmektedir.
Bakınız, ne diyor: “Bu maddenin (m) bendinde,
diğer kanun ve kanun hükmünde kararnamelerin, devlet
memurlarıyla diğer kamu görevlilerinin idarî,
malî ve sosyal haklarıyla ilgili hükümlerinde”
ibaresine yer verilmişken; bu düzenlemenin Anayasanın
91 inci maddesine aykırı olduğu iddiasına
karşılık -cevap- mevzuatımızda,
devlet memurlarıyla diğer kamu görevlilerinin
idarî, malî ve sosyal haklarıyla ilgili hükümler
içeren yasalar bellidir; ancak, bir bir saptanması,
hangi yasada bu konuda ne gibi bir hükmün bulunduğu
oldukça dikkatli bir inceleme ve araştırmayı
gerektirir. Burada, yasa koyucu, bizzat yapacağı araştırmada,
devlet memurları ve diğer kamu görevlileriyle
ilgili kimi yasaların gözden kaçmış
olabilmesi ihtimalinin yaratabileceği sakıncaları
önlemek gibi bir amaçla, iptali istenilen (m) bendinde
olduğu şekilde bir belirlemeyi tercih etmiş bulunmaktadır.
Bu tür bir tespitin, kapsam belirleme işinin ötesinde,
topyekûn bir yetki devri olarak yorumlanması isabetli
sayılmaz. Bu noktadan hareketle, iptal talebi reddedilmiştir.”


Bakınız, Anayasa Mahkemesinin 1986/15
esas sayılı ve 6 Ocak 1987 tarihli verdiği kararın
fotokopisini, bu konuya itiraz eden, bu konuda itirazda  bulunan
arkadaşlarıma takdim edeceğim, sunacağım.
Gerek Yetki Yasası gerekse  bugün bizim getirdiğimiz
yetki tasarısı, içerik itibariyle, ifade
itibariyle tamamen tıpatıp aynıdır;
en ufak bir değişiklik söz konusu değildir.
Biz, Anayasa Mahkemesi kararlarına saygılıyız.
Lütfen, değerli muhalefet partisi sözcüleri
bu konuda anlayış göstersinler ve memurlarımızın
beklediği bu iyileştirmenin bir an evvel yapılması
konusunda bize yardımcı olsunlar. 

Değerli arkadaşlarım, biz, bir idarî
yapılanma peşinde değiliz; istediğimiz kararları,
istediğimiz yasaları bu Meclisten çıkarabiliyoruz.
Eğer biz, bu yetki tasarısının gölgesine
sığınarak başka türlü birtakım
idarî tasarruflar, idarî yapılanmalar peşinde
olsaydık, onu, açıkça buraya getirirdik.
Daha önce getirilmiş olanlardan bazılarının
çıkarılmış olması, bu
yetki tasarısına konulmamış olması,
Hükümet ve İktidar grupları olarak iyi
niyetimizin ifadesidir. 

Saygılar sunuyorum. (DYP ve RP sıralarından
alkışlar) 

BAŞKAN - Teşekkür ederim Sayın
Bakan. 

Sayın Öymen, konuşacak mısınız
efendim? 

OYA ARASLI (İçel) - Sayın Başkan,
muhalefet sözcülerine atıfta bulundular ve muhalefete...

BAŞKAN - Efendim, muhalefet sözcüsü,
yalnız zatı âliniz değil ki, üç
tane muhalefet partisi var.

OYA ARASLI (İçel) - Hepimizin üzerinde
durduğu bir husus, burada yanlış yansıtılmıştır,
onun için açıklama yapmak istiyorum... 

BAŞKAN - Düzeltildi efendim... 

OYA ARASLI (İçel) - Müsaade ederseniz
düzeltelim...  

BAŞKAN - Hayır efendim... Sayın
Bakanın bahsettiği, muhalefetin üzerinde durduğu,
biz, sanki ücretlerin iyileştirilmesi dışında
teşkilata da iyileştirme getiriyoruz...

OYA ARASLI (İçel) - Hayır efendim,
doğru değil, Anayasa Mahkemesi kararıyla ilgili...

BAŞKAN - Ben dinliyorum da, onun için...
“Onu çıkardık” dedi. 

OYA ARASLI (İçel) - Müsaade ederseniz,
itirazımız zapta geçsin... 

BAŞKAN - Buyurun Sayın Öymen.

Süreniz 5 dakika. 

ALTAN ÖYMEN (İstanbul) -Sayın
Başkan, sayın arkadaşlarım; benden önce
konuşan Sayın Bakan, bu tasarıyla memurların
durumlarının iyileştirilmesinin hedeflenildiğini
belirtti. Şimdi, yalnız, bu hedefe doğru giderken,
bunu, usulüne uygun yapma imkânı yok mudur?


Arkadaşlarım, bu tasarının
Anayasaya aykırı olduğunu defalarca belirttiler.
Tasarının Anayasaya aykırı olduğu
bir yana, şu tasarının yazılış
şekline bakın -Sayın Başkan farketti,
yerinden işaret etti- madde şöyle başlıyor:”MADDE
 2.-  14.7.1965 tarih ve 657 sayılı Devlet Memurları
Kanunu.”... Ne demek “tarih ve 657 sayılı
Devlet Memurları Kanunu?.. Yani, tarih mi söz konusu?..
“Tarihli” demesi lazım. Aşağıya
kadar getirmiş getirmiş ve hep “tarih” demiş
-yani, bu bir Türkçe meselesi- 5 inci fıkraya
kadar “tarih” diye gelmiş, 6 ncı fıkrada
aklı başına gelmiş, yazan kimse düzeltmiş
ve “24.2.1983 tarihli ve 2802 sayılı Hâkimler
ve Savcılar Kanunu” demiş; yani, orada düzeltmiş.
“Yazan kimse” diyorum ama, bunu yazan Hükümet,
bunu Hükümet yapıyor, Hükümetin tasarısı.
Ondan sonra, geliyor 7 nci fıkraya ve Türkçe
açısından iki tanesini düzgün olarak
yazmış; 8 inci fıkraya gelmiş ve burada
tarih falan yok, tarihi tamamen unutmuş ve sadece “2914
sayılı Yükseköğretim Personel Kanunu”
demiş, sadece sayı vermiş; 9 uncu fıkrada
yine sayı vermiş.

Burada Türkçe açısından,
virgül, nokta gibi daha birçok söylenecek şey
var; ama, bu kadar kayıtsız, bu kadar titizlikten
uzak, laubali demek istemiyorum ama, bu kadar sorumluluk duygusundan
uzak bir şekilde kanun yazılır mı!..
Hükümet tasarısı bu. Ve bu, Komisyona
geliyor, Komisyondaki arkadaşlarımız tarafından
da da bunun için “aynen kabul edilmiştir”
deniliyor. Yani, iğneyi biraz da kendimize batıralım.

Değerli arkadaşlar, bu bir tarafa; anlaşılıyor
ki bu kanun tasarısı -amacı ne olursa olsun-
amaca doğru giderken doğru dürüst hareket etme
gereğine uyulmadan getirilmiş bir kanun tasarısıdır.

İkinci husus: Bunun Anayasaya aykırı
olduğu o kadar delilli bir şekilde anlatıldı
ki ve şu da belli ki: “Anayasa Mahkemesi kararlarını
hiçe sayan bir tavır sergilemek vurdumduymazlıktır.”
Bu benim lafım değil, bu, Sayın Erbakan'ın
lafı ve arkadan devam ediyor: “Anayasa Mahkemesine
hürmet etmek lazımdır” şudur budur
diye...Ne zaman; Hükümetin düşürülmesiyle
ilgili olarak Anayasa Mahkemesine müracaat ettikleri ve Anayasa
Mahkemesi bunu kabul ettiği zaman. 

Yani kendi işlerine geldiği zaman Anayasaya
uymak vazifedir, uymamak vurdumduymazlıktır; bu
Hükümetin başında bulunduğu sırada
buraya geldiği zaman ise, kendi partisi tarafından,
kendi Hükümeti tarafından verilen tasarıda
bu vurdumduymazlığın örneğini sergiliyor.
Bu çifte standarttan...

SALİH KAPUSUZ (Kayseri) - Doğru... Doğru...

ALTAN ÖYMEN (Devamla) - Böyle bu... Tarihini
de söyleyeyim mi; 16 Mayıs 1996. Daha bunun gibi çok
sözleri var.

Fakat, netice itibariyle, 2 nci madde üzerinde
konuşuyorum, hiç olmazsa, bu maddenin dediğim
bölümlerinin Anayasaya aykırı olduğu
muhakkak, bunun reddedilmesi lazım; ama, eğer mutlaka
çıkacaksa, bunun bölümlerini, öyle,
aşağıdan yukarıya “canım,
Başkan, sen düzeltiver” falan diye düzeltme
yoluna gitmeyin. Ayıp denen bir şey var! Başkan
işaret ediyor “tarih”, “tarihli” meselesini;
oradan Komisyon diyor ki: “Canım, siz de onu düzeltiverin.”
Böyle kanun yapılır mı arkadaşlar?!


Kanun yapımında biraz daha ciddî
olmayı ve Sayın Erbakan'ın dediği gibi,
Anayasa Mahkemesi kararlarını hiçe sayan
bir tutum sergilemenin vurdumduymazlık olduğunu idrak
etmeyi Yüksek Heyetinizin takdirlerine sunuyorum.

Teşekkür ederim. (CHP sıralarından
alkışlar)

BAŞKAN - Teşekkür ederim Sayın
Öymen.

Sayın milletvekilleri, tasarının
2 nci maddesi üzerindeki konuşmalar sona ermiştir;
yalnız, Plan ve Bütçe Komisyonu, gönderdiği
bir pusulada, tasarının 2 nci maddesinde -bizim
de ikazımızı göz önünde tutarak-
6 ve 7 nci fıkralardaki “tarihli” ibaresinin
“tarih” olarak, 8 ve 9 uncu fıkraların
da “11.10.1983 tarih” ve  “22.01.1990 tarih”
şeklinde düzeltilmesini istemiş; ancak, bence
“tarihli” daha...

MUSTAFA KÖYLÜ (Isparta) - Sayın
Başkan, bu ifade doğrudur.

MİLLÎ SAVUNMA BAKANI TURHAN TAYAN (Bursa)
- Uygundur, uygundur...

PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Uygundur Sayın Başkan.

MUSTAFA KÖYLÜ (Isparta) - Bu ifade doğru,
“tarih ve sayılı” diye...

BAŞKAN - Efendim “tarih ve sayılı”
da olabilir de “tarihli ve sayılı” olsa
daha iyi.

MİLLÎ SAVUNMA BAKANI TURHAN TAYAN (Bursa)
- Sayın Başkan, sizin dediğiniz doğru.

BAŞKAN -  Neyse; önemli değil.

Yalnız, öyle düzeltiyoruz da...
Yani, hepsinde ya “tarih” olacak ya “tarihli”
olacak; yani, birinde “tarih” birinde “tarihli”
birilerinde de “tarih” yoksa olmaz, cümlede bir
insicam olmaz. 

Yalnız, 10 uncu fıkra da “ile”
ile başlıyor. Bence, oradaki “ile” de gereksiz.
Yani, “10. Diğer Kanun ve Kanun Hükmünde Kararnamelerin”
demek daha iyi olur; öyle, bendin başını
“ile” ile başlatmak kanun tekniğine biraz
uygun değil; ama, uygun düşerse...

MURAT BAŞESGİOĞLU (Kastamonu) -
Sayın Başkan, bunlar bir yerde esasa müteallik
işler, bunları önergesiz düzenlemek mümkün
değil.

BAŞKAN - Hayır efendim, bunlar nihayet
bir redaksiyon...

MİLLÎ SAVUNMA BAKANI TURHAN TAYAN (Bursa)
- Redaksiyon yetkisi verdik Divana.

MURAT BAŞESGİOĞLU (Kastamonu) -
Redaksiyona girmez bunlar.

BAŞKAN - Girer efendim, girmez mi... Redaksiyonun
ne olduğunu biliyoruz. Rica ediyorum...

Teşekkür ederim. 

Sayın Komisyon, “ile” kelimesini
çıkarıyor muyuz çıkarmıyor
muyuz? Yani, redaksiyon bakımından 10 uncu fıkranın
başındaki “ile” kelimesinin yerinde kalmasını
istiyor musunuz, yoksa kalksın mı? 

PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Çıkabilir Sayın
Başkan.

BAŞKAN - Çıkarıyoruz,
peki.

Maddeyi, o şekilde, düzeltilmiş
olarak oylayacağız.

Madde üzerindeki konuşmalar tamamlanmıştır.


Maddeyle ilgili bir önerge var okutuyorum:

Türkiye Büyük Millet Meclisi
Başkanlığına

144 sıra sayılı Yetki Kanunu
Tasarısının 2 nci maddesinin 10 uncu bendinin
madde metninden çıkarılmasını
arz ve teklif ederiz.

 Oya Araslı Nihat Matkap Birgen Keleş

 İçel Hatay İzmir

 Altan Öymen Ali Şahin Ayhan Fırat

 İstanbul Kahramanmaraş Malatya

 Orhan Veli Yıldırım Yahya Şimşek
İsmet Atalay

 Tunceli Bursa Ardahan

BAŞKAN - Önergeye Komisyon katılıyor
mu efendim?

PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Katılmıyoruz Sayın
Başkan.

BAŞKAN- Hükümet?..

MİLLÎ SAVUNMA BAKANI TURHAN TAYAN (Bursa)
- Katılmıyoruz efendim.

BAŞKAN - Önergeye Komisyon ve Hükümet
katılmıyorlar. 

Sayın Araslı, gerekçeyi mi okutalım,
konuşacak mısınız efendim?

OYA ARASLI (İçel) - Gerekçeyi
okutun efendim. 

BAŞKAN - Gerekçeyi okutuyorum: 

Söz konusu 10 uncu bent, Anayasa Mahkemesinin
yetki kanunlarıyla ilgili kararlarına aykırı
bir biçimde verilecek kanun hükmünde kararname
çıkarma yetkisinin kapsamını belirsiz
hale getirmektedir. Halbuki, Anayasamızın 91 inci
maddesine ve Anayasa Mahkemesi kararlarına göre, yetkinin
kapsamının belirli olması gerekmektedir.


BAŞKAN - Önergenin gerekçesini
okuttuk. 

Önergeye Komisyon ve Hükümet katılmadılar.

Önergeyi oylarınıza sunuyorum...

MURAT BAŞESGİOĞLU (Kastamonu) -
Sayın Başkan, yoklama talebimiz var.

BAŞKAN - Efendim, önergeyi işleme
koyalım da, arkasından maddeyi oylayacağız.


MEHMET KEÇECİLER (Konya) - Olur mu
efendim?

BAŞKAN - Efendim, talebinizi iki saniye sonra
işleme koyacağım... Rica ediyorum... Ne olacak
yani, bir önergeyi işleme koyalım. (anap ve
CHP sıralarından gürültüler)

Arkadaşlar, o kadar önemli bir olay değil...
İki saniye geç olsun...

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

III. - YOKLAMA

BAŞKAN - Şimdi, maddenin oylaması
sırasında yoklama isteği var, işleme koyacağım.
Maddeyi, böyle, önergelerden arındırarak
oylayacağız arkadaşlar.

HÜSAMETTİN KORKUTATA (Bingöl) -
Bunlar memur düşmanı(!)

BAŞKAN - Maddenin oylanması sırasında
yoklama yapılması istenmiştir. Şimdi,
evvela, yoklama isteyenleri Genel Kurul salonunda arayacağım.
Gerçi, bir yoklama yarım saat sürüyor;
ama, Meclisin de 40 dakikalık bir zamanını
israf etmek istemiyoruz, son dakikasına kadar Meclisin
çalışma saatini kullanacağım. Yoklamayı
yapacağız, çoğunluk olursa, çalışmalarımıza
devam edeceğiz, olmazsa, ona göre değerlendireceğiz.

Önergeyi okutuyorum:

Türkiye Büyük Millet Meclisi
Başkanlığına

Genel Kurulda yeterli çoğunluk bulunmadığından,
yoklama yapılmasını arz ve teklif ederiz.

Saygılarımızla.

BAŞKAN - Önergede imzası bulunanların
burada bulunup bulunmadığına bakacağım:

Sebgetullah Seydaoğlu?.. Burada.

Adil Aşırım?.. Burada.

Murat Başesgioğlu?.. Burada.

Miraç Akdoğan?.. Burada.

Refik Aras?.. Burada.

Bülent Atasayan?.. Burada.

Recep Mızrak?.. Burada.

Ömer Ertaş?.. Burada.

Halil İbrahim Özsoy?.. Burada.

Güneş Taner?.. Burada.

Mehmet Keçeciler?.. Burada.

Sadi Somuncuoğlu?.. Burada.

Ahmet Alkan?.. Burada.

Mahmut Işık?.. Burada.

Oya Araslı?.. Burada.

Celal Topkan?.. Burada.

Ahmet Küçük?.. Burada.

Nezir Büyükcengiz?.. Burada.

Ayhan Fırat?.. Burada.

Metin Arifağaoğlu?.. Burada.

Nihat Matkap?.. Burada.

20 kişi var, yoklama isteğini yerine getireceğim.

Sayın arkadaşlar, yalnız, çalışma
saatimizin sona ermesine 35 dakika var; bizim de, böyle,
35 dakika yorulmamıza sebep oluyorsunuz...

MURAT BAŞESGİOĞLU (Kastamonu) -
Sayın Başkan, bu kanun tasarısı bitmez
zaten. 

BAŞKAN - Yoklamaya başlıyoruz.

(Yoklama yapıldı) 

BAŞKAN - Sayın milletvekilleri, yoklama
sırasında Genel Kurul salonunda olmayıp,
sonradan gelen milletvekilinin, adını, soyadını
beyaz bir kâğıda yazıp, bugünkü
tarihi ve imzasını atarak, Divana göndermesini
rica ederim.

Sayın milletvekilleri, toplantı yetersayımız
vardır; çalışmalarımıza
devam ediyoruz.(RP ve DYP sıralarından alkışlar)

VIII. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. - Memurlar, Diğer Kamu Görevlileri
ile Bunların Emeklilerinin Malî ve Sosyal Haklarında
Düzenlemeler Yapılmasına Dair Yetki Kanunu
Tasarısı ve Plan ve Bütçe Komisyonu
Raporu (1/539) (S. Sayısı : 144) (Devam)

BAŞKAN - Efendim, 2 nci maddeyi, redakte edilmiş
şekliyle, oylarınıza sunuyorum: Kabul edenler...
Etmeyenler... 2 nci madde kabul edilmiştir.

3 ncü maddeyi okutuyorum:

İlkeler

MADDE 3. -Bakanlar Kurulu bu Kanunla verilen yetkiyi
kullanırken; kamu hizmetlerinin yürütülmesinde
etkinliği artırmayı, ülkenin ekonomik ve
sosyal durumunu dikkate alarak memurlar, diğer kamu görevlileri
ve bunların emeklilerinin geçmiş yıllardaki
kayıplarını gidermeyi, yeterli ve adil bir
ücret seviyesini sağlamayı, memur ve diğer
kamu görevlilerinin malî ve sosyal haklarında
hizmetin özellik ve gereklerine uygun iyileştirmeler
yapmayı göz önünde bulundurur.

BAŞKAN - Anavatan Partisi Grubu adına,
Sayın Güneş Taner;  buyurun.

Sayın milletvekilleri, uygun görürseniz,
bu maddenin müzakeresi bitinceye kadar çalışma
süresini uzatalım. (ANAP sıralarından
gürültüler)

MURAT BAŞESGİOĞLU (Kastamonu) -
Olur mu Sayın Başkan ?!.

 BAŞKAN - Bir dakika efendim... Oylarınıza
sunmadım.

Bu maddenin görüşmeleri bitinceye
kadar çalışma süresinin uzatılmasını
oylarınıza sunuyorum: Kabul edenler... Etmeyenler...
Kabul edilmiştir. 

MURAT BAŞESGİOĞLU (Kastamonu) -
Efendim, maddenin görüşmelerine başlamamanız
gerekirdi.

BAŞKAN - Sayın Başesgioğlu,
bakın; burada yarım saattir yoklama yapıyoruz.
Biz, Başkanlık Divanı olarak bu kadar emek
sarf ettiğimize göre, Meclisi de çalıştırmamız
lazım değil mi... (RP ve DYP sıralarından
“Bravo”sesleri; alkışlar)

Rica ediyorum efendim... Rica ediyorum...

MURAT BAŞESGİOĞLU (Kastamonu) -
Uzatma olur da, bir saatlik uzatma olmaz ki.

BAŞKAN - Neyse, az bir zaman kaldı.

Buyurun Sayın Güneş Taner; süreniz
10 dakikadır.

ANAP GRUBU ADINA GÜNEŞ TANER (İstanbul)
- Sayın Başkan, değerli milletvekilleri; Türk
ekonomisinin, her geçen gün, maalesef, daha ağır
şartlara itildiği bugünlerde, şüphesiz,
memurlarımızın ve emeklilerin durumunu iyileştirmek
için çıkarılacak olan her türlü
yasaya, Anavatan Partisi mensupları ve tahmin ediyorum
bu Meclisin bütün üyeleri “evet” diyecektir;
bunda bir şüphem ve kuşkum yoktur. Bu konuda
kimsenin yanlış düşüneceğini,
eksik düşüneceğini tahmin etmiyorum. 

Yalnız, bütün mesele, acaba Hükümet
bu tasarıyı getirdiği zaman bu Yüce Meclisteki
milletvekillerine ve memurlara müjdeli bir haber veriyor
mu veya doğruyu söylüyor mu? İşte,
anlaşılması gereken, araştırılması
gereken veya ben yanlış anladıysam, biz yanlış
anladıysak, Hükümet tarafından düzeltilmesi
gereken sual budur. 

Metni okuduğunuz zaman, halisane, fevkalade tatlı,
hatta, baldan tatlı bir kanun tasarısı görüyorsunuz.
Hakikaten öyle...

Bakınız, ne diyor; geçmiş
zamanlar içerisinde durumları kötüye düşen
memurun ve emeklinin halini düzelteceğim.

FİKRET KARABEKMEZ (Malatya) - Sayenizde...

GÜNEŞ TANER (Devamla) - Sayemiz de değil
mi!..

Şimdi bakın, devletin rakamlarından,
memuru, kimin nereye getirdiğini göstereceğim. (RP
sıralarından gürültüler)

BAŞKAN - Efendim, müdahale etmeyelim,
rica ediyorum...

GÜNEŞ TANER (Devamla) - ... Bunu söylüyor.
Bununla beraber, burada, ufak bir parantez açıyor;
dikkatli okursanız göreceksiniz, diyor ki “...kamu
hizmetlerinin düzenli, süratli ve verimli bir şekilde
yürütülmesini sağlamak...” Şimdi,
aklımıza şu sual geliyor. Bugüne kadar,
devletin kamu düzeni, sürekli ve süratli yürütülmüyor
muydu da, buna ihtiyaç duyduk? Kaldı ki, bunu yetki
tasarısıyla buraya getirmenize lüzum yok; Hükümetsiniz,
elinizdeki yetkiyi kullanarak, devleti bu şekilde idare
edersiniz, hiçbir engel, hiçbir mani yok. 

Bunu, acaba, buradan, sizler, yeni kadrolar açıp,
memur sayısını artırıp, kendinize
ve kendi siyasî parti yandaşlarınıza
imkân tanımak için mi; yoksa, bir popülist
politikayla, 1997 senesinde erken seçimlere gitme niyetiniz
olduğu için mi geçirmek istiyorsunuz?.. Birinci
sual budur.

ÖMER EKİNCİ (Ankara) - Olabilir...

GÜNEŞ TANER (Devamla) - “Olabilir”
diyorsanız, bakın, hiçbir itirazım
yok. Eğer, böyleyse, çıkın, bu kürsüden,
bu Meclise, bu millete doğrusunu söyleyin. Böyle
gizleyerek, alttan bunu yapmaya kalkarsanız, doğruları
söylememiş olursunuz. 

Peki, ben diyorum ki, bir an için iyi niyetli
davranıyoruz, katiyen bunun altında bir şey
aramayalım; o zaman, 3 üncü maddenin metnini
okuyorum size, anlatıyor, anlatıyor, anlatıyor;
bakın ne diyor:  “... ve gereklerine uygun iyileştirmeler
yapmayı göz önünde bulundurur.” Hükümet
ne bulundururmuş; memur için iyileştirme yapmayı
göz önünde bulundururmuş. Allah Allah!..
Nasıl bir madde bu?!. Kanun hükmünde kararname
çıkarıyoruz; diyoruz ki, ezilen memura daha
fazla para vereceğiz, emekliye daha fazla imkân vereceğiz
ve bunu verecek olan Hükümet, bu vermeyi göz önünde
bulundurur... O zaman, niye buraya “verir” demiyorsunuz?
Çünkü, vermeyeceksiniz. Niye vermeyeceksiniz,
onu da arz edeyim size: Eğer, elimdeki doküman, şu
anda Plan ve Bütçe Komisyonuna verilen ve tartışılan
bütçe yalan söylemiyorsa, eğer buradaki rakamlar
hayalî değilse, o zaman, gelin, bu rakamlar ne diyor,
ona bakalım. Bu rakamlara göre,  1996 yılında
-yani, içinde bulunduğumuz yıl içerisinde-
memura tüm bütçe harcamalarından yüzde
22 oranında para verilmiş. Hatırlayacaksınız,
daha evvel yapılan yüzde 50'lik bir maaş artımıyla
vardı bu.

Şimdi, eğer, siz, bu iyileştirmeyi
göz önünde bulunduruyorsanız, 1997 senesinde,
bu rakamlara göre, devletin bütçesinden ne vermeyi
taahhüt ediyorsunuz; yüzde 22'den yüzde 24'e, yüzde
2'lik bir artış getiriyorsunuz. 

Peki, o zaman, daha evvel yapılanlar neymiş
bakalım; bakın devletin rakamlarından okuyorum:
Anavatan Partisinin iktidarı bıraktığı
dönemde 1 milyon 270 bin memur vardı. Bugün,
bu rakam, 1 milyon 900 bini aşmıştır;
yani, geçen süre içerisinde yüzde 50 oranında
yeni memur alınmış.

Şimdi, eğer, elinizdeki imkânlar
fazla yoksa -ki, Türkiye'de yok, hepimiz biliyoruz bunu,
kimseye bir şey söylemek için arz etmiyorum-
o zaman, elinizdeki imkânı 1 milyon 270 bin yerine,
1 milyon 900 bin kişiye paylaştırıyorsunuz
ve bakın netice ne olmuş, aynen okuyorum: 1991 senesinde
personel giderlerinin toplam harcama içindeki miktarı
yüzde 42 imiş; yani, Anavatan Partisi Hükümeti,
bütçenin yüzde 42'sini memuruna, emeklisine veriyormuş.
1992'de bu rakam yüzde 47 olmuş; hatırlayacaksınız,
biraz arttı, hükümet değişti. Peki,
sonra ne olmuş; 1993'te yüzde 38, 1994'te yüzde
32, 1995'te yüzde 29,4 ve 1996'da yüzde 24...

Sayın Başkan, değerli milletvekilleri,
memurun durumunun ne hale geldiği; elimizdeki imkânlar
ve fazla alınan memur sayısından dolayı
bütçenin ne hale geldiği, burada, rakamlarla ortadadır.

Bu geçmiştir, geçmişi kurcalamak
istemiyorum; yapılan yanlış, yapılmışsa
yapılmıştır... Geçmişi
kurtarmak elimizde değildir; ama, yarını kurtarmak
elimizdedir.

Yarın için diyorsunuz ki: “Biz,
memurun durumunu, emeklinin durumunu iyileştireceğiz.”
İnanmak istiyorum size. İyileştireceksiniz;
ama, hangi kaynakla iyileştireceksiniz? Rakamlara bakıyoruz,
bütçeye koyduğunuz rakamlarda bu rakam yok ve
unutmayınız ki, bu bütçe, Türkiye
tarihinde bu Hükümetin övündüğü
denk bütçe olarak gelmektedir. Bunun denk olup olmadığını
zaman gösterecektir, bir şey demiyorum; ama, var sayın
ki, sizin burada yazmış olduğunuz bütün
rakamlar yerine gelse, bütün özelleştirmeyi
yapsanız, bütün gelirleri tutmuş olsanız
bile, bu rakamların içerisinde, memura, burada verecek
paranız yok. Eskaza, bir yanlışlık
yapar da, popülist bir yaklaşımla, seçime
meçime gideceğiz diye, siz de, diğer iktidarlar
gibi daha fazla memur alırsanız, bugünkü
memurun, bugünkü emeklinin durumu perişan olur.
Gelin, yapmayın!.. Yapmayın bu garibanlara!.. Bakın,
sokaklarda yürüyorlar; yapmayın!.. insanlar aç...


Diğer taraftan, biz, burada, devletin içerisine
kirli ellerin, kirli ilişkilerin niye girdiğini tartışıyoruz.
Bu maaşla, bu imkânlarla, bu insanların nasıl
düzgün, bozulmadan kaldığına şükretmek
kalıyor bize. Bakın, bu yanlışları
yapmayın!..

Peki, o zaman ne yapacaksınız; diyeceksiniz
ki, “peki Sayın Taner, siz, bizim Sayın Başbakanımızı,
Sayın Başbakan Yardımcımızı
iki gün evvel izlemediniz mi, 10'ar milyarlık kaynakları
nasıl getirdiğini!..”

Bakın, buradan size acı bir şey
anlatayım: Türkiye'nin ulusal rezervleri 25 milyar
dolar civarındadır; Merkez Bankası, artı,
bankalarımız...

Dünyada hiç rastlanmamış
bu havuz sistemi ile devlet bankalarının ve özel
sektör bankalarının dışarıda
tuttukları mevduat; yani, bizim rezerv olarak gösterdiğimiz
rakamları oradan alıyorsunuz, devletin Hazinesine
veriyorsunuz ve buraya da 10 milyar dolar bir para geliyor. Kaynak
mı, kaynak; imkân mı, imkân; ismine
ne derseniz deyin...Peki, o zaman, sizin ulusal rezervleriniz
kaç oluyor? Yani muhasebe bilen insanlar gayet iyi bileceklerdir
ki, iki yerde aynı para olmaz; eğer, para oradaysa
25 milyar dolar; yok, para buradan gelirse... Beyler, siz, şu
andan itibaren -ki, IMF bunu size yakında söyleyecektir,
sizi, ikaz edecektir ve sizin ulusal rezerevleriniz artık
25 milyar dolar değil, ulusal rezervleriniz 10 milyar dolar
düşmüştür” diyecektir- Hazinenin
borçlanması için ulusal rezervleri kullanıyorsunuz.
Niye kullanıyorsunuz bu kaynakları? Çünkü,
yurtdışında Amerikan piyasası kapandı,
Avrupa piyasası kapandı, geçenlerde Japon
piyasası da kapandı. 1997 senesi içerisinde
anapara ve faiz olarak 11 milyar dolar para ödeyeceksiniz;
hangi kaynakla ödeyeceksiniz bunu; size, 5 kuruş para
vermiyorlar!..

Sayın Başkan, değerli milletvekilleri,
yurt içinde mukim vatandaşlarımızın...

LÜTFİ YALMAN (Konya) - Alışmışsın
iyice borçlanmaya, kafanı takmışsın
borçlanmaya...

BAŞKAN - Müdahale etmeyelim, rica ediyorum...

Buyurun, efendim, siz devam edin.

LÜTFİ YALMAN (Konya) - Türkiye'nin
bu kaynakları var...

BAŞKAN - Efendim, müdahale etmeyin...

GÜNEŞ TANER (Devamla) - Yahu, böyle
bilmeden konuşuyorsun. Ben, borçlanmaya karşı
değilim; yeter ki, bu para, bu memlekete kullanılsın.
Ben, bu paranın; kulağı böyle göstererek,
memleketin ve milletin aldatılmasına karşıyım;
ben, onu anlatıyorum. Benim için fark etmez; ha
Ali ha Veli, sen istediğin yere koy... Bu işi bilenler,
bu paranın nerede olduğunu bilirler; siz, kendinizi
kandırmaktan ileri gidemezsiniz...

TEMEL KARAMOLLAOĞLU (Sıvas) - Sayın
Başkan, konuyla ilgili konuşsun...

GÜNEŞ TANER (Devamla) - Sayın Başkan,
değerli milletvekilleri; yurtiçinde mukim vatandaşlarımızın,
bankalarımızda konvertibiliteye bağlı
olarak açmış oldukları döviz tevdiat
hesaplarında yaklaşık 23.5 milyar dolar para
vardır.

(Mikrofon otomatik cihaz tarafından kapatıldı)

BAŞKAN - Sayın Taner, süreniz bitti.
Hiç kimsenin konuşmasını uzatmadım
efendim. (RP sıralarından alkışlar)

Peki; teşekkür ederim.

Cumhuriyet Halk Partisi Grubu adına, Sayın
Oya Araslı; buyurun.(CHP sıralarından alkışlar)

Süreniz 10 dakika efendim.

CHP GRUBU ADINA OYA ARASLI (İçel) -
Sayın Başkan, değerli milletvekilleri; sizleri
saygıyla selamlıyorum. Konuyla ilgili olarak, Cumhuriyet
Halk Partisinin görüşlerini dile getirmek amacıyla
huzurunuza çıkmış bulunuyorum.

Görüşmekte olduğumuz 3 üncü
madde, tıpkı, elinizdeki tasarının
1 inci maddesi gibi, Anayasanın belirlemenizi istediğiniz
konularda yeteri kadar belirlilikten, açıklıktan
yoksun olan bir düzenlemeyi karşımıza
getiriyor. Böyle bir düzenleme, 1 inci maddeyle ilgili
olarak dile getirdiğim gibi, Anayasa Mahkemesinin kararlarına
da aykırı; çünkü, Anayasa Mahkemesi,
amaç konusunda, kapsam konusunda ve ilkeler konusunda esnek
ifadelere başvurmaksızın, açık
ve seçik bir biçimde, ilkelerin, amacın,
kapsamın ortaya konulmasını emrediyor.

Şimdi, biraz önce, bu tasarının
 “Amaç” başlığı taşıyan
1 inci maddesinin üzerinde görüşmeler yaptık.
Bizim, Cumhuriyet Halk Partisi Grubu adına, üzerinde
durduğumuz ve bu düzenlemede yer almadığını
iddia ettiğimiz bazı hususlar vardı. Bu maddeye,
açıklık, belirlilik getirilmesi gerektiğini
söylemiştik. Memnuniyetle gördük ki, bu ikazlarımız
ciddiye alındı, bunlara değer verildi ve bazı
değerli arkadaşlarımızın sunmuş
olduğu önerge doğrultusunda, 1 inci maddeye açıklık,
belirlilik getirecek bir değişiklik hükmü
getirildi, yeni bir düzenleme oylandı ve bu şekilde,
Anayasaya aykırılığı, Anayasa
Mahkemesi kararlarına aykırılığı
konusunda söz konusu olan endişelerimiz büyük
ölçüde giderilmiş oldu bu düzenlemeyle.

Aynı tür bir tavrın söz konusu
ilkelerle ilgili olarak da sergilenmek istenildiğine ilişkin
bir değişiklik önergesi elimize geçmiş
bulunuyor. Şu haliyle, bu tasarının amacı
ve ilkeleri birbirinden fevkalade değişik durumda. En
azından, ilkeleri amaçla uyumlu hale getirebilmek
için, 1 inci maddenin girdiği görünüm
doğrultusunda 2 inci maddede de, “İlkeler”
hükmünde de bir değişiklik yapılması
gerekiyor. Bunları Anayasaya ve hukuk devletine, hukuk
devleti ilkesine saygımızın gereği olarak
yapmamız söz konusu. 

Biraz önce, burada, bazı arkadaşlarımız
“Anayasaya aykırı yetki kanunları çıkmadı
mı; onlar da, defaatle Anayasa Mahkemesi kapısından
dönmedi mi? Amacımız, memurların ıstırabını
sona erdirmek; öyleyse, bu tartışmalarla çok
fazla vakit kaybetmeden, yeni yasalar çıkaralım”
gibi “bu yetki kanunu tasarısını kanunlaştıralım”
gibi birtakım görüşler ileri sürdüler.
Önümüzdeki tasarıyla ilgili olarak sarf
edilen görüşler doğrultusunda konunun dışına
çıkmadığımı düşünerek
-çünkü, bu tartışmalar bunlarla
ilgili olarak yapıldı- bu fikirler doğrultusunda,
bazı görüşler ileri sürmek istiyorum.

Değerli arkadaşlarım, hata herkes
tarafından yapılır; önemli olan, yapılan
hatalardan yararlanarak, onları bir kere daha tekrarlamamaya
çalışmaktır. Yoksa, her hata, bize,
onları tekrarlamak için yeni bir basamak, yeni bir
dayanak oluşturmamalıdır. Arkadaşlarımız,
bu tür mantıklara bağlı kalmamalı,
yeni hatalara kapıları ardına kadar açık
tutmamalıdır. Evet, yapılmıştır
birtakım düzenlemeler ve hepsi defaatle Anayasa Mahkemesinden
dönmüştür. Bunları tekrarlamayalım
dedik, ağustos ayındaki olağanüstü toplantıda
bunu dile getirdik; ama, bazı arkadaşlarımız
“ne olur?” dediler; ne olduğunu gördük,
bir kere daha Anayasa Mahkemesinin kapısından döndü.


Hepimizin, dertlerine çözüm getirmeyi
amaçlamamıza rağmen, memurlarımız
aldıkları parayla geçinemiyorlar, geçim
sıkıntısıyla boğaz boğaza
gelmek durumundalar; bazı memur arkadaşlarımız
kendilerini yakarak, bazıları intihar edeceğini
dile getirerek, sıkıntılarını
bu Yüce Meclise duyurmaya çalışmaktadırlar.
Bu arkadaşlarımızın ıstırabına
son vermek hepimizin ortak düşüncesi; kimse, burada
farklı bir düşünce dile getirmiyor; ama,
bu ıstırabı nasıl çözümleyebiliriz;
bu ıstırabı, doğru düzgün,
Anayasa Mahkemesi kapısından dönmeyecek, Anayasamıza
uygun yasalar çıkararak çözebiliriz.
Çünkü, bizim, burada, çeşitli görevlerimiz
var. Bir sorunu çözmek, herkesin yapabileceği
bir şey; ama, bir sorunu doğru düzgün, Anayasaya
uygun, Türkiye Büyük Millet Meclisi gibi yüce
bir organa yaraşacak biçimde çözebilmek,
biraz özen, biraz dikkat gerektiriyor. 

İşte biz, bundan önce defaatle
bu özeni göstermekte birtakım hatalara düştük.
Bugün, o nedenle, şu yasama dönemi içerisinde,
bir kere daha, bunu görüşmek durumunda kaldık.
Onun için “bu kere hata yapmayalım” diyoruz;
gösterdiğimiz titizlik bu nedenledir. Yoksa, muhalefet
olarak, İktidarın, bir sorunu çözmesini
engellemek istemiyoruz; çünkü, bu memleketin
memuru, bu memleketin emeklisi hepimizin memuru, hepimizin emeklisidir.
Onların derdini çözmek, hepimizin ortak arzusudur;
ama, hatayı bile bile tekrarlamak, hatayı defaatle
huzura getirmek, bu konulardaki ikazlara kulak asmamak, doğrusu
biraz önce söylediğim gibi, bu sorunu çözmek
konusunda, özellikle Hükümetin, özellikle
ona destek veren İktidar partisi milletvekillerinin, bu
konuda yeteri kadar samimi olmadığına ilişkin
kuşkuların dile getirilmesine neden oluyor.

LÜTFİ YALMAN (Konya) - Niye samimi olmamak;
o nereden çıktı?

OYA ARASLI (Devamla) - Değerli arkadaşım,
samimi olmamak, hatayı göre göre onun tekrarlamak
demektir. Bugüne kadar, bizim, sizi alıkoymaya çalıştığımız
sakınca, hata budur; hatayı bile bile tekrarlamayalım,
hatanın bile bile üzerine gitmeyelim “Anayasayı
bir kere çiğnemekle bir şey olmaz” zihniyetinin
uzantılarını bu Mecliste görüntülemeyelim.


Bizim, sizleri sakınmaktan, korumaktan kaçınmadığımız,
korumaya çalıştığımız
hatalar, sakıncalar bunlar. Bunun için burada gayret
sarf ediyoruz; ama, sizler, muhalefete ayakbağı diye
bakarsanız, bizim dediklerimize kulak asmazsanız,
doğru, düzgün ve güzel bir eseri ortaya koymamız
mümkün değildir.

Bakın, yapılanı da açıkyüreklilikle
dile getiriyoruz. Bir düzeltme önergesiyle yapılan
düzeltmeler, Anayasaya aykırılık iddialarını
büyük ölçüde ortadan kaldırmaya
muvaffak olmuştur diyoruz. Eğer bunlar yapılırsa,
ileride bize vakit kaybettirecek birtakım olayların
da önüne geçmiş oluruz. Burada, iktidar
ve muhalefet, elbirliğiyle birşeyler çözmeye
yönelmelidir; bizim yaptığımız ikazlar
da, muhalefete bir ayakbağı nazarıyla bakmayan
bir felsefeyle değerlendirilmelidir. 

Geçen toplantımızda bir arkadaşımız
“siz, bize ayakbağısınız” dedi.
Bizim sizlere ayakbağı olmadığımız,
doğruları gösterdiğimiz bugün ortaya
çıkmıştır. Bugün, bizim
“doğru” diye işaret ettiğimiz noktaya
büyük ölçüde gelinmiştir.

Dilerim ki, bu işbirliği, bu beraberlik
anlayışı ve iktidarın muhalefete ayakbağı
diye bakmama zihniyeti, bundan böyle, bu Yüce Meclisin
toplantılarında geçerli olur ve elbirliğiyle,
özellikle büyük sıkıntılarla
boğaz boğaza olan memurumuzun, emeklimizin sıkıntılarını
çözeriz; ama, bir kere daha ben burada yinelemek istiyorum,
yalnız ücret artışlarıyla, yalnız
maaş artışlarıyla bunu çözmek
mümkün değil, aldatıcı oluyor. Verdiğiniz
zam, daha sonra, tüketim maddelerine birbiri peşi sıra
getirilen zamlarla ortadan kalkarsa, ne bu yetki kanununun amacına
ulaşması mümkün olur ne de emeklimizin
memurumuzun sorunlarının çözümünde
başarılı bir noktaya geliriz.

Onun için, verilen zamların, verilen
ücret ve maaş artışlarının
erimemesi için de özen gösterilmesi lazım.
Zammın adının müjde olmadığı,
müjdenin zam diye ortaya çıkmadığı,
tüketim maddelerine zam diye ortaya çıkmadığı
bir düzene bir an önce geçmek lazım. Bir
kere daha söylüyorum, bugün artık_

(Mikrofon otomatik cihaz tarafından kapatıldı)

BAŞKAN - Teşekkür ederim Sayın
Araslı.

OYA ARASLI (Devamla) - Sayın Başkan,
izin verin de saygılar sunarak ineyim.

Saygılar sunuyorum efendim.

BAŞKAN - Cümlenizi tamamlamanız
için süreyi durdurdum; ama, hiç tamamlama niyetinde
olmadığınız için, süreyi
tekrar işletim. Kusura bakmayınız.

Teşekkür ederim

OYA ARASLI (Devamla) - Niyetimin ne olduğunu
bilemezsiniz efendim. (CHP sıralarından alkışlar)

BAŞKAN - Peki.

DSP Grubu adına Sayın Metin Şahin;
buyurun efendim. (DSP sıralarından alkışlar)

Sayın Şahin, süreniz 10 dakikadır.

DSP GRUBU ADINA METİN ŞAHİN (Antalya)
- Sayın Başkan, sayın milletvekilleri; sözlerime,
yine, daha önceki gibi başlıyorum; Anayasaya
aykırı olduğuna inandığımız
bir tasarıyı görüşmeye devam ediyoruz.

Değerli arkadaşlar, tasarının
başlangıcındaki görüşmeler
sırasında, o zaman Sayın Maliye Bakanının
sunuş konuşmasında söylediklerini; acaba,
Sayın Bakan bu konuyu aktarırken neleri dile getirmiş,
nasıl bir görüş ortaya koymuş, ne
diye savunmuş diye tutanaklardan okudum. Gerçekten,
dikkat çekici bir sunuş; bu tasarının
ve benzerlerinin, geçmişte ne gibi işlemlerle
karşı karşıya olduğunu, hangi iktidarlar
döneminde nelerin yapıldığını
ve bu yapılanlar karşısındaki sonuçların
ne olduğunu, falan dönemde şu kadar çıktı
ve işte, şunlar Anayasa Mahkemesi tarafından
geri çevrildi gibi açıklamaları yapmış
yapmış ve sonra, sanki bunlar hiç olmamış
gibi -o da ayrı bir meziyet herhalde- yok saymış
ve de bir arkadaşımızın biraz önce
söylediği gibi, bir anlamda “Anayasa bir kez daha
ihlal edilse, bundan bir şey çıkmaz”
anlayışı içerisinde; bu tasarının
ve geçmişteki benzer tasarıların bütün
sakıncalarını, müdahalelerini anlatmış
anlatmış, sonunda da “bu tasarıya olumlu
bakıyoruz” demiş. Tabiî, böyle bir
hukuk anlayışını Bakanın ortaya
sergilemesi tuhaf geliyor. 

Öte yandan, Sayın Bakanımız
Tayan da, özellikle -öyle düşünüyorum-
Millî Savunma Bakanlığındaki personelin
bir bölümünün sıkıntıları
içinde. Kendisine hak vermiyor değiliz; elbette, birtakım
düzenlemelerin yapılması ihtiyacı olduğu
görülüyor ve bu anlamda, Sayın Tayan, bu
tasarıya itirazlarımızı “yapmayın”
diyor; ama, bir anlamda, sanki uzlaşma istiyor -yani, ben,
değerlendirmesini öyle alıyorum- bir uzlaşma
arzu ediyor. İşte, bunu engelliyorsunuz; bir sürü
sorunlar ortaya çıkıyor ve de biz, çalışanlara,
memurlara bir şeyleri aktarmak istiyoruz, bunları
yapamıyoruz, siz de engelliyorsunuz gibi diyor. 

Biz de diyoruz ki, çalışanlara
verilecek ücret artışı doğrudur,
yerindedir, biz de arzu ediyoruz. Mevcut hayat koşulları
ve yüksek enflasyon çalışanları
ezmiştir, yoksulluğa doğru götürmektedir.
Nitelikli personelin kamuda çalışmasını
engeller hale getirmiştir, bunların hepsi doğru;
ama bu, her iktidar değişikliğinde, yeni bir yaklaşımla,
bunların üzerine gitme heyecanı, isteğiyle
bürokrasinin nasıl allak bullak olduğu, nasıl
kaosa sürüklendiğini de hep beraber biliyoruz, görüyoruz.
Bunları gözardı edemeyiz. 

Bu bakımdan, gerçekten iyi niyetle,
iktidarı ve muhalefetiyle, biz, kamu çalışanlarına
karşı, nitelikli personele karşı koruyucu
önlemleri alabilmek, onların yaşam düzeylerini
artırmak istiyorsak, bu konuda bir mutabakata ihtiyaç
var. Bu mutabakat, tek başına alınacak bir
yetkiyle, bir iktidar tarafından kullanılamaz. O,
bir mutabakat olmaz. O, kendi siyasî düşünceleri
ve bürokratik yaklaşımları içinde
bir çözüm olur. Halbuki, toplum, kamu hepimizin
ortak sorumluluğunda; yani, iktidarı ve muhalefetiyle
birlikte çözmemiz gereken bir olay. 

Başlangıçtan beri söylüyoruz
ve bu anlattıklarım nedeniyle de zaten Anayasa Mahkemesi
bunu özel bir hüküm haline getirmiş; kamuya
yönelik bu anlamdaki düzenlemeler için özel
bir hüküm haline getirmiş. Hükümete
91 inci maddeyle kanun hükmünde kararname çıkarma
yetkisini vermiş; ama bu işin özelliğini
ayırmış, bunun için de 128 inci maddeyi
ayrı bir hüküm haline getirmiş. Arkadaşlar,
bunu gözardı edemezsiniz. Dolayısıyla
da bu, bir iktidarın tek başına çözümleyeceği
bir konu olmaktan çıkıyor. Biz de, çalışanların
haklarının düzenlenmesinden yanayız;
ama uzlaşma istiyoruz, birlikte bu işi çözelim
istiyoruz, siz de ısrarla bundan kaçınıyorsunuz.

Değerli arkadaşlar, bunun örnekleri
görüldü. Bakın, ben, bir ziraat mühendisiyim
-Tarım Bakanlığında da, geçmişte,
bürokrat olarak görev yaptım, Sayın Bakanımız
da burada, bana bakıyorlar- 1980'den sonra, böyle
yaklaşımlarla -bir örnek olsun diye söylüyorum-
Tarım Bakanlığının altı
üstüne getirildi; ne fonksiyonu kaldı ne etkinliği
kaldı ne yetkisi kaldı ve ne de kuruluşları
kaldı; darmadağın oldu, paramparça oldu.
Niye yapıldı bunlar;  bu yasa tasarısının
içerisinde yer alan iyi niyetle yapıldı.
Yaklaşımlar öyle, iyileştirme anlayışı
içerisinde yapıldı. 

İyileştirme, herkesin kendi anlayışına
göre bırakılacak bir işlem değil
ki, ortak mutabakatı gerektiriyor iyileştirme. Birtakım
insanlar bir araya gelip de “ben bunu iyileştiriyorum”
deyince, işte, kamudaki bir sürü kaos ortada,
verimsizlik ortada, etkisizlik ortada. Biz bunları yaşadık
değerli arkadaşlar. Bu bakımdan, iyi niyetli
yaklaşımlara saygı duyuyoruz; ama, bu iyi
niyet tek taraflı kullanılabilecek bir yetki değil.


Ayrıca da, zaten, 128 inci madde de, bunu,
yasayla düzenleme yetkisini Parlamentoya vermiş ve
bu anlamdaki düzenleme yetkisinin de devredilemeyeceğini,
açıkça, 7 nci maddeyle ortaya koymuş.


Değerli arkadaşlar, konuya böyle yaklaştığımızda,
biz, bu konuda uzlaşmaya hazırız, birlikte
çalışmaya hazırız ve söylüyorum,
Sayın Tayan'ın sıkıntılarını
da anlıyorum. Bakın, gene, hukuk üstün
gelecektir bu yasa tasarısında. Eğer hukukun
üstünlüğüne inanıyorsak, hukukun
üstünlüğü gene ortaya çıkacak;
ama, iyi niyetle bir çözüm arıyorsak gene
gecikecek. O zaman, gelin, bunu birlikte çözelim.
Bunu, Plan ve Bütçe Komisyonunda çözelim,
ilgili komisyonlarda çözelim. Bu konuda taraf olabilecek
kamu çalışanlarından temsilcilere soralım,
düşüncelerini alalım ve geniş bir
mutabakatla bu işi yapalım. 

Değerli arkadaşlar, işte, bütün
bu değerlendirmelerimiz karşısında, biz,
bu yetkinin, kanun hükmünde kararname yoluyla, İktidara,
Hükümete bırakılmasına karşıyız,
uygun görmüyoruz, doğru bulmuyoruz; gerekçelerimiz
de, yasa tasarısıyla, Anayasayla da zaten ortaya
konuluyor. Bu bakımdan, Demokratik Sol Parti olarak, bu
işi iyileştirmeye açığız;
ancak, bu yöntemle çözümlenmesine de karşıyız.
Bu nedenle de, bu yetki yasa tasarısının
lehinde değil, aleyhinde oy kullanacağız ve de
yasaların bize verdiği hak doğrultusunda, hukuk
karşısındaki yetkilerimizi de sonuna kadar
kullanacağız. 

Saygılar sunuyorum; iyi akşamlar diliyorum.
(DSP sıralarından alkışlar)

BAŞKAN - Teşekkür ediyorum Sayın
Şahin.

 Efendim, şahısları adına;
Sayın Mehmet Aykaç, Sayın Ramazan Yenidede,
Sayın Ömer Özyılmaz, Sayın Altan
Öymen, Sayın Mahmut Işık, Sayın
Mehmet Keçeciler söz istemişlerdir. İki
kişiye söz vereceğim. 

Sayın Mehmet Aykaç, buyurun efendim.
(RP sıralarından alkışlar)

Süreniz 5 dakikadır. 

MEHMET AYKAÇ (Çorum) - Sayın
Başkan, değerli milletvekili arkadaşlarım;
sözlerime başlarken, hepinizi saygıyla selamlıyorum.


Bakanlar Kuruluna yetki veren yetki kanunları
daha önceki hükümetler zamanında da çıkmıştır.
Bunlardan kimisi iptal edilmiş, kimisi de edilmemiştir.
Bugün çıkarmakta olduğumuz bu kanun tasarısı
da Anayasaya uygundur, iptal edilmeyecektir; kanaatimiz budur.


Öyle, bazı muhalefet sözcülerimizin
ifade buyurdukları gibi “efendim, bu, mutlaka iptal
edilecektir, iptal edilmesi kesindir” gibi sözler, Anayasa
Mahkemesinin bağımsızlığına
gölge düşürür kanaatindeyim, bu sözleri
de uygun bulmuyoruz. (RP sıralarından alkışlar)

Ayrıca, bir muhalefet partisi sözcümüzün
de “efendim bu kanun tasarısıyla yandaşlara
iş sağlanacaktır, yandaşlar işe alınacaktır”
sözleri de son derece yanlıştır. Bu,
özellikle Hükümetimizi ve Refah Partimizi rahatsız
etmiştir. Eğer benim partimin böyle bir amacı
olsaydı, üç yıldır iktidarda,
idarede bulunduğu belediyelerde -özellikle büyükşehir
belediyelerinde- bu tür insanlar işe alınırdı.


Çorum Belediyesinde, üç yıldır,
emeklilik ve çeşitli sebeplerle 300 kişi işten
ayrılmış olmasına rağmen, alınan
eleman sayısı 75'tir. 

Dikkatlerinize arz ediyorum ve böyle bir amacımızın
olmadığını, Refah Partisi olarak hiçbir
zaman popülist bir düşünceye sahip olmadığımızı,
kamuoyuna, Yüce Meclisinize sunmak istiyorum. 

Bu kanun tasarısı yararlıdır
ve bu konuda acelemiz vardır; çünkü, bizi
milyonlar izlemektedir. İnşallah, memurlarımız
bu kanun tasarısıyla rahata erecektir; müşterisi
bu kesim olan esnafımız ve tüccarımız
da rahata erecektir. 

Hepinize saygılar sunuyorum. (RP sıralarından
alkışlar)

BAŞKAN - Teşekkür ederim Sayın
Aykaç. 

Sayın Ramazan Yenidede; buyurun. (RP sıralarından
alkışlar)

Sayın Yenidede, süreniz 5 dakikadır.

MAHMUT IŞIK (Sıvas) - Sayın Başkan,
iki sözü de İktidara verdiniz; olur mu?

BAŞKAN - Efendim, bunun iktidarı muhalefeti
var mı; sırayla...

MAHMUT IŞIK (Sıvas) - Var tabiî...

BAŞKAN - Rica ediyorum... Şu İçtüzüğü
okuyun, ondan sonra gelin burada konuşun. (RP sıralarından
alkışlar)

ALTAN ÖYMEN (İstanbul) - Sayın
Başkan, ben İçtüzüğü okudum...

BAŞKAN - Kim erken söz isterse, söz
hakkı onundur. Burada, muhalefet iktidar ayrımı
yok. (CHP sıralarından gürültüler)

Efendim, zaman kaybettirmeyelim...

ALTAN ÖYMEN (İstanbul) - İsimleri
ilk okuduğunuz sırada biz vardık; sıra
değişti.

BAŞKAN - Kalemdeki arkadaşlar yazdılar
bana verdiler; zatı âliniz, dördüncü
sıradasınız. Bundan sonra başta söz
isteyin de, sizi hep başa yazalım.

ALTAN ÖYMEN (İstanbul) - Zabıtlara
bakın...

MAHMUT IŞIK (Sıvas) - Ben, ta 2 nci
maddede söz istedim.

BAŞKAN - Buyurun Sayın Yenidede.

RAMAZAN YENİDEDE (Denizli) - Sayın
Başkan, değerli milletvekilleri; kamu personeli ve emeklilerinin
durumlarını iyileştirmeyi amaçlayan
yetki kanunu tasarısının 3 üncü
maddesi üzerinde şahsım adına söz
almış bulunuyorum; bu vesileyle, Yüce Heyetinizi
saygıyla selamlıyorum. (RP sıralarından
alkışlar)

Memurumuzdan verim almak ve onun dürüst
çalışmasını sağlamak istiyorsak,
ona, insanca yaşayabileceği imkân ve ortamı,
Meclis olarak hazırlamak mecburiyetindeyiz diye düşünüyorum.
Devletin en ağır yükünü çeken,
taşıyan bu kesimi, ekonomik ve sosyal yönden
o kadar kötü duruma düşürdük ki,
bundan iki sene önce, İstanbul Müftüsü
çıktı “memura zekât verilebilir”
dedi. Hiç kimsenin, memurumuzu, zekât alacak duruma
düşürmeye hakkı yoktur; hele, yıllardır,
memurumuzu süründüren kesimin, bu kürsüden
konuşmaya hiç hakkı yoktur arkadaşlar.
(RP sıralarından alkışlar, CHP sıralarından
gürültüler)

MUSTAFA GÜVEN KARAHAN (Balıkesir) - Ortağına
söyle, ortağına...

BAŞKAN - Arkadaşlar, gürültü
etmeyin. 

RAMAZAN YENİDEDE (Devamla) - Şimdiye
kadar yapılamayanı bu Hükümet yapıyorsa
alkışlanmalıdır, destek verilmelidir;
mutlaka, memurumuz, en kısa zamanda, rahat nefes alacak
hale getirilmelidir.

Ya memurdan, emekçiden, fakirden fukaradan
yana olduğunuzu bu kanun tasarısına destek vermek
suretiyle teyit edersiniz, ispat edersiniz sayın muhalefet
veya bugüne kadar meydanlarda bir türlü konuşur,
Mecliste bir türlü hareket edersiniz; bunu da sandıkta,
milletimiz, özellikle memurumuz değerlendirir!.. (RP
sıralarından alkışlar)

Siz değil misiniz, yıllardır, meydanlarda,
fakir fukara edebiyatı yapan; siz değil misiniz “memurumuz
eziliyor” diyen?! Gelin, şimdi, memuru ezilmekten kurtarıyoruz;
bu kanun tasarısına destek verin. (RP sıralarından
“Bravo” sesleri, alkışlar)

Efendim, fukaradan birisinin evine bir zengin misafir
olmuş. Tabiî, fukaracık, kümesinden bir
tavuk yakalamış, kızartmış, sofraya
koymuş; o zengin misafire de “şunun taksimatını
yapıver” demişler. Tabiî, zengin misafir
fakirin halinden pek anlamaz; tavuğun başını
koparmış “baba, hanenin başıdır,
baş ona münasiptir” demiş; boynunu koparmış
“ana, hanede babadan sonra gelir, boyun ona münasiptir”
demiş...

YAHYA ŞİMŞEK (Bursa) - Hayatınız
hikâye anlatmakla geçiyor...

RAMAZAN YENİDEDE (Devamla) - Dinleyin, ibret
alacaksınız, ders alacaksınız!.. Siz,
bugüne kadar ders almamanın cezasını
çektiniz!.. (RP sıralarından alkışlar)

...kanatları koparmış “kızlar
haneden uçup gidecek, kanatlar onlara münasiptir”
demiş; kuyruğunu koparmış “oğlan,
hanenin devamıdır, babadan sonra haneyi o devam
ettirir” demiş, kuyruğu oğlana vermiş
“misafire de ikram gerektir, gövdesi de onundur”
demiş.

Şimdi, siz, bugüne kadar, tavuğu böyle
taksim ettiniz; memura kanat dağıttınız,
biz gövdeyi vereceğiz. (RP sıralarından
alkışlar) Gelin, bu kanun tasarısına
destek verelim; miletimizin hayrına olacaktır. Bu
kanun tasarısındaki amaç, mutlaka, dargelirli,
az gelirli memurumuzu desteklemektir. 

Bu vesileyle, Yüce Heyetinizi saygıyla
selamlıyorum. (RP sıralarından “Bravo”
sesleri, alkışlar)

BAŞKAN - Teşekkür ederim.

Arkadaşlar, tezahürat çok fazla;
bundan sonra, herhalde, tavuğu paylaştırmayı
adilce yapacağız.

MİLLÎ SAVUNMA BAKANI TURHAN TAYAN (Bursa)
- Sayın Başkan...

BAŞKAN - Efendim, madde üzerindeki müzakereler
bitmiştir. 

Maddeyle ilgili önergeler vardır; okutuyorum...

HÜSAMETTİN KORKUTATA (Bingöl) -
Sayın Başkan, Sayın Bakan işaret ediyor.

BAŞKAN - Efendim “bitmiştir”
dedim artık.

HÜSAMETTİN KORKUTATA (Bingöl) -Siz
söylemeden önce işaret etmişti.

BAŞKAN - Yerinizden, iki cümle söyleyebilirsiniz;
çünkü “bitmiştir” dedim.

MİLLÎ SAVUNMA BAKANI TURHAN TAYAN (Bursa)
- Sayın Başkanım, DSP Sözcüsü
Sayın Metin Şahin, konuşmasında “Sayın
Millî Savunma Bakanının sıkıntılarını
anlıyorum” dedi. Şimdi, öncelikle şunu
söyleyeyim ki, ne benim sıkıntım var
ne Bakanlığımın sıkıntısı
var. Bu, Millî Savunma Bakanlığının
tasarısı değil, bir Hükümet tasarısıdır;
tüm memurlarımızı kapsayan bir tasarıdır;
bunun böyle bilinmesinde yarar vardır. 

Yine, Sayın Şahin “uzlaşma
arayışı içerisindeler” dedi. Gayet
tabiî, arkadaşlar, yani, uzlaşma arayışı,
bizim iyi niyetimizin ifadesidir. Bakınız, 3 üncü
maddeyle ilgili, şimdi, Cumhuriyet Halk Partili arkadaşlarla
mutabakat sağlayarak bir önerge verdik; bu, iyi niyetimizin
işaretidir. 

İkincisi, bir redaksiyon önereceğiz;
2 nci maddenin  10 uncu bendine “bunlarla ilgili” diye
iki kelime koymak suretiyle. Bu konuda, 2 nci maddenin o 10 uncu
bendinde diyoruz ki “ekler ve değişiklikler ve
bunlarla ilgili.” Yani, başka konuyla ilgili bir değişiklik
yapmayacağımızı tescil ediyoruz. Bu konuda,
Başkanlık Divanına redaksiyon yetkisi verilmesini
önereceğiz.

Arz ediyorum.

BAŞKAN - Peki efendim; teşekkür
ederim.

HASAN HÜSAMETTİN ÖZKAN (İstanbul)
- Sayın Başkanım...

BAŞKAN - Efendim.

HASAN HÜSAMETTİN ÖZKAN (İstanbul)
- Sayın Bakanımıza, bu güzel açıklamaları
için teşekkür ederiz. Bizim iyi niyetimiz olmasa,
yarım saat uzatamazdınız.

BAŞKAN - Tabiî, tabiî. Efendim,
yarım saat yoklamada geçen zamanı... Sayın
Özkan, yarım saati, yoklamada harcadığımız
zamanı telafi etmek için uzattık. (DSP ve
ANAP sıralarından gürültüler) 

Efendim, rica ediyorum...

MURAT BAŞESGİOĞLU (Kastamonu) -
Yoklamada geçen yarım saati bu şekilde telafi
etmeye hakkınız yok. 

BAŞKAN - Efendim, Genel Kurul kararıyla
yaptık bunu.

MURAT BAŞESGİOĞLU (Kastamonu) -
Hayır Sayın Başkan, yapamazsınız;
yeni bir maddeyi burada tartışmaya açıyorsunuz.
Süre uzatması, ancak, başlamış,
devam eden, bitmesi yakın bir madde hakkında olur.

BAŞKAN - Ee, tamam, siz... Efendim, çok
az bir zaman var...

MURAT BAŞESGİOĞLU (Kastamonu) -
Yeni bir maddeyi tartışmaya açtınız.

BAŞKAN - Sayın Başesgioğlu,
benim de takdirim, o kadarlık bir süreyi kısa
bir süre gördüm.

Önergeleri geliş sırasına
göre okutuyorum:

Türkiye Büyük Millet Meclisi
Başkanlığına

144 sıra sayılı yetki kanunu
tasarısının 3 üncü maddesinin tasarı
metninden çıkarılmasını arz
ve teklif ederiz.

Saygılarımızla.

 Oya Araslı Nihat Matkap Ayhan Fırat

 İçel Hatay Malatya

 İsmet Atalay Ali Şahin

 Ardahan Kahramanmaraş

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşülmekte olan yetki kanunu
tasarısının 3 üncü maddesinin aşağıdaki
şekilde değiştirilmesini arz ve teklif ederiz.

 Mehmet Gözlükaya Baki Ataç Temel
Karamollaoğlu

 Doğru Yol Partisi Balıkesir Sıvas

 Grup Başkanvekili

 Mahmut Nedim Bilgiç Şamil Ayrım

 Adıyaman Iğdır

Madde 3: “Bakanlar Kurulu bu kanunla verilen
yetkiyi kullanırken, ülkenin ekonomik ve sosyal imkânlarını
dikkate alarak, memurlar ve diğer kamu görevliler ile
bunların emeklilerinin geçmiş yıllardaki
kayıplarını giderme ve onlara, yeterli ve
adil bir ücret seviyesi sağlama amacıyla malî
ve sosyal haklarında, hizmetin özellik ve gereklerine
uygun iyileştirmeler yapar.”

BAŞKAN - Öteki önergeyi okutuyorum:

Türkiye Büyük Millet Meclisi
Başkanlığına

Görüşülmekte olan yetki kanunu
tasarısının 3 üncü maddesinin aşağıdaki
şekilde değiştirilmesini öneririz.

Saygılarımızla. 

 Celal Topkan Nezir Büyükcengiz Altan Öymen

 Adıyaman Konya İstanbul

 Mustafa Yıldız Mahmut Işık

 Erzincan Sıvas

Madde 3.- Bakanlar Kurulu bu Kanunla verilen yetkiyi
kullanırken; ülkenin ekonomik ve sosyal imkânlarını
dikkate alarak, memurlar ve diğer kamu görevlileri ile
bunların emeklilerinin geçmiş yıllardaki
kayıplarını gidermek ve yeterli ve adil bir
ücret seviyesine ulaşmak amacıyla malî
ve sosyal haklarında hizmetin özellik ve gereklerine
uygun iyileştirmeler yapar. 

BAŞKAN - Önergeleri aykırılık
derecesine  göre tekrar okutup, işleme koyacağım.


Türkiye Büyük Millet Meclisi
Başkanlığına 

144 sıra sayılı yetki kanunu
tasarısının 3 üncü maddesinin tasarı
metninden çıkarılmasını arz
ve teklif ederiz. 

Saygılarımızla. 

 Oya Araslı

 (İçel)

 ve arkadaşları 

BAŞKAN - Sayın Araslı, aslında,
sizin bu önergeniz Anayasaya da biraz aykırı
düşüyor. Çünkü, yetki kanununu
tarif eden Anayasanın ilgili hükmünde   “amacı,
kapsamı, ilkeleri, yetki süresinin kanun metninde
belirtilmesi lazım” deniliyor. Şimdi, bu ilkeleri
çıkardığımız zaman, Anayasanın
açık hükmüne aykırı oluyor.
Ben, aslında önergenizi -bir başka önerge
daha verdiniz- işleme koymak da istemiyorum; ama, ısrar
ederseniz işleme koyarım. Çünkü,
Anayasa, yetki kanunlarında, verilen yetkinin amacının,
kapsamının, ilkelerinin ve süresinin açıkça
belirtilmesi konusunda hüküm ihtiva etmektedir. Dolayısıyla,
siz “ilkelerini çıkarın” dediğiniz
zaman Anayasaya aykırı önerge vermiş
oluyorsunuz... 

AHMET GÜRYÜZ KETENCİ (İstanbul)
- Sayın başöğretmeni dinleyelim... 

OYA ARASLI (İçel) - Müsaade ederseniz,
arz edeyim. Yani, mutlaka, ilkelerin bulunması elbette
ki şarttır; ama, bunların Anayasaya uygun
biçimde bulunması şarttır.

BAŞKAN - Ama, siz “tamamını
çıkarın” diyorsunuz. 

OYA ARASLI (İçel) - Evet, başka
çare yok.

BAŞKAN - Yani, ben, size hatırlatayım
dedim.

OYA ARASLI (İçel) - Önümüzde
bir değişiklik önergesi var. Onun  kabul edilip
edilmeyeceğini bilmediğimiz için böyle bir
yol gerekiyor...

BAŞKAN - Hayır, ben, size hatırlatayım
dedim; aslında, daha önceki maddelerde de hatırlatmadım;
ama, neyse...

Efendim, önergeye Komisyon katılıyor
mu?

PLAN VE BÜTÇE KOMİSYOSU SÖZCÜSÜ
SAİT AÇBA (Afyon) - Katılmıyoruz Sayın
Başkan.

BAŞKAN - Katılmıyorsunuz.

Hükümet?..

MİLLî SAVUNMA BAKANI TURHAN TAYAN (Bursa)
- Katılmıyoruz efendim.

BAŞKAN -Komisyon ve Hükümet
önergeye katılmıyor.

Gerekçe mi okunsun, konuşacak mısınız?

OYA ARASLI (İçel) - Gerekçe
okunsun Sayın Başkan.

BAŞKAN - Gerekçeyi okuyalım:

Gerekçe: Anayasamız, yetki kanunuyla
verilecek yetkinin kullanımında uyulacak ilkelerin
gösterilmesini, (91 inci maddesinde) zorunlu görmüştür.
Anayasa Mahkemesi kararlarında, bu ilkelerin, belirli olarak
açık ve seçik biçimde ifade edilmesi
gerektiğini bildirmiştir. Sözkonusu 3 üncü
maddede, bu ilkelerin son derece esnek ve belirsiz bir biçimde
ortaya konulduğu görülmektedir. Bu nedenle 3 üncü
maddenin tasarı metninden çıkarılmasını
önermek gereği doğmuştur.

BAŞKAN - Önergeye Hükümet ve
Komisyon katılmamıştır.

Oylarınıza sunuyorum: Kabul edenler...
Etmeyenler... Önerge kabul edilmemiştir.

Efendim, Sayın Mehmet Gözlükaya
ile Sayın Altan Öymen'in önergeleri birbirinin
aynısıdır...

ALTAN ÖYMEN (İstanbul) - İzah
edebilir miyim...

BAŞKAN - Efendim, önce birlikte işleme
koyalım...

MİLLÎ SAVUNMA BAKANI TURHAN TAYAN (Bursa)
- Sayın Öymen, uzlaştık ve size göre
önerge değiştirdik.

BAŞKAN - Eğer, Hükümet ve Komisyon
katılırsa, konuşma hakkınız
doğmaz; ama, neyi açıklayacaksınız?

ALTAN ÖYMEN (İstanbul) -Şunu izah
etmek durumundayım: Bu önergeler aslında birbirine
çok yakın.

BAŞKAN - Evet ; ben de onun için birlikte
işleme koyuyorum.

ALTAN ÖYMEN (İstanbul) - Birlikte işleme
koyuyorsunuz, ama -demin de söz vermediniz- birlikte işleme
koyduğunuz sırada Komisyon “katılıyorum”
derse, bizim söyleyeceğimiz bir şey yok. Biz, zaten
bunu arkadaşlarla birlikte formüle etmiştik.


BAŞKAN - O zaman mesele yok; önerge kabul
edilirse amaç sağlanmış oluyor.

İkisini birleştirerek işleme koyuyorum;
buyurun efendim.

Türkiye Büyük Millet Meclisi
Başkanlığına

Görüşülmekte olan yetki kanunu
tasarısının 3 üncü maddesinin aşağıdaki
şekilde değiştirilmesini arz ve teklif ederiz.

MADDE 3.- Bakanlar Kurulu bu Kanunla verilen yetkiyi
kullanırken, ülkenin ekonomik ve sosyal imkânlarını
dikkate alarak, memurlar ve diğer kamu görevlileri ile
bunların emeklilerinin geçmiş yıllardaki
kayıplarını gidermek ve onlara yeterli ve
adil bir ücret seviyesi sağlama amacıyla malî
ve sosyal haklarında hizmetin özellik ve gereklerine
uygun iyileştirmeler yapar.

 Mehmet Gözlükaya

 (Denizli)

 ve arkadaşları

BAŞKAN - Komisyon bu önergeye katılıyor
mu ?

PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Yetersayımız olmadığı
için katılamıyoruz Sayın Başkan.

BAŞKAN - Ama, aslında benimsiyorsunuz...

PLAN VE BÜTÇE KOMİSYONU SÖZCÜSÜ
SAİT AÇBA (Afyon) - Uygun görüyoruz.

BAŞKAN - Hükümet?..

MİLLÎ SAVUNMA BAKANI TURHAN TAYAN (Bursa)
- Katılıyoruz efendim.

BAŞKAN - Efendim, Hükümet bu önergeye
katılıyor, Komisyon yetersayısı olmadığı
için katılmıyor; ama, esasını
da benimsiyor.

ALTAN ÖYMEN (İstanbul) - Söz hakkı
da doğuyor efendim.

BAŞKAN - Efendim, buyurun; 5 dakika da siz
konuşun... Ne diyorsanız; buyurun.

ALTAN ÖYMEN (İstanbul) - Sayın
Başkanın lütfuyla, “5 dakika da siz konuşun”
demesiyle buraya geldim; ama, aslında İçtüzükteki
hakkımdı tabiî.

Sayın Başkan, sayın arkadaşlar;
şimdi, burada, bazı arkadaşlar, özellikle,
son sırada şahsı adına konuşan
Refah Partili arkadaş, muhalefeti, işte, bu kanun
tasarısını önlemekle falan itham etti.
Başlangıçtan beri arkadaşlarımız
belirtiyorlar, biz de belirttik; tam tersine, bu kanun tasarısının
kazasız bir şekilde çıkmasını,
bir daha Anayasa Mahkemesinden dönmemesini sağlamak için,
bu kanun tasarısının müzakereleri hep
bizim uyarılarımızla geçmiştir.

1 inci maddede, arkadaşlarımızın
uyarısı üzerine, Hükümet ve Komisyon
da anlayış gösterdiği için, bir değişiklik
yapılmıştır. 2 nci maddede büyük
redaksiyon hataları da vardı, yine, Anayasaya aykırılık
unsurları da zikredilmişti; bunlar da redaksiyon
sırasında bir ölçüde düzeltilmiştir.
Bu, yeterli midir değil midir; biraz tartışmalı
olsa bile, şimdi, 3 üncü maddedeki  önergeyle,
bu tasarının 3 üncü maddesindeki mahzurlar
da büyük ölçüde ortadan kaldırılmış
olmaktadır. 

3 üncü madde üzerinde, biz, daha önceden,
yine Komisyonla ve Hükümetle temas arayarak, bu şekildeki
bir formül üzerinde anlaştık. Onun için,
biz de bir önerge verdik, bu önergenin altında
imzası olan arkadaşlarımız da bir önerge
verdi. Şimdi, bu iki önerge birlikte konuşuluyor
ve böylece, aslında, Anayasaya aykırılık
ihtimalleri büyük ölçüde azaltılmış
oluyor. Bu da bir örnektir, muhalefetin, burada, ne kadar
yapıcı şekilde davranmaya çalıştığı;
fakat, bunu, biraz önce konuşan arkadaşımın
yaptığı gibi, öyle, birtakım hikâyelerle,
mikâyelerle, siz şöyle yaptınız,
böyle yaptınız diye, bu hale sokmanın
da bir alemi yoktur. 

ABDULKADİR ÖNCEL (Şanlıurfa)
- Gerçeğin ta kendisi.

ALTAN ÖYMEN (Devamla) - Memurların ve
diğer devlet personelinin haklarının sağlanması,
hepimizin, bütün bu Meclisin dileğidir. Bunu yaparken,
doğru yapmak, Anayasa Mahkemesi engeline takılmamasını
sağlamaya çalışmak için gayret
sarf etmek de hepimizin vazifesidir. Biz bu vazifeyi yaptık;
dileriz, bundan sonra, Komisyon da Hükümet de, aynı
vazifeyi, aynı ciddiyetle yapar, Anayasaya aykırılık
yolundaki iddiaları daha ciddiyetle inceler,  sonradan
düzeltilmiş olan hataları baştan düzelterek
ve önümüze daha düzgün metinler getirerek
görevini yerine getirir.

Teşekkür ederim sayın arkadaşlarım.
(CHP sıralarından alkışlar)

BAŞKAN - Teşekkür ederim Sayın
Öymen.

Önergeye Komisyon ve Hükümet katılmıştı.


Önergeyi oylarınıza sunuyorum:
Kabul edenler... Etmeyenler... Önerge kabul edilmiştir.

Kabul edilen bu önerge doğrultusunda, 3
üncü maddeyi oylarınıza sunuyorum: Kabul
edenler... Kabul etmeyenler... Kabul edilen önerge doğrultusunda
3 üncü madde kabul edilmiştir efendim.

Sayın Bakan, siz, 2 nci maddeyle ilgili bir
redaksiyon mu istiyorsunuz?

MİLLÎ SAVUNMA BAKANI TURHAN TAYAN (Bursa)
- Evet efendim.

BAŞKAN - Konuyu biraz açıklar
mısınız efendim.

MİLLÎ SAVUNMA BAKANI TURHAN TAYAN (Bursa)
- Sayın Başkan, arkadaşlarımızın
tereddütleri, bizim, iyileştirmenin dışında,
başka düzenlemeler yapacağımız konusundaki
kuşkularıdır. Böyle kuşkuya sahip
arkadaşlar. 2 nci maddenin sonunda “...Kanun ve Kanun
Hükmünde Kararnamelere ekli cetvellerde yapılacak
ek ve değişiklikler ile yeni düzenlemeleri kapsar”
denmektedir. 

Arkadaşlarımız, bunlarla ilgili,
yani, bu konu dışında bir düzenleme yapılmayacağını
temin etmemizi istiyorlar. Biz de diyoruz ki, bir redaksiyon yapalım,
oraya, “ve bunlarla ilgili” şeklinde bir ifadeyi
koymak suretiyle, başka alanda bir düzenleme yapmayacağımız
konusunda Genel Kurulu temin etmek istiyoruz. Olay bundan ibarettir.

BAŞKAN - Sayın Bakan, maksadınız
anlaşıldı. 

Biliyorsunuz, kanunlar, önce lafzıyla,
sonra ruhuyla yorumlanır; ruh da, işte Türkiye
Büyük Millet Meclisindeki müzakerelerde hâkim
olan görüş ve düşünceler kapsamında
yorumlanır. Dolayısıyla, Hükümetin
niyeti bu ise...

MİLLÎ SAVUNMA BAKANI TURHAN TAYAN (Bursa)
- Budur efendim.

BAŞKAN - ... siz de uygulamalarınızı
buna göre yaparsınız, yeni bir tekriri müzakereye
gerek yok.

MİLLÎ SAVUNMA BAKANI TURHAN TAYAN (Bursa)
- Çok teşekkür ederim... Zapta geçmiştir...

BAŞKAN - Teşekkür ederim.

Sayın milletvekilleri, çalışma
süremiz bitti. Zaten, uzatma kararını da 3
üncü maddenin oylanması sonuçlanıncaya
kadar almıştık. 

Bu itibarla, olağanüstü halle ilgili
Başbakanlık tezkeresi ile kanun tasarı ve
tekliflerini görüşmek için, 28 Kasım
1996 Perşembe günü saat 15.00'te toplanmak üzere,
birleşimi kapatıyorum.


Kapanma Saati: 19.45

VII. - SORULAR VE CEVAPLAR 
(Devam)

B)  YAZILI SORULAR VE CEVAPLARI

1. - Bartın Milletvekili Cafer Tufan Yazıcıoğlu'nun,
asbest boru kullanımına ve otoyollardaki çukurlara
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1428)

Türkiye Büyük Millet Meclisi
Başkanlığına

Aşağıdaki sorularımın
sayın Bayındırlık ve İskân
Bakanı tarafından yazılı olarak cevaplandırılmasını
saygılarımla arz ve talep ederim.

  Cafer Tufan Yazıcıoğlu

  Bartın

Soru : 1. İller Bankasınca içme
suyu ve kanalizasyon hatlarına asbest boru döşenmekte
midir? Asbest boru zararlı mıdır?

2. 1996 yılında Teknik Araştırma
Genel Müdürlüğünüzce Bartın
ili dahilindeki Belediyelere ayrı ayrı ne kadar
proje yardımı yapılmıştır?

3. Otoyollarımızda özellikle kış
aylarında oluşan ve araçların ithal
parçalarının arızalanması nedeniyle
trilyonlarca lira zarara uğramamıza neden olan çukurların
hemen kapatılması için bir tedbir alınmakta
mıdır?


 T.C.

 Bayındırlık ve İskân
Bakanlığı

 Basın ve Halkla İlişkiler Müşavirliği
27.11.1996

 Sayı : B.09.0.BHİ.0.00.00.25/2-A/7858

Konu : Bartın Milletvekili Cafer Tufan Yazıcıoğlu'nun
yazılı soru önergesi.

Türkiye Büyük Millet Meclisi
Başkanlığına

İlgi : T.B.M.M.'nin 10.10.1996 gün ve
A.01.0.GNS.0.10.00.02-3697 sayılı yazısı.
(7/1428)

İlgi yazı ekinde alınan, Bartın
Milletvekili Cafer Tufan Yazıcıoğlu'nun Bakanlığımıza
yönelttiği yazılı soru önergesi incelenmiştir.

Soru : 1. İller Bankasınca içme
suyu ve kanalizasyon hatlarına asbest boru döşenmekte
midir? Asbest boru zararlı mıdır?

Cevap : 1. İller Bankasınca yaptırılan
içmesuyu ve kanalizasyon tesislerinde asbestli çimento
boru döşenmektedir.

Ancak; Banka yetkili mercilerce üretimi ve kullanılmasına
müsaadeye istinaden imalatı yapılan boruların
içmesuyu tesislerinde yararlanılmasına aracı
olmaktadır.

Dünyanın çeşitli ülkelerinde
yapılan müteaddit toplantı ve konferanslarda
içmesuyu tesislerinde kullanılan asbestli çimento
boruların kansere yol açmadığı
görüşünde birleşilmiştir.

Uluslararası Çalışma Örgütü
tarafından 1996 yılında düzenlenen kongre
sonucunda 125 ülkenin imzaladığı “Asbestin
Güvenli kullanımı” adlı Yönetmelik
yayınlanmıştır.

ABD'de, Yüksek Mahkeme 1986 da EPA (Çevre
Koruma Başkanlığı)'nın koyduğu
yasağı Mart 1993'de kaldırmıştır.

Diğer taraftan uluslararası Asbest Birliği'nin
araştırmaları sonucu Bankamızın
da katıldığı 1987 yılındaki
6 ncı Asbest Konferansında, İçmesuyu
iletiminde kullanılan asbestli çimento boruların
kanser yapmadığı, asbestli ürünlerin
imalatı sırasında asbestin toz haline gelmesi
sonucu asbest liflerinin solunum yoluyla vücuda girmesiyle
kanserojen etki yapabileceği belirtilmiştir.

Asbest  elyafının sadece belli cinslerinin,
belirli büyüklükte olanlarının yoğun
ve uzun süre ile solunması halinde sağlığa
zararlı olabileceği ortaya çıkmıştır.

Son olarak Bankamız temsilcilerinin 11-12
Mayıs 1993 tarihlerinde Paris'te katıldığı
AIA (Asbestos International Association)'ın 8 inci Bienal
Konferansı sonucu; krisotil cinsi asbestin kontrollü
kullanımının insan sağlığı
ve çevre yönünden risk taşımadığı,
işçi sağlığı yönünden
riskin kabul edilebilir sınırlar içinde kaldığı,
bunun sağlanması için gerekli önlemlerin
alınması gerektiği teyid edilmiştir.

Ayrıca; 11.7.1993 tarih ve 21634 sayılı
Resmî Gazetede Çevre Bakanlığınca
yayınlanan “Zararlı Kimyasal Madde ve Ürünlerinin
Kontrolü Yönetmeliği”nin, Asbest kullanımı
ile ilgili Hükümler başlıklı 37
nci maddesinde, asbest lifi içeren ve piyasaya sürülemeyecek
maddeler arasında asbestli çimento borular yer almamaktadır.

Bu itibarla, asbestli çimento boruların,
içmesuyu tesislerinde kullanımından dolayı
istatistiki araştırma verilerine dayalı kanserojen
etkileri araştırılıp bugüne kadar
ortaya konulamamıştır.

Soru : 2. 1996 yılında Teknik Araştırma
Genel Müdürlüğünüzce Bartın
ili dahilindeki Belediyelere ayrı ayrı ne kadar
proje yardımı yapılmıştır?

Cevap : 2. Genel Müdürlüğümüzce
imar uygulamaları nedeni ile yapacakları düzenleme
ve kamulaştırma işlerinde kullanılmak
üzere 1.1.1996 - 21.10.1996 tarihleri arasında Bartın
İli Belediyelerinden 2 belediyeye 550 000 000 TL. tahsis
edilerek gönderilmiştir.

Soru : 3. Otoyollarımızda özellikle
kış aylarında oluşan ve araçların
ithal parçalarının arızalanması
nedeniyle trilyonlarca lira zarara uğramamıza neden
olan çukurların hemen kapatılması
için bir tedbir alınmakta mıdır?

Cevap : 3. Bartın ili hudutları içindeki
Devlet ve İl yollarında oluşan çukurlar,
normal bakım programında yama yapılmak suretiyle
onarılmakta ve imkânlar ölçüsünde
kaplaması yapılmaktadır. Yağışlı
günlerde ve özellikle kış aylarında
kar ve buzlanma nedeniyle açılan çukurlar
ise geçici olarak temel malzemesi ile doldurularak sürekli
kontrol altında tutulmakta, hava şartlarının
imkân verdiği oranda rodmiks (Asfalt-stabilize karışımı
malzeme) veya bakım plentlerimizin (Asfalt karışımı
yapan makine) bulunduğu Şube yollarımızda
plentmiks (sıcak karışım) malzemeleri
ile kaplanmaktadır.

Bartın ili ve Zonguldak, Karabük gibi
çevre illerde Çimento, Demirçelik, Tuğla
fabrikaları gibi ağır sanayi tesislerinin bulunması
ve buna bağlı olarak oluşan ağır taşıt
trafiği, bu çevredeki trafik  yoğunluğunu 
oluşturmakta  olup;  özellikle Devlet yollarımızın
yıllık ortalama günlük trafiği 1 000'in
üzerindedir. Bartın ili sınırlarındaki
yollarımızın tamamı asfalt sathi kaplamadır.
Bu nedenle ağır taşıt trafiği altındaki
yollarımızın bakımı çok
zor şartlar altında yapılmaya çalışılmaktadır.
Zorunlu hallerde; sürekli yağış olduğu
ve asfalt yama yapılamadığı günlerde,
bozuk kesimlerde düşey işaretleme yapılarak
sürücüler uyarılmaktadır.

Bilgilerinize arz ederim.

  Cevat Ayhan

  Bayındırlık ve İskân
Bakanı

2. - Aydın Milletvekili Cengiz Altınkaya'nın,
Bolu Dağı geçişi tünel inşaatı
ile İzmir-Aydın otoyolu tünel inşaatına
ilişkin sorusu ve Bayındırlık ve İskân
Bakanı Cevat Ayhan'ın yazılı cevabı
(7/1536)

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Cevat Ayhan tarafından yazılı olarak cevaplandırılmasına
delaletlerinizi arz ederim.

Saygılarımla...

  Cengiz Altınkaya

  Aydın

1. Ülkemizin en yoğun trafik hacmine sahip
yol güzergâhı olan İstanbul-Ankara arası
otoyol ağıyla birbirine bağlanmıştır.
Ancak bir türlü tamamlanamayan Bolu Dağı
geçişi, bu güzergâhı tıkayan
bir engel konumunu hala devam ettirmektedir.

Aradan geçen bunca zamana rağmen Bolu
Dağı geçişi tünel inşaatı
bir türlü bitirilememiştir. Bir an önce bitirilmesi
ulaşım güvenliği açısından
elzem olan Bolu Dağı geçişi tünel
inşaatını bitirmek için Bakanlığınızca
hangi tedbirler alınmaktadır? Tünel inşaatının
ne zamana kadar bitirilmesi planlanmaktadır?

2. İzmir-Aydın Otoyolu tünel inşaatı
çok yavaş bir şekilde ilerlemektedir. Her iki
bacadaki karşılıklı kazımlarda
günlük ilerleme iki metre civarındadır.

Selçuk yönündeki sol bacada delinecek
kısım 500 metre, sağ bacada ise 230 metre civarındadır.
Sağ bacanın bugünkü inşaat hızıyla
Şubat ayı sonu itibariyle biteceği tahmin edilirken
sol baca için bir tahminde bulunulamamaktadır.

İzmir-Aydın otoyolu tünel inşaatının
bir an evvel bitirilmesi için Bakanlığınızca
hangi tedbirlerin alınması düşünülmektedir?



 T.C.

 Bayındırlık ve İskân
Bakanlığı

 Basın ve Halkla İlişkiler Müşavirliği
27.11.1996

 Sayı : B.09.0.BHİ.0.00.00.21/2-A/7862

Konu : Aydın Milletvekili Cengiz Altınkaya'nın
yazılı soru önergesi.

Türkiye Büyük Millet Meclisi
Başkanlığına

İlgi : T.B.M.M.'nin 1.11.1996 gün ve
A.01.0.GNS.0.10.00.02-4005/10631 sayılı yazısı.
(7/1536)

İlgi yazı ekinde alınan, Aydın
Milletvekili Cengiz Altınkaya'nın Bakanlığımıza
yönelttiği yazılı soru önergesi incelenmiştir.

Soru : 1. Ülkemizin en yoğun trafik hacmine
sahip yol güzergâhı olan İstanbul-Ankara
arası otoyol ağıyla birbirine bağlanmıştır.
Ancak bir türlü tamamlanamayan Bolu Dağı
geçişi, bu güzergâhı tıkayan
bir engel konumunu hala devam ettirmektedir.

Aradan geçen bunca zamana rağmen Bolu
Dağı geçişi tünel inşaatı
bir türlü bitirilememiştir. Bir an önce bitirilmesi
ulaşım güvenliği açısından
elzem olan Bolu geçişi tünel inşaatını
bitirmek için Bakanlığınızca hangi
tedbirler alınmaktadır? Tünel inşaatının
ne zamana kadar bitirilmesi planlanmaktadır?

Cevap : 1. Proje, yapım ve bir yıllık
bakım işi Astaldi S.P.A. firması taahhüdünde
bulunan Gümüşova-Gerede Otoyolunun Bolu Dağı
geçişinde bulunan Bolu Dağı tünelinin
uzunluğu 3272 metredir.

Söz konusu tünelin, Yeni Avusturya Metodu
(NATM) ile 1993 yılı Nisan ayında Asarsuyu
girişindeki iki ağızdan, 1994 yılı
Temmuz ayında da Elmalık girişindeki iki ağızdan
yapımına başlanmıştır.

Ancak, 1994 yılı sonunda Tünelde
aşırı deformasyonlar ortaya çıkmış
ve mevcut tünel, iksa sistemleri karşılamadığından
kazı yapılamamıştır.

Bu duruma göre Müteahhidin projecisi Geoconsult
firması; bu aşırı deformasyonlar nedeniyle
Tünel içinde ve tünel güzergâhında
jeolojik, jeoteknik araştırmalar yapmakta, elde edilen
araştırma raporlarına göre tünel
iksa projelerini hazırlamaktadır. Müteahhit,
hazırlanan yeni projelere göre kazı işlerini
yapmakta olup, tünelde 31.10.1996 tarihi itibariyle Asarsuyu
girişinde 881 m., Elmalık girişinde de 319
m. ilerleme kaydedilmiştir.

Bolu Dağı tünelinin bulunduğu
yer, Kuzey Anadolu Fay hattı ile Batı Anadolu fay
hattının kesiştiği bölgede olması
sonucu karşılaşılan zor zemin şartları
ve zemindeki su problemleri nedeniyle Tünel kazısı
sırasında sürekli proje revizyonları
yapılmakta; dolayısıyla kazı çalışmaları
yavaşlamaktadır. Bu nedenle çok zor koşullarda
devam edilen Bolu Dağı Tüneli yapımının,
2 000 yılında bitirilebileceği tahmin edilmektedir.

Soru : 2. İzmir-Aydın Otoyolu tünel
inşaatı çok yavaş bir şekilde
ilerlemektedir. Her iki bacadaki karşılıklı
kazımlarda günlük ilerleme iki metre civarındadır.

Selçuk yönündeki sol bacada delinecek
kısım 500 metre, sağ bacada ise 230 metre civarındadır.
Sağ bacanın bugünkü inşaat hızıyla
Şubat ayı sonu itibariyle biteceği tahmin edilirken
sol baca için bir tahminde bulunulamamaktadır.

İzmir-Aydın otoyolu tünel inşaatının
bir an evvel bitirilmesi için Bakanlığınızca
hangi tedbirlerin alınması düşünülmektedir?

Cevap : 2. İzmir Çevreyolu-Aydın
Otoyolu inşaatı bünyesinde yapımı
Müteahhit Kutlutaş-Dillingham Ortak Girişimi
tarafından sürdürülmekte olan Selatin Tüneli,
kısım 4.1 km:86+733 ile 89+755 arasında yer
almakta olup proje boyu 3 022 metredir.

Selatin Tüneli gidiş hattında (sağ
tüp) kalan kazı boyu 200 m. dönüş
hattında (sol tüp) kalan kazı boyu ise 406
m. dir.

Her iki tüpte de çalışmalar
jeolojik yapının elverdiği maksimum hız
ile yapılmakta olup, değişik zemin formasyonlarının
durumuna göre çalışma hızı
değişmektedir.

Şu anda yapılan çalışmalar
kaya sınıfı 5 ve 6'da yapılmakta,
bu tür zeminlerde stabil olmadığı için
kazı ve destekleme aşamasında aktivitelerin
sık sık değiştirilmesi zorunluluğu
ortaya çıktığından, günlük
ilerleme hızı düşmektedir.

Zeminin stabil olmamasından dolayı,
yapılan raund boyu 0,75 m. ile 1 m. arasında değişmekte
olup; deformasyonlar 60 cm. civarında gerçekleşmekte,
bunun içinde L=12 m. boyunda ilave balonlamalar yapılmaktadır.

Diğer taraftan, Tünel güzergâhında
beklenenden daha fazla suyla karşılaşılması
nedeniyle çalışmalar güçleştiğinden
hız düşmektedir. Buna göre;

Kaya Klası 6'da ortalama ilerleme 20 m./ay

Kaya Klası 5'de ortalama ilerleme 25 m./ay

olmaktadır.

Gidiş hattında kazı ve destekleme
çalışması Mart 1997 tarihinde tamamlanmış
olacak ve bu hatta kaplama betonu çalışmalarına
önümüzdeki günlerde başlanacak olup,
Kasım 1997 tarihinde sağ tüpdeki betonlama işi
bitmiş olacaktır.

Aydın tarafındaki su pompaj işi
15 aralık 1996'da bitirilecek ve bu kazı çalışmalarına
tekrar başlanacak olup, dönüş hattındaki
kazı ve destekleme çalışmaları
Temmuz 1997 tarihinde tamamlanmış olacaktır.

Selatin Tünelinin ilk keşfi 49 955 000
ABD Doları, bugüne kadar yapılan iş 46
114 537 ABD Doları, son keşfi ise 71 540 554,86 ABD
Doları olup; yaklaşık % 50 oranındaki
keşif artışı ile birlikte işin
bitim süresi ilave ödenek ve tünel kaplama kalıbı
temin edilmediği takdirde 1998 yılı sonuna sarkacaktır.

Bilgilerinize arz ederim.

  Cevat Ayhan

  Bayındırlık ve İskân
Bakanı

3. - Bursa Milletvekili Ertuğrul Yalçınbayır'ın,
Bursa Çevre Otoyolu Projesine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/1557)

Türkiye Büyük Millet Meclisi
Başkanlığına

Bursa Çevre Otoyolu ile ilgili olarak aşağıdaki
sorularımın Bayındırlık ve
İskân Bakanlığı tarafından
yazılı olarak cevaplandırılmasını
Anayasanın 98 ve TBMM İçtüzüğünün
96 ncı maddeleri uyarınca arz ederim.  23.10.1996

  Ertuğrul Yalçınbayır

  Bursa

Sorular :

1. Bursa Çevre Otoyolu ile ilgili olarak Çevre
Etki Değerlendirme Raporu hazırlanmış
mıdır? Çevre Otoyolunun tümü için
ÇED hazırlanmamış ise bölüm
bölüm hazırlanması düşünülebilir
mi?

2. Bursa Çevre Otoyolu Güzergâh
ve Proje esasları ile ilgili çalışmalar
hangi aşamadadır?

3. Proje ne zaman yaptırım programına
alınmıştır veya alınacaktır?

4. Proje için bugüne kadar konulan ödenekler
ve yapılan harcamalar ne kadardır? Projenin toplam
maliyeti nedir?

5. Projenin ne zaman bitmesi öngörülmektedir?

6. Bursa'nın kilitlenen trafiğini açacak
bu projenin hızlandırılması için
neler düşünmektesiniz?

 T.C.

 Bayındırlık ve İskân
Bakanlığı

 Basın ve Halkla İlişkiler Müşavirliği
27.11.1996

 Sayı : B.09.0.BHİ.0.00.00.25/2-A/7860

Konu : Bursa Milletvekili Ertuğrul Yalçınbayır'ın
yazılı soru önergesi.

Türkiye Büyük Millet Meclisi
Başkanlığına

İlgi : T.B.M.M.'nin 1.11.1996 gün ve
A.01.0.GNS.0.10.00.02-4005/10631 sayılı yazısı.
(7/1557)

İlgi yazı ekinde alınan Bursa
Milletvekili Ertuğrul Yalçınbayır'ın
Bakanlığımıza yönelttiği yazılı
soru önergesi incelenmiştir.

Soru : 1. Bursa Çevre Otoyolu ile ilgili olarak
Çevre Etki Değerlendirme Raporu hazırlanmış
mıdır? Çevre Otoyolunun tümü için
ÇED hazırlanmamış ise bölüm
bölüm hazırlanması düşünülebilir
mi?

Cevap : 1. Orhangazi-(Bursa-Karacabey) ayrımı
(Bursa Geçişi Dahil) projesinin bir bölümü
olan Bursa Çevre Otoyolu ön proje mühendislik
hizmetleri 27.5.1993 yılında ihale edilmiş
ve iş % 98 oranında tamamlanmıştır.

Projeye ait Çevresel Etki Değerlendirme
Raporu henüz hazırlanmamıştır.
1996 Aralık ayı içinde ihalesi planlanan
uygulama projesi kapsamında hazırlanacaktır.

ÇED Raporunun bölümler halinde hazırlanması,
ancak çevreyolununda bölümler halinde (Örneğin
İzmir çıkışı-İstanbul
çıkışı bir bölüm,
İstanbul çıkışı-Ankara
çıkışı ikinci bölüm)
inşa edilmesi düşünüldüğü
takdirde mümkündür.

Soru : 2. Bursa Çevre Otoyolu Güzergâh
ve Proje esasları ile ilgili çalışmalar
hangi aşamadadır?

Cevap : 2. Orhangazi-(Bursa-Karacabey) ayr. otoyolunun
Bursa Çevreyolu kesimi, Karacabey Devlet yolu ayrımı-Bursa
arasında 26,6 Km., Bursa-Ankara Devlet yolu ayr. arasında
ise 28,9 Km. olmak üzere toplam 55,5 Km. uzunluğundadır.
Söz konusu otoyolun yapımı halinde Ankara-Bursa
ve İstanbul-Bursa-İzmir trafiğini etkilemeden
transit geçişi sağlanacaktır.

Otoyol üzerinde sırasıyla, Karacabey,
Görükle, Mudanya, Çağlayan, Bursa Bağlantı
kavşağı, Kazıklı ve Turanköy
köprülü kavşakları olmak üzere
7 tane köprülü kavşak yer almaktadır.

Otoyol 2x3 şeritli olarak projelendirilmiş
ve üzerinde 29 adet kutu menfez, 23 adet altgeçit,
12 adet üstgeçit, 1 694 metre uzunluğunda 2 adet
viyadük, 1 800 m. uzunluğunda 2 adet tünel yer almaktadır.

Soru : 3. Proje ne zaman yatırım programına
alınmıştır veya alınacaktır?

Cevap : 3. Bursa Çevre Otoyolu projesi, Karayolları
Genel Müdürlüğü Yatırım
Programında 91E040150 proje no ile otoyol etütleri
kapsamında, İstanbul-Bursa-Balıkesir-İzmir
Otoyolu bünyesinde 1991 yılında yer almıştır.

Bursa Çevre Otoyolunun yapım yatırım
programına alınması için Devlet Planlama
Teşkilatı Müsteşarlığına
9.8.1996 gün ve 3017 sayılı yazı ile
müracaat edilmiş; ancak DPT tarafından, uygulama
projeleri, teknik, ekonomik ve malî fizibiliteleri ile ÇED
etütlerinin öncelikle yaptırılması
neticesinde programa alınabileceği belirtilmiştir.

Soru : 4. Proje için bugüne kadar konulan
ödenekler ve yapılan harcamalar ne kadardır?
Projenin toplam maliyeti nedir?

Cevap : 4. Bursa Çevre Otoyolunu da kapsayan
91E040150 proje no ile yatırım programında
yer alan İstanbul-Bursa-Balıkesir-İzmir otoyolu
projesinin otoyolu etütleri için 1996 yılında
ayrılan ödenek 217 500 000 000 TL. olup, bu projenin
bir parçası olan Orhangazi-(Bursa-Karacabey) ayr.
(Bursa Çevre Otoyolu dahil) ön projesi için
bu güne kadar harcanan para 7,5 milyar TL. olup, 1996 yılı
sonunda ön projenin tamamlanmasını takiben
ödenecek miktar toplam 40 milyar TL. olacaktır.

Bursa Çevre Otoyolunun yapım maliyeti
yaklaşık 440 milyon ABD Doları olarak tahmin
edilmektedir.

Soru : 5. Projenin ne zaman bitmesi öngörülmektedir?

Cevap : 5. Bursa Çevre otoyolu ön proje
çalışmalarının 1996 yılı
sonunda tamamlanması planlanmaktadır. 1997 yılında
ise ÇED Mühendislik hizmetleri, fizibilite etütleri
ve uygulama projelerinin ihale edilerek tamamlanması düşünülmektedir.

Soru : 6. Bursa'nın kilitlenen trafiğini
açacak bu projenin hızlandırılması
için neler düşünmektesiniz?

Cevap : 6. Bursa çevre otoyolunun yapım
ihalesinin 1997 sonlarına doğru yapılabileği
düşüncesiyle, 1997 yılı Karayolları
Genel Müdürlüğü otoyolu yapım yatırım
programına alınması teklif edilmiştir.

Bursa Çevreyolunun eldeki verilere göre
1995 yılı ortalama günlük trafiği
36 588 araçtır. Bu değer 1997 yılında
44 331'e, çevreyolu inşaatının tamamlanması
planlanan 2001 yılında ise 65 960'a yükselecektir.
36 588 araçla bugün kilitlenen mevcut yolun 65 960
araca geçit veremeyeceği kesindir. Fizibilite ve ÇED
raporlarının hazırlanmasını
takiben 1997 yatırım programına dahil edilerek
ihale edilebilme aşamasına gelinecektir. Kamulaştırma
bedeli olarak ise 100 m. genişlik esas alındığında
8-10 trilyon TL. tutacağı tahmin edilmektedir.

Bilgilerinize arz ederim.

  Cevat Ayhan

  Bayındırlık ve İskân
Bakanı

4. - Elazığ Milletvekili Ahmet Cemil
Tunç'un, Elazığ Çimento Fabrikasının
yerinin değiştirilip değiştirilmeyeceğine
ilişkin sorusu ve Sanayi ve Ticaret Bakanı Yalım
Erez'in yazılı cevabı (7/1583)

Türkiye Büyük Millet Meclisi
Başkanlığına

Aşağıdaki sorularımın
Sayın Sanayi ve Ticaret Bakanı tarafından
sözlü olarak cevaplandırılmasına
delaletinizi saygılarımla arz ederim.

  Ahmet Cemil Tunç

  Elazığ

Sorular : Elazığ Çimento Fabrikası
Elazığ ortasında etrafına toz saçan,
Elazığ'lıların sağlığını
tehdit eden bir kuruluş haline gelmiştir. Geçici
önlem olarak filtre takıldığı halde
bu da kirliliğe çare olmamıştır.
Dört mahalle yazın sıcağında tozdan
dolayı kapı pencerelerini dahi açamamaktadırlar.
Sağlık ve temizlik için çok büyük
bir problem Elazığlıları tehdit etmektedir.

Sayın Sanayi ve Teknoloji Bakanından
şunu sormak istiyorum :

- Acaba fabrikanın yerini değiştirmeyi
düşünüyor musunuz?

 T.C.

 Sanayi ve Ticaret Bakanlığı

 Basın ve Halkla İlişkiler Müşavirliği

 Sayı : B.140.BHİ.01-322 21.11.1996

Konu : Yazılı soru önergesi

Türkiye Büyük Millet Meclisi
Başkanlığına

İlgi : 7.11.1996 tarih ve A.01.0.GNS.010.00.02-4110/11365
sayılı yazınız.

Elazığ Milletvekili Ahmet Cemil Tunç'un
tarafıma tevcih ettiği (7/1583) esas nolu yazılı
soru önergesinde; bahse konu Elazığ Çimento
Fabrikası, Özelleştirme Yüksek Kurulunun
14.6.1995 tarih ve 95/41 sayılı kararı ile
özelleştirme kapsam ve programına alınmış
olduğundan Bakanlığımızı ilgilendirmemektedir.

Sözkonusu önerge, Özelleştirmeden
sorumlu Devlet Bakanı Sayın Ufuk Söylemez'i
ilgilendirdiğinden dolayı, yazımız ekinde
iade edilmiştir.

Bilgilerinizi ve gereğini arz ederim.

  Yalım Erez

  Sanayi ve Ticaret Bakanı

5. - Ordu Milletvekili Hüseyin Olgun Akın'ın,
Ordu sanayi bölgesi arsasının kamulaştırma
bedellerine ilişkin sorusu ve Sanayi ve Ticaret Bakanı
Yalım Erez'in yazılı cevabı (7/1611)

Türkiye Büyük Millet Meclisi
Başkanlığına

Aşağıdaki sorularımın
Sanayi ve Ticaret Bakanından sözlü olarak cevaplandırılmasını
arz ederim.  20.3.1996

  Hüseyin Olgun Akın

  Ordu

Bakanlar Kurulunun; 15.7.1978 tarihli kanun ile Ordu
ilinde Sanayi Bölgesi kurulması kararlaştırılıp,
planlanmış ve geçen zaman zarfında
kamulaştırma parselleme ve satışı
yapılmış ve buranın 58 milyar TL. keşif
bedeline arsa sahiplerinin tezyidi bedel davaları sonucunda
almağa hak kazandıkları toplam 166 milyar TL.
borcun muhatap Arsa Ofisi tarafından ödenmemesi ve
bu hususta Ticaret ve Sanayi Bakanlığının
ödenek temin edememesi sonucu 250'ye yakın vatandaş
mağdur edilmiştir.

Bir yerde faydalı bir hizmet yapalım
derken;

1. Üzerinde oturduğu evi, işlediği
tarlası terk ettirilerek ve bedelleri verilmeyerek mağdur
edilmesi adil bir devlet anlayışı mıdır?

2. Bu hadise vatandaşın malının
gasbedilmesi değil midir?

3. 250 kişiye yakın mağdur insanın
alacaklarını alabilmeleri için bir ödenek
sağlanmış mıdır veya düşünülmekte
midir?

4. Gittikçe artan enflasyon karşısında
alacaklılara ödeme hangi değerler üzerinde
yapılacaktır?

 T.C.

 Sanayi ve Ticaret Bakanlığı

 Basın ve Halkla İlişkiler Müşavirliği

 Sayı : B.140.BHİ.01-321 21.11.1996

Konu : Yazılı soru önergesi

Türkiye Büyük Millet Meclisi
Başkanlığına

İlgi : 11.11.1996 tarih ve A.01.0.GNS.0.10.00.02-7/1611-902/2247
sayılı yazınız.

Ordu Milletvekili Hüseyin Olgun Akın'ın,
Ordu sanayi bölgesi arsasının kamulaştırma
bedellerine ilişkin olarak tarafımdan cevaplandırılmasını
istediği yazılı soru önergesiyle ilgili
cevabımız ekte takdim edilmiştir.

Bilgilerinizi ve gereğini arz ederim.

  Yalım Erez

  Sanayi ve Ticaret Bakanı


Ordu Milletvekili Hüseyin Olgun Akın'ın
yazılı sorularına cevaplarımız

Bakanlığımız kredi desteği
ile inşa edilecek olan Ordu Organize Sanayi Bölgesi
arsalarının kamulaştırılması
ile ilgili olarak, Arsa Ofisi Genel Müdürlüğü
aleyhine açılan tezyid-i bedel davaları sonucu,
Ordu Organize Sanayi Bölgesi Müteşebbis Teşekkülünce
ödenmesi gerekli olan 172 milyar 350 milyon TL.'lik borcun,
Müteşebbis Teşekkülün ödeyecek
durumda olmaması ve Bakanlığımız
bütçe imkânlarının yetersizliği
dikkate alınarak, 21.4.1995 tarih ve 5788 sayılı
yazımızla Maliye Bakanlığından
ödenek talep edilmiştir.

15.6.1995 tarih ve 8613 sayılı yazımızla
da, bölge inşaat maliyetinin artışına
mahal verilmemesi ve arsaları istimlâk edilmiş
bulunan şahısların mağdur edilmemeleri
için bahsi geçen 172 milyar 350 milyon TL.'nin,
Bakanlığımız 1995 yılı
bütçesine ek olarak tahsisin çabuklaştırılması
istenmiştir.

Ödenek tahsis edildiğinde Müteşebbis
Teşekkül Başkanlığı kanalıyla
ödeme tarihi itibariyle yasal faizleri ile birlikte hak sahiplerine
ödenecektir.

6. - Yozgat Milletvekili Kâzım Arslan'ın,
başka illerde hizmet veren Yozgat Köy Hizmetleri İl
Müdürlüğü Makine parkına ait araçların
Yozgat'a iadesine ilişkin sorusu ve Devlet Bakanı
Bekir Aksoy'un yazılı cevabı (7/1616)

Türkiye Büyük Millet Meclisi
Başkanlığına

Aşağıdaki sorularımın
Devlet Bakanı Sayın Bekir Aksoy tarafından
yazılı olarak cevaplandırılmasını
talep etmekteyim.

Gereğini saygılarımla arz ederim.
7.11.1996

  Dr. Kâzım Arslan

  Yozgat

1. Yozgat Köy Hizmetleri İl Müdürlüğü
Makine parkına ait ve yaklaşık 4 yıldır
Ağrı'da çalıştırılan
araçlar ne zaman İlimize iade edilecektir?

2. Şayet orada ihtiyaç var ise biraz
da başka İllerden takviye edilmesi veya Yozgat'a
muadil araçlar verilmesi daha uygun olmaz mı?

 T.C.

 Devlet Bakanlığı

 Sayı : B.02.0.0.013/5-566 25.11.1996

Konu : Soru önergesi

Türkiye Büyük Millet Meclisi
Başkanlığına

İlgi : 14.11.1996 tarih, A.01.0.GNS.0.10.00.02-7/1616-4118/11326
sayılı yazınız.

Yozgat Milletvekili Dr. Kâzım Arslan'ın
7/1616-4118 sayılı soru önergesi incelenmiştir.

Ağrı İl Müdürlüğünde
geçici olarak bulunan 2 adet yapım greyderi ile
1 adet dozer Yozgat İl Müdürlüğüne
iade edilmiştir.

Sınır güvenlik yollarında
çalıştırılmak üzere toplam
70 adet iş makinası muhtelif illerden görevlendirilmiştir.
Sınır güvenlik yollarının dışında
muhtelif görevler için de tüm illerimizden makinalar
görevlendirilmektedir.

Bilgilerinize arz ederim.

  Bekir Aksoy

  Devlet Bakanı

7. - Eskişehir Milletvekili Necati Albay'ın,
Eskişehir'de Kırka Boraks İşletmesine
alınacak işçiler için yapılan
sınava ilişkin sorusu ve Devlet Bakanı Teoman
Rıza Güneri'nin yazılı cevabı
(7/1633)

Türkiye Büyük Millet Meclisi
Başkanlığına

Aşağıdaki sorularımın
Devlet Bakanı T. Rıza Güneri tarafından
yazılı olarak yanıtlanmasını
saygılarımla arz ederim.  11.11.1996

  Necati Albay

  Eskişehir

1. 25.10.1996 günü Eskişehir'de yapılan
yazılı sınavda Kırka Boraks işletmesine
alınacak 176 işçi için lise mezunu,
Sanat Okulu mezunu, lise ve dengi okul mezunları için
çağrı yapılmıştır.

Sınavda sorulan sorular İlkokul düzeyinde
mi düzenlendi; yoksa lise düzeyinde mi düzenlendi?

2. Yazılı sınava girenlerin
sayısı kaç kişidir; yazılı
sınavı kaç kişi kazandı?

3. Yazılıyı kazananlar 3 580
kişi olduğuna göre 176 kişi mülakatta
nasıl seçildi?

4. Söylendiği gibi sözlü sınavı
kazananlar RP'li ve RP sempatizanları mıdır?

5. Maden çevresinden sınavı
kazananlar kaç kişidir?

6. Konya'dan sınava katılan 35 kişi
hiç fire vermeden sınavı kazanmış
mıdır?

7. Şoför sınavını
kazananlardan sınav tarihinde 2 aylık ehliyet sahibi
olan var mıdır?

8. 18 yaşını doldurmadan sınav
kazanan var mıdır?

9. Bu sınavda Toplu sözleşmenin
10 uncu maddesi gereği iş kazası geçiren,
ölen veya çalışamaz duruma gelenlerin
yerine yakınlarından işçi alınmış
mıdır?

10. 1402 sayılı yasa gereği işten
ayrılanlara müracaatları halinde yeniden işe
başlaması için kendilerine yapılan
tebligat gereği ilk sınavda işe alınan
var mı? Yoksa nedenlerini açıklayınız.

 T.C.

 Devlet Bakanlığı

 Sayı : B.02.0.016/01300 26.11.1996

Konu : Soru önergeleri

Türkiye Büyük Millet Meclisi
Başkanlığına

İlgi : T.B.M.M. Başkanlığının
20.11.1996 tarih ve A.01.0.GNS.0.10.00.02-7/1633-4181/11536 sayılı
yazısı.

Eskişehir Milletvekili Sayın Necati
Albay'ın şahsıma tevcih ettiği ve Millet
Meclisi İçtüzüğünün 99 uncu
maddesi gereğince cevaplandırılması istenen,
7/1633 esas nolu yazılı soru önergeleri ile
ilgili bilgiler hazırlanarak ekte sunulmuştur.

Bilgilerinize arz ederim.

  Teoman Rıza Güneri

  Devlet Bakanı

Eskişehir Milletvekili Necati Albay'ın
Yazılı soru önergesi ve cevabı (7/1633-4181)

Soru : 1. 25.10.1996 günü Eskişehir'de
yapılan yazılı sınavda Kırka
Boraks işletmesine alınacak 176 işçi
için lise mezunu, Sanat Okulu mezunu, lise ve dengi okul
mezunları için çağrı yapılmıştır.

Sınavda sorulan sorular İlkokul düzeyinde
mi düzenlendi; yoksa lise düzeyinde mi düzenlendi?

Cevap : 1. Kırka Boraks İşletmesi
Müessesesi Müdürlüğü işyerinin
işçi ihtiyacına binaen 25.10.1996 tarihinde
yapılan yazılı sınavda imtihan komisyonu
tarafından;

a) Asgarî ilkokul mezunu olup (c) sınıfı
ehliyetli şoför adaylarına ilkokul düzeyinde,

b) Endüstri Meslek Lisesi, Teknik Lise, lise
ve lise dengi okul mezunlarına ise lise düzeyinde,

soru hazırlanarak sorulmuştur.

Soru : 2. Yazılı sınava girenlerin
sayısı kaç kişidir; yazılı
sınavı kaç kişi kazandı?

Cevap : 2. Yazılı sınava, şoför
adayı olarak 594 Endüstri Meslek Lisesi, Teknik Lise,
lise ve lise dengi okul mezunu işçi adayı
olarak da 2 435 kişi olmak üzere toplam 3 029 kişi
katılmıştır. Şoför adaylarından
539, lise ve lise dengi okul mezunu işçi adaylarından
ise 2 370 kişi olmak üzere toplam 2 909 aday yazılı
sınavı kazanmıştır.

Soru : 3. Yazılıyı kazananlar
3 580 kişi olduğuna göre 176 kişi mülakatta
nasıl seçildi?

Cevap : 3. Kamu Kurum ve Kuruluşlarının
daimî kadrolarına ilk defa işçi olarak
alınacaklar hakkında uygulanacak sınav yönetmeliği
gereğince; işçinin öğrenim ve meslekî
durumu ve çalıştırılacağı
işler gözönünde bulundurularak, Yönetmelikte
belirtilen konularda genel kültür soruları sorulmak
suretiyle yapılan yazılı sınavı
kazanan 538 şoför adayından 475'i, 2 370 lise
ve lise dengi okul mezunu işçi adayından da
2 126'sı olmak üzere toplam 2 601 aday mülakata
alınmıştır.

Bu adaylar, 1.11.1996 ile 3.11.1996 tarihleri arasında
sabah 08.00'de başlayıp saat 20.00'ye kadar devam
eden mülakat sonucu seçilmiş olup kendilerine
mülakat sırasında yine sözkonusu yönetmelik
gereğince meslekî bilgi ve göreve ilişkin
bilgi ve becerileri içeren konularda sorular sorularak
işe alınacak 176 kişi seçilmiştir.

Soru : 4. Söylendiği gibi sözlü
sınavı kazananlar RP'li ve RP sempatizanları
mıdır?

Cevap : 4. Yapılan mülakat esnasında
adaylara yukarıda açıklandığı
üzere meslekî bilgi ve göreve ilişkin bilgi
ve becerileri içeren konular dışında
siyasî görüşlerini belirtecek mahiyette
soru sorulmamıştır.

Soru : 5. Maden çevresinden sınavı
kazananlar kaç kişidir?

Cevap : 5. Maden çevresi olan Eskişehir,
Kırka ve Seyitgazi çevresinden sınava katılan
adaylardan 109 tanesi sınavı kazanmış
bulunmaktadır.

Soru : 6. Konya'dan sınava katılan
35 kişi hiç fire vermeden sınavı kazanmış
mıdır?

Cevap : 6. Konya ve ilçelerinden sınava
katılan adaylardan 33 tanesi sınavı kazanmıştır.

Soru : 7. Şoför sınavını
kazananlardan sınav tarihinde 2 aylık ehliyet sahibi
olan var mıdır?

Cevap : 7. Şoför sınavına
katılabilmek için adaylardan (c) sınıfı
ehliyete haiz olmak ve 1.10.1996 tarihi itibariyle 18 yaşını
doldurmuş ve 35 yaşından gün almamış
olmak şartı istenmiş, ehliyet süresine
ilişkin herhangi bir şart aranmamıştır.

Soru : 8. 18 yaşını doldurmadan
sınav kazanan var mıdır?

Cevap : 8. Sınavı kazanan adaylardan
1.10.1996 tarihi itibariyle 18 yaşını doldurmayan
bulunmamakla beraber, işe girmek için işyerine
verdikleri belgelerden 18 yaşını doldurmadıkları
anlaşılanlar yanlış beyanda bulunmaktan
dolayı işe alınmamaktadırlar. Nitekim
İş ve İşçi Bulma Kurumundan 18
yaşını bitirmiş gibi kart alan bir kişi
işe başlatılmamıştır.

Soru : 9. Bu sınavda Toplu sözleşmenin
10 uncu maddesi gereği iş kazası geçiren,
ölen veya çalışamaz duruma gelenlerin
yerine yakınlarından işçi alınmış
mıdır?

Cevap : 9. Toplu İş Sözleşmesinin
yürürlük süresi olan 1.1.1996 tarihinden sınavın
yapıldığı tarihe kadar işyerinde
çalışırken ölenler ile iş
kazası ve meslek hastalığı sonucu çalışamaz
duruma gelen personel bulunmamaktadır.

Soru : 10. 1402 sayılı yasa gereği
işten ayrılanlara müracaatları halinde
yeniden işe başlaması için kendilerine
yapılan tebligat gereği ilk sınavda işe
alınan var mı? Yoksa nedenlerini açıklayınız.

Cevap : 10. 1402 sayılı yasa gereği
işten ayrılanlardan yeniden işe girmek için
müracaat eden aday sayısı 2 olup bunlardan
birisi sınavı kazanamamış diğeri
ise yedek listesinde yeralmıştır.



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












