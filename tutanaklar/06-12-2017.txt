



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 33’üncü
Birleşim
 6
Aralık 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kayseri Milletvekili
Hülya Nergis’in, 5 Aralık Türk kadınına seçme ve seçilme hakkı tanınmasının
83’üncü yıl dönümüne ilişkin gündem dışı konuşması
2.- Mardin Milletvekili Erol Dora’nın,
tutuklu milletvekillerine ilişkin gündem dışı konuşması
3.- Balıkesir Milletvekili Ahmet Akın’ın,
Balıkesir ilinin sorunlarına ilişkin gündem dışı konuşması ve Orman ve Su
İşleri Bakanı Veysel Eroğlu’nun cevabı

III.- AÇIKLAMALAR
1.- Balıkesir Milletvekili Ali
Aydınlıoğlu’nun, Balıkesir Milletvekili Ahmet Akın’ın yaptığı gündem dışı konuşmasındaki
bazı ifadelerine ilişkin açıklaması
2.- Balıkesir Milletvekili Ahmet Akın’ın,
Orman ve Su İşleri Bakanı Veysel Eroğlu’nun gündem dışı konuşmaya cevaben
yaptığı konuşmasındaki bazı ifadelerine ilişkin açıklaması
3.- Uşak Milletvekili Özkan Yalım’ın,
Balıkesir Milletvekili Ahmet Akın ile Orman ve Su İşleri Bakanı Veysel
Eroğlu’na konuşmalarından dolayı, Hükûmete taşeron işçilere verilecek kadrodan
dolayı teşekkür ettiğine ve 40 bin geçiş garantisi verilen Osman Gazi Köprüsü’nden
günde sadece 17 bin aracın geçtiğine ilişkin açıklaması
4.- Kayseri Milletvekili İsmail Emrah
Karayel’in, ABD’nin Kudüs’ü siyonizmin başkenti olarak tanıyacağına ilişkin
ifadelerinin Müslüman ümmeti yok saymak demek olduğuna ve Kudüs’ü kendi kaderine
terk etmeyeceklerine ilişkin açıklaması
5.- İstanbul Milletvekili Didem Engin’in,
AKP yöneticilerinin işsizlikle ve hayat pahalılığıyla mücadele eden
vatandaşların hâlini ne zaman göreceğini öğrenmek istediğine ilişkin açıklaması
6.- İstanbul Milletvekili Sibel Özdemir’in,
1994 yılından itibaren İstanbul Büyükşehir Belediyesinin, 2002 yılından
itibaren de ülkeyi tek başına yöneten Adalet ve Kalkınma Partisi hükûmetlerinin
İstanbul’u yaşanamaz hâle getirdiğine ilişkin açıklaması
7.- Kahramanmaraş Milletvekili İmran
Kılıç’ın, emperyalist Batı’nın, Cumhurbaşkanı Recep Tayyip Erdoğan’ın şahsında
Türkiye’yi itibarsızlaştırmak için sistematik yıkım planını tedavüle soktuğunun
artık gizlenemeyecek kadar açık ve net olduğuna ilişkin açıklaması
8.- İstanbul Milletvekili Mahmut Tanal’ın,
CMK ücret tarifesindeki müdafi ücretlerinin neden yükseltilmediğini ve hâkim ve
savcılar ile avukatlar arasındaki çifte standart uygulamaların neden sona
erdirilmediğini öğrenmek istediğine ve avukatların emekliliklerinin Emekli
Sandığı kapsamına alınması gerektiğine ilişkin açıklaması
9.- Samsun Milletvekili Orhan Kırcalı’nın,
Türkiye her alanda büyük bir atılım gerçekleştirirken uluslararası şer odakları
ve bunların Türkiye’deki uzantılarının bu gelişimi durdurmak için her yolu
mübah gördüklerine ilişkin açıklaması
10.- Kayseri Milletvekili Çetin Arık’ın,
FETÖ’den kapatılan Melikşah Üniversitesinin arsasıyla ilgili davaya ve
vatandaşların elinden arsalarının zorla alındığına ilişkin açıklaması
11.- Kocaeli Milletvekili Fatma Kaplan
Hürriyet’in, BİRLEŞİK METAL-İŞ Sendikasına üye oldukları gerekçesiyle
işlerinden çıkarılan Posco Assan işçilerinin mağduriyetinin devam ettiğine
ilişkin açıklaması
12.- Trabzon Milletvekili Salih Cora’nın,
Cumhuriyet Halk Partisi Genel Başkanı Kemal Kılıçdaroğlu’nun grup toplantısında
medya kuruluşlarını ve özellikle A Haber ve ATV’yi hedef alan açıklamalarına
ilişkin açıklaması
13.- Çanakkale Milletvekili Bülent Öz’ün,
lig usulüne tabi spor dalları için yüzde 5 ila yüzde 15 arasında vergi oranı
uygulanmasına ilişkin açıklaması
14.- İstanbul Milletvekili Ali Şeker’in,
685 sayılı KHK’yle 23/1/2017 tarihinde kurulmasına karar verilen OHAL
Komisyonunun hâlâ toplanmadığına ve Orman ve Su İşleri Bakanının neden Kanal
İstanbul Projesi’ne karşı çıkmadığını öğrenmek istediğine ilişkin açıklaması
15.- Mersin Milletvekili Hacı Özkan’ın, AK
PARTİ hükûmetleri olarak tüm çalışanların şartlarını iyileştirmenin mücadelesi
içinde olduklarına, taşeron işçiler ve mevsimlik geçici işçilerle ilgili
düzenlemeler yapılacağına ilişkin açıklaması
16.- Erzurum Milletvekili Mustafa
Ilıcalı’nın, 5 Aralık Dünya Mühendisler Günü’ne ilişkin açıklaması
17.- Mersin Milletvekili Serdal
Kuyucuoğlu’nun, SGK tarafından 15 bin kadının maaşının anlaşmalı boşanma olduğu
gerekçesiyle kesildiğine ve bu konudaki tespitlerin doğru yapılarak mağduriyetlerin
bir an önce giderilmesini beklediğine ilişkin açıklaması
18.- Samsun Milletvekili Erhan Usta’nın,
Cumhurbaşkanı Recep Tayyip Erdoğan’ın taşeron işçilere kadro verilmesiyle
ilgili açıklamalarının memnuniyet verici olduğuna, mevsimlik işçilerin sıkıntılarının
da dikkate alınması gerektiğine, uzman çavuşların 4/C’den 4/B’ye geçirilmesi
konusunda bir düzenleme beklendiğine ve Kudüs’ün İsrail’in başkenti olarak
tanınması ile Tel Aviv’deki Amerikan Büyükelçiliğinin Kudüs’e taşınacağına
ilişkin haberlere ilişkin açıklaması
19.- Muş Milletvekili Ahmet Yıldırım’ın,
mahkemenin HDP Eş Genel Başkanı Selahattin Demirtaş’ın 7 Aralıkta yapılacak
duruşmasıyla ilgili daha önce aldığı kararı iptal etmesine ve 6 Aralık ile 1
Ocak arasında Ankara’da bütün eylem, etkinlik ve demokratik gösterilerin
yasaklanmasına ilişkin açıklaması
20.- Sakarya Milletvekili Engin Özkoç’un,
Amerika Birleşik Devletleri’nin Tel Aviv’deki ABD Büyükelçiliğini Kudüs’e
taşımak niyetine ve Türkiye'nin etkin diplomasi yürüterek çatışmaları önlemeye
hizmet edecek sağduyulu bir tutum benimsemesini ve Filistin halkının haklarını
korumayı amaçlayan ilkeli bir duruş sergilemesini beklediğine ilişkin
açıklaması
21.- Aksaray Milletvekili İlknur İnceöz’ün,
ABD Başkanı Trump’un, Kudüs’ü İsrail’in başkenti olarak tanımak ve Tel
Aviv’deki Amerikan Büyükelçiliğini Kudüs’e taşımak konusundaki açıklamalarına,
taşeron işçilerle ilgili yasal düzenleme yapılacak olmasına ve 5 Aralık Türk
kadınına seçme ve seçilme hakkı verilişinin 83’üncü yıl dönümüne ilişkin açıklaması
22.- İstanbul Milletvekili Gülay
Yedekci’nin, 5 Aralık Türk kadınına seçme ve seçilme hakkı verilişinin 83’üncü
yıl dönümüne ilişkin açıklaması
23.- Muş Milletvekili Ahmet Yıldırım’ın,
Aydın Milletvekili Abdurrahman Öz’ün HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması 
24.- Kocaeli Milletvekili
Saffet Sancaklı’nın, oyuncular için geçerli olan gelir vergisi oranlarına ve kulüp yönetimlerine acil bir şekilde
müdahale edilmesi gerektiğine ilişkin açıklaması
25.- Amasya Milletvekili Mehmet Naci
Bostancı’nın, gazetelerin kendi yorumları çerçevesindeki değerlendirmelerini
siyasi partilere ihale eden yaklaşımı doğru bulmadığına ilişkin açıklaması
26.- Sakarya Milletvekili Engin Özkoç’un,
Rıza Sarraf’ın Türkiye Cumhuriyeti mahkemelerinde yargılanmadığı için
Amerika’da yargılandığına ve muhalefetin bu olayı geçiştirmesinin mümkün
olmadığına ilişkin açıklaması
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Kudüs’ün başkent yapılmasının hem uluslararası hukuka hem Birleşmiş
Milletler Güvenlik Konseyi kararlarına aykırı olduğuna ve gruplar kendi
arasında mutabakata varırsa Türkiye Büyük Millet Meclisi olarak ortak bir
deklarasyon yayınlanabileceğine ilişkin açıklaması
2.- Oturum Başkanı TBMM Başkan Vekili Ahmet
Aydın’ın, Amerika Birleşik Devletleri Başkanı Trump’ın resmî olarak Kudüs’ü
İsrail’in başkenti olarak tanıdığına ve Türkiye Büyük Millet Meclisi olarak bu
haksız ve hukuksuz kararı alanları kınadıklarına ilişkin konuşması 

V.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, 2018 Yılı Merkezi Yönetim
Bütçe Kanunu Tasarısı ile 2016 Yılı Merkezi Yönetim Kesin Hesap Kanunu Tasarısı’nın
görüşmelerinde uygulanacak söz kayıt işlemleri ve usullerine ilişkin duyuru

B) Tezkereler
1.- Sağlık, Aile, Çalışma ve Sosyal İşler
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/1365)
2.- Kamu İktisadi Teşebbüsleri Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/1366)
3.- Çevre Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1367)
4.- Dilekçe Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1368)
5.- Adalet Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1369)
6.- İnsan Haklarını İnceleme Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/1370)
7.- Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Geçici Başkanlığının, komisyonun
başkan, başkan vekili, sözcü ve kâtip üye seçimini yaptığına ilişkin tezkeresi
(3/1371)
8.- Anayasa Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1372)
9.- Tarım, Orman ve Köyişleri Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/1373)
10.- Bayındırlık, İmar, Ulaştırma ve Turizm
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/1374)
11.- Dışişleri Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/1375)

VI.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Samsun
Milletvekili Erhan Usta tarafından, Türkiye'de enflasyonun nedenlerinin ve çözüm
önerilerinin araştırılarak alınması gereken önlemlerin belirlenmesi amacıyla
6/12/2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, ön görüşmelerinin Genel Kurulun 6 Aralık 2017
Çarşamba günkü birleşiminde yapılmasına ilişkin önerisi 
2.- HDP Grubunun, Grup Başkan Vekili Muş
Milletvekili Ahmet Yıldırım tarafından, Anayasa’yı, temel hak ve özgürlükleri
korumakla görevli Anayasa Mahkemesinin ilke kararını tanımamış olması, yasama
sorumsuzluğu ve dokunulmazlığını görmezden gelmesiyle yerel mahkemelerdeki
yargı süreçlerini etkilediği iddiasıyla 6/12/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 6 Aralık 2017 Çarşamba günkü birleşiminde
yapılmasına ilişkin önerisi 
3.- CHP Grubunun, Grup Başkan Vekili
Sakarya Milletvekili Engin Özkoç ile Zonguldak Milletvekili Ünal Demirtaş
tarafından, enflasyon nedeniyle tüm maaşlarda yaşanan kaybın ne kadar olduğunun
araştırılması amacıyla 6/12/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, ön görüşmelerinin
Genel Kurulun 6 Aralık 2017 Çarşamba günkü birleşiminde yapılmasına ilişkin
önerisi 

B) Danışma Kurulu Önerileri
1.- Danışma Kurulunun, 7/12/2017 Perşembe
günü Genel Kurulun toplanmamasına ilişkin önerisi 

VII.- SATAŞMALARA İLİŞKİN KONUŞMALAR
1.- Ankara Milletvekili Sırrı Süreyya
Önder’in, Afyonkarahisar Milletvekili Mehmet Parsak’ın HDP grup önerisi
üzerinde MHP Grubu adına yaptığı konuşması sırasında HDP Grubuna sataşması nedeniyle
konuşması 
2.- Sakarya Milletvekili Engin Özkoç’un,
İstanbul Milletvekili Ahmet Hamdi Çamlı’nın 506 sıra sayılı Kanun Teklifi
üzerinde oyunun rengini belli etmek üzere yaptığı konuşması sırasında
Cumhuriyet Halk Partisine sataşması nedeniyle konuşması
3.- İstanbul Milletvekili Ahmet Hamdi
Çamlı’nın, Sakarya Milletvekili Engin Özkoç’un sataşma nedeniyle yaptığı
konuşması sırasında şahsına sataşması nedeniyle konuşması
4.- Sakarya Milletvekili Engin Özkoç’un,
İstanbul Milletvekili Ahmet Hamdi Çamlı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması

VIII.- SEÇİMLER
A) Komisyonlarda Açık Bulunan Üyeliklere
Seçim
1.- Avrupa Birliği Uyum Komisyonunda boş
bulunan üyeliğe seçim

B) Komisyonlara Üye Seçimi
1.- (10/114, 365, 378, 494, 702, 884, 1423,
1431, 1442, 1449, 1597, 1787, 1808, 1949, 1955, 1970, 2056, 2092, 2094, 2095,
2096, 2097, 2098, 2099) esas numaralı, Uyuşturucu Madde Bağımlılığı ve Yeni
Bağımlılık Türlerinin Araştırılarak Bağımlılığın Nedenlerinin ve Alınacak
Tedbirlerin Tespit Edilmesi Maksadıyla Kurulan Meclis Araştırması Komisyonu’na
üye seçimi
2.- (10/2101, 135, 2103, 298, 1150, 2002,
2104, 2112, 2113) esas numaralı, Bağcılık Sektörü ve Üzüm Üreticilerinin
Sorunlarının Araştırılarak Alınacak Tedbirlerin Tespit Edilmesi Maksadıyla
Kurulan Meclis Araştırması Komisyonu’na üye seçimi

IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Bazı Kanunlarda Değişiklik Yapılmasına Dair Kanun Teklifi (2/1945) ile Millî
Eğitim, Kültür, Gençlik ve Spor Komisyonu Raporu (S. Sayısı: 506) 
2.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu (S.Sayısı:457)
3.- Geçici İthalat Sözleşmesinde Yapılan
Değişikliklere İlişkin Belgelerin Onaylanmasının Uygun Bulunduğuna Dair Kanun
Tasarısı (1/712) ve Dışişleri Komisyonu Raporu (S. Sayısı: 385)
4.- Türkiye Cumhuriyeti Hükümeti ile
Birleşmiş Milletler Arasında Afet ve Acil Durum Halinde Yardım Sevkiyatının ve
Yardım Personeline Ait Eşyanın İthalat, İhracat ve Transitini Hızlandırmaya Yönelik
Önlemlerin Alınmasına İlişkin Anlaşmanın Onaylanmasının Uygun Bulunduğuna Dair
Kanun Tasarısı (1/764) ve Dışişleri Komisyonu Raporu (S. Sayısı: 460)
5.- Türkiye Cumhuriyeti Hükümeti ile
Karadağ Hükümeti Arasında Gümrük Konularında Karşılıklı Yardım Anlaşmasının Onaylanmasının
Uygun Bulunduğuna Dair Kanun Tasarısı (1/763) ve Dışişleri Komisyonu Raporu (S. Sayısı: 465)

X.- BİLDİRİLER – DEKLARASYONLAR
1.- Birleşmiş Milletler kararları hilafına
Kudüs'ün tarihî statüsünü değiştirme yönündeki maceracı girişimleri kesin ve
tartışmasız bir şekilde reddetme iradesinin Türkiye Büyük Millet Meclisi olarak
dünya kamuoyuna ifade ve ilan edildiğine ilişkin siyasi parti gruplarının ortak
bildirisi

XI.- OYLAMALAR
1.- (S.
Sayısı: 506) Bazı Kanunlarda Değişiklik Yapılmasına Dair Kanun Teklifi’nin
oylaması 
2.- (S.Sayısı:457) AB-EFTA Ortak Transit
Ortak Komitesinin 20 Mayıs 1987 Tarihli Ortak Transit Rejimine İlişkin
Sözleşmeyi Değiştiren 28/04/2016 Tarihli ve 1/2016 Sayılı Kararının
Onaylanmasının Uygun Bulunduğuna Dair Kanun Tasarısı’nın oylaması 
3.- (S. Sayısı: 385) Geçici İthalat
Sözleşmesinde Yapılan Değişikliklere İlişkin Belgelerin Onaylanmasının Uygun
Bulunduğuna Dair Kanun Tasarısı’nın oylaması

XII.- YAZILI SORULAR VE CEVAPLARI
1.- Niğde Milletvekili Ömer Fethi Gürer'in, tarımsal amaçlı
faaliyet gösteren kooperatiflere ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/17979)
2.- Antalya Milletvekili Çetin Osman
Budak'ın, Antalya'nın Alanya ilçesi Sapadere bölgesindeki rehabilitasyon ve
ağaçların çıkarılması işini kimin yürüttüğüne, işçilerin kayıtdışı ve iş
güvenliği önlemleri alınmaksızın çalıştırıldığına dair iddiaların
soruşturulmasına ilişkin sorusu ve Orman ve Su İşleri Bakanı Veysel Eroğlu’nun
cevabı (7/18049)
3.- İstanbul Milletvekili Mustafa Sezgin
Tanrıkulu'nun, Bakanlığa bağlı kurum ve kuruluşlarda Sosyal Hizmetler Kanunu
gereğince istihdam edilen koruma altındaki çocuk sayısına ilişkin sorusu ve Orman
ve Su İşleri Bakanı Veysel Eroğlu’nun cevabı (7/18055)
4.- Malatya Milletvekili Veli
Ağbaba'nın, Bakanlık ve bağlı kuruluşlarca 2002-2017 yılları arasında Malatya'ya
yapılan yatırımlara ilişkin sorusu ve Orman ve Su İşleri Bakanı Veysel
Eroğlu’nun cevabı (7/18215)
6 Aralık 2017 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ
(Nevşehir), Nurhayat ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 33’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, 5 Aralık 1934’te Türk kadınına seçme ve seçilme hakkı
tanınmasıyla ilgili söz isteyen Kayseri Milletvekili Hülya Nergis’e aittir. 
Buyurun
Sayın Nergis. (AK PARTİ sıralarından alkışlar) 
Süreniz
beş dakika. 
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kayseri Milletvekili
Hülya Nergis’in, 5 Aralık Türk kadınına seçme ve seçilme hakkı tanınmasının
83’üncü yıl dönümüne ilişkin gündem dışı konuşması
HÜLYA
NERGİS (Kayseri) – Sayın Başkan, değerli milletvekilleri; 5 Aralık 1934 kadınlara
seçme ve seçilme hakkının verilmesiyle ilgili şahsım adına gündem dışı söz
almış bulunuyorum. Hepinizi saygıyla selamlıyorum. 
Sözlerime
tüm kadınlarımızın seçme ve seçilme hakkını elde ettiği günü kutlayarak başlamak
istiyorum. 
Türkiye’mizde
kadınlara seçme ve seçilme hakkı pek çok ülkeden önce tanınmış olup 3 Nisan
1930 tarihinde belediyelerde, 26 Ekim 1933’te köy ihtiyar heyeti ve muhtarlık
seçimlerinde, 5 Aralık 1934 tarihinde ise milletvekili genel seçimlerinde
kadınlara seçme ve seçilme hakkı tanınmıştır. Bu nedenle, 5 Aralık 1934 tarihinden
itibaren Kadın Hakları Günü olarak kutlanır. 8 Şubat 1935’te yapılan
milletvekili genel seçimlerinde kadınlar ilk kez milletvekili seçme ve seçilme
hakkını kullandılar ve bu seçimlerin sonunda 5’inci Dönemde Türkiye Büyük
Millet Meclisine 18 kadın milletvekili girdi. Bu, ülkemiz için hafızalardan
silinmemesi gereken bir yeniliktir. Bu konuda emeği geçenleri şükranla
anıyorum.
Mustafa
Kemal Atatürk, 1925’te Kastamonu’da yaptığı konuşmada şöyle der: “Toplumu
kalkındırmak istiyorsak izlememiz gereken daha emin ve daha etkili bir yol
vardır, o da Türk kadınını çalışmalarımıza ortak etmek, hayatımızı onunla
birlikte yürütmek, kadını bilimsel, toplumsal ve ekonomik hayatta erkeğin
ortağı, arkadaşı, yardımcısı ve koruyucusu yapmakla olur.” Bu beyanıyla kadın-erkek
eşitliği ilkesini açıkça ortaya koyan Atatürk, Birleşmiş Milletlerin yirmi yıl
sonra kabul ettiği İnsan Hakları Evrensel Bildirgesi’nin 1 ve 2’nci
maddelerinde ifade edilen ilkeleri çok daha önce dile getirmiştir.
Toplumun
yarısını oluşturan biz kadınların ihmal edildiği ve dikkate alınmadığı hiçbir
çalışmanın başarı şansı yoktur. Toplumu kalkındırmanın ve geliştirmenin yolu
geleceğimiz olan çocukları yetiştiren kadınların sosyal hayatın her alanında
desteklenmesi ve etkin bir şekilde yer almasıyla mümkündür. Bu nedenle, ilk
defa diğer dezavantajlı kesimlerle birlikte kadınlara pozitif ayrımcılık
uygulanması konusu 2010 yılında yapılan değişiklikle Anayasa'mıza girmiştir.
Nitekim, AK PARTİ’de kuruluşundan itibaren siyasette kadınlara pozitif ayrımcılık
uygulanmıştır. Siyasette kadınlar eskiye göre çok daha etkin bir şekilde karar
mekanizmalarında temsil edilmeye başlanmıştır bu sayede. AK PARTİ Kadın Kolları
4,5 milyon üyesiyle dünyanın en büyük kadın sivil toplum kuruluşudur, Türkiye
genelinde 81 il ve 957 ilçede örgütlenmiştir. Kadın Kollarımız kadınların
siyasete etkin katılımında okul vazifesini ifa etmektedir. 2002 yılında TBMM’de
kadın milletvekili oranı yüzde 4,4’lerde iken bu oran 26’ncı Dönem itibarıyla
yüzde 14,7’ye çıkmıştır. 
Kadınlara
seçme ve seçilme hakkı 1934 yılında verilmiş ancak bu hakların bütün
kadınlarımız tarafından kullanılmasının yolu 1 Ekim 2013 tarihinde açılmıştır.
Bu tarihte AK PARTİ’li 4 bayan milletvekilimiz ilk defa başörtülü olarak Genel
Kurul çalışmalarına katılmışlardır. 2013 yılı Ekim ayında demokratikleşme
paketi kapsamında kamuda başörtüsü serbest bırakılmıştır. 2015 yılı Haziran
ayında hâkim ve savcılar için, 2016 yılı Ağustos ayında polisler için, 2017
yılı Şubat ayında ise Türk Silahlı Kuvvetleri mensupları için başörtüsü yasağı
kaldırılmıştır. Bu son düzenlemeyle kadını toplumdan ve kamu kurumlarından
tecrit eden yasakçı zihniyet tarihin karanlık sayfalarına gömülmüştür diyor,
hepinizi saygı ve sevgiyle selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Gündem
dışı ikinci söz, tutuklu milletvekilleri hakkında söz isteyen Mardin
Milletvekili Erol Dora’ya aittir.
Buyurun
Sayın Dora. (HDP sıralarından alkışlar) 
2.- Mardin Milletvekili Erol Dora’nın,
tutuklu milletvekillerine ilişkin gündem dışı konuşması
EROL
DORA (Mardin) – Sayın Başkan, değerli milletvekilleri; tutuklu milletvekilleri
konusunda gündem dışı söz aldım. Genel Kurulu saygıyla selamlıyorum. 
Öncelikle,
hâlen tutuklu bulunan Eş Başkanlarımız Sayın Selahattin Demirtaş ve Figen Yüksekdağ,
Grup Başkan Vekillerimiz Sayın İdris Baluken ve Çağlar Demirel ile tutuklu
bulunan tüm milletvekillerimizi ve Genel Kurulu bir kez daha saygıyla
selamlıyorum. 
Değerli
milletvekilleri, milletvekilleri, yasama çalışmalarını engellenmeden yapabilmek
ve düşüncelerini endişe duymadan dile getirebilmek için nispeten daha güvenceli
bir çalışma ortamına gereksinim duyarlar. Yasama organı üyelerinin diğer
yurttaşlardan farklı olarak sahip olduğu güvenceler, sadece onların değil, aynı
zamanda üyesi oldukları Parlamentonun da özgürlüğü ve bağımsızlığı anlamına
gelir. Bu bağlamda, yasama bağışıklığı, milletvekillerinin kişiliğine değil,
görevleri nedeniyle kamu yararı ve parlamentoların bağımsızlığı ilkeleri göz
önünde bulundurularak tanınan ayrıcalıklardır.
Değerli
milletvekilleri, yasama sorumsuzluğu ve dokunulmazlığını birlikte kapsayan
yasama bağışıklığının amacı, milletin iradesini temsil eden Parlamento
üyelerinin yasama faaliyetlerini özgürce yapabilmesi, özellikle muhalefetin,
iktidarın keyfî kısıtlamaları ve soruşturmalarına karşı korunabilmesi içindir.
Bu temelde, Mecliste yapılan konuşmaların, Hükûmete yönelik eleştirilerin,
kanunlarla ilgili yapılan eleştirilerin, bir kararı engellemek için verilen
demokratik tepkilerin dışarıda da tekrarlanmasının, basın toplantısına konu
edilmesinin, halk toplantılarında dile getirilmesinin de yine bu sorumsuzluk
kapsamında olduğu konusunda hukuk literatüründe bir görüş ayrılığı yoktur.
Sayın
Başkan, değerli milletvekilleri; Anayasa madde 83’e göre de yasama sorumsuzluğunun
kapsamı belli bir mekânla sınırlanmamaktadır. Şu noktanın altını özellikle
çizmek gerekir ki yasama faaliyetleri, esas olarak kamuoyuyla paylaşıldığında
gerçek bir aleniyet ve değer kazanır ve diğer taraftan siyasal eleştiri başlı
başına anayasal bir hak olup, milletvekillerinin hükûmeti eleştirmeleri
bizatihi bir kamu görevinin ifası olarak değerlendirilmelidir. Parlamentoda
yapılsın ya da dışarıda yapılsın, halkın iradesini temsil eden seçilmiş bir
parlamenterin, Avrupa İnsan Hakları Mahkemesi içtihatları çerçevesinde de
değerlendirilecek olursa, siyasi nitelikleri, tüm fikrî açıklamaları, esasında
yasama çalışmalarıyla ilintili olup, yasama sorumsuzluğu kapsamındadır. Bunun
yanında, Venedik Komisyonunun yasama sorumsuzluğu ilkesiyle ilgili görüşü de
yasama faaliyetlerinin kapsamının Meclis çatısıyla sınırlı olmadığını
doğrulamaktadır; Parlamento üyelerinin seçilme ve seçmenle ilgili görevleri
yerine getirirken açıkladıkları görüşlerle ilgili koruma altında olduklarını
kabul etmektedir. 
Sayın
Başkan, değerli milletvekilleri; gerek evrensel gerekse ulusal çerçevede söz
ettiğimiz tüm bu hukuki birikime karşın milletvekillerimizin
dokunulmazlıklarının kaldırılma ve tutuklanma sürecini hepimiz biliyoruz,
burada tekrara girmeyeceğim. Ancak, tutuklu milletvekillerinin yargılanma
süreçlerine ilişkin olarak da Türkiye’de hukukun işlemez hâle geldiğinin
çarpıcı kanıtlarından yalnızca bir örneği paylaşmak isterim. 
Bakınız,
Eş Genel Başkanımız Sayın Selahattin Demirtaş yaklaşık dört yüz gündür tutuklu
bulunduğu dava kapsamında henüz hâkim karşısına çıkarılmamıştır. Tekrar etmekte
fayda görüyorum: Eş Genel Başkanımız Sayın Selahattin Demirtaş yaklaşık dört
yüz gündür tutuklu bulunduğu dava kapsamında henüz hâkim karşısına
çıkarılmamıştır. Kendimizi de dünyayı da “Türkiye’de hukuk işliyor, adalet
sistemi işliyor.” diye yanıltmaktan, oyalamaktan vazgeçmeliyiz. 
Değerli
milletvekilleri, şimdi geldiğimiz noktada âdeta keyfî olarak sürdürülen OHAL
uygulamalarıyla milletvekillerinden belediye başkanlarına, akademisyenlerden
gazetecilere, siyasi iktidarı eleştiren, iktidarın politikalarına muhalefet
eden hemen herkes bir biçimde cezalandırılmak, amiyane tabirle “terbiye
edilmek” istenmektedir. 
Bu
ülkede nitelikli bir toplumsal barışın en temel koşulu gerçek bir demokrasiyi
tesis etmekten geçmektedir. Temel özgürlükleri hiçe sayan güvenlikçi
politikaların günümüz koşullarında bir sürdürülebilirliği kalmamıştır.
Dolayısıyla, halkın iradesini temsil eden yani aslında ülkenin demokratik
çoğulcu yapısını temsil eden tüm seçilmişler bir an önce serbest
bırakılmalıdır. 
Başta
Kürt meselesi olmak üzere ülkenin temel toplumsal meselelerinin evrensel
demokratik ölçülerde bir çözüme kavuşturulması için uygun bir zemin vakit
kaybedilmeden oluşturulmalıdır diyor, tekrar Genel Kurulu saygıyla
selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Dora.
Gündem
dışı üçüncü söz, Balıkesir’in sorunları hakkında söz isteyen Balıkesir
Milletvekili Ahmet Akın’a aittir. (CHP sıralarından alkışlar) 
Buyurun
Sayın Akın. 
3.- Balıkesir Milletvekili Ahmet Akın’ın,
Balıkesir ilinin sorunlarına ilişkin gündem dışı konuşması ve Orman ve Su
İşleri Bakanı Veysel Eroğlu’nun cevabı
AHMET
AKIN (Balıkesir) – Teşekkürler Sayın Başkanım.
Balıkesir’in
sorunlarıyla ilgili söz aldım. Bu vesileyle yüce Meclisi saygıyla selamlıyorum.
Bu
kadar çok sorunu bu beş dakikaya nasıl sığdıracağız, onu da elimden geldiğince
kısa kısa özetlemeye gayret göstereceğim. 
Değerli
arkadaşlar, öncelikle hepinize Kuvayımilliye’nin başşehri Balıkesir’den sevgi,
saygı ve selamlar getirdim. Lütfen kabul buyurun.
Çok
değerli arkadaşlarım, Balıkesir’in iç ticaret açığı maalesef her yıl artarak
büyüyor. Bu yıl da bir yılda Balıkesir’in verdiği iç ticaret açığı 145 milyon
lira arttı. Üretimin neredeyse her alanında söz sahibi olan Balıkesir’imizin
ekonomik durumu maalesef hiç de iyi duruma gitmiyor. Balıkesir’in iç ticaret
rakamlarında açık vermesinin nedeni de maalesef ama maalesef Hükûmetin
uyguladığı yanlış ekonomik politikalar.
Balıkesir’imiz,
verimli topraklarıyla, tarım ve hayvancılıkla ülke genelinde ilk beşte yer alan
bir şehrimizdir. Durum böyle olunca da Adalet ve Kalkınma Partisinin sözde
millî tarım ve hayvancılık politikalarından en çok etkilenen illerin başında
yine Balıkesir’imiz geliyor. AKP’nin seçim bildirgesinde “Çiftçilerimizin çok
büyük hayalleri vardı, bu hayaller iktidarımız sayesinde gerçek oldu.”
deniliyordu fakat değerli arkadaşlar, durum hiç de böyle değil. Şu anda AKP
döneminde köylerimiz boşaldı, çiftçilerimiz yoksullaştı, icralar kapıda, tarlalar
ipotekli, traktörler hacizli. İşin özeti bu. Çiftçilerimiz “Borç batağı
içindeyiz. Kapımızdaki traktör, ahırımızdaki inek bize ait değil, bankaya ait.
Dünyanın en pahalı mazotunu kullanıyoruz. İlaç pahalı, gübre pahalı, elektrik
pahalı, her şey çok pahalı ama sattığımız ürünün bir değeri yok.” diyorlar.
Çiftçimizin durumu maalesef içler acısı.
Bir
de hayvancılıkla uğraşan vatandaşlarımız var. Meraların bir kısmı özel
ağaçlandırma gerekçesiyle özel kişi ve kurumlara tahsis edildi ve ilimizde de
hayvancılık iktidar eliyle bitirildi. Meralar bitti, yem fiyatları pahalı. Bu
vatandaş bu hayvanları nasıl besleyecek değerli arkadaşlar? Ot sorununu
çözmeden et ve süt meselesini çözebilmek mümkün değilken, çıkarılan torba
yasalarla o tren de kaçtı maalesef. İstiyorsunuz ki çiftçimiz ekmesin biçmesin,
hayvancımız kaybetsin, bankalara bağlı olsun. Bunu mu istiyorsunuz değerli
arkadaşlar? 
Et
kadar süt de önemli, bildiğiniz gibi. Balıkesirli süt üreticilerimizin durumu
da en az tarım ve hayvancılıkla uğraşan vatandaşlarımız kadar kötü. Süt
üretiminde biz Türkiye’de 3’üncü sıradayken maalesef 4’üncü sıraya geriledik ve
Balıkesir Süt Birliğinin açıklamasına göre de şu zamana kadar, bir yılda 5 bin
üretici üretimi bıraktı. Üretici özellikle yem fiyatlarından kaynaklı olarak
süt üretimi yapamıyor ve yapamadığını her ortamda dile getiriyor. Hükûmetin
politikalarının yanlış olduğunu biz her ortamda dile getiriyoruz. Bunun
bedellerini de maalesef sadece AK PARTİ’liler değil, bütün 81 milyon
vatandaşımız çekiyor. 
İzninizle
buradan bir yanlışı daha dile getirmek istiyorum. Hayvan beslemede en önemli
gıda yem. Hükûmetin teşvik politikalarını bu doğrultuda yapması gerektiğine
inanıyoruz ve bunu her seferinde söylüyoruz ama maalesef iktidar tam tersini
yapıyor. Anayasa’ya göre tarım ve hayvancılığı, dolayısıyla süt üreticisini
desteklemek devletin görevi fakat devlet, maalesef, hiç oralı değil. 
Değerli
arkadaşlarım, Balıkesir’in diğer önemli bir sorunu hastanelerimiz. Girişe
tabela asmışlar, “Hastanede beklemeye son.” yazıyor. Ben sizi Balıkesir’e davet
ediyorum kapıdaki kuyrukları görmeniz için. Hastalarımız kuyrukta beklemek için
sabahın erken saatlerinde geliyorlar. Yüzde 70 doluluk garantisiyle şehir
hastanesi yapıp parasını vatandaşa ödettiniz, sonra da bunun adına “devrim” dediniz.

Değerli
arkadaşlar, Balıkesir’de yapılan hastane lüks bir binadan öteye geçmedi. Bina
var, doktor yok. Vatandaşlarımız bazı bölümler için, bazı doktorlar için
maalesef ta Manisa’ya gidiyorlar. Büyükşehir yasası çıkardınız; büyükşehir,
köylerinin yüzüne bile bakmıyor, köylerin yolları yok, kendisine oy vermeyen
köyleri âdeta ayırmış durumda. Onun için biz diyoruz ki: Artık, bu Türkiye’yi
kutuplaştıran, ayrıştıran politika ve politikacılara değil, birleştiren ve
birleştirici politikacılara ihtiyaç var.
Ülkemizin
geleceği gençlerin de sorunları var. Balıkesir Üniversitesinde öğretim gören
gençlerimizin maalesef…
(Mikrofon
otomatik cihaz tarafından kapatıldı) 
AHMET
AKIN (Devamla) – İzin var mı efendim? Bir dakika…
BAŞKAN
– Tamam, izin vermemek mümkün değil, o, güzel bir bakıştı.
Buyurun
efendim, tamamlayın lütfen. (CHP sıralarından alkışlar)
AHMET
AKIN (Devamla) – Değerli arkadaşlarım, gerçekten, Balıkesir Üniversitesine
giden öğrencilerimizin, oradaki yurttaşlarımızın da problemleri var, engelli
arkadaşlarımızın da problemleri var. Onun için, ben buradan diyorum ki: Engelli
vatandaşlarımızın önünde engel olmayalım. Mesela, hastaneye girerken engelliler
için yokuşumuz yok, orada bir rampamız yok. 
Değerli
arkadaşlar, kısa sürede bu kadarını anlattım. 
Sayın
Başkana da süreyi uzattığı için çok teşekkür ediyor, hepinize saygılar
sunuyorum. (CHP sıralarından alkışlar)
BAŞKAN
– Teşekkür ediyorum Sayın Akın.
Gündem
dışı konuşmaya cevap Orman ve Su İşleri Bakanı Sayın Veysel Eroğlu tarafından
verilecektir. 
Buyurun
Sayın Eroğlu. (AK PARTİ sıralarından alkışlar)
ORMAN
VE SU İŞLERİ BAKANI VEYSEL EROĞLU (Afyonkarahisar) – Saygıdeğer Başkanım,
değerli milletvekilleri; hepinizi saygıyla selamlıyorum. 
Tabii,
Sayın Milletvekili Ahmet Akın’ın Balıkesir’le alakalı konuşmasına özellikle
cevap vermek üzere söz aldım, hepinizi saygıyla selamlıyorum.
Efendim,
özellikle Balıkesir’e çok büyük yatırım yapıldı. Bakın, şu ana kadar…
AHMET
AKIN (Balıkesir) – Balıkesir milletvekilleri olsaydı daha iyi olurdu Sayın
Bakanım. 
ORMAN
VE SU İŞLERİ BAKANI VEYSEL EROĞLU (Devamla) – Müsaade eder misiniz, ben sizi
dinledim. 
Biz
Hükûmet olarak Balıkesir’e şu ana kadar 25 milyar TL’lik yatırım yapmışız. Ben
size onun kitabını da hazırladım, göndereceğim, 25 milyar. (AK PARTİ
sıralarından alkışlar) 
Bakın,
ben daha önce teknik üniversitedeyken Balıkesir’e sık giderdim ve gerçekten
Balıkesirli çok dostum var. Gittiğimiz zaman orası köy gibiydi, şimdi Balıkesir
gelişti, muhteşem bir şehir oldu yani hakikaten bir marka şehir oldu. Esasen
Balıkesir’de su bile yoktu biliyor musunuz? Ben İSKİ’den sonra DSİ Genel Müdürü
olduğum zaman, Sayın Cumhurbaşkanımız Başbakan iken bana “Veysel Hoca,
Balıkesir’de su yokmuş, sen de o bölgenin sevdalısı bir kişisin, derhâl bu su
meselesini hallet.” diye söylediği zaman, İkizcetepeler Barajı’nda çok modern
bir içme suyu arıtma tesisi, ana dağıtım hatları, depolar inşa ederek
Balıkesir’e ilk defa suyu biz getirdik; bir.
İkinci
husus da -sizin söylediğiniz gibi- çiftçilerimize en büyük desteği biz
veriyoruz. Bakın, Balıkesir’de kaç tane baraj, gölet vardı? Ama şu anda biz
Balıkesir’e 17 tane baraj, 13 tane dev gölet inşa ettik. Yani 30 tane baraj ve
göletle, sulama tesisleriyle Balıkesir’de gerçekten çiftçilerimiz üretir hâle
geldi. (AK PARTİ sıralarından alkışlar) Ben birkaç tanesini söyleyeyim;
Ardıçtepe Barajı hayaldi, “Yüz yıllık hayal.” diyorlardı, onu yaptık. Havran
Barajı, devasa Manyas Barajı’nı çok şükür Balıkesir’e kazandırdık.
AKİF
EKİCİ (Gaziantep) - Sayın Bakan, önce susuz mu yaşıyordu Balıkesir? Siz
gelmeden önce susuz mu yaşıyordu bunlar?
ORMAN
VE SU İŞLERİ BAKANI VEYSEL EROĞLU (Devamla) - Bakın, sadece şunu söyleyeyim:
Geçtiğimiz çarşamba günü Sayın Cumhurbaşkanımız Bakanlığımızın bitirdiği 375
dev tesisin -7,7 milyar TL’lik- açılışını yaptığı zaman Balıkesir’e kaç tesis
kazandırdık biliyor musunuz? 15 tesis Balıkesir’e ait. Bunların listesi var.
(AK PARTİ sıralarından alkışlar) Bunun dışında, şu anda devam ediyor
yatırımlar. 
KEMAL
ZEYBEK (Samsun) – Bakan, köyün içine kanalizasyon yapıyorsun, onu da proje sayıyorsun
ya!
ORMAN
VE SU İŞLERİ BAKANI VEYSEL EROĞLU (Devamla) - Mesela, Adalı Barajı, Reşitköy
Barajı dâhil olmak üzere 14 tane baraj, 13 tane gölet daha inşa hâlinde. 14, 13
daha ne yaptı? 27. 30 daha, toplam 57 tane baraj ve göletle tamamen sulamayı
bitireceğiz.
AHMET
AKIN (Balıkesir) – Rakamlar karıştı Sayın Bakanım.
ORMAN
VE SU İŞLERİ BAKANI VEYSEL EROĞLU (Devamla) - Ayrıca, şu anda şunu söyleyeyim.
Diyorsunuz ki: “Araziyi sulamadınız, çiftçi su bulamıyor.” Efendim, bakın, o
rakamı veriyorum: Sadece 550 bin dekar araziyi modern sulama sistemiyle
sulamaya açtık.
Vaktim
sınırlı olduğu için, grup başkan vekilimiz de “Kısa, öz konuş.” dedi, o
bakımdan, yoksa… Ben size kitabı göndereceğim. Bakın, sadece 32-33 sayfa
yaptığımız tesislerin isimleri var burada. Nereden nereye. Peki, bu konuda
Balıkesirli çiftçimiz ne kazandı? Elimizde değerler var bakın. Biz konuşurken
-biz mühendisiz- iddia etmeyiz, biz ispat ederiz.
AHMET
AKIN (Balıkesir) – Bakanım, bir görseniz hepsi berbat durumda şu anda.
ORMAN
VE SU İŞLERİ BAKANI VEYSEL EROĞLU (Devamla) - Bakın değerli kardeşlerim,
Balıkesir çiftçisinin cebine açtığımız modern sulama tesisleriyle her yıl 380
milyon TL ilave zirai gelir artışı sağladık. (AK PARTİ sıralarından alkışlar)
Bunun dışında, mesela 105.710 dekar araziyi sulayacak Manyas Ovası Sol Sahil
Sulaması, 36.620 dekar araziyi sulayacak olan İvrindi ve Gökçeyazı
ovaları sulamasının da yer aldığı 24 sulama tesisinde inşaat çalışmaları şu
anda devam ediyor. Onlar bittiği zaman bizim hedefimiz şu: 2019 yılının sonuna
kadar Balıkesir’de tarım ve hayvancılığı artırmak. Sebebi şu: Su olmayınca
yeteri kadar zirai gelir elde edilemiyor. Hedefimiz, Balıkesir çiftçisine yılda
1 milyar TL ek bir zirai gelir sağlamaktır. 
Bunun
dışında, bir de şunu söylediniz, dediniz ki: “Efendim, meralar tamamen elden
çıkıyor, onları ağaçlandırıyorsunuz, meralar bitiyor.” 
ÖMER
FETHİ GÜRER (Niğde) – Ağaçlandırma bile yok, yok, maden ocağı oluyor. 
ORMAN
VE SU İŞLERİ BAKANI VEYSEL EROĞLU (Devamla) - Efendim, şunu sizlerin
dikkatlerinize arz etmek istiyorum: “Mera” denince, Türkiye’de her yer mera
arazisi olmuş. Ama biz Gıda, Tarım ve Hayvancılık Bakanlığıyla oturduk, dedik
ki: İyi, vasıflı meraları hepimiz koruyacağız, gözümüz gibi koruyacağız.
İkincisi, hayvancılık çok önemli Balıkesir’de biliyorum, dolayısıyla oralarda,
vasfı bozuk olan meraları hem Gıda, Tarım ve Hayvancılık Bakanlığı hem de Orman
ve Su İşleri Bakanlığı olarak ıslah ediyoruz. Varsa ıslah edilecek alan
söyleyin.
Bu
bizim ağaçlandırdığımız nedir biliyor musunuz? Tamamen bozuk, kullanılmayacak
alanları, hatta sayın milletvekilleri, dik yamaçları, hayvanın bile orada
duramayacağı o yamaçları ağaçlandırıyoruz erozyonu kontrol etmek için. Nitekim
şu ana kadar 98 milyon fidanı bu maksatla toprakla buluşturmuşuz. Okul
bahçeleri, yol kenarları, sağlık tesisleri, mezarlıklar, her tarafı
ağaçlandırıyoruz. Bütün dereleri ıslah ediyoruz. 
ÖMER
FETHİ GÜRER (Niğde) – Sayın Bakanım, şu fidanlar nerede gidip bakalım. Niğde’de
de diyorsunuz da yok fidan midan ortada. 
ORMAN
VE SU İŞLERİ BAKANI VEYSEL EROĞLU (Devamla) - Allah aşkına Sayın Vekilim, şu
Çay Deresi var ya Çay Deresi, onun etrafına gidip de bir kahve için, ne kadar
muhteşem bir dere ıslahı olduğunu göreceksiniz. 
BAKİ
ŞİMŞEK (Mersin) – Biraz da Mersin’de ıslah edin bir dereyi Sayın Bakanım ya!
Mersin’i sel bastı, biraz da burada ıslah çalışması yapın.
ORMAN
VE SU İŞLERİ BAKANI VEYSEL EROĞLU (Devamla) - Balıkesir’e bir gerdanlık tesis
ettik Çay Deresi’yle. 
Tabii,
bunun dışında çok şeyler var. Biz bir de şunu şey yapalım: Sadece çiftçiler
değil, orman köylüleri için yeni bir seferberlik başlattık Sayın Vekilim.
İsterseniz beraber gidelim, ben önümüzdeki haftalarda Ayvalık’taki Cennet
Sofrası’nda yanan yere fidan dikeceğim, siz de buyurun.
GÜLAY
YEDEKCİ (İstanbul) – Biz olmasak bütün zeytinlikleri söküyordunuz, yerini imara
açıyordunuz; dua edin ki CHP var. 
ORMAN
VE SU İŞLERİ BAKANI VEYSEL EROĞLU (Devamla) - Orada bütün orman köylülerine
şunu yapıyoruz: Ormanlık alanlardaki yerleri en yakın mahalledeki vatandaşlara
parselliyoruz; ceviz, badem gibi gelir getirici türleri dikiyoruz, kırk dokuz
yıllığına onlara sertifika veriyoruz. Bakın, bu maksatla 134 mahallede -orman
mahallesi bu- 132 bin tane gelir getirici fidan diktik, onların gelirleri
vatandaşa ait. 
Tabii,
sonra söylenecek çok şey var, sadece biz çalışmıyoruz; mesela, Ulaştırma
Bakanlığımız orada destan yazdı. Ben Balıkesir’e giderken çok büyük sıkıntı
çekiyordum eski Türkiye’de, şimdi var ya, bütün yollar Afyon kaymağı gibi oldu
kardeşim. (AK PARTİ sıralarından alkışlar) 
FATMA
KAPLAN HÜRRİYET (Kocaeli) – “Eski Türkiye” ne ya? “Eski Türkiye” öyle mi?
ORMAN
VE SU İŞLERİ BAKANI VEYSEL EROĞLU (Devamla) - Bakın, 550 kilometreye
yükseltmişiz yolları.
ALİ
ÖZCAN (İstanbul) – Sayın Bakanım, “eski Türkiye” kelimesi çok yanlış bir
kelime. Lütfen düzeltin.
ALİ
ŞEKER (İstanbul) – Türkiye eskimedi, eskimedi. 
ORMAN
VE SU İŞLERİ BAKANI VEYSEL EROĞLU (Devamla) - Biliyorsunuz, artık Balıkesir’e
gelmek için İstanbul’dan bineceksiniz, ondan sonra Osman Gazi Köprüsü’nden
geçeceksiniz. 
ÖZKAN
YALIM (Uşak) – Sayın Bakan, Osman Gazi Köprüsü kaç para?
ORMAN
VE SU İŞLERİ BAKANI VEYSEL EROĞLU (Devamla) - Şimdi Bursa’ya kadar geldi dev
otobanlar; oradan Balıkesir-İzmir otobanıyla artık Balıkesir hem
İstanbul-İzmir’in arasında muazzam bir kavşak noktası… 
ALİ
ŞEKER (İstanbul) – Deli Dumrul köprüsü mü? Geçsen de ödüyorsun geçmesen de,
geçmesine gerek yok ki. 
ORMAN
VE SU İŞLERİ BAKANI VEYSEL EROĞLU (Devamla) - Bir de Çanakkale Köprüsü
yapılıyor, 18 Mart Köprüsü’yle Balıkesir’e gelmek daha da güzel olacak. (AK PARTİ
sıralarından alkışlar)
FATMA
KAPLAN HÜRRİYET (Kocaeli) – O köprüden sizin zenginler geçiyor, o köprüden
sizin zenginleriniz geçiyor Sayın Bakan. 
ORMAN
VE SU İŞLERİ BAKANI VEYSEL EROĞLU (Devamla) - Bir de havaalanı yapıyoruz
ekstra, o da işin bonusu. 
FATMA
KAPLAN HÜRRİYET (Kocaeli) – Sizin zenginleriniz geçebiliyor ancak.
ORMAN
VE SU İŞLERİ BAKANI VEYSEL EROĞLU (Devamla) - Hepinize teşekkür ediyorum. Sağ
olun, var olun. (AK PARTİ sıralarından alkışlar)
BAŞKAN
– Teşekkür ediyorum Sayın Bakan.
GÜLAY
YEDEKCİ (İstanbul) – Zamanınız var, anlatsanıza. Süreniz var ama anlatacak
şeyiniz yok Sayın Bakan. 
ÖMER
FETHİ GÜRER (Niğde) – Sayın Bakanı Balıkesir diye Dursunbey’e götürmüşler
herhâlde. 
AHMET
AKIN (Balıkesir) – Sayın Başkan…
BAŞKAN
– Sayın Akın, isterseniz yerinizden bir dakika söz vereyim. 
Dilerseniz
önce bir Sayın Aydınlıoğlu’na söz vereyim, ondan sonra size söz vereyim. 
Sayın
Aydınlıoğlu, buyurun. 
III.- AÇIKLAMALAR
1.- Balıkesir Milletvekili Ali
Aydınlıoğlu’nun, Balıkesir Milletvekili Ahmet Akın’ın yaptığı gündem dışı
konuşmasındaki bazı ifadelerine ilişkin açıklaması
ALİ
AYDINLIOĞLU (Balıkesir) – Teşekkür ediyorum Sayın Başkanım. 
Cumhuriyet
Halk Partisi Milletvekili Sayın Ahmet Akın’ın Balıkesir’deki hastanelerin
yoğunluğuyla ilgili söylediklerine cevap vermek için söz aldım. 
Balıkesir’de
1.000 yataklı yeni Şehir Hastanemiz yapıldı. Balıkesir’de Tıp Fakültesi ve Tıp
Fakültesi Hastanesi yoktu, bunlar kazandırıldı bizim dönemimizde. Ahmet Bey’in
rampayla ilgili söylediği… Hastanemiz aslında düzayak ancak acilde bir rampa
sıkıntısı vardı, engelli rampası bitmek üzere. Ayrıca, bunun yanında, bir de
engelli asansörü yaptırıldı; o da bitmek üzere. 
Biz
yakından takip ediyoruz, hastanemizde öyle sıkışıklık falan yok. Mesela, yoğun
bakımda bizim yatak sayımız 80 falandı, şu anda 280’e çıktı. Çok şükür,
Balıkesir’de yenilemediğimiz hastane kalmadı.
Sayın
Orman Bakanımız da gerçekten, barajlarla, ormanlarımızın geliştirilmesiyle
ilgili, hatta bal ormanlarının yapımına kadar çok büyük bir destek verdi,
kendisine teşekkür ediyorum. Balıkesir gerçekten bir marka oldu.
Teşekkürler,
sağ olun.
BAŞKAN
– Teşekkürler.
Sayın
Akın, buyurun.
2.- Balıkesir Milletvekili Ahmet Akın’ın,
Orman ve Su İşleri Bakanı Veysel Eroğlu’nun gündem dışı konuşmaya cevaben
yaptığı konuşmasındaki bazı ifadelerine ilişkin açıklaması
AHMET
AKIN (Balıkesir) – Sayın Başkanım, teşekkürler.
Öncelikle,
Sayın Bakanımıza çok teşekkür ediyorum, kendisi özel, direkt buna cevap verdiği
için. Bunları da okuyacağız. 
Tabii
ki bizim kültürümüzde, bir yerde taş üstüne taş koyana ancak Allah razı olsun
denir.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sağ ol.
AHMET
AKIN (Balıkesir) – Ama devamında da, burada konuşurken de öyle bir şekilde
konuştu ki Sayın Bakan, sanki on beş sene önce Türkiye yoktu, Balıkesir yoktu,
“Biz geldik; su geldi, yaşam geldi, hayat geldi...” 
İSMAİL
AYDIN (Bursa) – Eski Türkiye vardı. 
AHMET
AKIN (Balıkesir) – Atarken de biraz düsturlu atmak lazım Sayın Bakanım,
gerçekten diyorum. (CHP sıralarından “Bravo” sesleri, alkışlar)
Bakın,
Allah aşkına Sayın Bakanım, hastaneleri yaptılar, gelin görün, hastane güzel,
lüks görünüyor; doktor yok.
ALİ
AYDINLIOĞLU (Balıkesir) – Var, Var.
AHMET
AKIN (Balıkesir) – Doktorun olmadığına isyan ediyor herkes. Bütün gazeteler de
milletin kuyrukta olduğunu gösteriyor.
Bizim
yaptığımız muhalefet Balıkesir’in daha iyiye gitmesi için, orada yaşayan
insanların daha iyi hizmet alması için. Bununla ilgili de zaten biz iktidar ve
muhalefet bütün milletvekilleriyle birlikte çalışıyoruz ama Sayın Bakanım,
çiftçinin hâlini görseniz borç batağında, yaşlılar ağlıyor, köyler bomboş… 
(Mikrofon
otomatik cihaz tarafından kapatıldı) 
AHMET
AKIN (Balıkesir) – …ekiyorlar, biçiyorlar para etmiyor. Siz de burada mangalda
kül bırakmıyorsunuz. 
AKİF
EKİCİ (Gaziantep) – Ama Sayın Bakan dediklerine kendisi de inanmadı ki, kendisi
de inanmadan söyledi. 
İnanmadan
söylediniz.
BAŞKAN
– Teşekkür ediyoruz. 
Balıkesir’e
buradan tüm milletvekilleri adına selamlarımızı saygılarımızı gönderiyoruz. 
Şimdi,
sisteme giren on beş sayın milletvekiline İç Tüzük 60’a göre birer dakika
süreyle söz vereceğim. 
Sayın
Yalım…
3.- Uşak Milletvekili Özkan Yalım’ın,
Balıkesir Milletvekili Ahmet Akın ile Orman ve Su İşleri Bakanı Veysel
Eroğlu’na konuşmalarından dolayı, Hükûmete taşeron işçilere verilecek kadrodan
dolayı teşekkür ettiğine ve 40 bin geçiş garantisi verilen Osman Gazi
Köprüsü’nden günde sadece 17 bin aracın geçtiğine ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
İlk
önce, Ahmet Akın’a bu güzel konuşmasından ve Bakana da verdiği cevaplarından
dolayı teşekkür ederim. 
Ancak
Sayın Bakan, Sayın Eroğlu Balıkesir’den İstanbul’a gelirken Osman Gazi
Köprüsü’nden geçmekten bahsetti. İstatistiklere baksınlar, 40 bin geçiş
garantisi verilen Osman Gazi Köprüsü’nden günde sadece 17 bin aracın geçtiğinin
de altını çiziyorum. Ekonomiye verilen zararın da altını tekrar tekrar çizmek
istiyorum. 
Bu
arada, bizim de özellikle üzerinde durduğumuz, son yıllarda üzerinde durduğumuz
kamuda çalışan taşeron işçilere verilecek olan kadrodan dolayı teşekkür ederiz
Hükûmete. Ancak bir istisna söz konusu, çalışanlara imtihan söz konusu. Bu
imtihan yapıldığında siyasi bir ayrımcılık yapılmasıyla karşı karşıya gelebilir
işçiler. Bu imtihan yapılmadan kamuda çalışan tüm işçilerin direkt kadroya
alınmasını talep ediyoruz. 
BAŞKAN
– Sayın Karayel…
4.- Kayseri Milletvekili İsmail Emrah
Karayel’in, ABD’nin Kudüs’ü siyonizmin başkenti olarak tanıyacağına ilişkin
ifadelerinin Müslüman ümmeti yok saymak demek olduğuna ve Kudüs’ü kendi
kaderine terk etmeyeceklerine ilişkin açıklaması
İSMAİL
EMRAH KARAYEL (Kayseri) – Teşekkürler Sayın Başkan.
Kudüs,
insanların ikamet etmek maksadıyla toplandıkları bir şehirden ibaret değildir;
Kudüs, Müslümanların ilk kıblesi, Mescid-i Aksa’yı içinde bulunduran bir beldeyimukaddestir.
Bu beldelerin huzurunu kaçıran elbet Allah’ın lanetine uğrayacaktır. ABD’nin,
Kudüs’ü siyonizmin başkenti olarak tanıyacağına ilişkin ifadeleri en hafif
tabiriyle akıl tutulmasıdır, ülkesi içindeki ve dışındaki Müslüman ümmeti yok
saymaktır. Bu akıl tutulmasına ilk ağızdan karşı çıkan tek ülke Türkiye
olmuştur. Bizler, dünya mazlumlarının hamisi, tarihî sorumluluğunun
bilincindeki Türk devleti ve milleti olmaktan onur ve gurur duyuyoruz. Bu
sorumluluğunun bilincinde olan ve yerine getiren Cumhurbaşkanımız Sayın Recep
Tayyip Erdoğan’ın yanındayız ve Kudüs’ün sonsuz destekçisiyiz. Bilinmelidir ki
herkes yalnız bıraksa da biz Filistin’i, Kudüs’ü yalnız bırakmayacak, kendi
kaderine terk etmeyeceğiz.
BAŞKAN
– Sayın Engin…
5.- İstanbul Milletvekili Didem Engin’in,
AKP yöneticilerinin işsizlikle ve hayat pahalılığıyla mücadele eden
vatandaşların hâlini ne zaman göreceğini öğrenmek istediğine ilişkin açıklaması
DİDEM
ENGİN (İstanbul) – Teşekkürler Sayın Başkan. 
Açıklanan
son verilere göre 4 kişilik bir ailenin yoksulluk sınırı 5.106 TL, açlık sınırı
ise 1.567 TL. Ayda sadece 1.404 TL maaş alan asgari ücretli vatandaşlarımız ise
hayatta kalma mücadelesi veriyorlar. Asgari ücretli vatandaşlarımızdan
fedakârlık bekleyen AKP Hükûmeti ise bir eli yağda, bir eli balda, saraylarda
gayet rahat bir hayat sürüyor. AKP’nin tek başına iktidarda olduğu on beş yıl
içerisinde ekmek fiyatı yüzde 733 zamlandı, yeşil mercimek yüzde 1.204, nohut
yüzde 1.066, pirinç yüzde 878, şeker yüzde 749, kıyma yüzde 993 zamlandı, yıllık
enflasyon ise yüzde 13’e dayandı. AKP yöneticilerine soruyorum: Saraylarınızdan
çıkıp da işsizlikle ve hayat pahalılığıyla mücadele eden vatandaşlarımızın
hâlini ne zaman göreceksiniz? 
BAŞKAN
– Sayın Özdemir…
6.- İstanbul Milletvekili Sibel Özdemir’in,
1994 yılından itibaren İstanbul Büyükşehir Belediyesinin, 2002 yılından
itibaren de ülkeyi tek başına yöneten Adalet ve Kalkınma Partisi hükûmetlerinin
İstanbul’u yaşanamaz hâle getirdiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
1994
yılından itibaren İstanbul Büyükşehir Belediyesini, 2002 yılından itibaren de
ülkeyi tek başına yöneten Adalet ve Kalkınma Partisi hükûmetlerinin ve yerel
yönetimlerinin İstanbul’u yaşanamaz hâle getirdiğini gün gün yaşıyoruz.
İstanbul’un bir ucundan diğer ucuna sağlıksız ve güvenliksiz koşullarda… Taşıma
kapasitesinin de yeterli olmadığı metrobüsler sürekli kaza yapmakta ve
insanların can güvenliği tehlikeye atılmaktadır. Bu konuda, İstanbul
Milletvekilimiz Selina Doğan ve diğer milletvekillerimizin araştırma önergeleri
ve soru önergeleri dikkate alınmamıştır. İşte, en son, geçtiğimiz bu hafta sonu
da 2 metrobüs çarpışması da dâhil son altı ayda 9 kazada 63 vatandaşımız
yaralanmıştır. Yirmi üç yıldır İstanbul’u tek başına yöneten bu iktidarın ve
yerel yönetimlerinin geçici ve seçim kazanmaya dönük ortaya attığı hiçbir
projenin trafik çilesini çözmediğini gören İstanbullular 2019’da bu beceriksiz
iktidarınıza mutlaka son verecektir.
Teşekkür
ederim.
BAŞKAN
– Sayın Ünal’ın yerine Sayın Kılıç…
7.- Kahramanmaraş Milletvekili İmran
Kılıç’ın, emperyalist Batı’nın, Cumhurbaşkanı Recep Tayyip Erdoğan’ın şahsında
Türkiye’yi itibarsızlaştırmak için sistematik yıkım planını tedavüle soktuğunun
artık gizlenemeyecek kadar açık ve net olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
1951’de
İran petrolünü millîleştiren Muhammed Musaddık’ın başına gelenler bütün yerli,
millî ve antiemperyalist liderlerin ne tür entrika ve zorluklarla mücadele
etmek zorunda kaldığının en net göstergesi. Aynı zamanda, bu durum, Türkiye
için kurgulanan planlarla çok benzeşiyor. Emperyalist Batı’nın, Sayın Recep
Tayyip Erdoğan’ın şahsında Türkiye’yi itibarsızlaştırmak için sistematik yıkım
planını tedavüle soktuğu artık gizlenemeyecek kadar açık ve net. Bundan tüm
İslam dünyası ve mazlum coğrafya da fazlasıyla payını almıştır, almaktadır. 
Marksizmin
çöküşünden sonra eşitlik ve adalet anlayışından ve arayışından dolayı hedef
tahtasına İslam ve Müslümanlar konulmuştur. Müslümanlar emperyalist Batı’yı
eleştiriyor ama objektif bir yaklaşımla alternatifinin ne olacağını bilip
gerçekleştiremiyor. Daha yürüyecek çok yolumuz, yapacak çok işimiz vardır fakat
herkes şunu bilsin ki: İstikbal inkılabatı içerisinde en yüksek, gür seda
İslam'ın sedası olacak, bundan tüm emperyalizm ve siyonizm de gereken dersi
alacak. 
BAŞKAN
– Sayın Tanal…
8.- İstanbul Milletvekili Mahmut Tanal’ın,
CMK ücret tarifesindeki müdafi ücretlerinin neden yükseltilmediğini ve hâkim ve
savcılar ile avukatlar arasındaki çifte standart uygulamaların neden sona
erdirilmediğini öğrenmek istediğine ve avukatların emekliliklerinin Emekli
Sandığı kapsamına alınması gerektiğine ilişkin açıklaması
MAHMUT
TANAL (İstanbul) - Teşekkür ediyorum Sayın Başkan.
Sayın
Başkanım, sizin vasıtanızla bakanlığa soruyorum ben: Ceza Muhakemesi Kanunu
müdafi ücretleri çok düşüktür. Neden bu müdafi ücretleri yükseltilmemektedir?
Aynı zamanda pırlantadan, elmastan vergi alınmadığı hâlde Ceza Muhakemesi
Kanunu’ndaki müdafi ücretlerinden vergi alınmaktadır, bu verginin alınması
adaletsiz bir uygulama yaratmaktadır. 
Kamu
görevini yapan ve yargı mensubu olan hâkim ve savcılar için ruhsatlı silah
harca tabi değildir. Avukatların ruhsatlı silahlarının harca tabi tutulması
ayrı bir adaletsizliktir. Avukatlar adliyelerde çay içtikleri zaman hâkim ve
savcıların fiyatlarından daha yüksek para ödemektedir. Otopark ücretleri çok
yüksektir. Avukatlara yapılan bu çifte standart uygulama neden sona
erdirilmemektedir? Aynı zamanda avukatların emekli maaşı onurlu bir hayat yaşayacak
seviyede değildir.
(Mikrofon
otomatik cihaz tarafından kapatıldı)
MAHMUT
TANAL (İstanbul) – Avukatların -BAĞ-KUR emeklisi değil- Emekli Sandığına
alınması gerekmektedir. Gerçi Bakan da dinlemedi, orada arkadaşlar topa
tuttular…
BAŞKAN
– Tutanaklara geçmiştir Sayın Tanal. 
Sayın
Kırcalı, buyurun.
9.- Samsun Milletvekili Orhan Kırcalı’nın,
Türkiye her alanda büyük bir atılım gerçekleştirirken uluslararası şer odakları
ve bunların Türkiye’deki uzantılarının bu gelişimi durdurmak için her yolu
mübah gördüklerine ilişkin açıklaması
ORHAN
KIRCALI (Samsun) – Teşekkür ederim Sayın Başkanım.
Türk
ekonomisi 2017’nin ilk çeyreğinde yüzde 5, ikinci çeyrekte ise yüzde 5,1
büyüyerek tüm dünyaya parmak ısırtan bir ekonomik performans gösterdi. Bu
performansın 2018 yılı genelinde de artarak devam etmesini öngörüyoruz. Türkiye
her alanda büyük bir atılım gerçekleştirirken uluslararası şer odakları ve
bunların Türkiye’deki uzantıları bu gelişimi durdurmak için her yolu mübah
görmektedir. AK PARTİ’ye ve Genel Başkanımız Sayın Recep Tayyip Erdoğan’a karşı
girdiği 12 seçimde demokratik yöntemlerle başarı elde edemeyen çevreler
demokrasi dışı her yolu on beş yıldır denediler, deniyorlar, başaramadılar,
başaramayacaklar. Bu hain adımların bir parçası olan Amerika Birleşik Devletleri’nde
görülen siyasi dava, 17-25 Aralıkta yaşananların Amerika’da yeni figüranlarla
oynanmasından ibarettir. 
(Mikrofon
otomatik cihaz tarafından kapatıldı)
ORHAN
KIRCALI (Samsun) – FETÖ unsurlarından elde edilen sahte delillerle ve bu kez de
ABD’de yargıçlar eliyle Türkiye hedef alınmaktadır.
BAŞKAN
– Sayın Arık…
10.- Kayseri Milletvekili Çetin Arık’ın,
FETÖ’den kapatılan Melikşah Üniversitesinin arsasıyla ilgili davaya ve
vatandaşların elinden arsalarının zorla alındığına ilişkin açıklaması
ÇETİN
ARIK (Kayseri) – Teşekkür ederim Sayın Başkan.
AKP’nin
ve onun ortağı FETÖ’nün bir eli hep fakirin cebinde oldu. Dün Kayseri’de
FETÖ’den kapatılan Melikşah Üniversitesinin arsasıyla ilgili değerinin altında
alındığı ve bu yolla nitelikli dolandırıcılık yapıldığı iddiasıyla bir dava
başladı. Ben buradan soruyorum: Vatandaşın elinden alınan bu araziyle ilgili
olarak FETÖ’nün talebi doğrultusunda imar değişikliğini kim yaptı? Evini terk
etmeyen vatandaşların ikna edilmesi için hangi siyasiler devreye girdi? O dönemde
haksızlığa uğradığını haykıran bu vatandaşların sesine kimler kulak tıkadı?
Âdeta arsaları zorla ellerinden alınarak bir binaya yerleştirilen bu
vatandaşlara şimdi de “Bu vakfın malları Vakıflar Genel Müdürlüğüne geçti,
evlerinizi derhâl boşaltın.” denilerek ikinci bir mağduriyet yaşatılıyor, âdeta
vatandaşlara zulmediliyor. Bir yanda emekli enişte milyon dolarlarla oynarken
diğer taraftan vatandaşın arsası, evi elinden zorla alınıp kış günü sokağa
atılıyor, bu kadar mı vicdanınız karardı? 
Teşekkür
ediyorum. 
BAŞKAN
– Sayın Hürriyet…
11.- Kocaeli Milletvekili Fatma Kaplan
Hürriyet’in, BİRLEŞİK METAL-İŞ Sendikasına üye oldukları gerekçesiyle
işlerinden çıkarılan Posco Assan işçilerinin mağduriyetinin devam ettiğine
ilişkin açıklaması
FATMA
KAPLAN HÜRRİYET (Kocaeli) – Geçtiğimiz ay BİRLEŞİK METAL-İŞ Sendikasına üye
oldukları gerekçesiyle işlerinden çıkarılan Posco Assan işçilerinin mağduriyeti
devam ediyor. Posco’da bir işçimiz daha sosyal medya hesabında benim haberimi
paylaştı diye işten çıkarıldı. İzin gününü gerektiği şekilde geçirmeme gibi
sudan bahanelerle işten atmalar devam ediyor. Bizler bu hukuksuzluğun
karşısında her zaman işçimizin yanında olacağımızın sözünü vermiştik, iktidar
partisinin vekilleri de haksızlığın geçen cumartesi günü sona ereceğinin sözünü
vermişti. Bizler sözümüzde duruyoruz, iktidar vekillerinin de hâlâ sözlerini
tutmalarını bekliyoruz, tutamayacaklarsa söz vermesinler. Unutmayınız ki
işçilerin, evine ekmek götüremeyen bu babaların, bu çocukların kimsede ahı
kalmaz. Gün olur bu şehrin çocukları sizden hesap sorar. 13 belediye başkanını,
7 vekili başa getirenler indirmesini de iyi bilirler. 
Teşekkür
ediyorum. (CHP sıralarından alkışlar) 
BAŞKAN
– Sayın Cora…
12.- Trabzon Milletvekili Salih Cora’nın,
Cumhuriyet Halk Partisi Genel Başkanı Kemal Kılıçdaroğlu’nun grup toplantısında
medya kuruluşlarını ve özellikle A Haber ve ATV’yi hedef alan açıklamalarına
ilişkin açıklaması
SALİH
CORA (Trabzon) – Sayın Başkan, değerli arkadaşlar; dün CHP Genel Başkanı grup
toplantısında medya kuruluşlarını ve özellikle A Haber ve ATV’yi hedef alan
açıklamalarda bulundu ve bu açıklamalarında “Boynunuza ne takacağımı
biliyorum.” diyerek açık bir tehditte bulunmuştur. Bu durum, basın ve medya
özgürlüğüne ağır bir saldırıdır, hür ve özgür basını susturma girişimidir,
yerli ve millî sesimiz olan basın kuruluşlarına bir gözdağı, bir aba altından
sopa göstermektir. Daha önce başka milletvekilleri de benzer söylemlerde
bulundu. Bu esasında, her kap kendi içini sızdırır, kendi iç dünyalarını ifade
etmektedirler yani iktidara geldiğimizde biz böyle davranacağız mesajını
veriyorlar. Her gün, medya özgürlüğünden, düşünce ve ifade özgürlüğünden
bahsedip, sonra da kendi iftiralarına yer vermeyen ve bunun yerine gerçekleri
yazan medya kuruluşlarını suçlamak, hatta onları tehdit etmek hukuken suç
olarak değerlendirilmelidir. Basınımız bu ucuz tehditlere pabuç
bırakmayacaktır, cesur ve kararlı duruşunu göstermeye devam edecektir,
gerçekleri yazmaya ve söylemeye devam edecektir. 
BAŞKAN
– Sayın Öz…
13.- Çanakkale Milletvekili Bülent Öz’ün,
lig usulüne tabi spor dalları için yüzde 5 ila yüzde 15 arasında vergi oranı
uygulanmasına ilişkin açıklaması
BÜLENT
ÖZ (Çanakkale) – Sayın Başkan, sorum Çalışma Bakanına. AKP Kayseri Milletvekili
Mustafa Elitaş, lig usulüne tabi spor dalları için liglerine göre yüzde 5 ila
yüzde 15 arasında alınan vergi oranının 2019’a uzatılmasıyla ilgili bir kanun
teklifi verdi. Türkiye -Spor Toto Süper Lig’de oynanan- özellikle yabancı
futbolcuların aldığı fahiş ödemeler göz önünde bulundurulduğunda yüzde 15’lik
gelir vergisi oranıyla Avrupa’da en düşük vergi alan 2’nci ülke konumunda.
Türkiye, özellikle yabancı futbolcular için bir vergi cenneti, emekçilerimiz
için tam tersi. Asgari ücretten yüzde 43 yani 770 lira vergi alan devlet,
milyon dolarlar kazanan sporculardan neden yüzde 5 ila yüzde 15 vergi alıyor?
Bu
bağlamda; bir, kazanca göre vergilendirme sistemini getirecek misiniz? İki,
özellikle yabancı futbolcular için hazırladığınız bu kanun teklifi gibi
fedakârlık istediğiniz asgari ücret alan vatandaşlarımız için bir fedakârlık
yaparak bir kanun teklifi vermeyi düşünüyor musunuz?
BAŞKAN
– Sayın Şeker…
14.- İstanbul Milletvekili Ali Şeker’in,
685 sayılı KHK’yle 23/1/2017 tarihinde kurulmasına karar verilen OHAL
Komisyonunun hâlâ toplanmadığına ve Orman ve Su İşleri Bakanının neden Kanal
İstanbul Projesi’ne karşı çıkmadığını öğrenmek istediğine ilişkin açıklaması
ALİ
ŞEKER (İstanbul) – Sayın Bakan, Sayın Başkan; 685 sayılı Kanun Hükmünde
Kararname’yle 23 Ocak 2017 tarihinde OHAL Komisyonunun kurulmasına karar
verdiniz ama OHAL Komisyonu hâlâ toplanmadı ve bir karar vermedi. Nuriye ve
Semih üç yüz doksan üç gündür eylem yapıyorlar, neredeyse dört yüz güne geldi
ama bir komisyonu, neredeyse bir yıla yaklaşmasına rağmen karar alır hâle
getiremediniz, Başkanını da gittiniz müsteşar olarak atadınız. Arıyoruz
“Komisyon nerede?” Komisyon görevini yapmıyor, bir an önce Komisyonu göreve
davet ediyorum.
Kanal
İstanbul Projesi bugün ÇED raporu nedeniyle askıya çıktı. Sazlıbosna Barajı
İstanbul’un suyunun yüzde 7’sini sağlıyor. Bir Orman Bakanı olarak ormanları
tahrip edecek olan böyle bir projeye, tarımı tamamen yok edecek olan böyle bir
projeye, Marmara Denizi’nde yaşamı mümkün kılmayan, çürük yumurta kokusuna
sebep olacak olan böyle bir projeye niye engel olmuyorsunuz, niye karşı
çıkmıyorsunuz? 
İstanbul’u
deprem bekliyor. Paramız varsa deprem güvenlikli konutlar yapılması için
harcayalım, İstanbul’un altını oymayalım. 
BAŞKAN
– Sayın Özkan… 
15.- Mersin Milletvekili Hacı Özkan’ın, AK
PARTİ hükûmetleri olarak tüm çalışanların şartlarını iyileştirmenin mücadelesi
içinde olduklarına, taşeron işçiler ve mevsimlik geçici işçilerle ilgili
düzenlemeler yapılacağına ilişkin açıklaması
HACI
ÖZKAN (Mersin) – Teşekkürler Sayın Başkanım. 
Cumhurbaşkanımız
yaklaşık 900 bin çalışanımızı ilgilendiren müjdeyi açıkladı. AK PARTİ
hükûmetleri olarak daha en başından itibaren tüm çalışanlarımızın hem
ücretlerini hem de çalışma şartlarını iyileştirmenin mücadelesi içinde olduk.
Kamuda “taşeron işçisi” olarak adlandırılan, alt işveren işçisi olarak çalışan
yaklaşık 450 bin işçi kardeşimiz sürekli kadroya geçiyor. Mevsimlik çalışan
geçici işçilerimizin çalışma süresinin dört ay kadar daha uzatılmasını
sağlıyoruz. 4/C kapsamında çalışan kardeşlerimizi 4/B kadrosuna alıyoruz. AK
PARTİ hükûmetleri olarak 2002’den bu yana çalışanlarımız, engelli
kardeşlerimiz, hanım kardeşlerimiz, gençlerimiz, emeklilerimiz, yaşlılarımız
için güzel çalışmalar gerçekleştirdik. Türkiye’yi büyütmeye, büyüyen
Türkiye’nin imkânlarını adaletle dağıtmaya devam edeceğiz. 
Hayırlı
olmasını diliyor, Genel Kurulu saygıyla selamlıyorum. 
BAŞKAN
– Sayın Ilıcalı…
16.- Erzurum Milletvekili Mustafa
Ilıcalı’nın, 5 Aralık Dünya Mühendisler Günü’ne ilişkin açıklaması
MUSTAFA
ILICALI (Erzurum) – Teşekkür ederim Değerli Başkanım. 
Dün
5 Aralık Dünya Mühendisler Günü tüm dünyada kutlandı. Ben de bir mühendis vekil
olarak tüm mühendislerin bu anlamlı gününü kutluyorum. Bu vesileyle de
mühendislik alanında ülkemizde -enerjide, tarımda, gıdada, ulaştırmada, suda-
çok önemli projeler yapılıyor. Mühendislerimiz projede, uygulamada çalışıyor;
emeklerine sağlık. Burada biraz önce Veysel Bakanımın da söylediği gibi,
mühendisler iddia değil, ispat yapar, icraat yaparlar. Bu vesileyle su alanında
da Türkiye’de çok büyük projeler oldu. Silifke’den Kıbrıs’a suyu akıttık, çok
büyük, denizin 65 metre altından raylı sistemler, 105 metre altından çift katlı
tüneller yapıldı. Dünyadaki 10 büyük projenin 2008’den bu zamana 6 tanesi
Türkiye’de. Burada emeği geçen tüm mühendislerimizi tekrar kutlarken onların da
istihdam konusunda, ücretlerinin artırılması konusunda da bazı sorunları var.
Hükûmetimizin bu konuda da çalışmalar yapacağına inanıyor, tekrar yüce Meclisi
saygıyla selamlıyorum. 
BAŞKAN
– Sayın Kuyucuoğlu… 
17.- Mersin Milletvekili Serdal Kuyucuoğlu’nun,
SGK tarafından 15 bin kadının maaşının anlaşmalı boşanma olduğu gerekçesiyle
kesildiğine ve bu konudaki tespitlerin doğru yapılarak mağduriyetlerin bir an
önce giderilmesini beklediğine ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
Kadınlara
karşı taciz ve saldırı haberlerini her gün gazetelerde ve televizyonlarda
görüyoruz. Maalesef ya yaralama ya da ölümle biten olaylarla karşılaşıyoruz.
Bugün de yine basında benzer haberler yer aldı. Saldırıların büyük kısmı eşinden
ayrılan veya ayrılmak isteyen kadınlara karşı yapılıyor. SGK, 15 bin kadının
maaşını “anlaşmalı boşanma” diyerek kesmiştir, iptal etmiştir. Bu kadınların
çok büyük kısmı mağdur durumdadır. Bu boşanmaların gerçek olduğunu ispat
etmeleri için öldürülmeleri mi gerekiyor? Çocuklarını ziyarete gitmek, görmek,
medeni olarak görüşmek anlaşmalı boşanma değildir. Bu konudaki tespitlerin
doğru yapılarak mağduriyetlerin bir an önce giderilmesini bekliyoruz.
BAŞKAN
– Teşekkür ediyorum. 
Şimdi,
sisteme giren sayın grup başkan vekillerine iki dakika süreyle söz vereceğim.
Sayın
Usta’dan başlayalım.
Buyurun
Sayın Usta.
18.- Samsun Milletvekili Erhan Usta’nın,
Cumhurbaşkanı Recep Tayyip Erdoğan’ın taşeron işçilere kadro verilmesiyle
ilgili açıklamalarının memnuniyet verici olduğuna, mevsimlik işçilerin
sıkıntılarının da dikkate alınması gerektiğine, uzman çavuşların 4/C’den 4/B’ye
geçirilmesi konusunda bir düzenleme beklendiğine ve Kudüs’ün İsrail’in başkenti
olarak tanınması ile Tel Aviv’deki Amerikan Büyükelçiliğinin Kudüs’e
taşınacağına ilişkin haberlere ilişkin açıklaması
ERHAN
USTA (Samsun) – Teşekkür ederim Sayın Başkan.
Sayın
Başkan, dün taşeronlara kadro verilmesiyle ilgili açıklamalar Sayın
Cumhurbaşkanı tarafından yapıldı, bu, son derece memnuniyet verici bir gelişmedir.
Zaten hakikaten gecikmiş de bir şeydir çünkü bütün siyasi partilerin kamuoyuna
karşı bu konuda verilmiş sözleri vardı. Şimdi yalnız bu düzenlemeler yapılırken
gündeme çok sık olarak bir kısım hususlar getiriliyor; yoğun bir mesaj ve
telefon trafiği altındayız. Bunlardan öncelikle bir tanesi bu mevsimlik,
sezonluk çalışan işçiler. Bunlar biliyorsunuz Ormanda var, Çay İşletmelerinde
var, Şeker Kurumunda var, Millî Eğitimde var, kamuda belli yerlerde bu tür
işçilerimiz var. Bunların en az çalışanının da yirmi-yirmi beş yıllık hizmeti
var yani belli bir zamandan sonra zaten alınmadı. Şimdi altı ay çalıştıkları
için en fazla -hatta beş ay yirmi dokuz gün gibi- işten çıkartıldıkları zaman
içerisinde işsizlik sigortası ödeneğinden de faydalanamıyorlar. Şimdi, onlarda
bir süre uzatımı var, dokuz aya çıkartılması söz konusu. Ancak kadro konusunda
bunların da taşeronlar kadar kadroyu hak ettiklerini düşünüyorum. Kadro
verilmesinin, bu düzenlemenin içerisine alınmasının çok uygun olacağını
düşünüyorum. Emeklilikle ilgili problemleri var, çok uzun süre çalışmaları
gerekiyor. Şimdi, altı ay devlette çalışıyor, “Kalan altı ayda da gitsin bir
yerde çalışsın.” diyemiyorsunuz. Özel sektör firması soruyor: “Sen ne kadar
süre çalışacaksın?” “Efendim, işte en fazla altı ay çalışacağım.” Altı aydan
sonra Ormana geri dönecek; o altı ay için kimse iş vermiyor. Dolayısıyla, yani
normal bir insanın 2 katı kadar bir ömür gerekiyor bu insanların emekli
olabilmesi için. Bu sıkıntıları Hükûmetin dikkate alması gerekir diye düşünüyorum.

Diğer
bir husus: Bugün Uzman Çavuşlar Derneği bizi ziyaret etti. Benzer bir sıkıntı
orada da var. Şimdi, 4/C’lilerin 4/B’li yapılacağı ifade edildi. Elimizde
tabii, henüz bir tasarı olmadığı için bunları göremiyoruz ne olduğunu. Bu uzman
çavuşlar meselesi, uzman erbaş meselesi çok önemlidir Sayın Başkan. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
ERHAN
USTA (Samsun) – Bir defa, hakikaten çalışma şartlarının çok iyi düzenlenmesi
lazım. Mesleki hiçbir güvenceleri yok, komutanın iki dudağının arasında meslek
hayatları gidip geliyor. Bu, aileler açısından da önemli. Çalışma
yönetmelikleri yok. Özellikle nöbetle ilgili yönetmeliklerde, yapılacak işlerde
çok ciddi belirsizlikleri var. Yani mesela, şu tür örnekler var: Şimdi, belli
bir süre içerisinde sözleşmenin yenilenmesi gerekiyor. Bakın, olmuş olay bu;
Cerablus’taki bir uzman çavuşun sözleşmesi bitiyor, cepheden çıkıyor geliyor bu
tarafa, Antep’e notere gidiyor, 56 lira da noter parası ödeyerek sözleşmesini
uzatıyor, tekrar cepheye dönüyor. Ya, buralara bir bakmak lazım; bu
çocuklarımızı da, bu yiğitlerimizi… Çok şehitlerimiz var, yani onlar şehit
olduğu zaman cenazelerinde gözyaşı dökmektense bunların sağken kıymetini
bildiğimizi kendilerine ifade edelim ve bu gençlerimize, bu delikanlılarımıza
hak ettikleri statüyü verelim. Bunların da 4/C’den 4/B’ye, sürekli kadroya
geçirilmesi konusunda yine Hükûmetin bir gayretini biz bekliyoruz. 
Sayın
Başkanım, son konu olarak da bu Kudüs meselesi. Malum, Kudüs, Müslümanlar için
son derece önemli, mübarek bir belde; ilk kıblemiz. Sadece Müslümanlar için
değil bütün dinler için aslında önemli, semavi dinlerin hepsi için önemli bir
kent. 
Şimdi,
Amerika Birleşik Devletleri Başkanının biliyorsunuz bir beyanatı var, bugün de
herhâlde açıklaması da yapılacak. Bu Kudüs’ün İsrail’in başkenti olarak
tanınması hususu ve Tel Aviv’deki Amerikan Büyükelçiliğini de Kudüs’e
taşıyacağına ilişkin bir beyanatı olacak gibi duruyor, medyadan bunu görüyoruz.
Bu, bütün Müslümanlara savaştır. Müslümanların bu konuda çok hassas olduğunu
Amerika Birleşik Devletleri’nin bilmesi lazım. Türkiye’nin gerekli tutumu
takınacağını elbette tahmin ediyorum ben, zaten orada bir problem yoktur. Bu
yapılanın çok yanlış olduğunu, bu yapılanın hiçbir şekilde kabul edilemeyeceğini
ve bu coğrafyadaki kanı ve gözyaşını artırmaktan başka bir işe yaramayacağını
biz de Milliyetçi Hareket Partisi olarak buradan ifade etmek istiyoruz. Hiçbir
şekilde bu karar bizim tarafımızdan da tanınamayacaktır. Buradan da Amerika
Birleşik Devletleri’ni daha dikkatli davranmaya… 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayalım, bitirelim cümlelerimizi.
Buyurun.
ERHAN
USTA (Samsun) – Ta on binlerce kilometre öteden gelip bu coğrafyayı
karıştırmanın, buradaki kanı ve gözyaşını artırmanın hiç kimseye bir faydası
olmayacaktır. Tabii, burada yapılan şey: Trump kendi siyasi iç sıkıntılarını
biraz bu kanalla aşmak için bunu yapıyor, bir iç siyaset malzemesi olarak
kullanıyor fakat bu konu iç siyaset malzemesi olarak kullanılamayacak kadar
önemli ve büyük bir konudur, bunu da burada, Genel Kurulda ifade etmek istedim.
Teşekkür
ederim.
BAŞKAN
– Teşekkür ediyorum.
Sayın
Yıldırım, buyurun. 
19.- Muş Milletvekili Ahmet Yıldırım’ın,
mahkemenin HDP Eş Genel Başkanı Selahattin Demirtaş’ın 7 Aralıkta yapılacak
duruşmasıyla ilgili daha önce aldığı kararı iptal etmesine ve 6 Aralık ile 1
Ocak arasında Ankara’da bütün eylem, etkinlik ve demokratik gösterilerin
yasaklanmasına ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, 4 Kasım 2016 ve üzerinden üç yüz doksan sekiz gün geçti. Bugün Grup
Başkan Vekilimiz İdris Baluken’in Diyarbakır’da, Eş Genel Başkanımız Sayın
Figen Yüksekdağ’ın ise Ankara Sincan Cezaevi yerleşkesinde, tutuklu olduğu
dosyalardan duruşmalarının olduğu gün. Yarın da Eş Genel Başkanımız Sayın
Selahattin Demirtaş’ın üç yüz doksan dokuz gün sonra ilk kez hâkim karşısına
çıkmasını bekliyorduk ki Adalet Bakanlığının talimatıyla -Sayın Demirtaş’ın
mahkemeye getirilmesini sakıncalı bulduğu için- mahkeme daha önce almış olduğu
kararı iptal etmek zorunda kaldı. Siyasal yargı böyle bir şey olsa gerek. Bir
yargının tarafsız ve bağımsız olmadığını, siyasallaştığını bundan daha iyi
tarifleyen ve bunun gibi bir çok veciz örnekle tarifleyen, herhâlde, başkaca
ülke örneği yoktur.
Şimdi,
Sayın Başkan, Eş Genel Başkanımız Sayın Figen Yüksekdağ ilk kez, tutuklu olduğu
dosyadan 4 Temmuz 2017 günü mahkemeye çıkmış. “Ben normalde bu mahkemeye itibar
etmiyorum ama faşizmin gözlerinin içine bakmaya geldim. Acaba faşizm de benim
gözlerimin içine bakabilecek mi diye bakıyorum ama herkes gözlerini kaçırıyor,
yargıçlar dâhil.”
Şimdi,
ne denmişti 4 Kasım 2016 günü, siyasi soykırım operasyonları başlayınca?
Efendim, silahlar taşınmış da, örgütle iltisak var da, yok, para yardımları
yapılmış da… O siyasi iktidarın siyasallaştırdığı yargının dosyaları bile
açıldığında böyle olmadığını, maalesef siyasi yargı bile iktidar mensuplarıyla
algı oluşturmakla görevlendirmiş kalemşorlarının bu iftiralarını kapatmaya
karşı âciz kalıyor. Siyasal yargı bile o manipülatif haberlerin, pespaye
tutuklamaların üstünü kapatmakta, buna delil oluşturmakta güçlük çekiyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
Buyurun.
AHMET
YILDIRIM (Muş) – Bir yandan bu komediye dönmüş olan yargılama usulleri ve
gerçekliğiyle karşı karşıyayız, diğer yandan ise Ankara Valiliği bugün evlere
şenlik bir karar almış. Neymiş? 6-7 Ekimde HDP’nin iki eş genel başkanı ile bir
grup başkan vekilinin duruşması varmış da HDP Genel Merkezi de resmî Twitter
sayfasından duyarlılık çağrısı yapmış. Ne yapacaktı peki? HDP “Linç edin.” mi
diyecekti? Siyasi iktidarın eski başbakanını kurtlar sofrasına attığı gibi HDP
genel başkanlarını yargının, siyasallaşmış yargının sofrasına mı atacaktı? Bu
sebeple 6 Aralık ile 1 Ocak arasında Ankara’da bütün eylem, etkinlikler,
demokratik gösteriler yasaklanmış. 
Şimdi,
işte, OHAL dediğimiz budur. Dediğimizde gocunduğunuz faşizm böyle bir şeydir
işte. En ufak demokratik hak arama süreçlerinin bile önünü kapatan, yargıladığınız
veya yargılamaya çalıştığınız kişilerin sizi siyasal olarak yargılamasından
duyduğunuz korku herhâlde böyle bir şey olsa gerek. Ama biz şunu çok iyi
biliyoruz: En nihayetinde faşizm kaybedecek, özgürlük kazanacak.
Teşekkürler.
BAŞKAN
– Teşekkür ediyorum.
Sayın
Özkoç, buyurun.
20.- Sakarya Milletvekili Engin Özkoç’un,
Amerika Birleşik Devletleri’nin Tel Aviv’deki ABD Büyükelçiliğini Kudüs’e
taşımak niyetine ve Türkiye'nin etkin diplomasi yürüterek çatışmaları önlemeye
hizmet edecek sağduyulu bir tutum benimsemesini ve Filistin halkının haklarını
korumayı amaçlayan ilkeli bir duruş sergilemesini beklediğine ilişkin
açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Kudüs
meselesi Cumhuriyet Halk Partisi için Türkiye için de gerçekten gözettiğimiz
Filistin için de çok önemli bir konudur. 
İsrail,
1967 yılında o zamana kadar Ürdün’ün kontrolü altında bulunan Doğu Kudüs’ü
işgal etmiştir. İsrail o tarihten bu yana işgal altında tuttuğu Kudüs’ü 1980
yılında başkent ilan etmiştir ancak bugüne kadar Kudüs’ü İsrail’in başkenti
olarak tanıyan devlet yoktur. 1967’de Birleşmiş Milletler Güvenlik Konseyi 242
sayılı bir Karar alarak İsrail’i 1967 savaşında işgal ettiği topraklardan
çekilmeye çağırmıştır. İşgal edilen topraklara Doğu Kudüs de dâhildir. 1980/476
sayılı Karar’ı kabul eden Birleşmiş Milletler Güvenlik Konseyi İsrail’i
uyguladığı politikalarda ısrar etmekten vazgeçmeye ve kutsal Kudüs şehrinin
statüsünü ve karakterini etkileyen adımlara son vermeye çağırmıştır. Birleşmiş
Milletler Güvenlik Konseyinin Kudüs’ün statüsü konusunda aldığı başka kararlar
da bulunmaktadır. 
Tel
Aviv’deki ABD Büyükelçiliğini Kudüs’e taşıma kararı 1995’te ABD Kongresinde
kabul edilmiş bir yasa konusudur. Ancak o zamandan bu yana ABD Başkanları Clinton,
Bush, Obama bunu altı aylık sürelerle ertelemişler. Bu bakımdan bu tutumun ABD
ölçeğinde bir süreklilik ve partilerüstü bir durum arz ettiğini de
söyleyebiliriz. Ancak söz konusu karar aynı zamanda Trump’ın seçim vaatlerinden
de birisidir. Trump, elçiliği Tel Aviv’den Kudüs’e taşıyarak Kudüs’ü İsrail’in
başkenti olarak tanımaya niyetli olduğunu bildirmiş ve bu niyetini Orta
Doğu’daki liderlerle yaptığı görüşmelerde onlara da iletmiştir.
(Mikrofon
otomatik cihaz tarafından kapatıldı) 
BAŞKAN
– Toparlayalım. 
ENGİN
ÖZKOÇ (Sakarya) – ABD’de kendisi hakkında yürütülen ve belki de başkanlıktan
azledilmesiyle sonuçlanabilecek soruşturmalarla boğuşan Trump’ın ABD’nin Tel
Aviv Büyükelçiliğini Kudüs’e taşıma kararı her şeyden önce zamanlaması
açısından dikkat çekicidir. Trump, ABD Büyükelçiliğini Tel Aviv’den Kudüs’e
taşırsa ne olur? Ağır aksak da olsa ilerleyen Orta Doğu barış süreci
baltalanır. ABD, Birleşmiş Milletler Güvenlik Konseyinin Kudüs şehrinin
karakteri ve statüsü konusunda aldığı kararlara aykırı davranmış olur.
Türk-İsrail ilişkileri onarım ve normalleşme sürecindeydi, bu süreç sona erer.
Türk-Amerikan ilişkilerine yeni bir sorun daha eklenir. ABD dış politikasının
Arap-İsrail sorunu konusunda takip ettiği bir aks kırılır. Bölgede tansiyon bir
anda yükselir, Filistin ve İsrail arasında çatışmalar başlayabilir, gençler
yaşamını yitirir.
(Mikrofon
otomatik cihaz tarafından kapatıldı)
BAŞKAN
– Tamamlayın, açalım arkadaşlar.
ENGİN
ÖZKOÇ (Sakarya) – Konuyu hemen kırmızı çizgi ilan ederek belki de en son söylenecek
bir cümleyi en başta söyleyen AKP Hükûmeti Türkiye'nin, sorunun çözümüne
ilişkin manevra alanını da daraltmaktadır. Trump Tel Aviv’deki ABD
Büyükelçiliğini Kudüs’e taşıma niyetini bölge liderleriyle paylaşmıştır.
Görüştüğü liderlerin arasında Filistin Devlet Başkanı Mahmud Abbas, Ürdün Kralı
Abdullah, İsrail Başbakanı Netanyahu ve Suudi Arabistan Kralı Selman Bin
Abdülaziz vardır. Hepsi karşı çıkmıştır. Hatta AB ülkeleri endişelerini
bildirmişlerdir. Ancak biliyoruz ki Trump geçtiğimiz günlerde Cumhurbaşkanı
Erdoğan’la da görüşmüştür. Hatta bu görüşmeden sonra 28 Kasımda Erdoğan,
Trump’la tekrar görüşeceklerini, o aramazsa kendisinin arayacağını söylemiştir.
Şimdi, soruyoruz: Erdoğan ve Trump arasındaki görüşmelerde Kudüs melesi
görüşülmüş müdür? Görüşüldüyse ne konuşulmuştur? Görüşülmediyse Erdoğan bu
konuda Trump’ı aramayı düşünüyor mu? Biz, Türkiye'nin etkin diplomasi yürüterek
çatışmaları önlemeye hizmet edecek sağduyulu tutumu benimsemesini ve Filistin
halkının haklarını korumayı amaçlayan ilkeli bir duruş sergilemesini
bekliyoruz.
BAŞKAN
– Teşekkür ediyorum.
Sayın
İnceöz…
21.- Aksaray Milletvekili İlknur İnceöz’ün,
ABD Başkanı Trump’un, Kudüs’ü İsrail’in başkenti olarak tanımak ve Tel
Aviv’deki Amerikan Büyükelçiliğini Kudüs’e taşımak konusundaki açıklamalarına,
taşeron işçilerle ilgili yasal düzenleme yapılacak olmasına ve 5 Aralık Türk
kadınına seçme ve seçilme hakkı verilişinin 83’üncü yıl dönümüne ilişkin
açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de sözlerime
Kudüs’le başlamak istiyorum. Kudüs Müslümanlar için son derece önemli ve her
birimiz için, Müslüman coğrafyası için, Müslüman âlemi için de kırmızı
çizgimizdir. Mekke neyse, Medine neyse, Kâbe neyse, Kudüs de bizim için odur.
Bu anlamda Trump önceki gün ABD’nin Kudüs’ü İsrail’in başkenti olarak
tanıdığını ilan edeceğini, Tel Aviv’deki Amerikan Büyükelçiliğinin Kudüs’e
taşınması talimatını verdiğini söyleyeceğini açıkladı. 
Başkent,
Kudüs ile Filistin 1980’de Kudüs’ü ebedi başkent ilan eden İsrail arasındaki
çekişme bir kez daha bu vesileyle gündeme oturmuş durumda ve hepimiz biliyoruz
ki seçim vaatleri arasında da yer almaktaydı. Bu açıklamalar, özellikle bu
coğrafyada elli yıldır Filistin halkının yaraları kanamaya devam ederken, hak
ihlalleri devam ederken, zulümler devam ederken, baskılar devam ederken, Kudüs
başta olmak üzere Filistin’in tamamına yönelik sistematik sindirme ve baskı
politikalarında sınır tanımayan İsrail’e destek mahiyetindeki böyle bir kararın
alınması son derece sıkıntılı bir sürecin başlangıcı, uluslararası hukukun
ihlali, aynı zamanda insanlık vicdanına da vurulmuş ağır bir darbedir. Suriye,
Irak ve diğer bölge ülkelerinde krizler ve savaşlar devam ederken, Amerika’nın
âdeta yeni bir cephe açmak ister gibi bir hamle yapması kabul edilemez.
Sayın
Cumhurbaşkanımız dün grup toplantısında da -belirttiği üzere, açıkladığı üzere-
Kudüs’ün bizim kırmızı çizgimiz olduğunun altını net bir şekilde çizmiş,
gerekirse buna ilişkin her türlü kararı alma noktasında grup konuşmasında
açıklamalarını net bir dille yapmıştır. Bu konuda son ana kadar, bugüne kadar
Filistin konusundaki tavrımız neyse bu süreçle alakalı sonuna kadar, Türkiye
bundan sonra yine Filistin’in yanında, haklı mücadelesinin yanında olacak ve
olmaya devam edecektir.
Bunun
yanında, özellikle şunu da belirtmek istiyorum ki…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
İLKNUR
İNCEÖZ (Aksaray) – Uzun süredir çalışmalarına devam ettiğimiz, kamuoyunda
taşeron yasası olarak bilinen ve beklenen düzenlemeyle ilgili nihayete gelinmiş
durumda. Önümüzdeki günlerde de Mecliste bunun altyapısı, yasal faaliyeti,
yasal çalışmasıyla beraber son noktayı koymuş olacağız.
Bu
müjdeyi kamuoyuyla dün grup toplantımızda da paylaştık. Yaklaşık 400 bin
civarında kamuda, 450 bin civarında belediyelerde taşeron olarak bildiğimiz
çalışanları, 4C’lileri de kapsayan önemli bir düzenlemeyi de önemli bir
çalışmayı da bugüne kadar söylediğimiz şekilde- bu sözün arkasında durma
noktasında- nihayete erdirmiş bulunmaktayız.
Tüm
kamuda, belediyelerde taşeron yasasını, düzenlemesini bekleyen çalışanlara da
bu anlamda tekrar hayırlı, uğurlu olsun diyorum. 
Bununla
birlikte, dün 5 Aralık 1934’te kadınlarımıza seçme, seçilme hakkının
verilişinin 83’üncü yıl dönümüydü. Bu anlamda da kadınlarımıza seçme, seçilme
hakkı verilmesiyle beraber, toplumun her alanında, başta da Parlamento, yerel
yönetimler, muhtarlık, yerel seçimler olmak üzere pek çok arenada, siyaset
arenasında kadınlarımızın var olmaya başladığını görmekteyiz. 
Burada
şunu özellikle belirtmek istiyorum ki -her ne kadar bizde bir kota veya bir
düzenleme yok ise de- özellikle partimizde, iktidara geldiğimiz günden beri, on
beş yıldır, kadınlarımızın siyaset arenasında, sosyal, iş hayatında her alanda
güçlü bir birey olarak var olabilmesi için, yasal anlamda ne engeller varsa
buna ilişkin çok önemli düzenlemelerle yasama faaliyetlerinin ama hepsinden
önemlisi de zihinsel değişim ve dönüşümün gerçekleşmesi noktasında, önemli
politikaların hayata geçme noktasında çalışmalar gerçekleştirdik.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
İLKNUR
İNCEÖZ (Aksaray) – Bu anlamda da şimdiye kadar bize destek veren Sayın Genel
Başkanımıza, Sayın Cumhurbaşkanımıza kadınlarımıza verdiği destekten dolayı da
yürekten teşekkürlerimi buradan iletmek istiyorum.
Teşekkür
ediyorum.
BAŞKAN
– Teşekkür ediyorum.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Kudüs’ün başkent yapılmasının hem uluslararası hukuka hem Birleşmiş
Milletler Güvenlik Konseyi kararlarına aykırı olduğuna ve gruplar kendi
arasında mutabakata varırsa Türkiye Büyük Millet Meclisi olarak ortak bir
deklarasyon yayınlanabileceğine ilişkin açıklaması
BAŞKAN
– “Mescid-i Aksa’yı gördüm düşümde, götür Müslüman’a selam diyordu” demişti
rahmetli Mehmet Akif İnan. Ve buradan Türkiye Büyük Millet Meclisi mensupları,
üyeleri olarak “Aleykümselam.” diyoruz. Tüm kalbimizle ilk kıblemiz olan
Mescid-i Aksa’yı mahzun bırakmayacak, Filistin’in haklı davasını kendi davamız
görecek ve kırmızı çizgimiz olan Küdüs’e sahip çıkacağız. Kudüs’ün başkent
yapılıyor olması, yapılması hem uluslararası hukuka hem de Birleşmiş Milletler
Güvenlik Konseyi kararlarına aykırı olduğu gibi insani ve vicdani de değildir
ve bu karardan hiçbir etnik grup, hiçbir inanç grubu istifade etmeyecektir.
Orta Doğu’da var olan sıkıntıyı ve istikrarsızlığı daha da körükleyecek, çok
daha sıkıntılara sebebiyet verecek bir karar olacaktır. Dolayısıyla, bu kararın
alınmaması gerektiğini bir kez daha Meclis Başkanlık Divanı olarak da ifade
ediyoruz. Burada tüm grupların da bu konudaki yaklaşımını görüyorum. Eğer arzu
ederlerse Türkiye Büyük Millet Meclisi olarak -gruplar kendi arasında
mutabakata varırsa- ortak bir deklarasyon da yayınlayabiliriz diyorum ve tekrar
bu konudaki bütün milletvekillerine katkıları için de teşekkür ediyorum. 
Sayın
Yedekci, az önce siz yoktunuz o yüzden es geçtim, size de söz verip gündem dışı
konuşmaları bitireceğim.
Buyurun
60’a göre. 
III.- AÇIKLAMALAR (Devam)
22.- İstanbul Milletvekili Gülay
Yedekci’nin, 5 Aralık Türk kadınına seçme ve seçilme hakkı verilişinin 83’üncü
yıl dönümüne ilişkin açıklaması
GÜLAY
YEDEKCİ (İstanbul) – Teşekkür ediyorum Sayın Başkan.
Avrupa’daki
birçok ülkeden daha önce, örneğin İsviçre’den kırk bir yıl önce, büyük önderimiz,
dünya lideri Gazi Mustafa Kemal Atatürk, Türk kadınına seçme ve seçilme hakkı
vermiştir. Bundan seksen üç yıl önce bu vizyona sahip olan Mustafa Kemal
Atatürk’ü bir kez daha saygı ve özlemle anıyoruz ve kuruluşun ve kurtuluşun,
Cumhuriyet Halk Partisinin bir milletvekili olarak bütün kadınları da buradan
yürekten sevgiyle selamlıyorum. 
Öncelikle
kadınlarımızın, demokratik yönetim şekli olan cumhuriyetten totaliter rejimlere
geçmeye dönüşe izin vermeyeceğine yürekten inanıyorum. Kadınlarımızın var olan
haklarına sahip çıkacağını ve geriye dönmemek uğruna mücadele edeceğini
biliyorum. Bir kadın olarak susmayıp sokakta istediği kıyafetle dolaşıp
istediği zaman kahkaha atabileceği, adil, eşit ve aydınlık günler için
mücadeleye devam edeceğiz. 
Sayın
AKP grup başkan vekili konuşmasında, sanıyorum, bu yetkiyi Gazi Mustafa Kemal
Atatürk’ün verdiğini söylemeyi unutmaktadır. 
Hepinizi
içtenlikle selamlarım. 
BAŞKAN
– Teşekkür ediyorum. 
Gündeme
geçiyoruz. 
Başkanlığın
Genel Kurula sunuşları vardır.
V.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, 2018 Yılı Merkezi Yönetim
Bütçe Kanunu Tasarısı ile 2016 Yılı Merkezi Yönetim Kesin Hesap Kanunu
Tasarısı’nın görüşmelerinde uygulanacak söz kayıt işlemleri ve usullerine
ilişkin duyuru
BAŞKAN
– Sayın milletvekilleri, 2018 Yılı Merkezi Yönetim Bütçe Kanunu Tasarısı ile
2016 Yılı Merkezi Yönetim Kesin Hesap Kanunu Tasarısı’nın Genel Kurulda görüşme
takvimine ilişkin Danışma Kurulu önerisi dünkü birleşimde kabul edilmişti.
Bütçe
ve kesin hesap kanun tasarılarının Genel Kuruldaki görüşme programı Türkiye
Büyük Millet Meclisi internet sayfasında yer alacak ve bastırılarak sayın
üyelere dağıtılacaktır. 
Bütçeler
üzerinde şahısları adına söz almak isteyen sayın üyelerin söz kayıt işlemleri,
6 Aralık 2017 Çarşamba günü yani bugün saat 18.00 ile 18.30 arasında Büyük Grup
Toplantı Salonunda yani Cumhuriyet Halk Partisi Grup Toplantı Salonunda
Başkanlık Divanı kâtip üyelerince yapılacaktır. Söz kaydını her sayın üyenin
bizzat yaptırması gerekmektedir. Başkası adına söz kaydı yapılmayacaktır.
Belirtilen saatler dışındaki söz kayıtları Kanunlar ve Kararlar Başkanlığınca
yapılacaktır. 
Sayın
üyelerin bilgilerine sunulur.
Komisyonların
başkan, başkan vekili, sözcü ve kâtip seçimine ilişkin tezkereleri vardır, okutup
bilgilerinize sunacağım. 
B) Tezkereler
1.- Sağlık, Aile, Çalışma ve Sosyal İşler
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/1365)
Türkiye Büyük Millet Meclisi
Başkanlığına
Sağlık,
Aile, Çalışma ve Sosyal İşler Komisyonu, başkan, başkan vekili, sözcü ve kâtip
seçimi için 30/11/2017 Perşembe günü saat 16.00'da toplanmış ve kullanılan (14)
adet oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük'ün 24'üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 Saadet
Becerekli
 (Batman)

 Komisyon
Geçici Başkanı
 
Başkan: Necdet Ünüvar  (Adana) 13
oy
Başkan Vekili: Celil Göçer  (Tokat)
 12 oy
Sözcü: Mehmet Ali Pulcu  (İstanbul)
 12 oy
Kâtip: Mahmut Kaçar (Şanlıurfa)
 11 oy

2.- Kamu İktisadi Teşebbüsleri Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/1366)
Türkiye Büyük Millet Meclisi
Başkanlığına
Kamu
İktisadi Teşebbüsleri Komisyonu, başkan, başkan vekili, sözcü ve kâtip seçimi
için 5/12/2017 Salı günü saat 15.15'te toplanmış ve kullanılan (19) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük'ün 24'üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 Mustafa
Şahin
 (Malatya)

 Kamu
İktisadi Teşebbüsleri
 Komisyonu
Geçici Başkanı
Başkan:
Uğur Aydemir  (Manisa)  16
oy
Başkan
Vekili: Ertuğrul Soysal  (Yozgat)  15
oy
Sözcü:
Tamer Dağlı  (Adana)  16
oy
Kâtip:
Halil Eldemir  (Bilecik)  15
oy

3.- Çevre Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1367)
Türkiye Büyük Millet Meclisi
Başkanlığına
Çevre Komisyonu, başkan, başkan vekili, sözcü ve kâtip
seçimi için 5/12/2017 Salı günü saat 15.15’te toplanmış ve kullanılan (19) adet
oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinize arz ederim. 
Saygılarımla.
 
 Hüseyin
Çamak
 (Mersin)
 Komisyon
Geçici Başkanı
Başkan:
Muhammet Balta  (Trabzon)  15
oy
Başkan
Vekili: Muhammet Müfit Aydın (Bursa) 15
oy
Sözcü:
Sebahattin Karakelle  (Erzincan)  13
oy
Kâtip:
Mustafa Şükrü Nazlı  (Kütahya)  13
oy

4.- Dilekçe Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1368)
Türkiye Büyük Millet Meclisi Başkanlığına
TBMM
İçtüzüğü’nün 21'inci maddesine göre komisyon üyelikleri için siyasi parti
gruplarınca gösterilen adayların listesi, TBMM Genel Kurulunun 26'ncı Yasama
Dönemi Üçüncü Yasama Yılının 29/11/2017 günlü 30'uncu Birleşiminde okutulup
oylanarak kabul edilmişti. TBMM İçtüzüğü’nün 24'üncü maddesi uyarınca Türkiye
Büyük Millet Meclisi Başkanı tarafından komisyon başkan, başkanvekili, kâtip ve
sözcü seçimi için 5 Aralık 2017 Salı günü saat 15.15'te Dilekçe Komisyonu
toplantıya çağrılmıştı.
Komisyonumuz,
yukarıda belirtilen gün ve saatte Yalova Milletvekili Fikri Demirel
Başkanlığında seçim için toplanmıştır. Aşağıda adı, soyadı ve seçim bölgesi
yazılı üyeler; yapılan seçimde kullanılan (9) adet oy pusulasının tasnifi
sonucunda karşılarında gösterilen oyu aldığı ekli tutanakla tespit edilmiş ve
TBMM İçtüzüğü’nün 24'üncü maddesi uyarınca başkan, başkan vekili, sözcü ve kâtip
olarak seçilmiştir.
Bilgilerinize
arz ederim.
Saygılarımla.
 Fikri
Demirel
 (Yalova)

 Dilekçe
Komisyonu Geçici Başkanı
Başkan: Mihrimah
Belma Satır  (İstanbul)  9
oy
Başkan Vekili:
İsmail Bilen  (Manisa) 8
oy
Sözcü: Canan
Candemir Çelik (Gaziantep)  8
oy
Kâtip: Ramazan
Can (Kırıkkale)  8
oy

5.- Adalet Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1369)
Türkiye Büyük Millet Meclisi Başkanlığına
Adalet
Komisyonu, başkan, başkan vekili, sözcü ve kâtip seçimi için 05/12/2017 Salı
günü saat 15.15'te toplanmış ve kullanılan (17) adet oy pusulasının tasnifi
sonucu aşağıda adları ve soyadları yazılı üyeler karşılarında gösterilen oyu
alarak İç Tüzük’ün 24’üncü maddesi uyarınca başkan, başkan vekili, sözcü ve
kâtip seçilmişlerdir. 
Bilgilerinize
arz ederim. 
Saygılarımla
 Hakkı
Köylü 
 (Kastamonu)
 Komisyon Geçici
Başkanı 
Başkan:
Ahmet İyimaya  (Ankara) 13 oy
Başkan
Vekili: Hakkı Köylü  (Kastamonu)  13 oy
Sözcü:
Yılmaz Tunç  (Bartın)  9 oy
Kâtip:
Serap Yaşar  (İstanbul)  9 oy

6.- İnsan Haklarını İnceleme Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/1370)
Türkiye Büyük Millet Meclisi Başkanlığına
İnsan
Hakları İnceleme Komisyonu; başkan, iki başkan vekili, sözcü ve kâtip üye
seçimi için 5/12/2017 Salı günü saat 15.15'te toplanmış ve kullanılan (20) adet
oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak TBMM İçtüzüğü’nün 24’üncü maddesi ile 3686
sayılı Kanun’un 3’üncü maddesi uyarınca başkan, başkan vekili (2), sözcü ve
kâtip üye seçilmişlerdir. 
Bilgilerinize
arz ederim. 
Saygılarımla
 Şenal
Sarıhan 
 (Ankara)
 Komisyon Geçici
Başkanı 
Başkan:
Ömer Serdar  (Elâzığ) 20 oy
Başkan
Vekili: Fatma Benli (İstanbul)  20 oy
Başkan
Vekili: Şenal Sarıhan  (Ankara)  19 oy
Sözcü:
Leyla Şahin Usta (Konya)  20 oy
Kâtip:
Sibel Yiğitalp (Diyarbakır) 15 oy

7.- Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Geçici Başkanlığının, komisyonun
başkan, başkan vekili, sözcü ve kâtip üye seçimini yaptığına ilişkin tezkeresi
(3/1371)
Türkiye Büyük Millet Meclisi Başkanlığına
Sanayi,
Ticaret, Enerji, Tabii Kaynaklar, Bilgi ve Teknoloji Komisyonu, başkan, başkan
vekili, sözcü ve kâtip seçimi için 5/12/2017 günü saat 16.15'te toplanmış ve
kullanılan (20) adet oy pusulasının tasnifi sonucu, aşağıda adları ve soyadları
yazılı üyeler karşılarında gösterilen oyu alarak, İç Tüzük'ün 24'üncü maddesi
uyarınca başkan, başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 Necip
Kalkan
 (İzmir)
 Komisyon
Geçici Başkanı
 
Başkan: Ziya
Altunyaldız  (Konya) 14 oy
Başkan Vekili: Necip
Kalkan  (İzmir)  14 oy
Sözcü: Mehmet Galip
Ensarioğlu  (Diyarbakır)  13 oy
Kâtip: Şahin Tin  (Denizli)
 13 oy

8.- Anayasa Komisyonu Geçici Başkanlığının,
komisyonun başkan, başkan vekili, sözcü ve kâtip üye seçimini yaptığına ilişkin
tezkeresi (3/1372)
Türkiye
Büyük Millet Meclisi Başkanlığına
Türkiye
Büyük Millet Meclisi Anayasa Komisyonu, başkan, başkan vekili, sözcü ve kâtip
seçimi için 5/12/2017 Salı günü saat 16.15’te toplanmış ve kullanılan on sekiz
(18) adet oy pusulasının tasnifi sonucu, aşağıda adları ve soyadları yazılı
üyeler karşılarında gösterilen oyu alarak İç Tüzük'ün 24'üncü maddesi uyarınca
başkan, başkan vekili, sözcü ve kâtip seçilmişlerdir.
Bilgilerinizi
arz ederim. 
Saygılarımla.
 Oktay
Öztürk
 (Mersin)

 Komisyon
Geçici Başkanı
Başkan:
Mustafa Şentop  (İstanbul)  18
oy
Başkan
Vekili: Abdurrahman Öz  (Aydın)  18
oy
Sözcü:
Mustafa Köse  (Antalya)  18
oy
Kâtip:
Muhammet Emin Akbaşoğlu  (Çankırı)  18
oy

9.- Tarım, Orman ve Köyişleri Komisyonu
Geçici Başkanlığının, komisyonun başkan, başkan vekili, sözcü ve kâtip üye
seçimini yaptığına ilişkin tezkeresi (3/1373)
Türkiye
Büyük Millet Meclisi Başkanlığına
Tarım, Orman ve
Köyişleri Komisyonu, başkan, başkan vekili, sözcü ve kâtip seçimi için
5/12/2017 Salı günü saat 16.15’te toplanmış ve kullanılan (17) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinize arz
ederim.
Saygılarımla.

 Mustafa
Mit 
 (Ankara)

 Komisyon
Geçici Başkanı
 
Başkan:
Mehmet Babaoğlu  (Konya)  17
oy
Başkan
Vekili: Mehmet Öntürk  (Hatay) 16
oy
Sözcü:
Mehmet Erdem  (Aydın)  15
oy
Kâtip:
Hüseyin Filiz  (Çankırı)  16
oy

10.- Bayındırlık, İmar, Ulaştırma ve Turizm
Komisyonu Geçici Başkanlığının, komisyonun başkan, başkan vekili, sözcü ve
kâtip üye seçimini yaptığına ilişkin tezkeresi (3/1374)
Türkiye
Büyük Millet Meclisi Başkanlığına
Bayındırlık, İmar,
Ulaştırma ve Turizm Komisyonu, başkan, başkan vekili, sözcü ve kâtip seçimi
için 5/12/2017 Salı günü saat 16.15’te toplanmış ve kullanılan on sekiz (18)
adet oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinize arz
ederim.
Saygılarımla.
 Ali
Özcan 
 (İstanbul)

 Komisyon
Geçici Başkanı
 
Başkan:
Mehmet Habib Soluk  (Sivas)  14
oy
Başkan
Vekili: İlyas Şeker  (Kocaeli) 12
oy
Sözcü:
Mustafa Ilıcalı  (Erzurum)  14
oy
Kâtip:
Cesim Gökçe  (Ağrı)  14
oy

11.- Dışişleri Komisyonu Geçici
Başkanlığının, komisyonun başkan, başkan vekili, sözcü ve kâtip üye seçimini
yaptığına ilişkin tezkeresi (3/1375)
Türkiye
Büyük Millet Meclisi Başkanlığına
Türkiye Büyük Millet
Meclisi Dışişleri Komisyonu, başkan, başkan vekili, sözcü ve kâtip seçimi için
5/12/2017 Salı günü saat 16.20’de toplanmış ve kullanılan on beş (15) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinizi arz
ederim.
Saygılarımla.
 Ekmeleddin
Mehmet İhsanoğlu 
 (İstanbul)

 Dışişleri
Komisyonu
 Geçici
Başkanı
 
Başkan:
Volkan Bozkır  (İstanbul)  13
oy
Başkan
Vekili: Coşkun Çakır  (Tokat) 13
oy
Sözcü:
Sena Nur Çelik  (Antalya)  13
oy
Kâtip:
Hasan Basri Kurt  (Samsun)  13
oy
BAŞKAN
– Bilgilerinize sunulmuştur.
Komisyonlarımıza
seçilen başkan, başkan vekili, sözcü ve kâtip üyelerine hayırlı olsun diyoruz.
Birleşime
on dakika ara veriyorum.
Kapanma Saati: 15.18
İKİNCİ OTURUM
Açılma Saati: 15.38
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
----- 0 -----
BAŞKAN
– Türkiye Büyük Millet Meclisinin 33’üncü Birleşiminin İkinci Oturumunu
açıyorum.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Samsun
Milletvekili Erhan Usta tarafından, Türkiye'de enflasyonun nedenlerinin ve
çözüm önerilerinin araştırılarak alınması gereken önlemlerin belirlenmesi
amacıyla 6/12/2017 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, ön görüşmelerinin Genel Kurulun 6 Aralık
2017 Çarşamba günkü birleşiminde yapılmasına ilişkin önerisi 
6/12/2017
Türkiye Büyük Millet Meclisi Başkanlığına
Danışma Kurulu
6/12/2017 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını arz ederim.
Saygılarımla. 
 Erhan
Usta
 Samsun
 MHP
Grup Başkan Vekili 

Öneri:

6
Aralık 2017 tarih, 2524 sayıyla TBMM Başkanlığına, MHP Grup Başkan Vekili ve
Samsun Milletvekili Erhan Usta’nın, Türkiye'de enflasyonun nedenlerinin ve
çözüm önerilerinin araştırılarak alınması gereken önlemlerin belirlenmesi
amacıyla verdiği Meclis araştırması açılmasına dair önergemizin görüşmelerinin
6/12/2017 Çarşamba günkü birleşimde yapılması önerilmiştir.
BAŞKAN
– Milliyetçi Hareket Partisi grup önerisi üzerinde, önerinin gerekçesini
açıklamak üzere öneri sahibi adına Samsun Milletvekili Erhan Usta konuşacaktır.
Buyurun
Sayın Usta.
MHP
GRUBU ADINA ERHAN USTA (Samsun) – Sayın Başkan, değerli milletvekilleri;
öncelikle Genel Kurulu saygıyla selamlarım. 
Bugünkü
bizim grup önerimiz enflasyonla ilgili. Enflasyon konusu önemli bir konu,
enflasyon çok önemli bir makroekonomik gösterge. Hepimizin bildiği gibi, 2000
yılına kadar diye alacak olursak, 2000 yılının öncesindeki yirmi beş yıl
Türkiye ekonomisi kronik ve yüksek enflasyondan çok ciddi olarak zarar görmüş,
sıkıntı çekmiş bir ekonomidir.
Şöyle
bir rakamları hatırlayacak olursak -Tüketici Fiyat Endeksi bazında söylüyorum-
1983-2001 Türkiye ortalaması yüzde 65’tir, yaklaşık yirmi yıllık bir süreçte.
1994-2001 olarak aldığımızda -1990’lı yılların ortasından itibaren biraz daha
hızlanıyor Türkiye'de enflasyon- yüzde 78,3’tür ortalama enflasyon. 
Şimdi,
1999 yılında 57’nci Hükûmetin, Milliyetçi Hareket Partisinin de koalisyon
ortağı olduğu Hükûmetin başlattığı makroekonomik programın ismi aslında -hep
onu ifade ediyorum ben- bir dezenflasyon programıdır, enflasyonu aşağı çekme,
enflasyonla mücadele programıdır. En önemli mücadele alanı da kamu maliyesi
olmuştur. Şimdi, bu mücadele çerçevesinde, tabii, ekonomide ciddi reformlar
yapılıyor enflasyonu aşağıya çekmeye yönelik olarak. 2002 yılına geldiğimizde,
Türkiye'nin, o günkü Hükûmetin Tüketici Fiyat Endeksi hedefi yüzde 35’ti.
Tabii, şimdi, bugünkü rakamlarla baktığımızda bu rakamlar biraz yüksek gibi
geliyor ama her şeyi şartlarında değerlendirmek lazım. Yani yüzde 100’lere
varan bir enflasyonu alan bir Hükûmet, ortalamaları da verdim, sadece tek bir
yıl değil, ondan önceki, 2002’den önceki yaklaşık yedi, sekiz yılın ortalaması
yüzde 78. 
Hemen
şunu ifade edeyim: 1990’lı yıllar, gelişmekte olan ülkelerin tamamı açısından
enflasyonun çok yüksek olduğu yıllar. Yani, gelişmekte olan ülkelerin
ortalaması da bizim Türkiye ortalamasının altında değildi, daha üzerindeydi. O
gün yüksek bir enflasyon bütün dünyaya hâkimdi, bizde de vardı. Bu mücadele
başlatıldı, 2002 yılında Hükûmet yüzde 35 enflasyon hedefledi ve 2002 yılı
gerçekleşmesi de TÜFE bazında yüzde 29,7 oldu. Bu, o günün şartlarında
baktığımızda çok önemli, çok ciddi bir başarıdır. Her şeyi şartlarında
değerlendirmek lazım diye o yüzden söylüyorum. 
Şimdi,
bu mücadele programını, daha sonra hükûmet değişti Türkiye'de, Adalet ve
Kalkınma Partisi Hükûmeti de sürdürdü -bunu ifade etmemiz lazım- ve Türkiye'de
enflasyon yüzde 6 küsurlara kadar düştü, 6,2’ye kadar enflasyonun geri
geldiğini görüyoruz. Mesela, 2012 rakamı 6,7’dir. Fakat 2002’den sonra
enflasyon Türkiye'de yeniden bir artma eğilimine girdi. Şimdi, 1990’lı yıllar,
yüzde 78’li, 80’li yıllarda, gelişmekte olan ülkelerle hemen hemen paralel bir
enflasyonumuz varken şu anda baktığımız rakamlarda -mesela, işte, en son
rakamları birazdan vereceğiz, zaten herkesin de malumu- örneğin TÜFE’de yüzde
13 enflasyon geldi son ayda, ÜFE’de yüzde 17,3 geldi. Şimdi, şu anda gelişmekte
olan ülkelerde kaç enflasyon? Yüzde 4-5 civarında. Yani, gelişmekte olan
ülkelerden enflasyon açısından negatif bir şekilde, ciddi bir şekilde ayrışmış
durumdayız. Dolayısıyla, bu mücadelenin, 6,2’lere kadar sürdürülen mücadelenin
bundan sonra da devam etmesi gerekiyordu. 
Şu
anda, bugünkü enflasyon rakamlarında son on dört yılın en yüksek enflasyon
rakamlarını yaşıyoruz. Bu, böyle küçümsenecek bir konu değil. Aklımızdaki,
geçmişteki yüzde 70’leri, 80’leri düşünmeyelim, öyle bir dünya yok zaten.
Türkiye de o mücadeleleri verdi, o reformları yaptı, o bedelleri ödedi. Bugün
Türkiye’de daha düşük enflasyon olması lazımken, enflasyonun küçümsenmesinin,
“Ya, 1-2 puan enflasyon beklenenin üzerinde gelmiş, ne olacak ki.” şeklinde
bakılmasının ben çok ciddi bir risk olduğunu… Hatta ben buna sosyal medya
paylaşımlarımda “Çok ürkütücü.” dedim. Mesela bir kısım bakanlarımızın
beyanatları oldu “Ne olacakmış?” gibi, işi küçümseyen; bunlar hakikaten Türkiye
açısından çok ürkütücü. 
Unutmayalım
ki enflasyon çok hızlı bozulabiliyor, çok hızlı artıyor. Bakın, size bir
Venezüella örneği vereceğim; tabii, gerekçeleri farklı olabilir: Venezüella’da
2012 yılında enflasyon yüzde 21; 2017’de enflasyon tahmini, IMF tahmini yüzde
652 arkadaşlar. Yani dört beş yılda enflasyonun yüzde 20’den yüzde 600’e
çıktığı bir ülkeyi konuşabiliyor insan. Dolayısıyla, enflasyon kritik bir
konudur, enflasyon çok önemli bir konudur. Türkiye enflasyondan çok sıkıntı
çekmiştir. Enflasyonu küçümsemememiz lazım, enflasyonla ilgili tedbirleri
almamız lazım. 
Önümüzdeki
diğer bir risk ham petrol fiyatları. 2015-2016’da uluslararası ham petrol
fiyatları çok aşağı geldi, bizim de bir şansımızdı bu. Şu anda ham petrol
fiyatları da yükselmeye başladı. Bir yandan dolar kurunun yükselmesi, bir
yandan ham petrol fiyatlarının yükselmesi, dolayısıyla kur ve petrol fiyatları
üzerinden önümüzdeki dönemde bir enflasyon maliyetiyle tekrar karşılaşmamız ve
bunun sürmesi ihtimalinin çok güçlü olduğunu düşünüyorum ben. Bu anlamda,
Hükûmeti bu konuda daha dikkatli olmaya ve tedbirler almaya davet etmek
istiyorum.
Genel
Kurulu saygıyla selamlarım. (MHP sıralarından alkışlar)
BAŞKAN
– Teşekkür ediyorum.
Gruplar
adına ilk söz Halkların Demokratik Partisi Grubu adına Muş Milletvekili Ahmet
Yıldırım’a aittir.
Buyurun
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Milliyetçi
Hareket Partisinin, enflasyonun nedenlerinin ve çözüm önerilerinin
araştırılması için bir Meclis araştırması açılmasını öneren bu grup önerisine
destek vereceğimizi ifade edelim. 
Bir
de bu ülkede enflasyonun nedeni ve çözüm önerisi için en son söyleyeceğimiz -bu
kısa süre içerisindeki- sözü en baştan söyleyelim. Bu ülkede çatışma ve savaş
kültürü sona ererse, kan ve can üzerine kurulu siyaset sona ererse, istikrar
sağlanırsa, barış politikaları öncelenirse, yerleşik tam demokrasi hâkim
kılınırsa, özgürlükler bütün sosyolojik kesimler için tanınırsa enflasyona
çözüm bulunmuş olur. 
Bunu
yakın geçmiş tarihimizde aslında tecrübe ettik. Bu ülkede Kürt meselesinin
çatışmalı ortama çekilmiş olmasından ve silahlı bir sürecin bu işin içerisine
girdiği, hiçbirimizin arzulamadığı o sürecin başladığı 1984’ten bu yana ne
zamanki silahlar susmuşsa, ne zamanki ölümler durmuşsa, ne zaman kısmi negatif
barış sağlanmışsa bu ülkede enflasyonun düşüşe geçtiği, dış ticaret açıklarının
azaldığı, işsizliğin düştüğü, dövizin yükselme seyrinin yavaşladığı ve birçok
ekonomik parametrelerin sosyolojik kitleler, toplumsal muhalefet veya toplumu
oluşturan bütün kesimler lehine değiştiğini gözlemleyebiliriz. 
Bu
ülkede toprağa can düştükçe enflasyon, işsizlik, döviz, dış borç artmış, büyüme
hızı düşmüştür ama bunun yanı sıra şunu da ifade edelim ki biz sadece çatışmalı
ortam derken yapılan silah harcamalarını falan kastetmiyoruz, sadece askerî harcamaları
kastetmiyoruz, bunun kendi hinterlandındaki güveni, istikrarı bozan bütün
etmenleri işin içerisine katarak söylüyoruz. Şüphesiz bütçe açığı
politikalarını, enflasyonu, işsizliği, OVP’leri, birleşik faizleri, borç
stokunu, dış borç açıklarını, bütçe açıklarını, hepsini tartışabiliriz ve
teknik analizlere ihtiyaç duyan bir konudur şüphesiz bu konu ama bu teknik
ihtiyaçlar bu kısa süreler içinde değil, gerçekten bu Meclis araştırmasının
kabulü durumunda karşılanabilir. Ama totalinde de bütün denklemleri bir yana
bırakarak barış politikalarının öncelenmesinin bu ülkedeki ekonomik istikrar ve
refah düzeyinin yükselmesine hizmet edeceğini söyleyerek bütün Genel Kurulu
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Yıldırım.
Cumhuriyet
Halk Partisi Grubu adına Eskişehir Milletvekili Utku Çakırözer.
Buyurun
Sayın Çakırözer. (CHP sıralarından alkışlar)
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
hepinizi saygıyla selamlıyorum.
Öncelikle,
bugünkü oturumda Afyonlu bir bakan da hükûmet koltuklarında oturduğu için
hayati bir konuya değinmek isterim. Eskişehir’imizin Seyitgazi ilçesi Kırka
Mahallesi’nde Afyon istikametine gidişte Karaören köyü girişinde dün bir trafik
kazası yaşandı. Seyitgazi ilçemiz Gökbahçe köyünde yaşayan 3 yurttaşımız, Murat
Suna, Himmet Çalıkuşu ve Zeliha Adatepe hayatlarını kaybetti. Ölenlere rahmet,
yaralılara şifa diliyoruz. 
Şimdi,
bu yolu yani Seyitgazi-Kırka-Afyon yolunu üç yıldır ben bütçede dile
getiriyorum. Afyon’dan Eskişehir il sınırına kadar kaymak gibi güzel, çift
şeritli yol var; Eskişehir il levhasını geçtikten sonra ölüm yoluna dönüyor.
Ben bunu, Sayın Binali Yıldırım Ulaştırma Bakanıyken 2016 bütçesinde söyledim.
Geçen yıl bir kez daha söyledim. Bu yıl, Ulaştırma Bakanımız Ahmet Arslan’a
söyledim, hâlâ tek bir adım atılmadı. Değerli arkadaşlarım, vatandaşımızın canı
bu kadar ucuz olmamalı. Bu yollar, hele de uyarılan yollar bir an önce programa
alınıp tamamlanmalıdır.
Söz
aldığım, Milliyetçi Hareket Partisinin araştırma önergesiyle ilgili
görüşlerimizi de ifade etmek isterim. Bakın, Türkiye’de enflasyon artık yıllık
yüzde 13’ü buldu. Hükûmete sorduğunuzda deniyor ki savunmada, efendim, yükseliş
gıda fiyatlarındaki geçici artışlardan kaynaklanıyormuş, düzelecekmiş, vesaire.
Geçiniz değerli arkadaşlarım, geçiniz. Enflasyon belası ekonominin AKP
tarafından kötü yönetilmesinin bir sonucudur. Evet, gıda fiyatlarında bir artış
var ama bu işin sadece bir boyutu. Vatandaş bunu mutfakta hissediyor. Nohut bir
yılda yüzde 34 pahalandı, portakal yüzde 35 pahalandı, limon yüzde 60, süt
yüzde 20, yumurta yüzde 30 arttı değerli arkadaşlarım. Bunların hepsi yanlış
tarım ve hayvancılık politikalarının neticesi. Bakın, tüketici enflasyonunu
ölçmek için kullanılan 414 mal ve hizmet fiyatının 295 adedi artış göstermiş.
Yani sadece gıdanın değil iğneden ipliğe her şeyin fiyatı artmış değerli
arkadaşlarım. Böyle bir ortamda sadece “Gıdadandır.” deyip geçmek, enflasyonla
ilgili gerçek sorunları bilmemek, gerekli çözümleri düşünmemek demektir. 
Sadece
tüketici fiyatları değil üretici fiyatlarındaki artış da sıkıntılı. Tüm bu
veriler enflasyonda topluca bir şeylerin kötü gittiğini gösteriyor. Bu, sadece
gıdanın üzerine atılarak çözülemez. Bunca yıldır enflasyonu düşürmek için sarf ettiğimiz
gayretler bir çırpıda gitti. Artık, yüzde 13’lük bir enflasyondan bahsediyoruz.
Bunun etkilerini hepimiz günlük hayatımızda yaşıyoruz, yaşayacağız. En basit
anlatımıyla, memurumuz, işçimiz gelirlerinde ciddi kayıplarla karşı karşıyadır.
Gelinen noktada, maaş zamları gerçekleşen enflasyonun gerisinde kaldı. Bir
yıllık sürede maaşlar yüzde 3 erimiş durumda. Buradan Hükûmete çağrıda
bulunuyorum: Asgari ücretlimize, memurumuza, emeklimize bu yüksek enflasyon
nedeniyle maaşlarında ortaya çıkan yoksullaşmanın bedeli derhâl, vakit
geçirmeksizin karşılanmalıdır, bu iyileştirme derhâl yapılmalıdır. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Gruplar
adına son söz Adalet ve Kalkınma Partisi Grubu adına Giresun Milletvekili Cemal
Öztürk’e aittir.
Buyurun
Sayın Öztürk. (AK PARTİ sıralarından alkışlar)
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli
milletvekilleri; Türkiye'de enflasyonun nedenlerinin ve çözüm önerilerinin
araştırılarak alınması gereken önlemlerin belirlenmesi amacıyla Meclis
araştırması açılması için Milliyetçi Hareket Partisi Grubu tarafından verilen
teklif üzerine AK PARTİ Grubu adına söz almış bulunuyorum. Genel Kurulu
saygıyla selamlarım.
Enflasyon,
fiyatlar genel düzeyinin sürekli ve hızlı bir biçimde yükselmesi olarak
tanımlanıyor. Bir diğer ifadeyle, fiyatlar genel düzeyinde yaşanan artışın yanı
sıra, para değerinin sürekli bir şekilde düşmesi de enflasyon olarak ifade
ediliyor. Enflasyon, ekonomiler için ciddi bir sorundur, ekonominin bozulmasına
neden olur. Evet, önergede de belirtildiği gibi kasım ayı enflasyon verileri
Türkiye için beklenmeyen verilerdi ama bunun sebepleri var. Tabii, bu üç
dakikalık süre içinde bunlara girecek değilim, Genel Kurula da ekonomi dersi
verme niyetim yok ama enflasyon, bilindiği gibi “maliyet enflasyonu” ve “talep
enflasyonu” diye ikiye ayrılıyor. Türkiye'deki enflasyon talepten
kaynaklanmıyor; nitekim talep edildiği kadar piyasada mal ve hizmet var.
Dolayısıyla enflasyonun yani fiyatlar genel seviyesinin artışının nedeni talep
değil, maliyettir ve önergede de belirtildiği gibi, bu maliyetlerin dövizdeki
yükseliş ve özellikle de enerji fiyatlarındaki, petrol fiyatlarındaki son bir
yıl içinde, özellikle de 2016 yılının ikinci yarısından itibaren artışından
kaynaklanmaktadır. 
Tabii,
enflasyonla mücadele topyekûn hepimizin sorunu, milletimizin sorunu.
Hükûmetimiz, konuyla ilgili maliye ve para politikaları kanalıyla enflasyonla
mücadele ettiğini her zaman yetkili organları, sözcüleri tarafından açıklıyor.
Bu nedenle, Milliyetçi Hareket Partisinin vermiş olduğu önergenin yani Meclis
araştırması açılması önergesinin bir ihtiyaç olmadığını değerlendiriyor ve
komisyon kurulmasına gerek olmadığı kanaatimi sizlerle paylaşarak önergenin
aleyhinde olduğumuzu ifade edip Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum Sayın Öztürk. 
Milliyetçi
Hareket Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Grup Başkan Vekili Muş
Milletvekili Ahmet Yıldırım tarafından, Anayasa’yı, temel hak ve özgürlükleri
korumakla görevli Anayasa Mahkemesinin ilke kararını tanımamış olması, yasama
sorumsuzluğu ve dokunulmazlığını görmezden gelmesiyle yerel mahkemelerdeki
yargı süreçlerini etkilediği iddiasıyla 6/12/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 6 Aralık 2017 Çarşamba günkü birleşiminde
yapılmasına ilişkin önerisi 
6/12/2017
Türkiye Büyük Millet Meclisi Başkanlığına
Danışma
Kurulu 6/12/2017 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Ahmet
Yıldırım
 Muş
 Grup
Başkan Vekili
Öneri:
6
Aralık 2017 tarihinde Muş Milletvekili Grup Başkan Vekili Ahmet Yıldırım
tarafından verilen 6117 esas numaralı, Anayasa’yı, temel hak ve özgürlükleri
korumakla görevli Anayasa Mahkemesinin ilke kararını tanımamış olması, yasama
sorumsuzluğu ve dokunulmazlığını görmezden gelmesiyle yerel mahkemelerdeki
yargı süreçlerini etkilemesi nedeniyle Türkiye Büyük Millet Meclisine verilmiş
olan Meclis araştırması önergesinin diğer önergelerin önüne alınarak
görüşmelerinin 6/12/2017 Çarşamba günkü birleşiminde yapılması önerilmiştir. 
BAŞKAN
– Halkların Demokratik Partisi Grubu önerisi üzerinde öneri sahibi olarak
Ankara Milletvekili Sırrı Süreyya Önder konuşacaktır. 
Sayın
Önder, buyurun. (HDP sıralarından alkışlar) 
HDP
GRUBU ADINA SIRRI SÜREYYA ÖNDER (Ankara) – Sayın Başkan, değerli arkadaşlar; Eş
Genel Başkanımız Sayın Figen Yüksekdağ’ın mahkemesinden geliyoruz şimdi. Yarın
da prefabrik bir hukuk anlayışıyla inşa edilen bir iddianameyle, dört yüz gün
sonra, 20 kişilik prefabrik bir mahkeme salonuna bu görüşme sıkıştırılmak
isteniyor. 
Biraz
önce grup başkan vekillerimiz yeterince ayrıntılı konuştular. Ben sadece bu
korkunun sebebine ve muhtevasına dair birkaç şey söylemek istiyorum. 
Sayın
Selahattin Demirtaş, Sayın Figen Yüksekdağ sizin bu kadar tedirgin olmanızı hak
edecek kadar yüksek kalibreli, bu halkın yetiştirdiği erdemli 2 siyasetçidir.
Selahattin Demirtaş ile sizin liderleriniz arasındaki fark, arabesk ile türkü
arasındaki farktır. 
Ağzınızı
açıyorsunuz burada “Televizyonlarda saz çalarak…” diye, bu halkın en halis
ürünü olan türküyü aşağıladığınızı bir dakika vehmetmeden, düşünmeden bunu
söylüyorsunuz ve kendinizin bu siyasi hareketi bir arabesk şarkıyla
başlattığını ıskalayarak yapıyorsunuz bunu. Sizin ile bizim aramızdaki fark,
arabesk ile halis türkü arasındaki farktır aslında, bu yüzden tedirginsiniz,
sizi anlıyoruz. 
Aşkın
Tuna’nın eseri “Beraber Yürüdük Biz Bu Yollarda” her grup toplantısında
terennüm ettiriliyor, hiçbir zaman da o koroyu sağlıklı bir vokale
dönüştüremiyorsunuz. Aşkın Tuna 1.400 tane şarkı sözü yazmış… (AK PARTİ
sıralarından “sana ne” sesi) Bana ne değil efendim, arada çok önemli bir fark
var. Elbette bir yetersizliktir der geçerdik ama siz bu kadar Selahattin
Demirtaş’tan korkunca bunun patolojisini ortaya çıkarmak bizim görevimiz.
Dünyanın
hiçbir yerinde 1.400 tane şarkı sözü yazan bir besteci özel bir besteci
değildir, şahsına saygısızlık etmek istemem. 1.400 şarkı sözü yazılınca ona
yazma denilmez, başka bir şey denilir yani seri üretime dönmüş. Selahattin Bey
ne yapmış? Pir Sultan Abdal’dan bir türkü söylemiş, aradaki farka bakar
mısınız, “Şu Karşı Yaylada Göç Katar Katar”ı söylemiş. Şimdi “Pir Sultan
Abdal’ım, dağlar aşalım / Aşalım da dost iline düşelim / Çok nimetin yedim,
helalleşelim / Geçti dost kervanı, eyleme beni.” nere, “Beraber Yürüdük Biz Bu
Yollarda” vıcık vıcık bir arabesk nere? Aradaki fark budur. (HDP sıralarından
alkışlar) Korkunuzda haklısınız, tedirginliğinizde haklısınız, zorbalığınızda
haklısınız.
Size
bir önerim var, yine Aşkın Tuna’nın, yakında onu söyleyeceksiniz, özel
sanatçılarımızdan Sayın Ebru Gündeş Hanımefendi söylemiş, söz yine bu “Beraber
Yürüdük Biz Bu Yollarda”nın yazarına ait, “Sırnaşık Sevgilim”, albümün adı da
“Kurtlar Sofrası”, ilginç. Diyor ki: “Seninle ne güzel anlaşıyorduk / Dertleri,
sevinci paylaşıyorduk / Ne âlemi vardı beni aldatmanın?” Bu aldatma mühim. “Gül
gibi geçinip biz gidiyorduk.” Sözü devirince şiir olmuyor ama neyse. Devamı
ilginç, “Şimdi sen benimle sakın uğraşma / Aşk bitti diyorum bana sırnaşma /
Arkamdan çok fazla konuşuyorsun / Sırnaşık sevgilim, canımı sıkma.” diyor. 
Bütün
bunlar gerçekten arabesk ile türkü arasındaki farktır. Bir türküde durup
dururken ozan şöyle düşünmez: “Bu Çarşamba’yı ne alır acep, alsa alsa sel
alır.”, böyle olmaz. Çarşamba’yı yüzlerce kere sel alır da ondan sonra türküsü
yakılır. Türkü yakılan bir şeydir. Bir türkünün niye yakıldığını bilmeyen nasıl
söyleneceğini de bilemez. Repertuvarınızda bu halkın arı duru, halis bir tane
türküsü olmadığı için bir arabeski millî marş etmişsiniz, ülkeyi de bu
anlayışla yönetiyorsunuz. Türkü gibi günler gelecek. 
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) – Selahattin Başkanın mahkemesini bir vali
yasaklayamaz, üstelik milletin aklıyla dalga geçerek “Terörün hedefi
olmasınlar.”mış diye. “Terörün hedefi olmasınlar.” diyeyse burada, IŞİD’ciler
100’ü aşkın canı katlederken biraz hassasiyet gösterecektiniz. Onun için eş
başkanlarımızı, ziyaretçilerimizi, siyasetçilerimizi, halkımızı hiçbir zeminde
yalnız bırakmayacağız; türkü tadında bir dayanışma, türküler kadar halis bir
direnişle sizi o arabesk mahrece mahkûm edeceğiz. 
Hepinizi
saygıyla selamlıyorum. (HDP ve CHP sıralarından alkışlar)
BAŞKAN
– Teşekkürler. 
Öneri
üzerinde gruplar adına ilk söz, Milliyetçi Hareket Partisi Grubu adına
Afyonkarahisar Milletvekili Mehmet Parsak’ın. 
Buyurun
Sayın Parsak. (MHP sıralarından alkışlar)
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri, HDP grup önerisi üzerinde Milliyetçi Hareket Partisi Grubumuz
adına söz, almış bulunuyorum. Bu vesileyle hepinizi saygılarımla selamlıyorum. 
Az
önce öneri sahibi grubun hatibi her ne kadar doğrudan doğruya bizim Sayın Genel
Başkanımızı hedef almasa da “diğer genel başkanlarla bu bağlamdaki fark” diye
başlayınca ben de şunu ona cevaben değil ama hatırlatma kabilinden, konumuzla
da doğrudan doğruya bağlantılı olduğu için kayda geçirme gereği duyuyorum. 
SIRRI
SÜREYYA ÖNDER (Ankara) – “Muhalefet” dedim “iktidar” demedim Sayın Parsak. 
MEHMET
PARSAK (Devamla) – Hatırladığınız gibi, bu Anayasa değişikliğini gerçekleştirip
o tarihte cari olan tüm dosyalar bakımından dokunulmazlıklar kaldırıldıktan
sonra, hukuk devletine inancı doğrultusunda ilk olarak ve hiçbir tereddüt
etmeden, bir çağrı yapılmasını dahi beklemeden Ankara Cumhuriyet Başsavcılığına
giden lider bizim Sayın Genel Başkanımız Devlet Bahçeli oldu. (MHP sıralarından
alkışlar) Gitti, hakkındaki iddialarla ilgili o dokunulmazlık kalktığından
dolayı, yasal savunmasını gerçekleştirdi ve hukuka, Anayasa’ya, yasalarımıza
saygı çerçevesinde de bu süreç tamamlanmış oldu. Bunu niye ifade ediyorum? Her
ne kadar şarkı, türkü metaforları üzerinden gitse de HDP’nin grup önerisini de
bir hatırlatmakta fayda var. Bugün grup önerisi getirildi ve aynı gün Anayasa
Mahkemesinde görülmekte olan, görülecek olan bir davayla alakalı âdeta orayı
etkilemeye yönelik ama gerekçesinde görülen veya gösterilen çerçevede de,
aslında, Anayasa Mahkemesi yerel mahkemenin kararını etkilemesin diye sunulan
bir grup önerisinden söz ediyoruz. 
Saygıdeğer
milletvekilleri, bu grup önerilerinin türevleri, benzerleri şimdiye kadar
defalarca verildi. Hepsinde de istikrarlı bir şekilde aynı şeyi söyledik, gene
aynı şeyi söylüyoruz: Anayasamızın 138’inci maddesinin üçüncü fıkra hükmü açık:
“Görülmekte olan bir dava hakkında Yasama Meclisinde yargı yetkisinin
kullanılmasıyla ilgili soru sorulamaz, görüşme yapılamaz veya herhangi bir
beyanda bulunulamaz.” Yapılmakta olan bir yargılama var. Anayasa Mahkemesi de
dâhil olmak üzere yargıyı rahat bırakmak durumundayız. Ondan dolayı da biz her
zaman olduğu gibi -yeniden ifade ediyorum- asıl maksadı yargıyı etkilemeye
yönelik olan iş bu grup önerisine de gene istikrarlı tutumuzun devamı olarak
ret yönünde oy kullanacağız, doğrusu da budur. Daha da fazla artık Meclisin
Genel Kurulunu bu konularla işgal etmeye kimsenin de hakkı yoktur. 
Tekrar
sizi saygılarımla selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Parsak.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Başkan, sayın hatip bizim yargıyı etkilemek maksadıyla
bu grup önerisini mütemadiyen hazırladığımızı, yargıyı rahat bırakmamız
gerektiğini ifade etti.
MEHMET
PARSAK (Afyonkarahisar) – Aynen, sürekli aynı film dönüyor. 
MERAL
DANIŞ BEŞTAŞ (Adana) – Siz aynı şeyi söylüyorsunuz Sayın Parsak.
AHMET
YILDIRIM (Muş) – Hani şunu söylese bize sataşma olarak algılamayacaktık:
“Anayasa Mahkemesinin kararını tanımıyoruz, saygı da duymuyoruz.” diyenlere de
iki cümle etmiş olsaydı biz kendimize sataşma olarak kabul etmeyecek, genel
eleştiri olarak algılayacaktık. Bu sebeple İç Tüzük 69’a göre sataşmadan söz
istiyoruz.
BAŞKAN
– Lütfen iki dakikada tamamlayalım, yeni bir sataşmaya meydan vermeyelim.
Buyurun.
VII.- SATAŞMALARA İLİŞKİN KONUŞMALAR
1.- Ankara Milletvekili Sırrı Süreyya
Önder’in, Afyonkarahisar Milletvekili Mehmet Parsak’ın HDP grup önerisi
üzerinde MHP Grubu adına yaptığı konuşması sırasında HDP Grubuna sataşması
nedeniyle konuşması 
SIRRI
SÜREYYA ÖNDER (Ankara) – Sayın vekilin söylediklerine katılıyorum, şu kısmına:
“Yargıyı rahat bırakalım.” Peki, biz bu Meclis kürsüsünden, masuniyet ilkesi
yok sayılarak, henüz sanıkken terörist ilan edilmemiz durumunda, çok merak
ediyorum, sayın vekil herhangi bir çıkış yapmış mıdır “Yahu, durun bu
arkadaşların… Bir mahkûmiyetle neticelensin, onaylansın ondan sonra bu yaftayı
söyleriz.” diye? Yargıyı rahat bırakmayan bugünkü iktidardır. Düşünün ki 5 bini
“vatan hainliği” iddiasıyla ya cezaevine atılan ya görevden uzaklaştırılan
yargıçların bizim hakkımızda düzenledikleri fezlekelerle yargılanıyoruz.
Kendilerine olunca “kumpas” bize olunca “hak” riyakârlığına bir hukuki kılıf
siz bulursanız bize de söyleyin bir gece rahat uyku uyuyalım. Yani, şimdi, eğer
yargıyı bizim -bir de Anayasa Mahkemesi- akıllara seza… Biz burada bir önerge
verdik diye Anayasa Mahkemesi “Vay, çok etkilendik.” diyecek öyle mi? Buna
sayın vekil hulusikalp ile -şu göğsünde- birazcık inanıyorsa biz bu önergeden
dolayı özür dilemeye de hazırız. Ne etkilemesi? Bizim neyi etkileyebildiğimiz
görülmüş? Ama her türlü etkiye açık. Anayasa Mahkemesi… Sayın vekille biz
Anayasa Komisyonunda iki buçuk yıl birlikte görev yaptık, formasyonunu,
hâkimiyetini iyi biliyorum, şu sorunun cevabı var mı: Anayasa Mahkemesi bir ilk
derece mahkemesi gibi bir başvuruyu ele alıp Murat Karayılan’a “tweet” attırıp
onun üzerinden bir hüküm tesis edebilir mi? Bu nerede görülmüş?
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Devamla) – İlk derece mahkemesi midir? Biz diyoruz ki: Yapılan
iş Anayasa’ya aykırı; o diyor ki: “Sen şununla telefonda konuşmuşsun.” Böyle
bir Anayasa Mahkemesini etkilemek bizden uzak olsun. Allah çarşılarına göre
pazar versin. Rüştlerini, hukuka bağlılıklarını kanıtlayamadılar, etki alanı
altında olduklarını ve hacir altında olduklarını gösterdiler. Onun için, bizim
onları etkilemek gibi bir gündemimiz yoktur. (HDP sıralarından alkışlar) 
BAŞKAN
– Teşekkürler Sayın Önder. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Muş
Milletvekili Ahmet Yıldırım tarafından, Anayasa’yı, temel hak ve özgürlükleri
korumakla görevli Anayasa Mahkemesinin ilke kararını tanımamış olması, yasama
sorumsuzluğu ve dokunulmazlığını görmezden gelmesiyle yerel mahkemelerdeki
yargı süreçlerini etkilediği iddiasıyla 6/12/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 6 Aralık 2017 Çarşamba günkü birleşiminde
yapılmasına ilişkin önerisi (Devam)
BAŞKAN
– Gruplar adına sıradaki söz Cumhuriyet Halk Partisi Grubu adına Artvin
Milletvekili Uğur Bayraktutan’a aittir. 
Buyurun
Sayın Bayraktutan. (CHP sıralarından alkışlar) 
CHP
GRUBU ADINA UĞUR BAYRAKTUTAN (Artvin) – Teşekkür ediyorum Sayın Başkan. 
HDP
grubunun verdiği önerge üzerinde Cumhuriyet Halk Partisi Grubu adına söz aldım.
Hepinizi saygıyla selamlıyorum. 
Sözlerimin
başında, öncelikle şunu ifade etmek istiyorum: Fransız İnsan ve Yurttaş Hakları
Bildirgesinin 16’ncı maddesi çok ünlü, diyor ki: “Kuvvetler ayrılığının
olmadığı ülkelerde anayasadan söz edemezsiniz. Eğer kuvvetler ayrılığı yoksa
Anayasa da yoktur.” Öncelikle bir temel kuralı koymamız gerekiyor. Böyle
ülkelerden anayasal devlet olarak da söz edemezsiniz. Bir anayasalı devlet
vardır ama anayasal devletten söz edemezsiniz. O nedenle, öncelikle, Anayasa
Mahkemesinin şimdi yapısıyla, özellikle nisan ayında yapmış olduğumuz
düzenlemelerden sonra bağımsız bir Anayasa Mahkemesinden, bağımsız bir yargıdan
söz edemeyiz. Neden? 12 üyesini Cumhurbaşkanının atamış olduğu, 3 üyesi de onun
kontrolünde olan bir Meclis tarafından atanmış olan bir Anayasa Mahkemesinin,
haklı olarak, karar verirken saraya dönük olarak bir karar vermesinin dışında
başka bir karar vermesi ancak iyimserlik olur diye düşünüyoruz. Öncelikle bu
gerçeği ifade etmeliyiz. O nedenle, Anayasa Mahkemesinin, özellikle tutuklu
milletvekilleri konusunda, daha önce vermiş olduğu kararları, yerleşik
içtihatlarını göz ardı ederek bugün tam tersine karar vermiş olması, daha önce
vermiş olduğu kararları göz ardı etmesini bu Anayasa Mahkemesi yapısı
karşısında büyük bir anlayışla karşılıyoruz değerli arkadaşlarım. O nedenle,
biz, daha önce özellikle burada yapmış olduğumuz konuşmalarda, FETÖ
yargılamalarında şunu diyorduk: O dönemin kudretli savcılarını düşünün, o
dönemde yargılamaları yapan, özellikle Ergenekon yargılamalarını yapan
hâkimleri, savcıları düşünün. Ben, o zaman, onları şöyle nitelendiriyordum:
“İki tür cumhuriyet savcımız var; bir, cumhuriyetin savcıları var, bir de
cumhuriyetin avcıları var.” diyordum o dönemde yapılan yargılamalar hakkında. 
Şimdi,
gelinen noktada tablo öyle bir değişti ki artık Anayasa Mahkemesinin yargıçları
veya buna ilişin tutukluluk konusunda karar veren hâkimleri, savcıları iki türe
ayırdık. Artık, bir, saraya bakanlar var, bir de gerçekten vicdanlarıyla karar
veren hâkim ve savcılarımız var. O nedenle majestelerinin yargıçlarıyla Türkiye
Cumhuriyeti’nin savcı ve yargıçlarını birbirinden ayırmamız gerekir diye
düşünüyorum değerli arkadaşlarım. (CHP sıralarından alkışlar)
Bakın,
daha önce Anayasa Mahkemesinin vermiş olduğu bir karar var, özellikle Balbay
kararı. Balbay kararında gerekçede, uzun tutukluluk süreleriyle alakalı vermiş
oldukları gerekçede… Anayasa'nın özellikle 83’üncü maddesi ve 14’üncü
maddesinin varlığı karşısında bile özellikle tahliye kararları veriyorken
mevcut mahkeme, o tarihte yasama faaliyetlerine katılmalarının yasama
faaliyetini engelleme anlamında aciliyet kesbettiği için Balbay dosyasında
derhâl tahliye kararı vermişti.
Şimdi,
mevcut Anayasa Mahkemesi şu andaki başvurularda böyle bir karar vermiyor.
Bunların en önemlilerinden bir tanesi Enis Berberoğlu kararı. Şu anda bir
milletvekilimiz tutuklu olarak yargılanıyor ve gerekçesi de ne biliyor musunuz?
Kaçma şüphesi. Yirmi beş yıl avukatlık yaptım, bundan daha soyut, bundan daha
dayanağı olmayan… Hâkimlerin böyle kendilerine ilişkin dayanak teşkil ettiği
bir karar. O nedenle değerli arkadaşlarım, bu hukuk sadece bize değil, bir gün
gelir hepimize lazım olabilir. O nedenle Anayasa Mahkemesinin mevcut yapısı
itibarıyla hukuki bir karar vermesini beklemek iyimserlikten öteye
geçmemektedir.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Öneri
üzerinde son söz, Adalet ve Kalkınma Partisi Grubu adına Aydın Milletvekili
Abdurrahman Öz’e aittir.
Sayın
Öz, buyurun. (AK PARTİ sıralarından alkışlar)
AK
PARTİ GRUBU ADINA ABDURRAHMAN ÖZ (Aydın) – Sayın Başkan, değerli
milletvekilleri; HDP grup önerisi üzerine söz almış bulunuyorum, Genel Kurulu
saygıyla selamlarım.
Grup
önerisinde Anayasa Mahkemesinin görevine giren yargısal bir faaliyet
sonuçlarıyla ilgili bir kısım kanaatlere yer verilmiş, Anayasa'nın 98’inci ve
İç Tüzük'ün 104 ve 105’inci maddesi gereğince Meclis araştırması açılması talep
edilmiştir. 
Grup
önerisinin gerekçesini incelediğimde, HDP eş genel başkanının bireysel
başvurusunun Anayasa Mahkemesinde inceleme sürecinde olduğu, 6/12/2017 günü,
yani bugün bu incelemeyle ilgili Anayasa Mahkemesinde bir görüşme yapılacağı,
bu görüşmede verilecek muhtemel kararın yerel mahkeme kararını etkileyeceğinden
bahisle Meclis araştırması açılmasının istendiği ifade edilmiştir.
Anayasa
Mahkemesine bireysel başvuru hakkı 12/9/2010 tarihinde yapılan Anayasa
değişikliğiyle AK PARTİ hükûmetleri döneminde getirilmiştir. Anayasa’nın
148’inci maddesinde buna ilişkin düzenlemeler bulunmaktadır. Bilindiği üzere,
bireysel başvurunun konusu Anayasa’da güvence altına alınmış olan temel hak ve
özgürlüklerden Avrupa İnsan Hakları Sözleşmesi kapsamında olan herhangi birinin
kamu gücü tarafından ihlal edilip edilmediğinin incelenmesidir. Anayasa’nın
148’inci maddesine göre, görev alanına giren bir konuda karar verecek olan
Anayasa Mahkemesinin muhtemel kararı üzerinden Anayasa Mahkemesindeki
görüşmeleri etkileyecek şekilde verilmiş olan bu grup önerisi aynı zamanda
Anayasa’nın 98’inci maddesine de aykırıdır. Kaldı ki Anayasa Mahkemesinin başvuru
sahibinin talebine göre olumlu veya olumsuz bir karar verip vermeyeceği an
itibarıyla da belli değildir. Yine Anayasa’nın 138’inci maddesi gereğince
mahkemeler ve hâkimler görevlerinde bağımsız olup Anayasa’ya, kanuna ve hukuka
göre vicdani kanaatleriyle hüküm verirler. “Hiçbir organ, makam, merci veya
kişi, yargı yetkisinin kullanılmasında mahkemelere ve hâkimlere emir ve talimat
veremez; genelge gönderemez; tavsiye ve telkinde bulunamaz.
Görülmekte
olan bir dava hakkında Yasama Meclisinde yargı yetkisinin kullanılması ile
ilgili soru sorulamaz, görüşme yapılamaz veya herhangi bir beyanda
bulunulamaz.”
Değerli
arkadaşlar, açıkladığım bu gerekçelerle ve Anayasa’mızın 98, 138 ve 148’inci
maddelerinin açık düzenlemeleri sebebiyle HDP grup önerisinin aleyhinde
olduğumuzu ifade ediyor, Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum. 
AHMET
YILDIRIM (Muş) – Sayın Başkan.
BAŞKAN
– Buyurun Sayın Yıldırım.
III.- AÇIKLAMALAR (Devam)
23.- Muş Milletvekili Ahmet Yıldırım’ın,
Aydın Milletvekili Abdurrahman Öz’ün HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması 
AHMET
YILDIRIM (Muş) – Teşekkür ederim Sayın Başkan.
Sayın
Başkan, şimdi, hatip kalkıp Anayasa’da yargının tarafsızlık ve bağımsızlığının
nasıl tanındığını ve yargıçların çalışma esas ve usullerini bize anlattı. Biz
yazılı metinler üzerinden değil, yaşamın gerçekliği içerisinde
karşılaştıklarımızı burada ifade ediyoruz. 
Bir
de hatibe söyleyeyim ben, çıkıp mesela medyadan bir demeç verirse, “HDP
yargının tarafsızlığını, bağımsızlığını ve karar verme süreçlerini etkiliyor.”
derlerse gülerler. Yani HDP’nin burada yargıyı etkileme faaliyeti içerisinde
olduğunu kim ifade ederse, toplumsal kanaat odur ki, gülerler. 
Bir
diğer husus, söylediğimiz şudur: Bakın, grubumuzun 700 civarındaki fezlekesinin
450 tanesi şu siyasi iktidarın terörist olarak kabul ettiği savcılar ve
hâkimlerin hazırladığı ve yürüttüğüdür. 450 fezlekemizin savcıları, hâkimleri
ya içeridedir ya ihraç edilmiştir. Siyasi iktidarın “tarafsız ve bağımsız”
dediği, bizim yargılamamızı meşrulaştırdığı savcılar ve hâkimler size göre
terörist. Teröristlerin yapmış olduğu iş ve işlemlerin peşine takılmaktan
vazgeçin diyorum.
Teşekkür
ederim.
BAŞKAN
– Teşekkür ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Muş
Milletvekili Ahmet Yıldırım tarafından, Anayasa’yı, temel hak ve özgürlükleri
korumakla görevli Anayasa Mahkemesinin ilke kararını tanımamış olması, yasama
sorumsuzluğu ve dokunulmazlığını görmezden gelmesiyle yerel mahkemelerdeki
yargı süreçlerini etkilediği iddiasıyla 6/12/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, ön
görüşmelerinin Genel Kurulun 6 Aralık 2017 Çarşamba günkü birleşiminde
yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Cumhuriyet
Halk Partisi Grubunun, İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Grup Başkan Vekili
Sakarya Milletvekili Engin Özkoç ile Zonguldak Milletvekili Ünal Demirtaş
tarafından, enflasyon nedeniyle tüm maaşlarda yaşanan kaybın ne kadar olduğunun
araştırılması amacıyla 6/12/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, ön görüşmelerinin
Genel Kurulun 6 Aralık 2017 Çarşamba günkü birleşiminde yapılmasına ilişkin
önerisi 
06/12/2017
Türkiye Büyük Millet Meclisi Başkanlığına
Danışma Kurulu 06/12/2017 Çarşamba günü (Bugün)
toplanamadığından, grubumuzun aşağıdaki önerisinin, İç
Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Grup
Başkan Vekili Sakarya Milletvekili Engin Özkoç ile Zonguldak Milletvekili Ünal
Demirtaş tarafından, enflasyon nedeniyle tüm maaşlarda yaşanan kaybın ne kadar
olduğunun araştırılması amacıyla, 06/12/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (1548 sıra
no.lu), diğer önergelerin önüne alınarak görüşmelerinin 06/12/2017 Çarşamba
günlü birleşimde yapılması önerilmiştir.
BAŞKAN
– Cumhuriyet Halk Partisi grup önerisi üzerinde öneri sahibi olarak Zonguldak
Milletvekili Ünal Demirtaş konuşacaktır. (CHP sıralarından alkışlar)
Buyurun
Sayın Demirtaş. 
CHP
GRUBU ADINA ÜNAL DEMİRTAŞ (Zonguldak) – Teşekkür ederim Sayın Başkan.
Değerli
milletvekili arkadaşlarım, hepinizi saygıyla selamlıyorum. 
Evet,
partimiz adına verdiğim grup önerisi üzerine söz almış bulunmaktayım.
Değerli
arkadaşlarım, Türkiye'nin çözülmeyi bekleyen birçok sorunu var. Elbette,
bunlar, Hükûmetinizin, AK PARTİ Hükûmetinin yanlış politikaları nedeniyledir.
Türkiye'miz maalesef sorunlar yumağı hâline geldi. Konuşulacak çok sorun var
ama ben, bugün, ülkenin gerçek gündemini konuşmak istiyorum, yani ekonomiyi
konuşmak istiyorum, yani milletin mutfağındaki yangını konuşmak istiyorum.
Değerli
arkadaşlarım, son aylarda Türkiye'nin makroekonomik verilerinde çok büyük
bozulmalar yaşanmıştır. Cari açık, iç ve dış borçlar rekorlar kırmış,
yatırımlar düşmüş, işsizlik artmış, reel faizler artmış, döviz kurlarında da
büyük artışlar yaşanmıştır. Kasım ayı enflasyon verileri ekonomideki bu kötü
tabloyu gün yüzüne çıkarmıştır. Maalesef Türkiye büyük bir krizin -ekonomik
krizin- eşiğine gelmiştir. 
Değerli
milletvekilleri, TÜİK kasım ayı enflasyon verilerini iki gün önce açıkladı. Buna
göre yıllık enflasyon tüketici fiyatlarında yüzde 12,98 yani yuvarlak yüzde
13’e çıkmış durumda, ÜFE’de ise yüzde 17,30’dur. Bu rakamlar Aralık 2003
yılından bugüne kadar olan, son on dört yılın en yüksek rakamlarıdır. Orta
vadeli programda ise -Hükûmetinizin orta vadeli programında- enflasyon hedefi
yüzde 9,5 olarak belirlenmiş. Merkez Bankasının yıl sonu hedefiyse yüzde 5’tir.
Şaka gibi. TÜİK’in resmî enflasyonu ise şu anda yüzde 13 olarak açıklanmıştır.
Oysa halkın gerçek enflasyonu ise çok daha fazladır. Nedir bu? Yüzde 20’dir. 
Değerli
milletvekilleri, enflasyondaki asıl artışın sebepleri giyim, gıda, akaryakıt ve
enerji fiyatlarındaki artışlardır. Bakın, tüp -mutfaklarda en fazla kullanılan
tüp- 100 liraya çıkmış. Son bir yılda kuru fasulye yüzde 21 artmış, nohut yüzde
30 artmış; pirinç yüzde 20, patates yüzde 49, soğan yüzde 20, limon yüzde 26,
yumurta yüzde 20, süt yüzde 14, tereyağı yüzde 38 artmış. Bakın, rakamlar çok
yüksek. Gıda fiyatlarına yapılan bu zamlar dar gelirliye yapılan zammın neredeyse
3 katını bulmuş. Enflasyon yüzde 13 artmış ama dar gelirlinin yani işçinin,
emeklinin, memurun maaşı yüzde 7,9 artmış. Yani bu şekilde, çalışanların maaşı
enflasyon karşısında erimiş, memurlar, işçiler ve emekliler ve dar gelirli daha
da yoksullaşmıştır. 
Değerli
milletvekilleri, gıda fiyatları az önce açıkladığım gibi, almış başını gidiyor.
Neden kaynaklanıyor peki, bu artışın sebebi nedir? Çünkü Türkiye yanlış tarım
politikalarıyla yönetiliyor. Burada, tarımda kendi kendine yetebilen yedi
ülkeden biriyken, sizin iktidarınızın döneminde ithalata bağımlı hâle gelmişiz.
Tarımdaki girdilerde de ithalatçıyız yani kendi ürettiğimiz ürünlerin
girdilerinde de ithalatçı olmuşuz. Nedir bu? İşte, tohumda -tohumu dışarıdan
ithal ediyoruz- gübrede, mazotta ithalatçıyız. Dolayısıyla çiftçimiz de üretim
yapamaz hâle gelmiştir. Dolayısıyla değerli arkadaşlarım, vatandaşın
mutfağındaki yangının sebebi budur. Dışarıdan buğday alıyoruz, nohut alıyoruz,
pirinç alıyoruz, arpa alıyoruz, samanı dahi dışarıdan ithal ediyoruz. Dolayısıyla
bu kötü tablonun sebebi, Hükûmetinizin yanlış politikalarıdır.
Değerli
milletvekili arkadaşlarım, Birleşik Kamu-İş Konfederasyonu dün bir açıklama
yaptı; 4 kişilik bir ailenin açlık sınırı 1.857 lira, 4 kişilik bir ailenin
yoksulluk sınırı ise 7.155 lira. Bugün asgari ücret 1.404 lira ve bugün asgari
ücretle 4 kişilik bir aile her gün, her öğün iki simit ve çay yese bu parayı
karşılamıyor. Bakın, maaşlarda o derecede bir erime söz konusu.
Şimdi,
7 milyon çalışanı doğrudan ilgilendiren, 6 milyon çalışanı da dolaylı olarak
etkileyen asgari ücreti konuşacağız. Bize göre, bu asgari ücretin de en az, net
2 bin lira olması gerekir diye düşünüyoruz.
Değerli
AK PARTİ’li arkadaşlarım…
(Mikrofon
otomatik cihaz tarafından kapatıldı)
ÜNAL
DEMİRTAŞ (Devamla) - …vatandaşa kaşıkla veriyorsunuz, kepçeyle alıyorsunuz. 
Saygılarımı
sunuyorum, iyi günler diliyorum. (CHP sıralarından alkışlar)
BAŞKAN
– Teşekkür ediyorum Sayın Demirtaş.
Gruplar
adına ilk söz, Milliyetçi Hareket Partisi Grubu adına Samsun Milletvekili Erhan
Usta’ya aittir.
Sayın
Usta, buyurun. (MHP sıralarından alkışlar)
MHP
GRUBU ADINA ERHAN USTA (Samsun) – Teşekkür ederim.
Sayın
Başkan, değerli milletvekilleri; az önce de bizim grup önerimiz üç aşağı beş
yukarı benzer konudaydı zaten. Orada enflasyonun geçmişini anlattık,
enflasyonun nasıl seyrettiğini, ne tür sıkıntılara neden olduğunu filan
söylemiştik.
Şimdi,
Mülkiyede bizim bir vergi hukuku hocamız vardı “Özhan Uluatam” diye, o şöyle
bir şey söylemişti bir gün: “Bu enflasyon her şeyi bozar yani verdiği iktisadi
kayıpları biliyoruz ama hukuku da bozar, kanunları da bozar. Kanunlarda bir
miktarı maktu olarak yazarsınız, enflasyonla yıpranarak geçersiz hâle gelir.”
şeklinde bir ifadesi vardı. Tabii, bu enflasyondan en fazla da dar gelirliler
sıkıntı çekiyor, bunu da görmemiz lazım. 
Şimdi,
enflasyonla mücadele anlamında kırmamız gereken en önemli şey… Bir defa, bu kur
enflasyon geçişkenliğini Türkiye'nin kırması lazım. Bunu kıramadığımız zaman
yani teknoloji malı, sermaye malı, ara girdileri çok yoğun olarak ithal
ettiğiniz zaman, kurlarınızdaki değişik sebeplerle Türk lirasının değer
kaybetmesi durumunda bunu içeride enflasyon olarak görüyorsunuz. Bu kaçınılmaz
bir şey. Bunu kırmanın yolu da, her zaman söylediğimiz gibi, reformdan geçiyor
yani burada para politikasını da… Tabii, burada, enflasyon hedefini Hükûmet ile
Merkez Bankası birlikte koyuyor ancak mücadeleyi, bir anlamda, para politikası
araçlarını kullanan Merkez Bankası yapıyor. Ancak bazı durumlarda bunun Merkez
Bankasının aslında sınırlarını da aşan bir yanı var. Merkez Bankası reform
yapacak değil, ekonomideki ithalat bağımlılığını Merkez Bankası azaltacak
değil. Bununla ilgili işlerin Hükûmet tarafından yapılması gerekiyor. Burada
Merkez Bankasının yapması gereken ne? Bağımsız bir merkez bankasının yapması
gereken husus bazı konularda da hükûmeti uyarmasıdır. Maliye politikasında
diyelim ki aşırı bir gevşeme varsa merkez bankaları hükûmetleri uyarır. “Bu
maliye politikası çerçevesiyle, bugünkü araçlarla enflasyonu ben aşağı
çekemem.” demesi lazım. 
Biz,
Merkez Bankasının bağımsızlığına çok önem veren bir siyasi partiyiz ve bizim
Hükûmet ortağı olduğumuz dönemde Merkez Bankası bağımsız olmuştur. Ancak bizim
önem verdiğimiz kadar da Merkez Bankasının kendi bağımsızlığını koruyacak
davranışlar içerisinde olması lazım. Bunu, bir defa, ifade etmem gerekiyor.
Dolayısıyla merkez bankalarının hakikaten araç bağımsızlığı vardır ve araç
bağımsızlığını kullanabilmesi lazım. 
Şimdi,
“Efendim, enflasyon çok yüksek; faizler yüksek, onun için enflasyon yüksek.” Bu
iktisaden tartışılabilir. İktisadi temeli çok fazla yok ama tartışılabilir,
saygı duyarız. Ancak bu tartışmanın kamuoyunun önünde olmasının ve Merkez
Bankasına “Faizleri düşür.” şeklinde bir baskı yapılmasının neticesi faiz
artışıdır arkadaşlar. Bunu geçmişte yaşadık, bak yine yaşayacağız. Sayın
Cumhurbaşkanı “Bu faizleri düşürün.” diye baskı yaptığı sürece, bu baskıyı
piyasalar gördüğü sürece ve bu baskı altında Merkez Bankası araçları tam
kullanamadığı zaman işin geleceği nokta Türkiye’de faiz artışı olacaktır. Bu
sıkıntıyı maalesef önümüzdeki günlerde göreceğiz. Bu anlamda Merkez Bankasının
bağımsızlığının önemini bir kez daha vurgulamak istiyorum.
Teşekkür
ederim. (MHP sıralarından alkışlar)
BAŞKAN
– Teşekkür ediyorum.
Halkların
Demokratik Partisi Grubu adına Van Milletvekili Bedia Özgökçe Ertan
konuşacaktır.
Buyurun
Sayın Özgökçe Ertan. (HDP sıralarından alkışlar)
HDP
GRUBU ADINA BEDİA ÖZGÖKÇE ERTAN (Van) – Teşekkür ederim Sayın Başkan.
Genel
Kurulu saygıyla selamlıyorum.
Değerli
arkadaşlar, evet, temel makroekonomik verilerin hemen hepsinde son dönemde bir
kötüye gidiş olduğu aslında açık ve ortada. Özellikle işsizlik oranı,
enflasyondaki yükseliş ve faizlerin düşürülememesi önümüzdeki dönemde
Türkiye’yi çok ciddi sıkıntılar altında bırakacaktır, bunu hepimiz söylüyoruz
zaten. 
Az
önce Sayın Demirtaş’ın da belirttiği gibi, geçtiğimiz günlerde TÜİK enflasyon
rakamlarını açıklamıştı. Buna göre enflasyon kasım ayında piyasa
beklentilerinin üzerinde artıp yıllık bazda yüzde 12,98’e çıkarak, Aralık
2013’ten beri yani AKP’nin iktidar olduğu dönemden beri en yüksek seviyesine
yükselmiş oldu. Bu anlamda, AKP Hükûmeti enflasyonda başladığı yere dönmüş
oldu.
Değerli
arkadaşlar, temel ekonomik verilerde meydana gelen bu krizin kaynağı şüphesiz
bugünkü Hükûmetin kendisidir ve bu Hükûmetin ne yazık ki krizi çözme niyeti de
yoktur. Krizi çözmek yerine krizi yönetmeyi tercih ettiğini görüyoruz. Bakın,
nereden anlıyoruz bunu? Vergiler artırılıyor, esnek istihdam teşvik ediliyor,
bununla birlikte yoksulluk derinleşmiş oluyor, yoksulluk git gide derinleşiyor,
en zengin ile en yoksul kesim arasındaki uçurum artıyor. Ayrıca, yoksul ile
zengin kesim arasındaki farkı azaltma yönünde hiçbir çabanın da olmadığını
görüyoruz; rant vergilendirilmiyor, servete göre vergi alınmıyor, varsa yoksa
emekçiden, işçiden ya da dolaylı vergilerden halkın sırtına bir şekilde
yükleniyor. İşte bunlar yoksulluğu da derinleştiren sebepler. Bu hâliyle,
yoksulluğu derinleştirmenin bir Hükûmet politikası olduğunu ve bu şekilde
ortaya çıktığını da anlamış oluyoruz. Bunun adı da “krizi çözme” değil, olsa
olsa “krizi yönetme eğilimi” olarak tanımlanabilir. 
İçinde
bulunduğumuz bu ekonomik belirsizliğin temel iki nedeni var; birincisi,
içerideki sebepler ve bugün Türkiye'nin yönetiminde tercih ettiği model olan
kanun hükmünde kararnamelerle yönetim, OHAL rejimi yönetimi. Bunun yol açtığı
zararlar sadece içeride değil, bütün dünyada da, dışarıda da bütün politikaları
belirlemiş oluyor. İçeride ve dışarıda kötü giden siyaset gidişatı, bu
anlamdaki gidişat bütün ülkeyi bir anlamda hem dar boğaza sokuyor hem de
geleceğimizi ipotek altına almış oluyor.
Değerli
arkadaşlar, toplumun tepkilerini azaltmak adına hemen her gün büyüme rakamları
açıklanıyor. Evet, bir büyüme var ama bu büyüme ne yazık ki sanal bir büyümedir;
toplumun ağırlıklı kesiminin, çalışanların, esnafın, işçinin küçüldüğü,
işsizliğin büyütüldüğü ve toplumun küçük bir azınlığının abartılı ve çok büyük
oranda büyüdüğü rakamlar ve büyüdüğü noktalardır. Yani ekonomik büyüme,
toplumun bütün kesimini kapsayabilecek, bütün kesimini içeren dengeli bir
büyüme olarak ne yazık ki gerçekleşmiyor, kredilerle, borçlarla ve yapılan
birtakım harcamalarla bir büyüme, illüzyon yaratılıyor.
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Ve bu illüzyon da toplumun sanki kendisinin bütününün
büyüdüğü algısıyla servis edilmeye çalışılıyor. Bu, sağlıklı ve dengeli bir
büyüme değildir; gittiğiniz yol, yol değildir. 
Hepinize
saygılar sunuyorum. (HDP sıralarından alkışlar)
BAŞKAN
– Öneri üzerinde son söz, Adalet ve Kalkınma Partisi Grubu adına Şanlıurfa
Milletvekili Mahmut Kaçar’a aittir.
Buyurun
Sayın Kaçar. (AK PARTİ sıralarından alkışlar) 
AK
PARTİ GRUBU ADINA MAHMUT KAÇAR (Şanlıurfa) – Sayın Başkan, saygıdeğer
milletvekilleri; Cumhuriyet Halk Partisi grup önerisi hakkında söz almış
bulunuyorum. Bu vesileyle yüce Meclisi saygıyla selamlarım.
Arkadaşlarımızın
grup önerisinde üzerinde ağırlıklı durduğu husus, kamu çalışanlarının,
işçilerin, memurların, emeklilerin enflasyon artışına bağlı olarak enflasyona
ezdirildiği şeklinde, enflasyon artışının altında bir maaş artışıyla karşı
karşıya kaldıkları şeklinde bir iddiayı merkeze alan bir araştırma önergesi.
Ancak rakamlara baktığınız zaman, Türkiye'nin son on beş yıl içerisinde gerek
memurların gerek memur emeklilerinin gerek işçilerin gerek BAĞ-KUR ve SSK
emeklilerinin maaş artışlarıyla, emekli maaş artışları ile enflasyon oranlarını
karşılaştırdığınızda, Türkiye’de son on beş yıldır çalışma hayatındaki bütün
bileşenlerin almış olduğu ücretlerin enflasyonun çok çok üzerinde olduğunu ve
hiçbir dönemde, hiçbir yılda enflasyona ezdirilmedikleri, bırakın enflasyona
ezdirilmeyi, enflasyonun üzerinde, artı, bütün büyümeden hak ettikleri payı
aldıklarını rakamlar bize net olarak ortaya koyuyor. 
Türkiye’de
son on beş yılda kümülatif enflasyon yüzde 269,6 yani yüzde 270’tir on beş
yılın toplam enflasyonu. Türkiye’de ortalama devlet memurundaki artış yüzde
467, en düşük devlet memuru maaşındaki artış yüzde 594 yani bırakın en düşük
devlet memuru maaşını, ortalama memur maaşı üzerinden aldığınızda bile yapılan
artışın toplam enflasyon artışının 2 katı olduğunu rakamlar bize net olarak
koyuyor. 
Emeklilere
baktığımızda ise çok daha yüksek oranlarda emekli maaşlarında artışların
olduğunu görüyoruz. Toplam enflasyon yüzde 270 ancak memur emeklisine yapılan
artış yüzde 397, SSK emeklisinde yüzde 478, BAĞ-KUR emeklilerinde ise yüzde
1.506 yani enflasyonun 6 katı civarında bir artış söz konusu. 
AK
PARTİ hükûmetleri döneminde yapılan bütün toplu sözleşmelerde, yapılan
artışların yanında, son madde, her zaman için, yapılan artışların enflasyonun
altında kalması hâlinde enflasyon farkının verileceği de sürekli bir madde
olarak hüküm altına alınmış. 2017 için enflasyon, evet, beklenenin üzerine
çıkmıştır ama geçen yıllarda olduğu gibi bu yıl da ocak ayı itibarıyla
enflasyon farkının yine kamu çalışanlarımıza, memurlarımıza ve emeklilerimize
yansıtılacağını buradan ifade ediyor, yüce Meclisi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ediyorum. 
Cumhuriyet
Halk Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Şimdi,
gündemin “Seçim” kısmına geçiyoruz.
VIII.- SEÇİMLER
A) Komisyonlarda Açık Bulunan Üyeliklere
Seçim
1.- Avrupa Birliği Uyum Komisyonunda boş
bulunan üyeliğe seçim
BAŞKAN
– Sayın milletvekilleri, Avrupa Birliği Komisyonunda boş bulunan ve Halkların
Demokratik Partisi Grubuna düşen 1 üyelik için Şanlıurfa Milletvekili Osman
Baydemir aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. 
Uyuşturucu
Madde Bağımlılığı ve Yeni Bağımlılık Türlerinin Araştırılarak Bağımlılığın
Nedenlerinin ve Alınacak Tedbirlerin Tespit Edilmesi Maksadıyla Kurulan Meclis
Araştırması Komisyonuna üye seçimi yapılacaktır. 
Komisyon
üyelikleri için siyasi parti gruplarınca gösterilen adayların listesini okutup
oylarınıza sunacağım.

B) Komisyonlara Üye Seçimi
1.- (10/114, 365, 378, 494, 702, 884, 1423,
1431, 1442, 1449, 1597, 1787, 1808, 1949, 1955, 1970, 2056, 2092, 2094, 2095,
2096, 2097, 2098, 2099) esas numaralı, Uyuşturucu Madde Bağımlılığı ve Yeni
Bağımlılık Türlerinin Araştırılarak Bağımlılığın Nedenlerinin ve Alınacak
Tedbirlerin Tespit Edilmesi Maksadıyla Kurulan Meclis Araştırması Komisyonu’na
üye seçimi
Adı
Soyadı  Seçim
Çevresi 
Adalet ve Kalkınma Partisi (7)
Gökcen
Özdoğan Enç (Antalya)
Lütfiye
İlksen Ceritoğlu Kurt (Çorum)
Kerem
Ali Sürekli (İzmir) 
Mustafa
Hilmi Dülger  (Kilis)
Mustafa
Şükrü Nazlı  (Kütahya) 
Yılmaz
Tezcan (Mersin) 
Alim
Tunç (Uşak) 
Cumhuriyet Halk Partisi (3)
Murat
Emir (Ankara)
Akif
Ekici  (Gaziantep)
İlhan
Cihaner (İstanbul)
Halkların Demokratik Partisi (1)
Mehmet
Emin Adıyaman (Iğdır)
Milliyetçi Hareket Partisi (1)
Ahmet
Selim Yurdakul  (Antalya)

BAŞKAN
– Okunan listeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Bağcılık
Sektörü ve Üzüm Üreticilerinin Sorunlarının Araştırılarak Alınacak Tedbirlerin
Tespit Edilmesi Maksadıyla Kurulan Meclis Araştırması Komisyonuna üye seçimi
yapılacaktır. 
Komisyon
üyelikleri için siyasi parti gruplarınca gösterilen adayların listesini okutup
oylarınıza sunacağım. 
2.- (10/2101, 135, 2103, 298, 1150, 2002,
2104, 2112, 2113) esas numaralı, Bağcılık Sektörü ve Üzüm Üreticilerinin
Sorunlarının Araştırılarak Alınacak Tedbirlerin Tespit Edilmesi Maksadıyla
Kurulan Meclis Araştırması Komisyonu’na üye seçimi

Adı Soyadı  Seçim
Çevresi 
Adalet ve Kalkınma Partisi (9)
İbrahim Halil
Fırat  (Adıyaman) 
Ali Aydınlıoğlu (Balıkesir)
Şahin Tin (Denizli)
Canan Candemir
Çelik (Gaziantep)
Necip Kalkan (İzmir)

Ahmet Tan (Kütahya)

İsmail Bilen (Manisa)

Erdoğan Özegen (Niğde)
Celil Göçer  (Tokat)
Cumhuriyet Halk Partisi (4)
Orhan Sarıbal (Bursa)
Okan
Gaytancıoğlu (Edirne)
Kamil Okyay
Sındır (İzmir)
Mazlum Nurlu  (Manisa)
Halkların Demokratik Partisi (1)
Müslüm Doğan (İzmir)
Milliyetçi Hareket Partisi (1)
Ahmet Kenan
Tanrıkulu  (İzmir)

BAŞKAN
– Okunan listeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
milletvekilleri, Meclis araştırması komisyonlarının başkan, başkan vekili,
sözcü ve kâtip seçimleri için yapacakları toplantıların gün ve saati
Başkanlığımızca daha sonra duyurulacaktır. 
Alınan
karar gereğince, sözlü soru önergelerini görüşmüyor ve gündemin “Kanun Tasarı
ve Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan, Adalet ve Kalkınma Partisi Grup Başkan Vekili Kayseri
Milletvekili Mustafa Elitaş’ın Bazı Kanunlarda Değişiklik Yapılmasına Dair
Kanun Teklifi ile Millî Eğitim, Kültür, Gençlik ve Spor Komisyonu Raporu’nun
görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Bazı Kanunlarda Değişiklik Yapılmasına Dair Kanun Teklifi (2/1945) ile Millî
Eğitim, Kültür, Gençlik ve Spor Komisyonu Raporu (S. Sayısı: 506) (x)
BAŞKAN
– Komisyon? Yerinde.
Hükûmet?
Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 506
sıra sayılı Kanun Teklifi’nin birinci bölümü üzerindeki soru-cevap işlemi
tamamlanmıştı. 
Şimdi
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde, biri Anayasa’ya aykırılık önergesi olmak üzere üç adet önerge
vardır. Önergeleri aykırılık sırasına göre okutup işleme alacağım ve oylarınıza
sunacağım:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 1’inci maddesinin Anayasa’nın 73’üncü
maddesine aykırı olması nedeniyle teklif metninden çıkarılması arz ve teklif
ederiz.
 Mustafa Kalaycı  Zihni Açba
 Kamil Aydın
 Konya  Sakarya
 Erzurum
 Arzu Erdem  Muharrem
Varlı
 İstanbul  Adana

BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Konya Milletvekili Sayın Mustafa Kalaycı konuşacaktır.
Buyurun
Sayın Kalaycı. (MHP sıralarından alkışlar)
MUSTAFA
KALAYCI (Konya) – Sayın Başkan, değerli milletvekilleri; görüşülmekte olan 506
sıra sayılı Kanun Teklifi’nin 1’inci maddesiyle ilgili verdiğimiz önerge
üzerine söz aldım. Bu vesileyle, yüksek heyetinizi hürmetle selamlıyorum. 
Maddeyle,
sporculara yapılan ödemelerden düşük oranlarda gelir vergisi alınması
uygulaması 2019 yılı sonuna kadar uzatılmaktadır. Gelir Vergisi Kanunu’na 2008
yılında eklenen geçici 72’nci maddede, 31/12/2017 tarihine kadar; lig usulüne
tabi spor dallarında, en üst ligdekiler için yüzde 15, en üst altı ligdekiler
için yüzde 10, diğer ligdekiler için yüzde 5 ve lig usulüne tabi olmayan spor
dallarındaki sporculara yapılan ödemeler ile millî sporculara uluslararası
müsabakalara katılmaları karşılığında yapılan ödemelerden yüzde 5 gelir vergisi
tevkifatı yapılması, ayrıca, bu ödemeler üzerinden 94’üncü madde kapsamında
ayrıca tevkifat yapılmaması ve bu gelirler için yıllık beyanname verilmemesi
düzenlenmiştir. Görüştüğümüz maddeyle süre 31/12/2019 tarihine kadar
uzatılmaktadır. Anayasa’mızın 73’üncü maddesinde herkesin mali gücüne göre
vergi ödemekle yükümlü olduğu amir hükmü yer almaktadır. Gelir Vergisi
Kanunu’na göre, yıllık ücret gelirleri 13 bin lirayı aşanlar yüzde 20, 30 bin
lirayı aşanlar yüzde 27, 110 bin lirayı aşanlar yüzde 35 oranında vergi
tarifesine girerken milyonlarca lirayla ifade edilen gelirlerin yüzde 15 ve
altında vergiye tabi tutulmasının büyük bir vergi adaletsizliği olduğu ve
Anayasa’nın anılan hükmüne aykırılık oluşturduğu açıktır. Asgari ücret bile yıl
içinde yüzde 20 vergi dilimine girerken çok yüksek gelirlerin söz konusu olduğu
bu alanda düşük oranlı vergi uygulanması vicdanları da sızlatmaktadır. 
Türkiye,
Avrupa’da sporculara en düşük gelir vergisi uygulayan ikinci ülke konumundadır.
Birçok ülkede sporcuların elde ettikleri gelirlere uygulanan vergi oranları ile
Türkiye’de uygulanan oranlar arasında 3-4 kata kadar varan çok ciddi farklar
dikkat çekmektedir. Ayrıca bu ülkelerde sporcular kendi vergilerini kendileri
ödemektedir. Ülkemizde ise sporcular kulüplerle net ödeme üzerinden
anlaşmaktadır. Bu nedenle, vergi yükü kulüplerin üzerinde kalmaktadır.
Dolayısıyla, ülkemizde sporculara yapılan ödemelerden düşük oranlarda vergi
alınması uygulamasıyla gerçekte kulüpler desteklenmiş olmaktadır. Verilen tüm
desteklere, düşük oranlı vergi uygulamalarına ve kamuya olan vergi ve prim
borçlarına uzun süreli yapılandırmalar yapılmasına rağmen spor kulüplerinin
mali yapılarının iyi durumda olmadığı herkes tarafından bilinmektedir. 
Sporcularımız
ve kulüplerimiz tabii ki desteklenmelidir ancak uzun yıllardır yapılan vergi
indirimi ve borç yapılandırmalarının sorunlara çözüm getirmediği de ortadadır.
Dolayısıyla, spor kulüplerinde bir yönetim sorunu olduğu açıktır.
Federasyonların ve spor kulüplerinin durumu acilen masaya yatırılmalı,
sorunlara çözüm getirecek tedbirler alınmalıdır. Spor kulüpleri yasası bir an
önce çıkartılmalıdır. Kulüplerde kurumsallaşma sağlanmalı, şeffaflık ve hesap
verme sorumluluğu ilkeleri hâkim kılınmalı ve kulüpler etkin bir şekilde
denetlenmelidir.
Değerli
milletvekilleri, bugünlerde bizlere çok yoğun bir şekilde iletilen bir konuyu
sizlerle paylaşmak istiyorum. Diyorlar ki: “Sayın devlet büyüklerimiz, bizler
şehit ve gazi yakınlarıyız, ‘işçi’ statüsünde çalışan gazileriz. Bizlerin
sesini duyun lütfen. Bizler memur olmak istiyoruz.” Bilindiği üzere, Mecliste
geçen ay kabul edilen torba yasada “hizmetli” statüsünde çalışan gazilere
“memur” unvanlı kadrolara geçiş imkânı verilirken şehit ve gazi yakınlarına bu
hak tanınmamıştır. Ayrıca, yapılan düzenleme “işçi” statüsündeki gazileri de
kapsamamıştır. Milliyetçi Hareket Partisi olarak şehit ve gazi yakınları ile
tüm gazilerimize bu hakkın verilmesi konusundaki uyarılarımız maalesef dikkate
alınmamış, verdiğimiz önerge reddedilmiştir. Gazilerimize ve şehitlerimizin
emanetlerine sahip çıkmak ve toplumda kendilerine yaraşır bir hayat seviyesi
sağlamak devlet ve millet olarak vazifemizdir. Şehit ve gazilerimizin
yakınlarının ve işçi gazilerimizin bu haklı talebi geri çevrilmemeli, onların
da “memur” unvanlı kadrolara atanmaları için gerekli düzenleme yapılmalıdır.
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 1’inci maddesinin teklif metninden
çıkartılmasını arz ve teklif ederiz. 
 Mahmut Toğrul Mehmet Emin
Adıyaman Hüda Kaya
 Gaziantep Iğdır İstanbul
 Behçet Yıldırım Mehmet Ali
Aslan
 Adıyaman Batman
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin)- Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Gaziantep Milletvekili Mahmut Toğrul. (HDP
sıralarından alkışlar)
Buyurun
Sayın Toğrul. 
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, 506 sıra sayılı Kanun Teklifi’nin 1’inci maddesi üzerine
grubum adına söz aldım. Bu vesileyle Genel Kurulu saygıyla selamlıyorum.
Değerli
milletvekilleri, söz konusu 1’inci madde, birinci ligde veya lig sporlarındaki
sporcuların gelir vergisinin az ödenmesine yönelik var olan bir maddenin iki
yıl daha uzatılmasına dayalı. 
Değerli
arkadaşlar, bu ülkede maalesef çok kazanandan az, az kazanandan çok vergi
alınma yoluna öteden beri gidiliyor. AKP iktidarları döneminde, dikkat
ettiyseniz, gerçekten zengini ilgilendiren -örneğin inci- süper yatlara mazotun
bedava, vergisiz verilmesi gibi bir yol izlenirken örneğin çiftçiye mazot bile
yüzde 15 vergiyle veriliyor. Değerli arkadaşlar, bugün kamu çalışanları, yüzde
15 ile 35 oranında, artan gelir vergisi yükü altında. Asgari ücretle geçinenler
yani ayda 1.404 lira maaşla ayı tamamlamaya çalışan yaklaşık 6 milyon kamu
çalışanı için gelir vergisi oranı yüzde 21’de seyrediyor. Değerli arkadaşlar, durum
buyken şimdi getirilen bu önergeyle -bazen basından duyuyoruz- trilyonlar
kazanan sporculardan daha az gelir vergisi alınması, her şeyden önce, gerçekten
eşitlik ilkesine aykırıdır. Normalde izlenmesi gereken yol, çok kazanandan çok,
az kazanandan az vergi alınmasıdır. Ama maalesef, kendileri fakir fukaranın
üzerine vergi yükünü bindirirken, kendileri için, kendilerini bundan kurtarmak
için Malta’ya, Panama’ya, vergi cennetlerine, offshore hesapları gibi hesaplara
para aktarılarak kendilerini vergiden kurtarırken fakir fukaranın, çiftçinin
üzerine vergi yükü bindiriliyor.
Değerli
arkadaşlar, AKP iktidarının, öteden beri, beraberce suç işlediği kesimleri,
önce, kendileri beraber çalışırken kahraman, daha sonra, onlar aleyhine bir şey
yaptıklarında ise bu sefer hain ilan eden bir anlayışı var. Daha önce
Fetullahçı cemaatle bu ülkeye ne kadar kötülük yaptıklarına bu ülkede yaşayan
herkes şahittir. Ama, aynı şekilde, bu ülkede Reza Zarrab’a nasıl bir kıymet
verdiğini, nasıl bir değer verdiğini, “hayırsever iş adamı” deyip ödüller
takdim ettiğini bildiğimiz Hükûmet, hatta onun uğruna Amerika’ya 2 tane nota
veren bu Hükûmet, Reza bir şekilde devletin belgelerini de alarak oraya kaçıp
bülbül gibi ötmeye başlayınca, Hükûmet aleyhine konuşmaya başlayınca bu sefer düşman
ilan etti ve Hükûmet “Orada bir tiyatro var.” diyor. 
Değerli
arkadaşlar, bugün tiyatro Sincan’daydı. Sayın Eş Genel Başkanımız Figen
Yüksekdağ’ın bugün mahkemesi görülüyordu. Dışarıdan gelen heyetler, yabancı
basın mensupları mahkeme düzenini bozacağından bahisle salona alınmadılar.
Alınan güvenlik önlemleriyle sanki orada bir dava değil, büyük bir çatışma
çıkacakmış gibi bir ortam yaratılarak çok açık bir şekilde taraflı bir yargıyla
bir yargılama yapılmaya çalışılıyor. Yarın Eş Genel Başkanımız Sayın Selahattin
Demirtaş’ın duruşması yani yine o bizim savunma diyebileceğimiz ortamın olmadığı
bir mahkeme salonunda -tiyatroculara haksızlık etmem ama- 20 kişilik bir oyun
oynanacak -6 milyonun iradesi- yargılaması bir prefabrikte yapılacak, 20
kişilik bir salonda. Sadece Selahattin Demirtaş’ın, Eş Genel Başkanımızın
mahkemesine müdahil olmak için başvuran avukat sayısı 1.200’ken bu alanı
daraltmak aslında yargı eliyle toplumu nasıl zapturapt altına almaya
çalışıldığının açık bir göstergesidir. 
Bu
ülkede artık herkes şundan emindir: Yargı bağımsız ve tarafsız olmaktan çıkmış,
iktidarın bir sopası olmuştur. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – İktidar kendisine muhalefet eden, kendisi gibi
düşünmeyenlerin üzerine bu yargı sopasıyla, kolluk sopasıyla gitmekte, onları
zapturapt altına almaya çalışmaktadır. Bu, asla ve asla kabul edilebilecek bir
durum değildir. Biz Halkların Demokratik Partisi olarak bırakın vekillerini,
sıradan bir üyesi ve sıradan bir sempatizanı dahi bu saldırılara boyun
eğmeyecektir ve direnmeye devam edeceğiz diyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Sancaklı, 60’a göre söz verecektim size.
Buyurun.
III.- AÇIKLAMALAR (Devam)
24.- Kocaeli Milletvekili
Saffet Sancaklı’nın, oyuncular için geçerli olan gelir vergisi oranlarına ve kulüp yönetimlerine acil bir şekilde
müdahale edilmesi gerektiğine ilişkin açıklaması
SAFFET
SANCAKLI (Kocaeli) – Teşekkür ederim Sayın Başkan.
Şimdi,
bu maddeyle ilgili kısa bir teknik bilgi vermek istedim, söz verdiğiniz için
teşekkür ederim.
Bu
oyuncuların gelir vergisinin yüzde 15 olmasını aslında bütün kamuoyu şöyle
zannediyor: Oyuncular para kazanıyor ve bunun üzerinden yüzde 15 vergi ödüyor.
Doğaldır ki, “Milyonlar alırken niye yüzde 15, diğer asgari ücretli bile yüzde
20 ödüyor?” deniliyor. Arkadaşlar, bu vergiyi futbolcular ödemiyor. Oyuncuların
anlaşmalarının hepsi… Aslında pratikte, evet, kendileri ödüyormuş gibi
gözüküyor ama kulüpler ödüyor. Bu teklif de kulüplerden geldi. Neden geldi?
Kulüpler iyi yönetilmiyor. Daha önce de burada defalarca anlattım, sadece dört
tanesinin “büyük” dediğimiz bu Galatasaray, Fenerbahçe, Beşiktaş ve
Trabzonspor’un borcu eski parayla 7 katrilyon lira. Yani bunlar, normal yıllık
faizi yüzde 10’dan hesaplasak şimdiki parayla yıllık 700 milyon lira faiz
ödüyorlar. Bunlar da holdinglerini çok iyi yönetiyorlar ama kulüpler batakta.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
SAFFET
SANCAKLI (Kocaeli) – Teşekkür ederim.
Holdinglerini
çok iyi yönetiyorlar çünkü bunlar parayı yönetmesini biliyorlar ama kulüpler
batakta. O zaman, böyle düşündüğümüz zaman, demek ki bunlar en kötü ihtimalle,
en iyi niyetle -ben aslında öyle demiyorum da- iyi yönetemiyorlar diyelim. 
Şimdi,
bu madde de şu: Yahu, oyuncuların devam etsin bir süre daha bu yüzde 15,
aslında kulüplerin… Onun içindir ki, çok ciddi bir şekilde bu çökmüş sisteme,
bu kulüp yönetimlerine acil bir şekilde müdahale etmemiz lazım. Kulüpler
Birliği yasasının gelmesi lazım. O zaman böyle talepler de gelmeyecek Sayın
Başkanım. Ben bu konuda biraz bilgi vermek istedim. 
Söz
verdiğiniz için teşekkür ederim.
BAŞKAN
– Teşekkür ediyorum, sağ olun Sayın Sancaklı. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Bazı Kanunlarda Değişiklik Yapılmasına Dair Kanun Teklifi (2/1945) ile Millî
Eğitim, Kültür, Gençlik ve Spor Komisyonu Raporu (S. Sayısı: 506) (Devam)
BAŞKAN – Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 1’inci maddesinin aşağıdaki şekilde değiştirilmesini arz ve teklif
ederiz. 
"MADDE
1- 31/12/1960 tarihli ve 193 sayılı Gelir Vergisi Kanununun geçici 72 nci
maddesinin birinci fıkrasındaki "31/12/2017” ibaresi "31/12/2019”
şeklinde değiştirilmiştir.”

 Mehmet
Akif Hamzaçebi  Ali Haydar Hakverdi Haydar Akar 
 İstanbul
 Ankara Kocaeli
 Murat
Bakan  Birol Ertem 
 İzmir
 Hatay
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde söz isteyen İstanbul Milletvekili Mehmet Akif Hamzaçebi. (CHP
sıralarından alkışlar) 
Sayın
Hamzaçebi, herhâlde iki seneyi geçti, değil mi? Kürsü özlemişti sizi. 
MEHMET
AKİF HAMZAÇEBİ (İstanbul) – İkinci oldu. 
BAŞKAN
- Buyurun. (CHP sıralarından alkışlar) 
MEHMET
AKİF HAMZAÇEBİ (İstanbul) - Teşekkür ederim Sayın Başkan. 
Değerli
milletvekili arkadaşlarım, iyi bir yasama çalışması dileklerimle hepinizi
sevgiyle, saygıyla selamlıyorum. 
Madde
üzerinde söz alma ihtiyacı duydum. Önergemizin amacı, maddenin özünde, esasında
bir değişiklik yapmak değil, sadece bir kelime, ibare değişikliği yapmak
suretiyle bir konuşma fırsatı yaratmak ve maddeyle ilgili görüşlerimi sizlerle
paylaşmaktır. Bu madde düzenlemesi bir ihtiyaçtan kaynaklanmaktadır. Önce bunu
tespit edelim. 
Nereden
geldi bu madde? Durup dururken gelmedi, bu madde öteden beri Gelir Vergisi
Kanunu’nda yer almaktadır. Gelir Vergisi Kanunu’nda önce 2003 yılında geçici
64’üncü madde olarak yer almıştır bu madde. Geçici 64’üncü maddeye göre, 31
Aralık 2007 tarihine kadar sporculara yapılacak ücret ve ücret sayılan diğer
ödemelerden yüzde 15 oranında gelir vergisi tevkifatı yapılacaktır. Bu, nihai
vergidir yani artan oranlı tarifeye tabi değil. 
2007
yılı sona erdikten sonra, 2008 yılında bir başka kanunla –kanun numarası da
4842 sayılı Kanun- Gelir Vergisi Kanunu’na geçici 72’nci madde eklendi. Bu
sefer biraz daha farklı bir düzenleme yapıldı. Bu düzenlemeye göre, sporculara
yapılacak ücret ödemeleri 31/12/2017 tarihine kadar, liglerdeki sporcular
gruplandırılmak suretiyle, her grup için farklı stopaj oranı belirlenerek vergilendirilmesi
yönünde bir düzenleme yapılmıştır. Buna göre lig usulüne tabi faaliyetlerde,
sporlarda en üst ligdekiler için yüzde 15 oranında stopaj yapılacaktır. Yani
Süper Lig’deki futbolcular için oran yüzde 15, onlara yapılacak ödemelerden
yüzde 15, Süper Lig altındaki ligler için yüzde 10, diğerleri için yüzde 5.
Örnek veriyorum: 3. Lig’de oynamakta olan Turgutluspor, Tirespor, Arsinspor,
Yomraspor, 2. Lig’de Tokatspor; bu kulüplerin futbolcularına yapılacak
ödemelerden yüzde 5 oranında stopaj yapılacak. Şimdi söyleniyor ki: Hep Süper
Lig’deki futbolcuların transfer ücretleri akla geliyor, “Olur mu, milyonlar
ödeniyor?” Evet, vergi adaletiyse herkesin mali gücüne göre vergi ödemesi
gerekir, bu, Anayasa’mızın da ilkesidir. Ama öte yandan, Anayasa’mız devlete
sporun teşvik edilmesi görevini vermiştir. Nasıl, sanat faaliyetlerini devlet
teşvik etmekle yükümlüyse ve buna paralel olarak Gelir Vergisi Kanunu’nun
18’inci maddesinde şiir, roman, hikâye, müzik eseri ve diğer araştırmalar,
bilimsel araştırmalar gibi eserleri meydana getirenlere yapılan ödemelerden
yüzde 15 oranında stopaj yapılıyorsa burada da böyle bir stopaj öngörmüş kanun.
Bu, hangi ihtiyaçtan doğdu? Spor kulüpleri bugüne kadar mali yapılarını güçlü
bir hâle getiremediler. Maalesef buna Süper Lig’deki kulüpler de dâhildir.
Bütün kulüplerin olağanüstü borçları var, olağanüstü. Mali yapılar güçlü
olmayınca bunlara yapılan, futbolculara, sporculara yapılan ücret ödemelerinden
de artan oranlı tarifeyle stopajlar yapılınca bir dönem kulüpler bu stopajları
ödeyemez duruma geldiler. Kayıt dışı işlemler başladı. Gerçekte ödediği rakamı,
spor kulüpleri, kayıtta daha düşük gösterdi; vergi incelemesinde bunlar tespit
edilince cezalı tarhiyatlar oldu ve spor kulüplerinin vergi borçları için sık
sık yeniden yapılandırma kanunları çıktı. Mükellefler için iki yıl olan yeniden
yapılandırma süresi spor kulüplerinde beş yıla kadar çıktı. Bu düzenlemeyle, bu
maddeyle kulüplerin mali yapılarında gerekli düzenlemeye biraz daha fırsat
vermek amacıyla iki yıl daha, 31/12/2019 tarihine kadar uzatılmaktadır. Elbette
ki bu düzenlemenin sistemde kalıcı olarak bulunması doğru değildir, esas hedef
kulüplerin mali yapılarının güçlendirilmesi olmalıdır.
(Mikrofon
otomatik cihaz tarafından kapatıldı)
MEHMET
AKİF HAMZAÇEBİ (Devamla) – Sayın Başkan, toparlayabilir miyim?
BAŞKAN
– Tamamlayın Sayın Başkan.
MEHMET
AKİF HAMZAÇEBİ (Devamla) – Bu iki yıllık sürede kulüpler mali yapılarını
güçlendirecek bir reformu hayata geçirmek zorundadır hatta bunu kulüplerin
kendisine bırakmamak gerekir; devletin, Gençlik ve Spor Bakanlığımızın buna
öncülük etmesi gerekir. Kulüpler kendi hâline bırakılırsa bunun altından
kalkamıyor; seyirci baskısı, taraftar baskısı, daha iyi futbolcu al baskısı,
yıldız futbolcu al baskısı, şampiyon olalım talebi doğal olarak kulüplerin
harcamalarını artırıyor. Çözüm, kulüplerde bir mali reformdur, bunu
gerçekleştirmek lazım. 
Önergemiz
bu maddeyi destekleyen bir önergedir. Görüşümüz bu şekildedir. Bunu yaparken
hep Süper Lig aklımıza gelmesin, 3. Lig’deki o 100 bin lira, 200 bin lira
transfer ücretiyle oynayan sporcularımız da aklımıza gelsin. 
Teşekkür
ederim. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum Sayın Hamzaçebi.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
2’nci
madde üzerinde üç adet önerge vardır, okutup işleme alacağım ve oylarınıza
sunacağım. 
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 2’nci maddesinin aşağıdaki gibi
değiştirilmesini teklif ederiz. 
 Mahmut Toğrul Mehmet Emin
Adıyaman Hüda Kaya
 Gaziantep Iğdır İstanbul
 Behçet Yıldırım Mehmet Ali
Aslan
 Adıyaman Batman
MADDE
2- 28/3/1983 tarihli ve 2809 sayılı Yükseköğretim Kurumları Teşkilatı Kanununun
ek 175 inci maddesinin başlığında ve birinci fıkrasında yer alan “Ankara Güzel
Sanatlar Üniversitesi” ibareleri “Ankara Sanat Üniversitesi” şeklinde; ikinci
fıkrasının (a) bendinde yer alan “Müzik ve Sanat Eğitimi Fakültesi” ile “Güzel
Sanatlar Meslek Yüksekokulundan” ibareleri sırasıyla “Sanat Eğitimi Fakültesi”
ve “Sanat Meslek Yüksekokulundan” şeklinde ve (b) bendinde yer alan “Güzel
Sanatlar Enstitüsünden” ibaresi “Sanat Enstitüsünden” şeklinde
değiştirilmiştir.
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) -
Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Iğdır Milletvekili Mehmet Emin Adıyaman. 
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 2’nci madde
güzel sanatlar üniversitesinin isminin “müzik ve güzel sanatlar akademisi”
olarak değiştirilmesi, yine güzel sanatlar eğitim fakültesinin isminin de
“müzik ve güzel sanatlar eğitim fakültesi”, güzel sanatlar yüksekokulunun
isminin de “müzik ve güzel sanatlar yüksekokulu” olarak değiştirilmesinden
ibaret bir değişiklik. Bunun üzerinde konuşmaya bile gerek görmüyorum. Zira,
ilginç olan şey: Müzik sanat değil mi ya da “güzel sanatlar” kavramı içerisinde
müzik yok mudur? Bunu takdirlerinize sunuyorum. Hükûmet, zihniyetinde, belli ki
müziği güzel sanatlardan saymıyor; muhtemelen müziği ayrı, hatta aykırı bir şey
olarak görüyor. 
Şimdi,
değerli milletvekilleri, bugün Eş Genel Başkanımız Sayın Figen Yüksekdağ ve
Grup Başkan Vekilimiz Sayın İdris Baluken’in mahkemeleri vardı. Biz Sincan
Adliyesinde Eş Genel Başkanımız Sayın Yüksekdağ’ın duruşmasını izledik.
Öncelikle ifade etmek isterim ki gözlemlerimiz, çok açık bir şekilde, mahkemede
“aleniyet” ve “adil yargılanma” ilkesinin ihlal edildiği. Genel bir prensip
olan “adil yargılanma” ile “aleniyet” ilkesi mahkemede istisnai bir ilkeymiş
gibi; mahkeme, cumhuriyet savcısından mütalaa alarak seyircilerin ve
izleyicilerin mahkemeye alınıp alınmamasına karar veriyor. 
Yine,
yabancı heyet var içinde, milletvekilleri ve avukatlar var, bunların duruşmayı
izlemesine izin verilmedi. Bu korku niye? Bu Hükûmet niye korkuyor? Aslında
korkunun sebebini anlıyoruz çünkü eş genel başkanlarımız ve milletvekili
arkadaşlarımız hırsızlık yaptıkları için değil, vergi kaçırdıkları için ya da
Man Adası’nda şirketleri olduğu için ya da gemicikleri olduğu için içeride
değiller. Selahattin Demirtaş ve Figen Yüksekdağ’ın her birinin birer Reza
Zarrab’ı da yoktur. Onlar zaten konuştukları için; demokrasiyi, özgürlüğü, hak
ve adaleti savundukları için ve onların konuşmaları siyasal iktidarı çok da
rahatsız ettiği için içeride tutuklu bulunmaktalar. Anlıyoruz ki rehin
tutulmaları yetmiyor, mahkemede kutsal olan savunma haklarını kullanırlarken
bile susturulmak istenmektedir ve bu nedenle savunma hakkı kısıtlanıyor. 
Daha
vahim bir durum, Ankara Cumhuriyet Başsavcı Vekili bugün duruşmada âdeta
mahkeme üzerinde bir vesayet oluştururcasına bir AKP müfettişi gibi oturuyor.
Cumhuriyet başsavcısı da herhangi bir savcı gibi elbette iddia makamında
oturabilir, iddia makamında bulunan cumhuriyet savcısının yanına oturup
iddialarını ileri sürebilir, taleplerini ileri sürebilir ama çok iyi biliyoruz
ki cumhuriyet başsavcısının ikili bir görevi vardır: Bir görevi yargısaldır,
diğer görevi idaridir. Cumhuriyet Başsavcı Vekili yargısal görevinden değil,
salonun müştekilere ayrılan bölümünde oturup âdeta mahkeme heyeti üzerinde bir
teftiş, bir denetleme, bir müfettiş görevi görüyor. Bunu kimin adına yapıyor?
İdari anlamda Hükûmetin ya da Adalet Bakanının temsilcisi sıfatıyla yapıyor. Bağımsız
ve tarafsız mahkemeden ha bire dem vuruyor AKP iktidarı. Oysa mahkemelerin
bağımsızlığını ve tarafsızlığını ayaklar altına alan bizatihi kendi
uygulamaları. Bugün eş genel başkanlarımız ve partili arkadaşlarımızın
yargılandığı mahkemeler, devlet güvenlik mahkemeleri, sıkıyönetim mahkemeleri
ve özel yetkili mahkemelerden çok daha öteye, tamamen AKP’nin talimatlarına
göre, AKP’nin talimatları doğrultusunda karar oluşturan mahkemelere dönüşmüş
durumdadır. Dolayısıyla yapılan yargılamaların hukukla, demokrasiyle, temel ve
evrensel ilkelerle hiçbir bağının olmadığına her bir milletvekilimizin ayrı
ayrı yargılanma süreçlerinde bire bir tanık olmaktayız. Sayın Demirtaş ve Figen
Yüksekdağ ve tutuklu hiçbir milletvekilimiz, yüz kızartıcı bir suçtan dolayı rehin
tutulmamıştır; konuşmalarından, demokrasi anlayışlarından, özgürlük ve hukuktan
yana olan tutumlarından dolayı içeride, yargılanıyor ama hırsızlar, çapulcular,
dolandırıcılar, Zarrab’ı koruyup kollayanlar dışarıda elini kolunu sallıyor. 
Bir
kez daha bu yüce Meclise sesleniyoruz: Yargı eğer ayaklar altına alınırsa bir
gün bunun hesabı bizlerden sorulacaktır diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 2’nci maddesinin aşağıdaki şekilde değiştirilmesini arz ve teklif
ederiz.
MADDE
2- 28/3/1983 tarihli ve 2809 sayılı Yükseköğretim Kurumları Teşkilatı Kanununun
ek 175 inci maddesinin başlığında ve birinci fıkrasındaki "Ankara Güzel
Sanatlar Üniversitesi” ibareleri "Ankara Müzik ve Güzel Sanatlar Üniversitesi”
şeklinde; ikinci fıkrasının (a) bendinde yer alan "Müzik ve Sanat Eğitimi
Fakültesi” ile "Güzel Sanatlar Meslek Yüksekokulundan” ibareleri sırasıyla
"Müzik ve Güzel Sanatlar Eğitim Fakültesi” ve "Müzik ve Güzel
Sanatlar Meslek Yüksekokulundan” şeklinde ve (b) bendinde yer alan "Güzel
Sanatlar Enstitüsünden” ibaresi "Müzik ve Güzel Sanatlar Enstitüsünden”
şeklinde değiştirilmiştir.
 Ali Haydar Hakverdi Haydar Akar Eren
Erdem
 Ankara Kocaeli İstanbul
 Murat Bakan Birol
Ertem Hilmi Yarayıcı
 İzmir Hatay Hatay
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin)-
Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Hatay Milletvekili Hilmi Yarayıcı.
Buyurun
Sayın Yarayıcı. (CHP sıralarından alkışlar) 
HİLMİ
YARAYICI (Hatay) – Sayın Başkan, değerli milletvekilleri; 506 sıra sayılı Bazı
Kanunlarda Değişiklik Yapılmasına Dair Kanun Teklifi’nin 2’nci maddesi üzerine
söz almış bulunmaktayım. Ben de Genel Kurulu sevgi ve saygılarımla
selamlıyorum. 
Maddede
yer alan “Ankara Güzel Sanatlar Üniversitesi”nin adının “Ankara Müzik ve Güzel
Sanatlar Üniversitesi” olarak değiştirilmesi ve diğer bentlerde “müzik ve güzel
sanatlar enstitüsü” olarak değiştirilmesini olumlu bulduğumu öncelikle söylemek
isterim. Gerek üniversitenin adında gerekse alt birimlerde müziğe özel vurgu
yapılmasının bugüne kadar diğer sanat dallarının içinde kaybolan müziğe hak
ettiği kimliği yeniden kazandıracağından, olumlu düşüncelerimi bir kez daha
söyleyeyim.
Kısaca
müzik ve güzel sanatlar hakkında düşüncelerimi de söylemek isterim. Müzik;
duygu, düşünce ve imgelerin tek sesli ya da çok sesli olarak sözlü ya da sözsüz
ifadesidir. Tarihsel dönüm içerisinde kültür ve kişisel beğenilere bağlı olarak
büyük farklılıklar gösterebilir. Güzel sanatlar deyince ise aklımıza şiir,
müzik, resim, heykel, mimari, tiyatro, seramik ve benzeri, insanlarda estetik
yönden bir zevk duygusu uyandıran sanatlara verilen genel isimdir. Amacı
güzelliği ifade etmek ve yorumlamaktır. Elbette açılan ve açılacak olan
üniversiteler, yükseköğrenim kurumlarına ilişkin düşüncemiz, içinin
boşaltılması değil, tam tersine çocuklar ölmesin, analar ağlamasın dedikleri
için ve sendikanın çağrısıyla bir gün greve gittikleri için KHK’lerin çeşitli
gerekçe ve bahaneleriyle on binlerce öğretmenin, akademisyenin açığa alınması
ve ihraç edilmesinden kaynaklı… Greve giden bu değerli öğretmen ve
akademisyenlere destek çıkmak, işlerine geri dönmelerini sağlamak olmalıdır.
Tıpkı onurlu Nuriye Gülmen ve Semih Özakça’da olduğu gibi.
Kurulan
müzik ve güzel sanatlar üniversitesiyle müzik ilk kez sanatsal anlamda hak
ettiği bir yapıya kavuşuyor. Ben de bir müzisyen olarak bundan memnuniyet
duyduğumu ifade ederim ama bir kuşkum var. Kuşkumun kaynağı da AKP’nin müziğe,
sanata bakış açısına duyduğu güvensizliktir. Bu kuşkum nedensiz midir? Hayır.
Ülkemizin ve sanat insanlarının, çok üniversite açılması dışında, iyi karakter
sahibi, insani, ahlaki, vicdani değerlerle donatılmış erdemli insanlara ve
eğitim kurumlarına ihtiyacı vardır. Dolayısıyla, kurulacak üniversite ya da adı
değiştirilecek eğitim kurumlarımızla beklentimiz; yaratılan değerlerle müdahale
etmek, içinde “sarhoş musan?” kelimesi geçiyor diye yüzyıllarca halkın dilinde
olan türkü sözünü değiştirmek ya da mimari eserlere “Tükürürüm böyle sanata!”
diyen anlayışa ve bu anlayıştan yana olanlara karşı kendi öz kültürümüze sahip
çıkmak ve bunu geliştirmek olmalıdır. Çünkü türkülerimiz, halklarımızın
üzüntülerini, acılarını, sevinçlerini, hüzünlerini içinde barındırarak nesilden
nesle aktarılmasının en önemli taşıyıcı unsurudur. Siz türkülerimize bu şekilde
müdahale ederek bu halkın kültürel değerlerini nasıl yaşatmayı düşünüyorsunuz
acaba? Ya da kültürel değerlerimiz ideolojik söylemlerinize uyuyorsa koruyacak,
ideolojilerinize uymayacak hâle geliyorsa içeriğini mi değiştirecek,
çarpıtacaksınız? Yoksa, sanata müdahalenizin ideolojik temellerini bu
üniversite aracılığıyla mı üreteceksiniz? Yakında anlayacağız bunları. Dilerim
böyle değildir.
Sanatçı
bir milletvekili olarak, yeni kurduğunuz müzik üniversitesi, geleneksel
müziğimize hak ettiği değeri vererek gelecek nesillere doğru olarak
aktarılmasını sağlaması aynı zamanda sanatsal yaratıcılığın önünü açacak özgür
bir ortamın merkezi olması en büyük dileğimdir. Çünkü sanat ancak özgürlüğün
var olduğu ortamlarda üretkendir. O yüzden, lütfen sanata ve sanatçıya bu
şekilde antidemokratik uygulamalarınızla müdahale etmeyin, türkülerimizin
sözlerine müdahale etmeyin. Sanatımıza bu tür karalanacak ve ülkenin gelecek
güzel günlere, aydınlığa yüzünü açacak bu güzel günlere kara bir tablo gibi
çökmeyin. 
Çok
teşekkür ederim. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 2’nci maddesinin “Ankara Müzik ve Güzel
Sanatlar Üniversitesi” biçiminde değil, “Ankara Müzik Bilimleri Üniversitesi”
olarak değiştirilmesini arz ve teklif ederiz.
 Kamil
Aydın Mustafa Kalaycı Celal Adan
 Erzurum Konya İstanbul
 Arzu
Erdem Muharrem Varlı Fahrettin Oğuz Tor
 İstanbul Adana Kahramanmaraş
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde söz isteyen Kahramanmaraş Milletvekili Fahrettin Oğuz Tor.
Buyurun
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 506 sıra
sayılı Kanun Teklifi’nin 2’nci maddesiyle ilgili Milliyetçi Hareket Partisi
adına verilen önerge üzerinde söz almış bulunuyorum. Yüce heyetinizi saygıyla
selamlıyorum. 
Değerli
milletvekilleri, 1983 yılında kurulan -kısa adı- YÖK’ün birçok amacı vardır.
Kısa süremiz içinde tamamını saymak mümkün olmadığı için, ben sadece önemli
birkaç tanesinden bahsetmek istiyorum.
Yükseköğretim,
öğrencilerini, Türk milletinin millî, ahlaki, insani, manevi ve kültürel
değerlerini taşıyan; toplum yararını kişisel çıkarlarının üstünde tutan; aile,
ülke ve millet sevgisiyle dolu; Türkiye Cumhuriyeti devletine karşı görev ve
sorumluluklarını bilen ve bunları davranış hâline getiren; hür ve bilimsel
düşünce gücüne, geniş bir dünya görüşüne sahip; insan haklarına saygılı; beden,
zihin, ruh, ahlak ve duygu bakımından dengeli ve sağlıklı şekilde gelişmiş
öğrenciler olarak yetiştirmek amacındadır. İçlerinde amaçlarda geçtiği şekilde
yetişmiş çalışkan, dürüst, nitelikli nesiller var ise de üzülerek ifade etmek
isteriz ki olaya bir bütün olarak baktığımızda, sevgi ve saygıdan yoksun, fırsatçı,
menfaatçi, tembel, kısa yoldan köşe dönücülüğü önde tutan azımsanmayacak bir
neslin varlığını da görmemezlikten gelemeyiz. Bunun yegâne sorumlusu
yükseköğretim kurumları olmasa da payı büyüktür.
Sağlıklı
nesiller yetişmesinde bizlerin, sosyal hayatın da payı büyüktür. Siyasi,
ideolojik, ekonomik veya başka hiçbir amaç, gelecek nesillerin beden, zihin,
ruh, ahlak, inanç ve duygu bakımından dengeli ve sağlıklı şekilde gelişmesine
engel olmamalıdır.
Bakınız,
konuyla ilgili olması bakımından sosyal medyada yer alan bir iki örneği
dikkatinize sunmak istiyorum. 
Soruyor
vatandaş: “Özellikle kaymakamlık, müfettişlik, uzmanlık gibi sınavların mülakat
aşamalarında ‘referans’ adı altında torpil uygulaması yapılması durumunda
hassasiyet sahibi Müslümanlar ne yapmalıdır? Buna tevessül mü etmelidir yoksa
bundan kaçınmalı mıdır? Eğer kaçınacak olursanız ciddi hak mahrumiyetlerine
uğramaktadır Müslümanlar. Bu konudaki görüşleriniz nelerdir?”
Cevap:
“Zannederim sizin ‘torpil’ dediğiniz şey resmî bir uygulamadır. O tür makamlara
getirilecekler hakkında yetkili kişilerin araştırma yapması, ehil ve güvenli
olanı bulmaya çalışması gerekmektedir. Yalan ve hileli olmadıkça referansla iş
yapılmasında dinen bir sakınca olmaz. Sakıncalı olan sahte referanslarla iş
görmektir. Allah'a emanet olunuz.” 
Soruyor
vatandaş: “Diyanet boş kontenjanları açıklıyor. KPSS sınavına girip Diyanet
yeterlik sınavını kazanan kişilerden KPSS puan sırasına göre kontenjanın 3
katını sözlü mülakata çağırıyor. Sözlü mülakattan kontenjan sayısı kadar kişi
seçilip ataması yapılıyor. Sözlü mülakatta torpil yapmak, yapan ve torpil
yapılan için caiz midir?”
Cevap:
“Selamünaleyküm. Bunun adını ‘torpil’ olarak koymayın. Kimliğinizi ve aranan
şahsiyet tipinizi ispat etmek olarak belirleyin, caiz olsun.”
Yüzlerce
üniversite mezununun "iş, iş" diye kendini taşlara çaldığı bir ülkede
hoca olarak tanınan bir kişi çıkıp böyle fetvalar vermemeli, gençlerimizi
yanlış yollara sürüklememelidir. Zihin ve ruh, ahlak ve vicdanlarını
yaralamamalıdır. En başta öğrencilerimize verilecek öğüt kul hakkının haram
olduğudur. Gerçek budur. Bunu kıvırmanın, haram eyleme kılıf hazırlamanın bu
ülkeye faydası olmamıştır.
Bu
şahsın çevresindekiler işlerini aldıkları fetvalar doğrultusunda, usulüne göre
halletmiş olabilirler. Ama biz diyoruz ki: Birçok insanın artık haksızlığı,
torpili, adam kayırmayı, gerektiğinde, icabında meşru ve mübah gören bir
anlayışa mensup olanların söylediği bu ve diğer hususlar da İslam olamaz.
Gençlerimizin kafasını karıştırmayalım diyoruz. Bu ve emsali adamlar yüzünden
özellikle gençler başta olmak üzere, çoğu insanın artık İslam dininin farz olan
bazı hükümlerini ve Müslümanların bazı mükellefiyetlerini Arap âdeti olarak
gördüğünü ifade ediyor ve yazıyor. Yazıktır, çok yazıktır! Yanlışa yanlış
diyemeyenlere yazıklar olsun diyorum. Yüce heyetinizi saygıyla selamlıyorum.
(MHP, AK PARTİ ve CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
3’üncü
madde üzerinde üç adet önerge vardır, okutup işleme alacağım ve oylarınıza
sunacağım.
Türkiye Büyük Millet Meclisi Başkanlığına
Görüşülmekte olan 506 sıra sayılı Bazı Kanunlarda
Değişiklik Yapılmasına Dair Kanun Teklifi’nin 3’üncü maddesinin aşağıdaki
şekilde değiştirilmesini arz ve teklif ederiz.
MADDE
3- 2809 sayılı Kanuna aşağıdaki ek madde eklenmiştir.
"Lokman
Hekim Üniversitesi
EK
MADDE 176- Ankara'da Sevgi Vakfı tarafından 2547 sayılı Yükseköğretim Kanununun
vakıf yükseköğretim kurumlarına ilişkin hükümlerine tabi olmak üzere, kamu
tüzel kişiliğine sahip Lokman Hekim Üniversitesi ismiyle bir vakıf üniversitesi
kurulmuştur.
Bu
Üniversite, Rektörlüğe bağlı olarak;
a) Tıp
Fakültesinden,
b) Sağlık
Bilimleri Fakültesinden,
c) Diş
Hekimliği Fakültesinden,
ç)
 Eczacılık Fakültesinden,
d) Spor
Bilimleri Fakültesinden,
e) Mühendislik
Fakültesinden,
f) Sağlık
Meslek Yüksekokulundan,
g) Sağlık
Bilimleri Enstitüsünden, oluşur.”
 Ali
Haydar Hakverdi  Haydar Akar  Eren Erdem
 Ankara
 Kocaeli  İstanbul
 Birol
Ertem  Murat Bakan
 Hatay
 İzmir
BŞAKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde söz isteyen Ankara Milletvekili Ali Haydar Hakverdi.
Buyurun
Sayın Hakverdi. (CHP sıralarından alkışlar) 
ALİ
HAYDAR HAKVERDİ (Ankara) – Sayın Başkan, sayın milletvekilleri; Genel Kurulu
saygıyla selamlarım. 
Pazartesi
günü, bu hiç görmeden sahte olduğunu iddia ettiğiniz belgeleri cumhuriyet
savcılığına teslim eden heyetten biriyim. Bununla ilgili bilgi vermek istedim
öncelikle. Pazartesi günü, AKP Genel Başkanı Recep Tayyip Erdoğan’ın oğlu,
dünürü, eniştesi ve bilumum yakınları tarafından çok ciddi miktarlarda yapılan
havalelere dair banka dekontlarını cumhuriyet savcılığına biz bir heyet hâlinde
verdik. Siz bunları henüz görmeden daha sahte olduğunu iddia etmiştiniz. Daha
sonra, çıktıktan sonra da bunların ticari işlem olduğunu iddia etmeye
başladınız. Zaten size dair herhangi bir şey çıkınca “sahte” oluyor ya da
“Babacığım onları sıfırlayalım.” dedikleri kayıtlar “montaj” oluyor ya da
bugünlerde Amerika’da bir dava görülüyor, “hayırsever” dediğiniz Reza mıdır,
Rıza mıdır… Hani bizim memlekette şöyle derler: “Adı batasıca.” Rıza mı, Reza
mı bilemiyoruz ama adı batasıca, Amerika’da yargılanmaya başladı. Önce
“hayırsever” dediniz, bugünlerde de “ajan” olarak ilan ediyorsunuz ve bu davaya
da diyorsunuz ki: “Kumpas.” Yani size dair makbuzlar “sahte”, kasetler
“montaj”, davalar “kumpas.”
Peki,
bunları söylediğimizde yani işin esasını ana muhalefet olarak biz anlatmaya
başladığımızda da ana muhalefet partisine ve onun liderine diyorsunuz ki:
“Vatan haini”
Şimdi,
geldiğimiz noktada önce “vatan” ne acaba, onu belirlemek lazım. “AKP”nin ne
olduğunu, “devlet”in ne olduğunu, “millî”nin ne olduğunu birlikte aslında bir
konuşmamız lazım. 
Şimdi,
ödüller verdiğiniz, bakanların önüne yattığı o Reza mıdır, Rıza mıdır, bugün
vatan haini ilan edilmeye başlandı ve biz, ta o zaman “Bu ilişkilere
Hükûmetimizi ortak etmeyin, bunlardan kaçının. Gelin, bu Rıza’yı da, buna ortak
olanları da yargılayalım.” dediğimizde, sizlerin oylarıyla maalesef bu
yargılama yapılamadı. 
Bugün
Amerika’da ülkemizi çok zor duruma düşürecek bir yargılama yapılıyor. Biz ne
tarafız? Elbette ülkemizden tarafız. Elbette ülkemizin sonuna kadar
savunucusuyuz ancak ülkemizi kötü yöneten, bu kirli ilişkilere giren bakanlarla
ve bunların yandaşlarıyla da her zaman karşı karşıyaydık, bugün de karşı
karşıyayız. Sadece şundan utanç duyuyoruz: Amerika gibi bir ülkede, ülkemizi bu
duruma düşüren kötü yöneticilerden utanç duyuyoruz. Elbette orada ülkemiz aleyhine
bir karar çıkacak, çıkacak maalesef, onu gösteriyor. Biz bunun ceremesini
yoksul vatandaşlar olarak karşılayacağız, çekeceğiz. Biz bunun hesabını
elbette, ülkemizin aleyhine dönecek bir hesabı yoksul vatandaşlar olarak
vereceğiz ama ülkemizi bu duruma düşüren o kötü iktidardan da elbette bunun
hesabını soracağız, yanına bırakmayacağız. 
Şimdi
diyorsunuz ki: Bu mesele millî. Millî bir mesele, millî bir meselede siz millî
davranmıyorsunuz. Diyoruz ki: Hırsızlığın neresi millî, yolsuzluğun neresi
millî? “Millî” deyince siz bunu mu anlıyorsunuz? Hırsızlık ve yolsuzluğu yapan
birinin savunulmasını mı anlıyorsunuz? Biz diyoruz ki: Millî; bayraktır,
topraktır, vatan sevgisidir, barıştır. Biz “millî”den bunu anlıyoruz ama siz
hırsızlıktan ve yolsuzluktan bir millîlik çıkartabiliyorsanız bunu nasıl
çıkardığınızı lütfen gelin bize de anlatın. 
Bir
zamanlar IŞİD’e diyordunuz ki: Kızgın çocuklar. Fetullah Gülen’e diyordunuz ki:
Hoca Efendi. Beraber boy boy resimleri vardı. Şimdi de diyorsunuz ki: Reza
vatanseverdi, şimdi de casus oldu. Bunların hepsinin biz karşısında durduk, biz
vatanımızı savunduk. Şimdi de diyorsunuz ki: Biz millîyiz, siz gayrimillî.
Acaba kim millî, kim gayrimillî? Biz her zaman ülkemizden yana olduk,
vatandaşımızdan yana olduk; siz parayı sevdiniz, paralı adamları sevdiniz,
korudunuz, kolladınız, şimdi de ülkemizi bu zor duruma düşürdünüz. Biz
ülkemizden yanayız ama ülkemizi bu kötü duruma düşürenlerden de mutlaka bunun
hesabını soracağız, yanına bırakmayacağız.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 3’üncü maddesinin üçüncü fıkrasına
aşağıdaki bentlerin eklenmesini arz ve teklif ederiz. 
 Mahmut
Toğrul Mehmet Emin Adıyaman Hüda Kaya
 Gaziantep Iğdır İstanbul
 Behçet
Yıldırım Mehmet Ali Aslan
 Adıyaman Batman
“Madde
3-
ğ)
Sosyal Bilimler Enstitüsü
h)
Fen Bilimleri Enstitüsü”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde söz isteyen Gaziantep Milletvekili Mahmut Toğrul.
Buyurun.
(HDP sıralarından alkışlar) 
MAHMUT
TOĞRUL (Gaziantep) – Teşekkürler Sayın Başkan. 
Değerli
milletvekilleri, hepinizi saygıyla selamlıyorum. 
Değerli
arkadaşlar, bu maddeyle yeni bir üniversite kurulması hedefleniyor. Bu ülkede
üniversite sayısı çok ciddi bir şekilde arttı, sayı ikiye katlandı, öğrenci
sayısı 2,5 kat arttı fakat nitelikte tamamen bir tükeniş yaşanıyor değerli
arkadaşlar. Bugün üniversitelerde bilim üretme ortamı maalesef yok edilmiş
durumdadır. Eğer bir ülke hedeflerine ulaşmak istiyorsa öncelikle güçlü bir
bilim politikasının olması lazım. Bu bilim politikası da nitelikli insan
gücüyle yapılabilir, nitelikli insan gücünün bilim üretmesi için de bilimsel
bir ortamın olması gerekir. 
Bugün,
biraz önce söylediğim gibi, üniversite sayısı arttı, öğrenci sayısı arttı;
maalesef üniversitelere ayırdığımız ödenek yerinde sayıyor değerli arkadaşlar.
Gelişmiş ülkelerde gayrisafi yurt içi hasılanın yüzde 3’ü gibi değerlerde
bilimsel araştırmalara pay ayrılırken ülkemizde bu oran hâlâ yüzde 1
civarındadır.
Değerli
arkadaşlar, nitelikli insan kaynağımızı da her gün tüketiyoruz. Üniversite
sayısı arttı ama bu ülkede öğretim üyesi yetiştiremiyoruz; nitelikli olanları
da, maalesef, özellikle 20 Temmuz 2016’da başlattığınız KHK, OHAL süreciyle
nitelikli öğretim üyelerini üniversitelerden herhangi bir sorgu, sual
yapılmaksızın, haklarında idari, adli bir soruşturma yapılmaksızın 5 binin üzerinde
öğretim üyesi üniversitelerinden koparıldı. 380 akademisyen -ki bunlar
alanlarında en iyileridir, çoğu yurt dışı doktoralıdır, bu ülkenin aydınlık
vicdanlı insanlarıdır- sadece bu ülkede “Savaş istemiyoruz.” dedikleri için 380
barış bildirisi imzacısı akademisyeni üniversitelerinden kopardınız, daha iki
gün önce maalesef haklarında soruşturma açtınız ve sadece “Bu ülkede kan
akmasın, barış olsun.” dedikleri için örgüt propagandası yapmak suçuyla
haklarında yedi buçuk yıla varan cezalar istediniz. 
Değerli
arkadaşlar, üniversite sayısı üniversitenin üstüne, herhangi bir binanın üstüne
bir tabela asmakla olmaz. Bugün, üniversitelerin kütüphanesi yok, laboratuvarı
yok, özgür bir ortamı yok, herhangi bir şekilde güçlü veri tabanlarına ulaşma
imkânları yok ama istiyorsunuz ki bu ülkede bilimsel üretim yapılsın. Bu
ülkenin bir temel bilim politikası yok, temel bilimler yerlerde sürünüyor.
Bugün, üniversite sınavlarında 1 soruyu yapanların dahi tercih etmediği fen
fakültelerini tükenişe götürdünüz ama bu ülkede hâlâ bilimden bahsediyorsunuz.
Üniversiteler arasında o kadar büyük uçurumlar yarattınız ki bugün açtığınız
üniversite kontenjanlarının dörtte 1’i maalesef geçen sene boş kaldı değerli
arkadaşlar, dörtte 1’ine tercih yapılmadı. 
Eğer
böyle bir üniversite anlayışı olursa, maalesef, bizim çağdaş, gelişmiş ülkeler
seviyesine ulaşma şansımız yoktur. Bu ülkede bir bilim politikasının
oluşabilmesi için özgür, bilimsel bir tartışma ortamının yaratılması lazım ama
siz ne yapıyorsunuz? Akademiyi tamamen kendi düşünsel alanınıza kapatmak
istiyorsunuz ve biat eden bir öğretim üyesi modeli yaratıyorsunuz. 
2008
yılından sonra üniversiteleri büyük oranda, bugün “terörist” dediğiniz
Fetullahçı terör örgütüne, Fetullah Gülen’e teslim ettiniz. Benim öğretim üyesi
olarak çalıştığım Dicle Üniversitesinde üç cemaat üniversiteyi yönetiyordu,
bunlardan biri Fetullahçılardı ve o dönem Fetullah cemaatine herhangi bir
yakınlığı olmadan neredeyse kadro verilmiyordu değerli arkadaşlar,
üniversitelerin kadroları bu ülkede bir cemaat tarafından onanmak zorunda
bırakılıyordu.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Dolayısıyla şimdi geriye dönüp, üniversiteleri bu hâle
getirdikten sonra, tabela üniversitesi açmışız diye övünmenin bir sonucu
yoktur.
Eğer
bu ülkede sağlıklı bir bilim politikası üretilemezse maalesef üniversiteler her
gün kan kaybetmeye devam edecektir diyor, Genel Kurulu saygıyla selamlıyorum.
(HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer
önergeyi okutuyorum: 
TBMM Başkanlığına
Görüşülmekte olan 506 sıra sayılı Kanun Teklifi’nin
3’üncü maddesinde yer alan “tabi olmak üzere” ifadesinin “tabi olacak şekilde”
şeklinde değiştirilmesini arz ve teklif ederiz.
 Kamil
Aydın Mustafa Kalaycı Celal Adan
 Erzurum Konya İstanbul
 Arzu
Erdem Muharrem Varlı Baki Şimşek
 İstanbul
 Adana  Mersin
BAŞKAN – Komisyon önergeye katılıyor mu?
MİLLÎ EĞİTİM, KÜLTÜR, GENÇLİK VE SPOR KOMİSYONU SÖZCÜSÜ
LEYLA ŞAHİN USTA (Konya) – Katılmıyoruz Başkanım.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) - Katılmıyoruz Başkanım.
BAŞKAN
– Önerge üzerinde söz isteyen Mersin Milletvekili Baki Şimşek.
Buyurun
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 506 sıra sayılı Kanun
Tasarısı’nın 3’üncü maddesi üzerinde Milliyetçi Hareket Partisi Grubu adına söz
almış bulunmaktayım. Yüce Meclisi saygıyla selamlıyorum.
Değerli
milletvekilleri, Sevgi Vakfı tarafından kurulan üniversitenin açılışıyla ilgili
kararı elbette destekliyoruz. Lokman Hekim Üniversitesi isminden de
anlaşılacağı üzere genelde sağlık üzerine bölümlerin açıldığı, tıp
fakültelerinin, eczacılık fakültelerinin ve diş hekimliği fakültelerinin
bulunduğu, ayrıca bir de mühendislik fakültesinin bulunduğu bir üniversite. 
Ben
bir mühendisim. Tabii, sağlıkla mühendisliği iç içe çok uygun bulmadığımı
burada belirtmek istiyorum yani diş hekimliğinin, tıp fakültesinin içerisinde…
Lokman Hekim liselerini de biliyoruz -bunlar sanıyorum yine aynı vakfın- bunlar
genelde sağlık üzerine çalışan bir lise. Buradaki mühendisliğin medikal
mühendislik ya da tıbbi bir mühendislik olmasını arzu ederdik ama biz,
Türkiye'nin neresinde bir okul açılacak olsa, hastane açılacak olsa, üniversite
açılacak olsa bunun elbette sonuna kadar destekleyicisi olacağız bugüne kadar
olduğu gibi.
Yalnız,
bu üniversitelerle beraber, Bakanlar Kurulundan geçtiğimiz yıl otuza yakın
üniversitenin kurulmasıyla ilgili karar alındı. Yalnız, bir yıldır bunlar daha
önceki sıra sayılarına getirilmesine rağmen geri çekildi. Millî Eğitim
Bakanımızın kendi memleketi Sivas’ta, benim memleketim Mersin Tarsus’ta
“Teknoloji üniversitesi kurulacak. Üniversite hayırlı olsun.” diye Sayın Ahmet
Davutoğlu’nun resmiyle “billboard”lara asıldı ve vatandaşlara sözler verildi
ama maalesef, bu yıl yine bu üniversitelerinin birçoğunun açılamadığını
görmekteyiz. Yapılacak olan sınavda yine bu üniversiteler maalesef öğrenci
alamayacak. Hükûmetin bir an önce, söz vermiş olduğu, bu Bakanlar Kurulundan
geçen 30’a yakın üniversitenin kurulmasını da Meclise getirmesini ve vatandaşa
vermiş olduğu sözlerini yerine getirmesini bekliyoruz. 
Tabii,
eğitime yapılan yatırımları bakanlarımız, milletvekillerimiz bu kürsülerden defalarca
anlatıyorlar, “Bütçeden şu kadar pay ayırdık, bu kadar yatırım yaptık.” Ama ben
şunu söylüyorum: Eğitim sadece para harcamakla, sadece bina yapmakla, sadece
öğretmen ataması yapmakla maalesef eğitim olmuyor. 
Ben
3 çocuğu okullarda okuyan bir veliyim aynı zamanda. Benim 3 çocuğum ayrı sınav
sistemlerinden geçerek okullara gittiler. Okullarda, maalesef, şu anda -ben
Sayın Bakanımızın bir araştırma yapmasını rica ediyorum- sigara tüketimi,
uyuşturucu tüketimi, alkol tüketimi… 2002 yılından bu tarafa nereden nereye
geldik, bunu da Bakanlığın bir araştırması lazım. Gerçekten korkunç bir
durumda. Benim oğlum 11’inci sınıfa gidiyor, “Baba, sınıfımda sigara içmeyen 2
öğrenci var.” diyor, Ankara’da okuyor. “Sınıfımda sigara içmeyen 2 öğrenci
var.” diyor. Millî Eğitim Bakanlığının -ben, Gençlik ve Spor Bakanlığının Plan
ve Bütçe görüşmeleri sırasında da söyledim- yani uyuşturucuyla, sigarayla
mücadelede Gençlik ve Spor Bakanlığıyla el ele vererek gençlerin kötü
alışkanlıklardan korunması için ciddi programlar uygulamasını… 
Gençliğin
en büyük tehdidi şu anda obezite, sağlıksız yaşam, alkol ve uyuşturucu. Spor
yapan bir gençlik… Gençlik ve Spor Bakanlığıyla, yine, bağlantılı olarak,
gençlerimize her gün okullarda mutlaka zorunlu spor dersi konulması... Sadece haftada
bir saatlik, iki saatlik beden eğitimi dersleriyle sağlıklı bir nesil
yetiştirmemiz maalesef mümkün değil. 
Yine,
internet bağımlılığı, televizyon bağımlılığı ve belli oyun programları
gençlerimizin en büyük sorunları. Bunlarla ilgili de daha eğitici programların,
kamu spotlarının hazırlanması, gençlerin bütün bu kötü alışkanlıklardan
kurtarılması gerekmektedir. Maalesef, ben sadece gençler arasında değil… Şu
anda belki Mecliste bulunan 550 milletvekilinin bile günlük birkaç saati
Facebook, Twitter, internet, WhatsApp Messenger, mesajlara bakmakla geçiyor ve
bu geçen zamanın çoğunluğu israf. Türk toplumunun gerçekten günlük mesaisinin,
çalışan insanlar dâhil, belki öğretmenler dâhil… O gün televizyonlarda belki
hepiniz izlediniz, otobüs kullanan şoför, cep telefonundan internet üzerinden
maç izliyor. Bunlarla ilgili de daha eğitici programların yapılması ve
caydırıcı bazı kararların alınması… Yani elbette herkes bilgiye ulaşabilmek
için internet kullanabilmeli, internet ağı yaygın olmalı ama biz maalesef
teknolojiyi yerinde ve verimli bir şekilde kullanamıyoruz. Üretemiyoruz zaten,
üretmekte sıkıntımız var ama maalesef kullanmakta çok… Herkes hemen teknolojiye
ulaşmak istiyor ve bunun sonucunda da gerçekten toplum çok büyük bir, yoğun
mesaisini bununla uğraşmakla geçiriyor.
Ben
bu duygu ve düşüncelerle yüce heyetinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
3’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
4’üncü
madde üzerinde üç adet önerge vardır, okutup işleme alacağım ve oylarınıza
sunacağım.
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 4’üncü maddesinin aşağıdaki şekilde değiştirilmesini arz ve teklif
ederiz.
 Haydar
Akar Ali Haydar Hakverdi Eren Erdem
 Kocaeli Ankara İstanbul
 Murat
Bakan Birol Ertem Zeynel Emre
 İzmir Hatay İstanbul
 Serdal
Kuyucuoğlu
 Mersin

MADDE
4- 2809 sayılı Kanun’a aşağıdaki geçici madde eklenmiştir.
“GEÇİCİ
MADDE 50- Yürürlükteki mevzuatta Ankara Güzel Sanatlar Üniversitesine yapılan
atıflar Ankara Müzik ve Güzel Sanatlar Üniversitesine yapılmış sayılır.”.
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde söz isteyen Mersin Milletvekili Serdal Kuyucuoğlu.
Buyurun
Sayın Kuyucuoğlu. (CHP sıralarından alkışlar)
SERDAL
KUYUCUOĞLU (Mersin) – Sayın Başkan, değerli milletvekilleri; 506 sayılı yasanın
4’üncü maddesi üzerine Cumhuriyet Halk Partisi adına söz almış bulunuyorum. Bu
vesileyle hepinizi saygıyla sevgiyle selamlıyorum.
Evet,
benden önceki konuşmacı arkadaşım da belirtti: 2015 seçimleri öncesi Başbakan
olsun, Mersin Milletvekili ve Bakanımız Lütfi Elvan olsun “billboard”larda
yayınladılar ve ilan ettiler, her gittikleri yerde de bunu vadettiler, Tarsus’a
bir üniversite kurulmasını. Geçtiğimiz yasama yılında da bunu Komisyona
getirdiler, yalnız, Hükûmet geri çekti, bir an önce bu vaatlerini yerine
getirmelerini Hükûmetten bekliyoruz.
Evet,
son yıllarda yaşanan gelişmeleri ben sizinle kronolojik olarak paylaşmak
istiyorum. Bir Rusya komşumuz var. Rusya’yla ilişkilerimiz çok iyiydi. Sonra ne
oldu? Bir uçak düşürme olayı yaşadık, arkasından şunları duyduk: “Ben emir
verdim, sen emir verdin.” Herkes sahip çıktı. Arkasından ne oldu? Rusya’dan bir
ambargo geldi, ilişkilerimiz bozuldu, ekonomik ve siyasi kriz yaşadık
Rusya’yla. Daha sonra ne oldu? Gidildi, özür dilendi Rusya’dan.
Evet,
yine, komşumuz Suriye’yle ilgili neler yaşadık? Esad’la kardeş olduk, canciğer
olduk, yediğimiz içtiğimiz ayrı gitmedi, bizim bölgeden de insanlar, iş
adamları gittiler. Sınırları açtık, kapıları açtık, vizeyi kaldırdık. Ondan
sonra bu Esad’a dedik ki: “Bu, Esed’dir ve katildir.” Arkasından “Emevi
Camisi’nde namaz kılacağız.” dedik. İran, Rusya ve Esad yandaşlarıyla sonunda
oturmaya, görüşmeye başladık, Esad’lı geçişe mecbur kaldık. İç savaş sonucu 500
bin insan öldü. 6 milyonun üzerinde insan ne oldu? Mülteci oldu. DEAŞ’ın
doğmasına sebep olduk, PYD’nin güçlenmesine sebep olduk. 3,2 milyon mülteci
geldi Türkiye’ye ve Hükûmetin ifadesine göre de 30 milyar dolar harcadık. 
Bir
Zarrab meselesi çıkardı bu Hükûmetimiz ortaya. Önce dediler ki: “Muteber iş
adamı” Sonra bunun rüşvetler verdiğini söylediler, yalnız, bakanlar tarafından
koruma altına alındı arkadaşımız, birileri “Ben önüne yatarım, altına yatarım.”
gibi laflar etti. “Kaçırılan Türkiye vatandaşı” oldu. Sonra Amerika Birleşik
Devletleri’ne nota verdik “Nerede benim vatandaşım?” diye. Sonra ne oldu? Bu,
casus oldu, aynı muteber iş adamı. Daha sonrasında da bunun mallarına el
koyduk. 
Evet,
maalesef bizde kandırılma çok oluyor. Irak Başbakanı İbadi bir kandırdı
vatandaşları. Ondan sonra kim kandırdı? Esad kandırdı. Arkasından, Abdullah
Öcalan ile PKK kandırdı. Başka? Barzani de kandırdı. Evet, bir de Fetullah Hoca
kandırdı. Evet, böyle de bu Hükûmetin kandıranları var.
Evet,
Başbakan ve Cumhurbaşkanımızın ağzından düşürmediği laflar var. Ne diyorlar?
“Biz yerli ve millîyiz.” Her gün söylüyorlar bunu, dinliyoruz. Peki, siz yerli
ve millîyseniz çocuklarınızın bu offshore hesapları nasıl oluyor? Bu kara para
transferleri nasıl oluyor? “Benimle ilgili soruşturma açın.” diyor Başbakan,
soruşturma için araştırma önergesi veriliyor, burada AKP’li arkadaşlar
tarafından reddediliyor. Binali Yıldırım’ın kendisi diyor “Soruşturma açın.”
diye. Bu, aynı zamanda Türkiye’den bir vergi kaçırmadır.
Şimdi,
burada Türkiye Cumhuriyeti yasalarına göre suçlar var. Ne suçları işleniyor?
Bir, vergi kaçırma suçu var. İki, görevi kötüye kullanma suçu var. Üç, çıkarı
sağlama suçu var. Dört, ülke itibarını zedeleme suçu var. Beş, ülkeyi siyasi ve
ekonomik olarak da zarara uğratma suçu var. Demek ki suçlular kimler?
Cumhurbaşkanı, Başbakan, eski bakanlar ve banka yetkilileri. O zaman ne olması
lazım? Biz, Türkiye Cumhuriyeti’nde şimdi namuslu, dürüst ve cesur vergi
memurları ve savcılar arıyoruz, onları göreve davet ediyoruz.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum Sayın Kuyucuoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 4’üncü maddesinin ikinci fıkrasının
aşağıdaki şekilde değiştirilmesini arz ve teklif ederiz.
 Mahmut
Toğrul Mehmet Emin Adıyaman Hüda Kaya
 Gaziantep Iğdır İstanbul
 Behçet
Yıldırım Mehmet Ali Aslan Meral Danış Beştaş
Adıyaman Batman Adana
“GEÇİCİ
MADDE 50- Mevzuatta Ankara Güzel Sanatlar Üniversitesine yapılan atıflar Ankara
Sanat Üniversitesine yapılmış sayılır.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılmıyoruz Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılamıyoruz Başkanım.
BAŞKAN
– Önerge üzerinde söz isteyen Adana Milletvekili Meral Danış Beştaş.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; 4’üncü madde şunu
içeriyor: Ankara Güzel Sanatlar Üniversitesinin adı bundan sonra “Ankara Müzik
ve Güzel Sanatlar Üniversitesi” olacak, sadece “güzel” sıfatı eklenmiş.
Doğrusu, bu konu, üstatlar arasında da tartışmalı bir mesele. Acaba, müzik,
güzel sanatların içinde mi değil mi, ayrıca yazılmalı mı yazılmamalı mı? Ben bu
işin uzmanı değilim ama bildiğim kadarıyla bu konuda netleşmiş bir durum yok.
Güzel sanatların içinde olduğunu söyleyen düşünceler de var, ayrıca müziğin
zikredilmesi gerektiği konusunda düşünceler de var ama esas itibarıyla bir
itirazımızın olmadığını söylemek isterim. 
Değerli
milletvekilleri, dünden bu yana söylüyoruz: Bildiğiniz gibi bugün Eş Genel
Başkanımız Figen Yüksekdağ’ın duruşması vardı, biraz önce duruşma sona erdi, 20
Şubata ertelendi. Yarın da Eş Genel Başkanımız Selahattin Demirtaş’ın davası
yapılacak. Bugün duruşmaya gittik. Öğlene kadar olan bölümde buradaki
arkadaşlarla birlikte oradaydık, diğer milletvekili arkadaşlarımız hâlâ orada.
Ortada bir duruşma olduğunu, adil bir yargılama olduğunu söylemeye kesinlikle
hiç kimse cesaret etmesin çünkü tümüyle duruşma salonunun etrafı yüzlerce,
hatta binlerce kolluk gücüyle çevrilmiş, duruşma salonu bir spor salonu gibi,
fakat izleyiciler dışarıdan içeri alınmıyor, kesinlikle alınmıyor. Mahkeme
başkanına duruşma avukatları tarafından iletildi: “Neden duruşmalara dışarıdan
kimse alınmıyor?” Mahkeme başkanı “Hayır, girebilirler. Benim bu konuda
talimatım olacak.” dedi. Saat ondu ve talimat verdiğini söylediği saatten
itibaren de, bizim çıktığımız saat bir civarında da hâlâ Sincan’da, kampüste
aileler, ziyaretçiler, farklı kesimler duruşma salonuna alınmıyordu. 
Değerli
milletvekilleri, genellikle iktidar partisi milletvekilleri Anayasa’ya atıfta
bulunuyor, ben de bir atıfta bulunayım. Anayasa madde 141’de mahkemelerin aleniyeti
konusunda açık bir hüküm var: “Mahkemelerde duruşmalar herkese açıktır.
Duruşmaların bir kısmının kapalı ya da tamamının kapalı yapılmasına ancak genel
ahlâkın veya kamu güvenliğinin kesin olarak gerekli kıldığı hallerde karar
verilebilir.” Bir: Duruşmanın kapatılmasına karar verilmemiş. İki: Zaten ortada
kamu düzenini ya da genel ahlakı etkileyen herhangi bir karar olmadığı için
gerekçesi de yer almıyor. Üçüncüsü: Mahkeme “Ben talimat verdim.” dediği hâlde
duruşmalara izleyiciler alınmıyor. Bu Anayasa yürürlükte mi? Sözde evet ama
uygulamada kesinlikle bu Anayasa’nın hiçbir hükmüne riayet edilmiyor. 
Diğer
yandan, yabancı, yabancı demek de doğru değil, yurt dışından gelen delegasyon,
içinde çok sayıda Avrupa Konseyi Parlamenterler Meclisi milletvekillerinin
olduğu, basın heyetlerinin olduğu, gözlemcilerin olduğu yüzlerce kişi mahkeme
başkanının ve heyetinin kararıyla, ara kararla duruşmaya alınmadı. “Türkler
alınabilir.” dedi, Türk vatandaşları duruşma salonuna alınabilir; yabancı
delegasyon ve yabancı basın mensuplarının güvenlik sebebiyle duruşmaya
alınmamasına karar verildi. Şimdi, bugün yapılan yargılamanın sadece çok çok
küçük, minik bir bölümünü söyledim. Şimdi, Figen Yüksekdağ 4 Kasımdan bu yana
cezaevinde. 
Anayasa’nın
başka bir maddesini söyleyeyim, siyasi partilere ilişkin bir madde, o da
68’inci madde. Değerli milletvekilleri, 68’inci madde ikinci fıkra “Siyasî
partiler, demokratik siyasî hayatın vazgeçilmez unsurlarıdır.” diyor. Nerede
vazgeçilmez unsur? Siyasi partiler, sadece iktidarda olunca mı demokratik
yaşamın vazgeçilmez unsuru oluyor? 
Duruşmaların
aleniliğine uyulmuyor, siyasi partilerin çalışmaları engelleniyor,
milletvekillerinin duruşma salonunda oturacağı yer bile tartışılıyor, başsavcı
vekili koltukta oturmadan, gelip duruşmayı arkada izliyor, âdeta bir şeyi
denetliyor ya da gözlemliyor ve buna bağımsız ve tarafsız yargı diyeceğiz. Hadi
oradan, böyle bir tarafsız ve bağımsız yargı yok, hepimiz biliyoruz. 
Teşekkür
ediyorum. (HDP sıralarından alkışlar)
BAŞKAN
– Teşekkürler. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 506 sıra sayılı Kanun Teklifi’nin
4’üncü maddesinde yer alan “Ankara Müzik ve Güzel Sanatlar Üniversitesine”
ibaresinin “Ankara Müzik Bilimleri Üniversitesine” olarak değiştirilmesini arz
ve teklif ederiz. 
 Kamil
Aydın Mustafa Kalaycı Celal Adan
 Erzurum Konya
 İstanbul
 Arzu
Erdem Muharrem Varlı
 İstanbul Adana

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılmıyoruz Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Önerge üzerinde söz isteyen, İstanbul Milletvekili Arzu Erdem. 
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, 506 sıra sayılı Bazı Kanunlarda Değişiklik Yapılmasına Dair
Kanun Teklifi’nin 4’üncü maddesi üzerinde Milliyetçi Hareket Partisi Grubum
adına söz almış bulunmaktayım. Gazi Meclisi saygılarımla selamlıyorum. 
Referandum
sonrasında, liderimiz Sayın Devlet Bahçeli Beyefendi, 5 gündem üzerinde durmuş
ve bu konuyla ilgili aciliyetle aksiyon alınmasına ilişkin uyarılarda
bulunmuştur. 
Birincisi,
terörle aralıksız olarak mücadele edilmesi yönündeydi ki bu anlamda devlet,
üzerine düşeni yapmakta ve terörle mücadeleyi de aralıksız olarak sürdürmekte.
Milliyetçi Hareket Partisi olarak da bu anlamda desteğimiz devam etmektedir. 
İkincisi,
hızlı bir şekilde uyum yasalarının çıkarılması konusuydu ki bu konuda da uyum
yasalarına ocak ayı itibarıyla geçilecektir. 
Üçüncüsü,
dış politikada ve Avrupa Birliğiyle ilişkiler konusunda gereğinin yapılmasına
ilişkindi. Bu konuda da gerekli mücadele yapılmaktadır, bunu da izlemekteyiz. 
Dördüncüsü,
FETÖ’nün siyasi ayağıyla ilgili gerekli çalışmanın yapılmasıydı, gerekli
mücadelenin yapılmasıydı. Bu konuda hâlâ bir mahrumiyet söz konusu ve devam
edeceğini umuyoruz, terörle mücadele kapsamında mutlaka ele alınacağına
inanıyoruz.
Beşincisi
ve en önemli madde, milletimizin geciktirilmiş sosyal sorunlarıyla ilgili
mücadelenin yürütülmesi ve bu geciktirilmiş sorunların çözüme kavuşturulması
yönündeydi ki burada benim aklıma ilk başta Türk milleti, Türk milletinin
yanında Türk gençliği geliyor ve burada eğitim sistemi ve eğitim sistemindeki
eksiklikler, bilhassa öğretmenlerimizin beklentileri gelmektedir, öğretmen
atamaları gelmektedir, mülakat sistemi gelmektedir, mülakat sisteminin
adaletsizliği gelmektedir.
Sözleşmeli
öğretmenlerimizle ilgili bir sistem getirildi ancak sözleşmeli
öğretmenlerimizle ilgili, iki eş birbirlerinden ayrı yerlerde görev yaptıkları
için aile bütünlüğü noktasında büyük bir sıkıntı oluşmuştur ve çocuklarından
ayrı yaşamak zorundalar, bu anlamda büyük bir sıkıntı oluşmakta. Bir ara
formülle oradaki sıkıntı giderilebilir diye düşünüyorum.
Onun
dışında, üç tane mektup var elimde, bunlardan bir tanesini okuyacağım. “Her gün
okulun yanından geçip gidiyoruz; ömür de gidiyor, en canlı, en güçlü, en
hevesli olduğumuz zamanlar gidiyor. Umutlarımızla beraber, mücadele edecek,
hakkımızı sonuna kadar savunacak vicdanlarınıza sesleniyoruz.” diyor
öğretmenlerimiz. 
Atama
sayısıyla ilgili Bakanlığın yaptığı açıklama, 100 bin civarında, aslında “81
bin açık var.” dendi, şubat ayında 20 bin civarında bir alım yapılacak.
Öğretmenlerimiz bu değerlendirmeyi yaparken bilhassa şunun üzerinde durmakta:
80 bin açık varken en azından bunun yarısı kadar yani 40 bin öğretmen alımı
yapın ki bu gençlik, işsizlikten ve mesleğini yapamamaktan kurtulsun.
Değerli
milletvekilleri, Mersin Milletvekilimiz Sayın Baki Şimşek’in de burada kürsüye
taşıdığı ve çok önemli bir konu olan din kültürü ve ahlak bilgisi
öğretmenlerimizle ilgili bir ihtisaslaşma ve ihtisaslaşmadan sonra bölümün
kapanması söz konusuydu. Bölüm kapandı ancak 9 bin mezunu var, 200 daha mezun
verecek önümüzdeki seneye kadar. Ancak bu arkadaşlarımızın tamamı şu an kendi
bölümlerinde atama görmemekteler. Burada şöyle bir yanlış anlaşılma olmasın,
ilahiyat fakültesi mezunu arkadaşlarımıza da “Onlar atanmasın” demiyoruz.
Buradaki talep şu şekilde: Din kültürü ve ahlak bilgisi öğretmenlerine açılacak
olan kontenjanda, o branşlarda dört yıl pedagojik formasyon da görmüş olmaları
hasebiyle, öğretmenlik mesleğini doğru icra edecekleri noktasında öncelik
tanınmalı, öncelik tanındıktan sonra diğer alanlarda bir ihtisastan bir atama
yapılacaksa bu atamanın gerçekleştirilmesi söz konusu olabilir. 
Değerli
milletvekilleri, özellikle tıbbi sekreterler yine aynı dertten şikâyetçi ve
diyorlar ki: “Biz bölümümüzü bitirdik. Bitirdikten sonra kendi alanımızda
çalışamıyoruz.” Onun için aslında üniversitelerle ilgili bölümlerde
hesaplamalar yapılırken ne kadar mezun vermeli, ne kadar açığımız var; ona göre
bir hesaplama yapılıp belki kontenjanlarla ilgili sınırlandırmalar getirilmeli.
Eğitimin kalitesi, biraz da mezun verdiğiniz kişilerin kendi mesleklerini
yapmalarıyla doğru orantılı. Düşünün ki din kültürü ve ahlak bilgisi öğretmeni,
ilkokuldaki çocuğa çok sevdiği mesleği olan din kültürü ve ahlak bilgisi dersi
veremiyor. Onun yerine, işsiz olduğu için -elbette bir şekilde kendi geçimini
sağlamak zorunda, evleniyorsa ailesinin geçimini sağlamak zorunda- başka bir
meslekte çalıştığını düşünün. Hakikaten, her biri, büyük bir mağduriyet
içerisinde. Bu anlamda, özellikle Türkiye Büyük Millet Meclisi çatısı altında
her birimizin gençlerin sesi olduğumuz vaadiyle buraya gelmiş olduğumuzu da göz
önünde bulundurarak özellikle gençlerimizin bu haklı taleplerini mutlaka
değerlendirip bu anlamda gerekli çözümü üretmemiz gerekmektedir. 
Saygılarımı
sunuyorum. 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddeyi oylarınıza sunuyorum. Kabul edenler… Kabul etmeyenler… Madde kabul
edilmiştir. 
5’inci
madde üzerinde üç adet önerge vardır, okutup işleme alacağım ve oylarınıza
sunacağım. 
Türkiye Büyük Millet Meclisi
Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 5’inci maddesinin aşağıdaki şekilde değiştirilmesini arz ve teklif
ederiz.
Ali Haydar Hakverdi  Haydar Akar Eren
Erdem 
 Ankara Kocaeli İstanbul 
 Murat Bakan Birol Ertem
 Yakup Akkaya
 İzmir Hatay İstanbul

MADDE
5-24/5/1983 tarihli ve 2828 sayılı Sosyal Hizmetler Kanununun 3 üncü maddesinin
birinci fıkrasının (O bendinin (9) numaralı alt bendi aşağıdaki şekilde
değiştirilmiştir.
"9.”Aktif
Yaşam Merkezi”; Yaşlı bireyler ile engelli bireylerin yaşam kalitesinin
artırılması ve sosyal hayata aktif olarak katılımlarına katkı sağlanması
amacıyla, engelli ve yaşlı bireyler ile ailelerine rehberlik ve destek hizmeti
ile evde gündüz bakım hizmeti sunan gündüzlü sosyal hizmet kuruluşlarını,”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde söz isteyen, İstanbul Milletvekili Yakup Akkaya.
Buyurun
Sayın Akkaya. (CHP sıralarından alkışlar) 
YAKUP
AKKAYA (İstanbul) – Sayın Başkan, değerli milletvekilleri; yapılan
değişiklikle, yaşlılarımızın, engellilerin yararlandıkları gündüz
bakımevlerinde de yararlanması öngörülüyor. Doğru bir yaklaşım, geç kalınmış
bir düzenleme.
Peki,
Türkiye’deki yaşlıların durumu ne? “Yaşlı” kime deniyor? Bu konuyla ilgili
Profesör Doktor Osman Müftüoğlu’nun bir değerlendirmesi var, diyor ki Osman
Müftüoğlu: “Belli bir yaştan sonra yetinmeyi bilmeliyiz. Para kazanmayı,
ekonomik gücü bir hırs, bir kavga, hayata tutunma amacına dönüştürmemeliyiz.”
Ama Türkiye’de böyle mi? Özellikle, yaş sınırları dünyada değişti. Gelişen
teknoloji, tıbbın gelişmesi, yaş sınırlarını da değiştirdi ve “Artık orta
yaşlılar 65 yaş ve üzerinde.” deniliyor ama Osman Müftüoğlu diyor ki: “Bunları
genç yaşlılar, orta yaşlılar, yaşlılar sınıfına ayırmamız gerekir.” Ben,
Meclise baktığım zaman, Osman Müftüoğlu’na göre, Meclisin ortalama yaşı 50, biz
genç yaşlılar sınıfına giriyoruz. Bu da herhâlde birçok milletvekilimizin
yüzünü güldürecek bir olay.
Şimdi,
dünyada ve ülkemizde yaşam süresi uzuyor. Avrupa ülkelerinde yaşlı nüfus
gittikçe artıyor. Avrupa ülkelerinde yaşlı nüfus oranı genellikle bizim
nüfusumuza göre 3 kat daha fazla. Avrupa ülkelerinde yaşlı nüfus oranı nüfusun
yüzde 24’ü dolayında, biz de yüzde 8 civarında. 
Yalnız,
Türkiye’de yaşlılarımıza yeterli değer verilmiyor. Eğer bugün Türkiye’de,
ülkemizde taş üstüne taş konmuşsa, o “yaşlılarımız” dediğimiz eli öpülecek
insanlarımızın emeği vardır, göz nuru vardır, alın teri vardır.
Ben
zaman zaman Meclise metroyla gelip gidiyorum ve gençlerimize bakıyorum,
yaşlılara o toplu taşıma araçlarında böyle bir anlayışı yeterli
göstermediklerini ne yazık ki üzülerek görüyorum. Buna sizler de şahit
olabilirsiniz. Bunun da sanırım eğitim sistemimizden kaynaklanan bir sorun, bir
problem olduğunu düşünüyorum. Yaşlılarımıza değer vermeyen bir toplumun
gelecekle ilgili kaygıları olması çok normaldir ve yaşam, hayat herkesin bir
gün yaşlanacağını gösteriyor. Umarım bundan sonraki süreç içinde gençlerimiz
özellikle yaşlılarımıza, onlara gerekli değeri verirler.
Peki,
biz Hükûmet olarak yaşlılara gerekli değeri veriyor muyuz, desteği veriyor
muyuz? Ne yazık ki onu söylememiz mümkün değil. Mesela, bugün Türkiye’de
yaklaşık 12 milyon emeklimiz var. Bu 12 milyon emeklimizin yaklaşık 4,5 milyonu
65 yaş ve üzerinde, maaş alan emekliler. Peki, onların emekli aylıkları ne
baktığımız zaman? BAĞ-KUR emekli aylığından -tarım da dâhil- bu maaştan
yaklaşık 1 milyon 291 bin kişi yararlanıyor ve 1.060 lira maaş alıyorlar.
Sosyal Güvenlik Kurumundan 65 yaş ve üzerinde maaş alanların sayısı 2 milyon
337 bin 677 kişi. E, peki, “4/A” dediğimiz kişilerin, bunların maaşı ne kadar,
en düşük maaşı? 1.165 lira.
Yine,
2022 sayılı Yasa gereği, hiçbir sosyal güvenlik kurumuna kaydı olmayan ama 65
yaşın üzerindeki yurttaşlarımıza da bu devlet yardım yapıyor. E, peki, onlar ne
alıyor? 251 lira 48 kuruş alıyor. Üstelik bu vatandaşlarımız yani 65 yaş ve
üstü bu yardımdan yararlanan vatandaşlarımız da kolaylıkla bu maaşı da
alamıyorlar. Çünkü eğer ailesinde kişi başına gelir asgari ücretin dörtte
1’inin altındaysa ancak alabiliyorlar. E, bu da büyük bir haksızlık oluyor yani
yaşlılarımız, çoluğuna çocuğuna muhtaç bir hâle getiriliyor. Yani Türkiye’de
açlık sınırının 1.568 lira, yoksulluk sınırının da 5.106 olduğu bir durumda
yaşlılarımızın bu maaşla geçinebilmesi ve sosyal hayata katılması, bu tür
yerlere gidip gelmeleri de mümkün görünmüyor.
Gelin,
emeklilerimize, 65 yaş aylığı alanlara yılda en az 2 kez ikramiye verelim.
Gelin, emeklilerimizin intibak sorunlarını çözelim. Gelin, emekliliği geldiği
hâlde yaşa takılanların sorunlarını çözelim değerli arkadaşlar. 
Bugün,
yine, Hükûmetin işçileri memnun eden taşeronla ilgili bir açıklaması oldu. Biz
de bunu takdirle karşılıyoruz ama keşke bu, bizim 2015 Haziran seçimlerinden
önce dile getirdiğimiz gibi, kasım seçimlerinden önce dile getirdiğimiz gibi, o
tarihlerde yapılsaydı.
(Mikrofon
otomatik cihaz tarafından kapatıldı)
YAKUP
AKKAYA (Devamla) - O zaman “Bunların ücretlerini nereden vereceğiz, nereden
buluyoruz?” deme yanlışlığını bugün gördüğünüz için de sizlere teşekkür
ediyorum. 
Çalışma
Bakanı “Ortak akılla bu işi yapıyoruz.” demişti. Keşke o zaman, bundan iki üç
sene önce AKP hükûmetleri, Cumhuriyet Halk Partisinin önerisini bir ortak akıl
değerlendirmesi içine almasaydı ve milyonlarca insanımız hiç olmazsa o
dönemlerde bu sorunlardan, problemlerden kurtulurdu diyorum. 
Hepinize
çok teşekkür ediyorum. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 5’nci maddesinin (2)’nci fıkrasında yer
alan “ile evde gündüz bakım hizmeti” ibaresinin madde metninden çıkarılmasını
arz ve teklif ederiz. 
 Mahmut
Toğrul Mehmet Emin Adıyaman Hüda Kaya
 Gaziantep Iğdır İstanbul
 Mehmet
Ali Aslan  Behçet Yıldırım Bedia Özgökçe Ertan
 Batman Adıyaman Van

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılmıyoruz Başkanım. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan. 
BAŞKAN
– Önerge üzerinde söz isteyen Van Milletvekili Bedia Özgökçe Ertan. 
Buyurun
Sayın Özgöke Ertan. (HDP sıralarından alkışlar) 
BEDİA
ÖZGÖKÇE ERTAN (Van) – Teşekkür ediyorum Sayın Başkan. 
Genel
Kurulu saygıyla selamlıyorum. 
Tasarıya
dair görüşlerimizi genel olarak belirtmiştik. 
Ben,
bugün, Sincan Cezaevi kampüsü içerisinde Sayın Figen Yüksekdağ’ın 4 Kasım
darbesiyle tutuklandığı dosyaya dair yargılamasına ilişkin gözlemlerimi
anlatmak istiyorum.
Evet,
bugün, Sayın Figen Yüksekdağ, Halkların Demokratik Partisinin üyelerinin Eş
Genel Başkanı olarak seçtiği, 7 Haziran ve 1 Kasımda Van halkının yüzde 75 oyla
tercih ettiği ve Meclise gönderdiği milletvekiliyken siyasi rakiplerince Anayasa'ya
aykırı ve tamamen haksız ve hukuksuz süreçlerle, bu görevlerdeyken tutuklanmış,
hapse atılmış bir kişiliktir Sayın Figen Yüksekdağ. Bugün 4 Kasım darbesiyle
yargılandığı dosyada gördüğümüz en göze çarpan husus aleniyet ilkesinin tamamen
yerle bir edildiğine ilişkin görüntüydü.
Sayın
milletvekilleri, öncelikle şunu belirteyim: Adil yargılamanın yeri cezaevi
kampüsleri değil, adliye binaları olmalıdır. Daha bu asgari şart bile
sağlanamazken kimse Sincan hapishanelerinde adil, tarafsız ve bağımsız bir
yargılamadan bize bahsetmesin.
Bugün
duruşmaya gittik ve gördük ki, dışarıda tam bir abluka var, yüzlerce jandarma
ve kolluk görevlisi salonu ablukaya almış. Ankara’nın girişinde otobüsler,
araçlar bağlanmış, insanların salona girmesi engelleniyor, yabancı heyetlerin
salona girişi engelleniyor. Binbir güçlük çıkarılarak insanların salona, o
1.500 kişilik salona alınması engelleniyor. İçeriye girebildik ancak
-milletvekili olduğumuz için herhâlde, ancak alınabildik- mahkeme başkanının
duruşu, pozisyonu, o üstten, tepeden, bir de saygısız bir şekilde, asla bir
hâkime, hâkimlik vakarına da, duruşuna da yakışmayan bir tarzla, elleri
cebinde, hüküm kurarak bizlere yaklaşımı asla kabul edilemezdi. Bu dış görüntü
bile birçok yargılamanın ne açıdan, nasıl gittiğine dair bir fikir vermişti.
Ama özellikle aleniyet ilkesinden bahsetmek istiyorum.
Sayın
milletvekilleri, aleniyet ilkesi, bu yargılamanın açıklığının ya da halka
açıklık ilkesinin vücut bulmuş hâlidir ve adil yargılanma hakkının en önemli
unsurlarındandır. Bana göre, bugün hâkimin o tavrı, kararlarıyla, idari
tutumuyla yarattığı etki iki sebepten kaynaklanıyor. Birincisi, mahkeme
heyetinin aleniyet ilkesinden haberi yok. Çünkü aleniyet ilkesi sağlanır; bütün
usul hukukunda, Anayasa'da da açıkça belirtilmiştir. Mahkemeler kararlarını
Türk milleti adına, bağımsız ve tarafsız mahkeme sıfatıyla alır ve adil
yargılamanın sağladığı sonuçlar, demokrasinin, adil yargılanma hakkının,
egemenliğin kayıtsız şartsız millete ait olduğunun da göstergesidir. İşte bütün
bunlara vesile olur aleniyet ilkesi ama mahkeme hâkiminin bundan haberi yok
çünkü savcıdan mütalaa aldı; içeride birkaç kişi var, aleniyet ilkesi böylece
sağlanmıştır, 2 basın mensubu var, onların izin verdiği basın mensuplarının,
sarı basın kartı olan basın mensuplarının içeride olmasını yeterli gördü. Oysa,
Sayın Figen Yüksekdağ, bunca hukuk garabetiyle bir yargılamaya uğramış, hapse
atılmış ve taşıdığı bu kadar sıfatlar sebebiyle siyasi rakiplerince
tutuklandığını herkes biliyor. Dolayısıyla, bütün milletin, kamuoyunun gözü bu
davada, dış basının, uluslararası kamuoyunun gözü bu davada, ama bu ısrarla
engellenmeye çalışıldı. Dolayısıyla, dış gözlemciler, dışarıdan bakanlar, asla
burada tarafsız, adil bir yargılama olduğundan bahsedemez. 
Bir
de dikkat çeken bir ayrıntı daha vardı. Herkese açık olması gereken salon
herkese kapalı, işte bu engellemeler sebebiyle ama içeride bir şahıs vardı
-benden önceki hatipler de belirtti- Ankara Cumhuriyet Başsavcı Vekili. Benim
anladığım şey, yargılama göreviyle ilgili olmadığı apaçık belli olan o şahsın,
orada oturuşu muhtemelen bir müfettişlik vazifesiydi. Anlaşılan mahkeme
başkanına verilen talimatlar yetmemiş olacak ki yerinden gelip bir baskı unsuru
yaratmaya çalıştılar çünkü mahkeme hâkimi ara ara da olsa hukuka uygun kararlar
verip, insanların içeriye girip izlemesine vesile olabilecek kararlar almıştı. 
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Geçen duruşmada da gözlemiştik, bu duruşmada da
açıkça müfettişlik yapıldı ve son derece taraflı, son derece tahakküm altında
bir yargı kararına daha şahit olduk. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 5’inci maddesinde yer alan “engelli ve
yaşlı bireyler” ibaresinin “engelli bireyler ve yaşlı bireyler” olarak
değiştirilmesini arz ve teklif ederiz.
 Kamil Aydın Mustafa
Kalaycı Celal Adan
 Erzurum Konya İstanbul
 Arzu Erdem Mehmet Necmettin
Ahrazoğlu
 İstanbul Hatay
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılmıyoruz Başkanım. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde söz isteyen İstanbul Milletvekili Arzu Erdem. 
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Sayın Başkan, değerli milletvekilleri; 506 sıra sayılı Kanun
Teklifi’nin 5’inci maddesi üzerine Milliyetçi Hareket Partisi Grubu adına söz
almış bulunmaktayım. Gazi Meclisi saygılarımla selamlıyorum.
Değerli
milletvekilleri, yaşlılık zor bir dönem. Neden zordur, birlikte bir bakalım.
Zira, eski fiziki gücüne sahip olmayan, bazı rahatsızlıkların etkisiyle rahat
olamayan, zevk ve keyif verici bazı yaşantılarını kaybeden, verimli ve üretken
bir işten mahrum olan, her an ölüme yaklaştığını hisseden çoğu yaşlı kendisini
çaresiz ve acziyet içerisinde hissetmektedir. Her birimiz yaş alacağız ve
mutlaka yaşlılığı yaşayacağız. 
Bu
duygular içindeki insana en önemli yardımsa aile ve çevrenin desteğiyle
birlikte tabii ki biraz da yaşam felsefesidir. Peki, felsefe sorununu çözmek
neden gereklidir veya gerekli midir, yeterli midir? Maalesef değildir çünkü
yaşlılarımızın mevcut sorunları o kadar fazladır ki bu konuda devletin daha
fazla desteğine, yardımına ihtiyaç duymaktadırlar.
Yaşlı
nüfus oranımız hızla artmaktadır. 2017 TÜİK verilerine göre, son beş yılda
yüzde 17,1 artmış yaşlı nüfusumuz. Beklenen ömür ise daha fazla uzadı. Eğitimli
yaşlı nüfus oranı arttı bu durumda. Eşi ölmüş yaşlı erkeklerin oranı yüzde 12,7
iken kadınların oranı ise yüzde 50,4 oldu. 
Çalışan
yaşlı nüfusun 72,8’i tarımda çalışıyor. Bu ne demek? İyi yorumlamak gerekiyor.
Tarımda çalışanların sosyal güvenceden mahrum kaldığını biliyoruz. Demek ki bu
yaşlılarımız daha çok yardıma ihtiyaç duyuyorlar. 
Alzheimer
hastalığından ölen yaşlılarımızın sayısı 2 kat artmıştır. Alzheimer için
yapılan ne var diye baktığımızda ise maalesef yetersizlik görüyoruz ve bu
anlamda mutlaka çalışma yapılması gerektiğinin üzerinde de durmamız gerekiyor. 
Aslına
bakacak olursak yaşlıların yüzde 42,2’si çocuklarının yanında yaşamak istiyor
ancak ailelerine rahatsızlık vermek istemedikleri için, çocuklarına rahatsızlık
vermedikleri için huzurevlerinde kalmak zorunda bırakılıyorlar. Yaşlılık
döneminde ise yalnızlık daha da fazla artıyor. Aslında en fazla da ailelerinin
yanında mutlular ama en büyük sorunları nedir? Yoksulluk. Zira, en düşük SSK
emekli aylığı 1.485 lira, en düşük BAĞ-KUR emekli aylığı 1.330 lira. Oysa, yeni
yapılan tespitlere göre, yoksulluk sınırı 4.959 lira 54 kuruş ve açlık sınırı
yine 1.523 lira. Yani yaşlılarımızın çoğu açlık sınırının altındadır aslında.
Peki,
biz, yaşlılarımız ve gençlerimiz başımızın tacı derken ne kadar samimiyiz, bir
bakmamız gerekiyor; sorunlarını ne kadar masaya yatırıyoruz, bu konuyla ilgili
kendimizi de bir değerlendirmemiz gerekiyor, öz eleştirimizi yapmamız
gerekiyor. Her birimiz yaş alacağız ve yaşlanacağız. Bu anlamda, o dönemde
karşımıza çıkan sorunların çözümüyle ilgili elbette ki devletimize güveneceğiz
ve devletimizden bekleyeceğiz. Hızla artan yaşlı nüfusumuzla birlikte, bu
konuda sorun yaşayanların, sosyal güvencesi olmayanların ya da aldığı aylıkla
geçinemeyenlerin, zorluk çekenlerin sayısı daha da fazla artıyor. Daha
konforlu, daha yaşanabilir -belki de aileleriyle bir arada olan- daha büyük
olanakların, daha iyi olanakların sağlanmasına ve bu anlamda belki farklı bir
site konseptine geçilmesine ihtiyaç vardır. Otel hizmeti verir gibi bir kurumda
olmaları yaşlılarımız için haksızlık diye düşünüyorum. Daha iyi uygulamalar
yapılması için de yüce Meclisimizi bu anlamda göreve davet ediyorum.
Burada
çok önemli bir durum var. Biz, okulları yakın yerden tercih etsin, mahalle
içerisinde çocuklar kalsın derken, aslında ülkemizin, milletimizin önemli
geleneği olan mahalle kültüründen uzaklaşmamak ve gerçekten örf ve âdetlerimizden
uzaklaşmamak için de bunu tercih ettiğimizi biliyoruz. Okullar yakın olsun,
çocuklar gözümüzün önünde olsun, hatta bir çocuğun başına bir şey geldiği zaman
o mahalledeki diğer komşu da o çocuğu tanıyor olsun diye, aslında çok güzel bir
uygulama yakın mesafedeki okula göndermek. İşte, yaş almış olan yaşlılarımızı
da yine kendi yakınımızda tutmak onlara şevk ve azim verir. 
Bu
anlamda dünyadan bir örnek vermek istiyorum. Bir ülkede yaşlı bakımevlerinin
içerisine çocuk kreşlerini yapmışlar, kimsesiz çocuklarla ilgili bakım
merkezleri yapmışlar ve bu yaşlılar ile bu çocukları zaman zaman bazı
aktivitelerde buluşturmuşlar ve ölçmüşler ki oradaki yaşlı insanların ömrü
belli bir zaman sonra 1 yaş uzamış. Yani onların insana, sevgiye ihtiyacı var,
o küçüklerin de sevgiye ihtiyacı var.
Aile
bütünlüğünün sağlanması, birliğin sağlanması Türk milletinin huzuru için çok
önemli. Bu anlamda, Gazi Meclisi göreve davet ediyor, hepinize saygılar
sunuyorum. 
Teşekkür
ederim. (MHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
5’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
6’ncı
madde üzerinde üç adet önerge vardır, okutup işleme alacağım ve oylarınıza
sunacağım.
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 6’ncı maddesinin aşağıdaki şekilde değiştirilmesini arz ve teklif
ederiz.
MADDE
6- 10/12/2003 tarihli ve 5018 sayılı Kamu Mali Yönetimi ve Kontrol Kanununun
eki (II) sayılı cetvelin "A) Yükseköğretim Kurulu, Üniversiteler ve Yüksek
Teknoloji Enstitüleri” bölümünün 115 inci sırası aşağıda yer alan şekilde
değiştirilmiştir.
“115)
Ankara Müzik ve Güzel Sanatlar Üniversitesi”
 Mehmet Gökdağ Eren Erdem Hüseyin
Çamak
 Gaziantep İstanbul
 Mersin
 Sibel Özdemir Kadim Durmaz Zülfikar
İnönü Tümer
 İstanbul Tokat Adana
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) –
Katılamıyoruz Başkanım. 
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz.
BAŞKAN
– Önerge üzerinde söz isteyen İstanbul Milletvekili Sibel Özdemir.
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; 506 sıra sayılı Kanun Teklifi’nin 6’ncı
maddesi üzerine söz aldım. Genel Kurulu saygıyla selamlıyorum.
Değerli
milletvekilleri, Genel Kurulda dün aceleyle gündeme gelen ve üzerinde
konuşacağımız kanun teklifi içinde sporcularla ilgili vergi düzenlemeleri,
üniversite kuruluşu, üniversite isim değişikliği, Yunus Emre Vakfı Yönetim
Kurulu yapısı ve özlük hakları, sosyal hizmetler -az evvel konuştuğumuz-
Optisyen-Gözlükçüler Birliğinin oluşumu, tüketici haklarıyla ilgili
düzenlemeler yapılıyor. Yasama faaliyetinin ana omurgası olan komisyonlarda bu
birbirinden farklı düzenlemelerin detaylı görüşülmesi, tartışılması ve vatandaşlarımızın
ihtiyaç ve taleplerini yansıtacak kalıcı kanunlar yapılması gerekirken, dün
grup başkan vekilimizin de burada açıkladığı üzere, gündemde uluslararası
anlaşmalar varken bu torba kanun teklifinin aceleyle, öncelikli gündeme
alınması ve hızlıca yasalaşacak olması Parlamentoyu etkin ve verimli
çalışmaktan maalesef uzaklaştırmaktadır. 
Evet,
yine sürekli aynı hataları tekrarlayacağız, bizim bütün uyarılarımıza rağmen
torba kanunlarla yasama faaliyetini sürdüreceğiz. İşte benim de üzerinde söz
aldığım maddede olduğu gibi, bir üniversitenin kuruluşu da bir torba kanun
içerisinde yer almakta. Evet, bu kanun teklifinin 2’nci maddesinde adı “Ankara
Müzik ve Güzel Sanatlar Üniversitesi” olarak değiştirilen üniversitenin,
üzerinde konuştuğum bu 6’ncı maddede Kamu Mali Yönetimi ve Kontrol Kanunu’na
ekli (II) sayılı cetvelde de belirtilen şekilde değişikliği sağlanmaktadır. 
Değerli
milletvekilleri, alanında uzmanlaşmış tematik üniversitelerin kurulmasını ve
üniversitelerin ihtisaslaşmasını elbette destekliyoruz. Adalet ve Kalkınma
Partisinin en büyük övünç kaynağı, her alanda olduğu gibi, yine son on beş
yılda niceliksel, sayısal artışlar. İşte, 2013’ten 2017’ye kadar 59 yeni devlet
üniversitesi, 44 vakıf üniversitesi kuruldu, sadece İstanbul’daki vakıf üniversitelerinin
sayısı 42’ye yükseldi, 4 de vakıf meslek yüksekokulu kuruldu.
İşte
bu kanun teklifinin 3’üncü maddesinde yeni bir vakıf üniversitesinin kuruluşu
da yer almakta. Ancak baktığımız zaman, sayısı hızla artan devlet ve vakıf
üniversitelerimizin nitelikli insan kaynağı yetiştirme, bilimsel çalışma,
üretme kapasitelerinin ülkenin kalkınmasına sağladıkları katkı sayısal
potansiyellerinin çok çok gerisinde kalmıştır ve aynı zamanda üniversitelerden
mezun olan insan kaynağının küresel dünyayla rekabet edebilecek nitelik,
yetenek ve becerilere sahip olup olmadığı da tartışma konusudur. Ve yine,
üniversite mezunu yetişmiş insan kaynağının üretime dönük ekonomiye entegre
edilmesi, ihtiyacımız olan ve kalkınmamızın aracı olan katma değeri yüksek
alanlarda değerlendirilmesi de maalesef başarılamamıştır. İşte Adalet ve
Kalkınma Partisi Hükûmetinin bu, politikasızlığının ve plansızlığının bir
sonucu olarak ortaya çıkmıştır. Ve aynı zamanda Hükûmetin, bu Hükûmet
dönemlerinin en çok tartışılan konusu üniversitelerde, akademik dünyada,
özgürlükler ortamında yapılan kısıtlamalar olmuştur. Böyle bir ortamda bu
iktidarın tek övünç kaynağı yeni üniversite açmak olmuştur, işte şu an olduğu
gibi. İşte, üniversite mezunu genç işsizlik rakamlarını ben bu kürsüden sık sık
dile getirdim değerli milletvekilleri. Sayın Bakan, Sayın Millî Eğitim
Bakanının burada olacağını düşünmüştük çünkü kanun teklifinin ağırlıklı
maddeleri eğitimle ilgili ancak kendisi şu an Genel Kurulda değil. 
Değerli
milletvekilleri, bugün Parlamentonun ve Hükûmetin önceliği giderek artan bu
genç üniversite mezunu işsizlere istihdam yaratmak olmalıdır. Gençlere yeni bir
üniversite açmak değil, üniversite gençliğinin temel sorun alanları üzerinde
-özellikle yurt ve barınma imkânları, geçim sorunları- ama en önemlisi
üniversite mezunu gençlere nasıl daha fazla nitelikli istihdam yaratmalıyız,
biz bu konu üzerine oldukça odaklanmalı ve çözüm önerilerimizi ortaya
koymalıyız. 
İşsizlik
verilerini biliyoruz. Genç işsizliğin ulaştığı nokta yüzde 20’leri aştı,
yükseköğretim mezunu genç işsizliği ise değerli milletvekilleri, yüzde 40
seviyesine ulaştı. Ne eğitimde ne istihdamda olan üniversite mezunu sayısı
yüzde 43’e dayanmakta, sadece kadınlarda bu oran yüzde 51’e çıkmış durumda. 
Süremin
azaldığını da dikkate alarak şunu belirtmek istiyorum: Değerli milletvekilleri,
neticede, Adalet ve Kalkınma Partisi hükûmetlerinin son on beş yıllık eğitim
politikalarındaki başarısızlığına baktığımızda, bugün yine bu iktidarın
teklifiyle açılacak olan yeni bir üniversitenin de ülkemiz gençliğine ve ülke
ekonomisine, bilime, sanata bir katkı sunmayacağını düşünüyoruz. 
Bu
vesileyle yüce heyetinizi saygıyla selamlıyorum tekrar. (CHP sıralarından
alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sonraki
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 6’ncı maddesinin ikinci fıkrasının
aşağıdaki şekilde değiştirilmesini arz ve teklif ederiz. 
 Mahmut Toğrul Mehmet Emin
Adıyaman Hüda Kaya
 Gaziantep Iğdır İstanbul
 Behçet Yıldırım Mehmet Ali
Aslan Erol Dora
 Adıyaman Batman Mardin

“115)
Ankara Sanat Üniversitesi”
BAŞKAN
– Sayın Komisyon, önergeye katılıyor musunuz?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılamıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Önerge üzerinde söz isteyen Mardin Milletvekili Erol Dora. 
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; kanun teklifinin 6’ncı
maddesine ilişkin olarak vermiş olduğumuz önerge üzerinde, Halkların Demokratik
Partisi adına söz aldım. Genel Kurulu saygıyla selamlıyorum. 
Değerli
milletvekilleri, bu teklifin 6’ncı maddesinde, Ankara Güzel Sanatlar
Üniversitesi, “Ankara Müzik ve Güzel Sanatlar Üniversitesi” olarak
değiştirilmektedir. Bakınız, Türkiye’de 2000’li yılların başından beri
istikrarlı olarak sürdürülen neoliberal politikaların temas etmediği neredeyse
hiçbir yaşam alanı kalmamıştır. Özellikle eğitim alanının maruz kaldığı yoğun
baskı ve sözde reform çalışmalarıyla yaratılmak istenen yeni eğitim anlayışı
meyvelerini çoktan vermeye başlamıştır. 
Değerli
milletvekilleri, aslında, bir kamu hizmeti olan eğitim, giderek piyasada alınıp
satılan bir metaya dönüşmüştür. Bu metalaştırma süreci eğitimi bir hak olmaktan
çıkarmakla kalmayıp piyasada değişim değeri yaratan bir sermaye alanına
dönüştürmüştür. Bu bağlamda, eğitimin, artık özgürleştirici yönünden çok uzağa
düşüldüğü, tam tersine ekonomik krizlerle beslenen sistemin modern kölelerini
yaratan statüko aygıtına dönüştüğü apaçık ortadadır. 
Sayın
Başkan, değerli milletvekilleri; altını çizerek belirtmek isterim ki metaya
dönüştürülmüş eğitimin iktidarın kullanışlı bir aparatına dönüşmesi, şüphesiz
insanın özgürleşmesi ideali çerçevesinde şekillenen sanat eğitimini de hedef
almıştır. 
Türkiye’de
tüm öğretim tür ve düzeylerinin maruz kaldığı şiddetli saldırılar güzel
sanatlar eğitimini de ıskalamamıştır. Bakınız, tıpkı diğer öğretim tür ve
düzeylerinde olduğu gibi ülkemizde güzel sanatlar eğitiminde çok çeşitli
sorunlar yaşanmaktadır. Güzel sanatlar eğitiminin öznesi olan eğitimcilerin
eğitimi ve atanması, hizmet içi eğitimleri, ekonomik beklentilerinin
karşılanması, dünyadaki güzel sanatlar eğitimine entegre olmaları, lise ve
üniversitelerin ilgili güzel sanatlar bölümlerine öğrenci seçimi, ders
programları ve içeriği, öğrencilerin mezuniyet sonrası istihdam edilmeleri,
ülkenin her yerinde tek tip müfredat uygulamalarının varlığı gibi konular başta
olmak üzere, konu başlıkları gün geçtikçe daha büyük bir sorun yumağına
dönüşmektedir. 
Değerli
milletvekilleri, siyasi iktidarın bu sorunları çözmek adına yaptığı sayısız reform
denemeleri aslında politik çıkarların ve günü kurtarmanın hedeflendiği popülist
bir siyaset güdüldüğünü göstermektedir. Bu da temel ihtiyacın, insanın
özgürleşmesini merkeze alan bir yaklaşımla neoliberalizmin yarattığı eğitim
politikalarını eleştirmek ve değiştirmek zorunluluğunu doğurmaktadır.
Türkiye’de güzel sanatlar eğitiminin sayısız sorunlarını mümkün olduğunca
görünür hâle getirmek, betimlemeye çalışmak ve bu sorunların daha derinlikli ve
eleştirel bir bakış açısıyla tartışılabilmesine katkı sağlayabilmek öncelikli
hedeflerimiz olmalıdır.
Değerli
milletvekilleri, elbette üzerinde görüştüğümüz bu madde üniversiteyle,
akademiyle ilgili olunca bir konuya değinmeden geçmek istemiyorum. Dikkatinize
sunmak istediğim konu, bugünlerde yargılamalarına başlanacak olan barış
akademisyenleri. Bildiğiniz üzere, “Kürt sorununda çözüm süreci” olarak
adlandırılan iki buçuk yıllık dönemin sonlandırılmasıyla başlayan çatışmaların
yarattığı ağır kayıplara karşı 11 Ocak 2016’da “Bu Suça Ortak Olmayacağız”
başlıklı bildiriyle barış çağrısı yaptıkları için hakaretlere, tehditlere,
ihraçlara, tutuklamalara ve daha bir dizi baskıya maruz kalan barış için
akademisyenler, şimdi de ağır ceza mahkemelerinde yargılanmaktadırlar. 
Kürt
meselesinde diyalog sürecinin sona ermesi ve yeniden güvenlikçi çözümsüzlüğe
dönülmesi nedeniyle çatışmaların yol açtığı tablo çok ağırlaşmıştı. Ne
yaşandığı, kaç çocuğun, kadının hayatını kaybettiği vesaire Birleşmiş Milletler
raporlarında da yer alıyor ve bu raporları da internette bulabilirsiniz.
Dolayısıyla, hem tablo ağırdı hem de bu ülkenin okumuş yazmış, kendini eğitmiş
insanlarının ülkenin geleceği konusunda söz söyleme hakkı ve sorumluluğu
olduğunu kabul etmemiz gerektiğine inanıyorum. 
Değerli
milletvekilleri, bugün üniversitelerimizin içerisinde bulunduğu nitelikli
akademisyen ve nitelikli bilimsel yönetim sorunlarıyla birlikte düşündüğümüzde,
barış için akademisyenlerin üniversitelerden uzaklaştırılmış olmaları,
yargılanıyor olmaları makul hiçbir demokratik yaklaşımla açıklanacak bir durum
değildir. 
Barış
akademisyenlerine dair bu yanlış kriminalize etme yaklaşımından bir an önce
vazgeçilmesini bir kez daha Genel Kurula hatırlatıyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ediyorum Sayın Dora.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
6’ncı
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 6’ncı maddesinde yer alan “115) Ankara
Müzik ve Güzel Sanatlar Üniversitesi” ibaresinin “115) Ankara Müzik Bilimleri
Üniversitesi” olarak değiştirilmesini arz ve teklif ederiz. 
 Kamil Aydın  Mustafa
Kalaycı Celal Adan
 Erzurum Konya İstanbul
 Arzu Erdem Mehmet Necmettin
Ahrazoğlu Erkan Haberal
 İstanbul Hatay
 Ankara
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin)-
Katılamıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz.
BAŞKAN
– Önerge üzerinde söz isteyen Ankara Milletvekili Erkan Haberal. 
Buyurun
Sayın Haberal. (MHP sıralarından alkışlar)
ERKAN
HABERAL (Ankara) – Sayın Başkan, değerli milletvekilleri; maddemizin konusunun
Ankara Müzik ve Güzel Sanatlar Üniversitesi olması sebebiyle, müsaadenizle,
biraz sanatçılardan ve sanat kurumlarımızdan ironi katarak bahsetmek isterim. 
Sanatçıların,
özellikle ressamlarımızın bir yaklaşımı vardır: “Lütfen, beni her gördüğünüzde
bir portrenizi çizmemi istemeyiniz.” Ses sanatçıları düğün derneklerde,
eğlencelerde ne varsa ortaya atılıp, birkaç akort basıp şarkı söylemesinin
istenmesinden hiç hoşlanmaz. “Sanatçı olmam ücretsiz çalışacağım anlamına
gelmiyor. Benim de fatura ödemem gerekiyor tıpkı sizin gibi.” serzenişinde
bulunabilirler. 
Toplumun,
sanatla uğraşan kişilerin psikolojik sorunları olduğunu, hele farklı
olduklarını düşünen kısmına katılmayın lütfen. Toplumun, sanatçıların farklı
gözükmek için psikolojik sorunları varmış gibi yaptığını iddia eden diğer
kısmına da dâhil olmazsanız tabii ki sevinirim. 
Sanat
yapan, alkolik ve müptela falan da değildir. Madde kullanımı sorunu olmak
başka, sanatçı olmak farklı şeylerdir. Sanatçının yaptığı işler ve eserleri
sanat anlayışınıza uymuyor olabilir ama unutmayın ki sanat, aykırılıkların
senteziyle daha da güzel olur. Sakın eleştirilmekten korkmayın, hele
eleştirisel sanat kollarından hiç çekinmeyin; insanlar eleştirildikçe düzelir,
hatalarını düzeltir. Bir sanat kolunun ve bir sanatçının eleştirilerine hedef
oluyorsanız mutlu olabilirsiniz, önemli bir kişisiniz ve önemli işler
yapmaktasınız. Sanatçıların en kızdığı konulardan biri de kendilerinin
ünlülerle karıştırılmasıdır. Her ünlü sanatçı olmadığı gibi her sanatçı da ünlü
değildir. 
Sayın
milletvekilleri, işin doğrusu, devletin sanatın neresinde olduğu, sanat
kavramından ne algıladığı, sanatçıları hangi sebeple hangi tasnife tabi
tuttuğudur. “Devletin tiyatrosunu istediğim gibi, istediğim koşullarda ve
istediğim eserlerle çalıştırırım. Bana hoş gelen, benim hoşuma giden eserleri
icra eden özel tiyatroları desteklerim. Eleştiren ve hoşuma gitmeyen fikirleri
sanatıyla icra edenleri yok sayarım.” demek, sanatı ve sanatçıyı prangalara
vurmak demektir. Devlet tiyatrolarının olması, desteklenmesi doğrudur fakat
özgür ve özerk olmaları, çalışma koşullarının ve yaşam standartlarının
fazlasıyla karşılanması gerekmektedir. Devlet tiyatrolarının varlığının doğru
olduğu gibi, özel tiyatroların da daha fazla olması ve daha fazla desteklenmesi
gerektiği doğrunun da en doğrusudur. Aynı gelişmiş ve sanatsever ülkelerde
olduğu gibi, devlet tiyatroları ya da özel tiyatrolar kendi içeriklerini
kendileri belirlemeli, projelerini hazırlamalı; bütçelerini alıp, bilet
gelirleriyle dengeleyip perde açmaları çok daha uygun bir model olarak
değerlendirilmelidir. Dahası, devletin ve devlet yöneticilerinin “Ben şu sanat
kolunu seviyorum, şu sanat kollarını sevmiyorum.” deme şansı ve yetkisi var
mıdır? Böyle bir yetki var ise hangi kanun maddesinden bu gücü almaktadır?
Opera ve baleyi sevmeyebilirsiniz, hoşunuza da gitmiyor olabilir, anlayamıyor
da olabilirsiniz ama ne hakla yok saymaktasınız? Devlet Opera ve Balesi
çalışanlarına neden ve hangi gerekçelerle on iki yıldır aynı statü ve
kademedeki çalışanlardan daha az maaş artışı yapıyorsunuz, neden diğer
bakanlıklara göre ücretleri daha düşük seviyede; cevap verir misiniz lütfen bu
soruma. 
Operadaki
sözleşmeli personel temsil veya çalışma başına ücret alıyor, yirmi altı günden
sigortalı yapılıyorlarsa neden kadroları yok, neden on iki aylık sözleşme
yapılmamakta; bunun geçerli bir izahı var mıdır? Opera binasında tadilat
yapılıyor; ikinci bir çalışma alanı yok diye, daha önceden izin verilen Resim
ve Heykel Müzesine neden yeniden müsaade edilmiyor? Acaba benim bir önerim
olabilir mi? Kızılay’da, Güvenpark’ta opera yapalım mı? Gelen geçenler ücretsiz
konser izlesin, seyretsin mi? (CHP sıralarından alkışlar) 
Ve
son olarak aslında, demek isterim ki sanat özerk, sanatçı özgür olmalı, size
göre değil, bize göre değil, insana ve evrene hitap etmeli; bunun için de
kısıtlanmamalı, soruşturulmamalı, engellenmemeli diyerek sanatsever tüm
milletvekillerimizi şahsınızda selamlıyorum. 
Teşekkür
ederim. (MHP ve CHP sıralarından alkışlar) 
BAŞKAN
– Teşekkür ediyorum Sayın Haberal. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
6’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
7’nci
madde üzerinde dört adet önerge vardır, okutup işleme alacağım ve oylarınıza
sunacağım. 
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 7’nci maddesinin teklif metninden
çıkartılmasını arz ve teklif ederiz. 

 Mahmut
Toğrul Mehmet Emin Adıyaman Hüda Kaya
 Gaziantep Iğdır İstanbul

 Behçet
Yıldırım Mehmet Ali Aslan Ahmet Yıldırım
 Adıyaman Batman Muş

 Meral
Danış Beştaş
 Adana
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) -
Katılmıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde söz isteyen Adana Milletvekili Meral Danış Beştaş. 
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; biraz önce
bugünkü mahkemeyi anlatmıştım, buna devam etmek istiyorum. 
Toplantı
hakkı, gösteri hakkı; Anayasa madde 34. Hani, Anayasa’ya uygunluk hep
söyleniyor ben de Anayasa’yı referans alarak söylüyorum: “Herkes, önceden izin
almadan, silahsız ve saldırısız toplantı ve gösteri yürüyüşü düzenleme hakkına
sahiptir.” Maddenin ilk, esas fıkrası. 
Şimdi,
biraz önce yaptığım konuşmada, bugün duruşma aleniyetinin tümüyle ihlal
edildiğini ve bir mahkeme heyetinin, duruşmaların açık olup olmamasına ara
karar tesis ettiğini ifade ettim. Bir kere, mahkeme heyetinin, duruşmaların
aleniyeti, içeri alınıp alınmayacakları konusunda karar verme yetkisi yoktur;
buna gerekçe göstermek zorundadır, millî güvenlik, kamu düzeni ya da genel
ahlâk gerekçelerini göstermek zorundadır. 
Şimdi,
yarın da Sayın Demirtaş’ın davası var. Dün ifade etmiştik, 20 kişilik prefabrik
bir duruşma salonunda yapılacak. Adalet Bakanlığına yönelik ilettiğimiz
taleplere dair şu ana kadar henüz bir yanıt alınmadı. Şu anda yüzlerce avukat,
sadece bini aşkın avukat Ankara’da yarınki duruşma için bekliyor ve Türkiye'nin
her yerinden doğal olarak partili olan, destekleyen, seven il, ilçe
yöneticilerimiz, üyelerimiz duruşmayı izlemek ister, izleyemese bile Ankara’ya
gelip duruşma salonunun önünde sonucunu takip etmek ister; bundan daha doğal,
daha hakkaniyetli ve olması gereken bir olgu olmadığını biz düşünüyoruz, sizin
de takdirlerinize sunuyoruz. 
Şimdi,
Ankara Valiliği bugün bu açıklamayı yayımladı; bilmiyorum dikkatinizi çekti mi?
Ankara Valiliği yasaklama kararına ilişkin bir basın duyurusu geçti ve bu basın
duyurusunda şöyle söyleniyor: “Sosyal medya aracılığıyla yapılan paylaşımlarda,
6-7 Aralık 2017 tarihlerinde Figen Yüksekdağ, Selahattin Demirtaş ve İdris
Baluken hakkında görülecek olan dava duruşmalarına destek vermek amacıyla HDP
Genel Merkezi tarafından katılım çağrısı yapıldığı söylenmiştir.” diyor. 
İkinci
paragrafta “Sincan Cezaevi-Adliyesi Kampüsü ile Ankara Adliyesi önü ve
çevresinde oluşturulacak topluluğun…”diyor. “Oluşturulacak topluluğun…” Değerli
milletvekilleri, ne demek? Duruşmayı izlemek isteyen vatandaşlardan,
partililerden, halktan söz ediyoruz. “Bu topluluğun bazı terör örgütleri
tarafından suistimal edilerek muhtemel hedef teşkil edeceği; terör örgütleri
tarafından, katılımcılar ve vatandaşlara yönelik eylem yapılabileceği;
böylelikle kamu düzeni, suç işlenmesinin önlenmesi...” Vesaire, vesaire diyor.
“…başkalarının hak ve özgürlüklerinin korunmasını tehlikeye düşürebileceği
değerlendirilmektedir.” diyor ve diyor ki: “Bu hükümler doğrultusunda
yasaklanmıştır.” 
Duruşmaya
Demirtaş getirilmiyor Adalet Bakanlığının talimatıyla, “SEGBİS’le ifadesini
alın.” diyor. Duruşma Ankara Adliyesinden cezaevine götürülüyor, Sincan
Kampüsü’ne. Sincan Kampüsü’nde bugün Yüksekdağ’ın duruşmasının yapıldığı çok
büyük bir salon var, yüzlerce kişi alıyor. Orada da yapılmıyor, prefabrik
konutta yapılıyor. En son olarak da yani “Daha ne yapabilirler?” diye
düşünürken bu sefer duruşmanın izlenmesini de katılımı da engellemek için
valilik de olaya müdahil oldu. 
Şimdi,
biz bu işin neresinden tutalım? Üç yüz doksan sekiz gündür hapishanede olan bir
siyasetçinin, bir parlamenterin, bir liderin, bir başkanın duruşmasının
yapılmaması için, yargılamanın başlamaması için daha ne yapılabilir? Şimdi, burada
her gün bunları anlatırken bize “Yargı tarafsız ve bağımsız.” deniliyor.
Yargının tarafsız ve bağımsızlığına hiç girmeyeceğiz. Ama şunu biliyoruz: Bu
yargılamayı iktidar yapıyor, daha doğrusu yaptırmıyor. Neden Demirtaş’ın
koruması sağlanamıyor, vatandaşın oraya gelişi neden engelleniyor? AK PARTİ
tarafından yapılan etkinliklerde gece yarısı saat dörtten gündüzün bütün
saatlerinde on binler toplanıyor, açıkça mitingler yapılabiliyor, bu konuda
hiçbir yasakla karşılaşılmıyor ama sorun başka bir parti olunca ve bu HDP
olunca sadece yasaklamalarla uğraşılıyor. İşte, bu, asla unutulacak, es
geçilecek bir mesele değil. Bu, sizin önünüze her zaman çıkacak.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Rakibinden korkan, rakibini tutuklayan, rakibini
mahkemeye çıkarttırmayan, savunmasını engelleyen ve prefabrik konutta,
prefabrik bir yargılama yaptırmak isteyen ve kaçan bir iktidar olarak
anılacaksınız.
Teşekkür
ederim. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 7’nci maddesinin aşağıdaki şekilde değiştirilmesini arz ve teklif
ederiz.
MADDE
7- 22/6/2004 tarihli ve 5193 sayılı Optisyenlik Hakkında Kanuna aşağıdaki
geçici madde eklenmiştir.
"GEÇİCİ
MADDE 4- Bu maddenin yürürlük tarihinden önce optisyenlik mesleği ile ilgili
olarak faaliyette bulunan dernekler, bu maddenin yürürlüğe girdiği tarihten
itibaren iki ay içinde genel kurullarını toplayarak Türk Optisyen-Gözlükçüler
Birliğinin ilk genel kurulu için meslek mensubu beşer mümessil seçerler.
Birliğin
ilk genel kurulu, bu maddenin yürürlüğe girdiği tarihten itibaren dört ay
içinde Sağlık Bakanlığının daveti üzerine Ankara'da toplanır ve dokuz üyeli
Birlik Merkez Yönetim Kurulunun, beş üyeli Yüksek Disiplin Kurulunun ve üç
üyeli Denetleme Kurulunun asıl ve yedek üyelerini seçer.
Birlik
Merkez Yönetim Kurulu, seçimden itibaren bir ay içinde toplanarak odaların
kuruluşuna, seçimlerine ve faaliyetlerine ilişkin yönetmelikleri hazırlar. Bu
yönetmelikler Sağlık Bakanlığının uygun görüşüyle seçimden itibaren iki ay
içinde Resmi Gazetede yayımlanarak yürürlüğe konulur.
Birlik
Merkez Yönetim Kurulu en az yüz meslek mensubunun faaliyette bulunduğu yerlerde
kurulacak olan optisyen-gözlükçüler odalarının faaliyette bulunacağı iller ile
yüzden az meslek mensubunun faaliyette bulunduğu illerin oda bölgelerini tespit
ederek odaların kuruluşunu karara bağlar.
Oda
kurulan illerde ve bölgelerde faaliyette bulunmakta olan meslek mensupları,
odaların kuruluşundan itibaren üç ay içinde odaya kayıt olmak
mecburiyetindedir. Odalar, Birlik Merkez Yönetim Kurulunun yapacağı tebligattan
itibaren bir ay içinde genel kurullarını toplayarak yönetim kurulu, disiplin
kurulu ve denetim kurulu üyeleri ile Birlik Genel Kurulunda kendilerini temsil
edecek olan mümessillerini seçerler.
Yürürlüğe
konulacak yönetmelik uyarınca yapılacak ilk Birlik Genel Kurulunda bütün
seçimler yenilenir.”
 Zeynel
Emre Kadim Durmaz Hüseyin Çamak
 İstanbul Tokat Mersin
 Zülfikar
İnönü Tümer Eren Erdem Mehmet Gökdağ
 Adana İstanbul Gaziantep
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin)-
Katılamıyoruz Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN
– Önerge üzerinde söz isteyen İstanbul Milletvekili Zeynel Emre.
Buyurun
Sayın Emre. (CHP sıralarından alkışlar)
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Tabii,
bu Meclisin temel görevlerinden biri de toplumun huzurunu sağlamak yani bir huzursuzluk
inşa etmek değil, toplumda var olan problemlere çare üretmek. Tabii, son
günlerde siyaset o kadar gergin bir hâle geldi ki ne Genel Kurulu ne televizyon
programlarını, tartışma programlarını vatandaşlarımız izleyemez bir hâl aldı ve
toplumun yarısı bir ötekini âdeta “vatan haini” olarak görüp suçlar vaziyette
ve bu gerginlik içerisinde bizler de siyaset yapıyoruz. Bu gerginliği gidermek
için, giderebilmek için bazı bilgiler ve gerçeklerle yüzleşmemiz lazım değerli
arkadaşlar. 
Şimdi,
bir defa, sizlerin bir gerçeklik ve bir yüzleşme algısı içerisinde meselelere
bakmanız lazım. Bu 17-25 Aralık yolsuzluk operasyonlarını biz o dönem
içerisinde dile getirdiğimizde, sizin “Bunlar darbedir.” “Bunu dile getirmeyin;
FETÖ’nün argümanıdır.” şeklindeki beyanlarınız olmuştu. Bununla birlikte, o
dönem soruşturma komisyonu kurulmasına ret verdiniz ve Türkiye, bu meseleyle
yüzleşemedi. Şimdi, bugün tekrardan dünya kamuoyuna oturdu ve bunun hâliyle
yansıması olarak da Türkiye’de bizler bunu dile getiriyoruz.
Değerli
arkadaşlar, şimdi, bir defa şunu söyleyelim: 17-25 Aralık operasyonu da tıpkı
FETÖ’nün diğer operasyonları gibi yani Ergenekon, Balyoz, askerî casusluk, şike
davası, kozmik oda gibi FETÖ’cü emniyetçilerin, savcıların, hâkimlerin yaptığı
bir organizasyondu. Sonucu, hedefteki amacı da sadece yolsuzlukları ifşa etmek
değildi ama bununla birlikte ortaya da ciddi yolsuzluklar çıktı; para kutuları
çıktı, faiziyle iade edilen paralar çıktı. 
Şimdi,
bakın değerli arkadaşlar, diğer bütün operasyonların hepsinde yargılama oldu;
belgelerin sahte olduğu tespit edildi, kumpas olduğu tescillendi ve insanlar
aklandı. Şimdi ben burada uzun uzun yargılamalardan ziyade şunu söylemek
istiyorum: Şimdi, bir defa muhalefetin temel görevi, bu ülkedeki yolsuzluğun
ortaya çıkmasına engel olmamak ve çıkanları da ifşa etmek. Bizden şunu
bekliyorsanız şayet; 17-25’te saçılan belgelerle ilgili “Ya, burada yolsuzluk
olmamıştır. Hepsi kahramandır, büyük işler yapmıştır.” şeklinde bir beklentiniz
varsa buna imkân yok. Yani bu ancak şöyle gerçekleşebilir değerli arkadaşlar:
Bu Mecliste çoğunluğunuz var. Gelin, yasa çıkartın, deyin ki: “AK PARTİ’li eski
Hükûmet üyelerinin, yeni Hükûmet üyelerinin, milletvekillerinin rüşvet suçu
işlemesi ‘suç’ kapsamında değildir.” diye yasa çıkarın ve muhalefetin de bunu
dile getirmesiyle “on beş yirmi yıl hapis cezası” deyin, mesele net anlaşılsın.
Ama bu hâliyle… Bakın, sizi bu toplum nasıl seçip iktidar yaptıysa bizi de
muhalefet yaptı ve bizim görevimiz de bunları söylemek. Bunu söyledik diye biz
birilerine arka çıkmış olmayız. Bu ülkede ihraç olan FETÖ’cü savcıların,
hâkimlerin, 4 binden fazla ihraç olan hâkimin baktığı on binlerce, yüz binlerce
dava var. Mesela baktıkları cinayet davaları var; hüküm vermişler, insanlar
içeride infaz alıyor. Şimdi, “Bu dosyaları da bu cinayet davalarını da FETÖ’cü
emniyetçiler ortaya çıkardı, yargıçlar ceza verdi.” diye bütün katilleri
serbest mi bırakmamız lazım? Ya, burada da rüşvet oldu, mecburen bunu biz dile
getireceğiz yani bu, Türkiye’nin gerçeği. Bakın, eğer gerçek anlamda bir
yüzleşme yapacaksanız bu meseleyi örtmenize imkân yok; bugün konuşulur, yarın
konuşulur, daha sonra konuşulur ve Türkiye’de bu mesele hep gelecek.
İkincisi
de: Şimdi, biz ve Genel Başkanımız bu meselelerle ilgili konuştuğumuzda sürekli
bir fezleke yağmuru geliyor yani hem Genel Başkanımıza âdeta gözdağı verilmek
istenircesine tazminat davaları açılıyor hem de işte, cezai soruşturma
anlamında fezlekeler geliyor. 
Birincisi:
Cumhuriyet Halk Partili hiçbir üyeyi, milletvekilini, genel başkan yardımcısını,
Genel Başkanı şöyle ne zerre sindirebilirsiniz ne bezdirebilirsiniz ne bunlar
var diye biz gerçekleri söylemekten kendimizi alıkoyarız, böyle bir ihtimal
yok. 
İkincisi
de: Siyasetin bir doğal habitatı var; bakın, bunu öldürmeyin, bunun kimseye bir
faydası yok, zaten çok tahrip olmuş durumda, seçilenler görevden alınıyor,
tutuklanıyor. Burada, yapacağınız en son bu girişimler, bu tartışmalar da
demokrasiyi iyice içinden çıkılmaz bir hâle sokuyor.
Bakın,
Nazilerin en son kararlarından biri Nazi Partisi haricindeki tüm partileri
gayrimeşru ilan etmesi oldu. 
(Mikrofon
otomatik cihaz tarafından kapatıldı) 
ZEYNEL
EMRE (Devamla) - Türkiye'yi bu noktaya getirmeyin değerli arkadaşlar. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Emre.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
TBMM Başkanlığına
Görüşülmekte
olan 506 sıra sayılı Kanun Teklifi’nin 7’nci maddesinde geçen “en az yüz”
ibaresinin “en az 75”, “yüzden az” ibaresinin “75’den az” olarak
değiştirilmesini arz ve teklif ederiz.
 Kamil Aydın Ahmet Selim
Yurdakul Baki Şimşek
 Erzurum Antalya Mersin
 Fahrettin Oğuz Tor Mehmet Parsak
 Kahramanmaraş Afyonkarahisar
BAŞKAN
- Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin)-
Katılmıyoruz Sayın Başkan.
BAŞKAN
- Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) - Katılmıyoruz Başkanım.
BAŞKAN
- Önerge üzerinde Antalya Milletvekili Ahmet Selim Yurdakul konuşacaktır.
Buyurun
Sayın Yurdakul. (MHP sıralarından alkışlar)
AHMET
SELİM YURDAKUL (Antalya) – Sayın Başkan, değerli milletvekilleri, muhterem
vatandaşlar; 506 sıra sayılı Kanun Teklifi’nin 7’nci maddesi hakkında Milliyetçi
Hareket Partisi adına söz aldım. 
Muhterem
vatandaşlar, söz konusu madde, daha önceki torba yasada bulunan optisyenlerin
ve gözlükçülerin kendi meslek oda ve birliklerinin oluşturulmasını sağlayacak
düzenlemenin eksikliklerini gidermek üzere yeni bir düzenleme getirmektedir.
Daha önce eksiklikleri ifade etmiştik. Önceki hâliyle kalsaydı daha en baştan
kadük kalacak olan bir düzenleme olduğunu söylemiştik. Hatanın neresinden
dönülürse dönülsün kârdır. Gönül, bu ve benzeri düzenlemeleri torba yasa içinde
değil de başlı başına bir kanunla ve özellikle Sağlık Komisyonunda
görüşülmesini istiyor ancak iktidar partisi bu yöntemi sürdürmeye devam ediyor.
Burada amacımız hızlı koşmak değil, hedefe varmak olmalı ancak iki düşünüp bir
doğru adım atarsak milletimize doğru hizmet etmiş oluruz. 
Saygıdeğer
milletvekilleri, Milliyetçi Hareket Partisi olarak ülkemizdeki mesleki
ilerlemeyi, mesleki sorunların çözümüyle birlikte meslek haklarının korunmasını
her zaman destekledik ve bundan sonra da desteklemeye devam edeceğiz. Daha önce
ifade ettiğimiz gibi, ülkemizin dört bir köşesinden gelen optisyen ve gözlükçü
dernekleriyle partimiz adına birçok görüşme gerçekleştirdik ve bu meslek
odasının oluşumu için verdiğimiz önerge ve basın açıklamalarıyla kendilerine
destek olduk. Bu vesileyle daha önce eksik yanları bulunan konu, inşallah bu
defa tamamlanacak. Şimdiden, bu yeni meslek kuruluşunun ülkemize, optisyenlik
ve gözlükçülük mesleği mensuplarına hayırlı uğurlu olmasını temenni ediyorum.
Milliyetçi
Hareket, ülkemizin ilerlemesinde iş bölümüne ve uzmanlık sahiplerinin
kariyerlerini kendi meslek dallarında icra etmelerine ve kendilerini
geliştirebilmelerine çok önem vermektedir. Allah’ın izniyle, bu saatten sonra
bu meslek mensupları kurumsal bir yapıda kendilerini ve mesleklerini geliştirme
imkânına kavuşacaklar. 
Muhterem
vatandaşlar, az önce de söylediğim gibi, biz kendi kültürümüzün de bir parçası
olduğu için bütün mesleki birlikleri destekliyor ve ülkemize, milletimize
katkılarını değerlendirerek birçok konuda yanlarında oluyoruz.
Profesyonel
bir meslek mensubu olma yolunda meslek odalarının önemi yadsınamaz. Ayrıca,
kamuyu ilgilendiren bir meselede bilimsel ve millet yararına bir sonuca
ulaşmanın en kolay ve doğru yolu meslek birliklerinden uzman görüşü almaktır.
Daha önce optisyenlik ve gözlükçülükle ilgili her kafadan bir ses çıkar ancak
en az sesi duyulanlar ise bu işin içinden gelen meslek erbapları olurdu. İşte,
şimdi, optisyenler ve gözlükçüler kamuoyu nezdinde kurumsal bir muhatap olarak
değer bulacaklardır. Bu durum sadece bu meslek mensupları için değil
vatandaşlarımızın da sağlıklı ve kaliteli hizmet alması için olumlu bir
gelişmedir. Bu meslek uzmanları, sağlık hizmeti olarak kabul edilen bir alanda
hastalarla doğrudan muhatap olan ve onlara uygun bir hizmet sunan son duraktır.
Bu nedenle optisyenler ve gözlükçüler, kaliteli bir sağlık hizmeti sunumunda
önemli bir yere sahiptir. Bu maddenin gerçekten vatanımıza, milletimize ve
sağlık personelimize hayırlı olmasını diliyorum ve konuşmamı bitirmeden önce
bir konuda da bilgi vermek istiyorum. 
Örneğin
yardımcı sağlık personellerimiz içerisinde yer alan tıbbi sekreterlerimizin,
bizim de girişimlerimizle, sertifikalı sistem üzerinden değil de kendi
okullarından mezun olarak görev yapmaları konusunda Hükûmetimiz önemli bir adım
atmıştır. Bu konuda da teşekkür ediyoruz. Ancak buradan, tüm yardımcı sağlık
personellerimize, hepsine 2018’de güzel bir atama sayısının Hükûmetimizden
müjde olarak verilmesini Milliyetçi Hareket Partisi olarak temenni ediyoruz ve
konuşmama son verirken Genel Kurulu saygı ve sevgilerimle selamlıyorum. (MHP
sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
7’nci
madde üzerinde son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 7’nci maddesiyle 5193 sayılı Kanun’a
eklenen Geçici 4’üncü maddenin üçüncü fıkrasının aşağıdaki şekilde
değiştirilmesini arz ve teklif ederiz.
 İlknur İnceöz Halil Eldemir Hatice
Dudu Özkal
 Aksaray Bilecik Afyonkarahisar
 Hilmi Bilgin Mehmet Doğan
Kubat Ramazan Can
 Sivas İstanbul Kırıkkale
 Yusuf Başer Murat
Alparslan  İsmail Aydın
 Yozgat Ankara Bursa
"Birlik
Merkez Yönetim Kurulu, seçimden itibaren bir ay içinde toplanarak Odalar ile
Birliğin yurt içindeki ve yurt dışındaki faaliyetleri, organları, görevleri,
toplantıları, karar alış usulleri, gelirleri, giderleri, organlar için seçim,
seçilme yeterliliği, seçimlerin yapılış usulü, mesleki sicil, hizmet bedellerinin
ve aidatın tespiti, disiplin cezaları ile infaz ediliş usulü, odalar ve Birlik
ile ilgili diğer iş ve işlemlerle ilgili yönetmelikleri hazırlar. Bu
yönetmelikler Sağlık Bakanlığının uygun görüşüyle seçimden itibaren iki ay
içinde Resmî Gazetede yayımlanarak yürürlüğe konulur. 25.01.1956 tarihli ve
6643 sayılı "Türk Eczacıları Birliği Kanunu” nun mali ve idari hükümleri
ile disipline ilişkin hükümleri kıyasen uygulanır. Ancak, 6643 sayılı Kanunun 5
inci maddesindeki "yüz elli" sayısı "yüz", 14 üncü maddesindeki
“iki yüz elli” sayıları "yüz”, 51 inci maddesinin ikinci fıkrasının (a)
bendindeki "iki yüz” sayısı "yüz”, (b) bendindeki "beş yüz”
sayısı "iki yüz elli", "iki yüz” sayısı "yüz”, "yüz
elli” sayısı "yetmiş beş” ve (c) bendindeki "beş yüz” sayıları
"iki yüz elli” olarak uygulanır. 4 üncü maddesinin birinci fıkrasının (e),
(h) ve (i) bentleri, 20 nci maddesinin birinci fıkrasının (b), (d), (n) ve (o)
bentleri ile 47 nci maddesi uygulanmaz. 20 nci maddesinin birinci fıkrasının
(m) bendi "Deontoloji Tüzüğü hükümlerinin ve oda ve Birlik tarafından
alınmış mesleki kararların gerektiği şekilde uygulanıp uygulanmadığını
belirlemek için, optisyenlerin çalışmalarını denetlemek." şeklinde
uygulanır. 40 ıncı maddedeki meslekten men kararları uygulanmak üzere Sağlık
Bakanlığına gönderilir.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Takdire bırakıyoruz Sayın Başkan. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz. 
MEHMET
DOĞAN KUBAT (İstanbul) – Gerekçe.
BAŞKAN
– Gerekçeyi okutuyorum. 
Gerekçe:
Anayasa’nın
38’inci maddesi gereğince kanunsuz bir suç ve ceza uygulanması mümkün
olmadığından ve Anayasa’nın 73’üncü maddesine göre mali yükümlülükler ancak
kanunla düzenlenebileceğinden, yasal dayanaktan yoksun olarak idari bir
tasarrufla mali yükümlülük getirilemeyeceğinden ve Anayasa’nın 135’inci
maddesine göre kamu kurumu niteliğindeki birlik ve odaların kuruluşu, teşkili,
faaliyetleri, diğer tüm iş ve işlemlere kanuni bir dayanağının olması gerektiği
işaret edildiğinden, üçüncü fıkrada yapılan bu düzenlemeyle 25/01/1956 tarihli
ve 6643 sayılı Türk Eczacıları Birliği Kanunu’nun kıyasen uygulanması
gösterilerek, Geçici Madde 4'ün üçüncü fıkrasının bu zaruri hususları ihtiva
edecek şekilde düzenlenmesi amaçlanmaktadır.
BAŞKAN
– Komisyonun takdire bıraktığı, Hükûmetin katıldığı, İlknur İnceöz ve
arkadaşlarının önergesini oylarınıza sunuyorum: Kabul edenler… Kabul
etmeyenler… Önerge kabul edilmiştir. 
Kabul
edilen önerge doğrultusunda 7’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
Böylece
birinci bölümde yer alan maddelerin oylamaları tamamlanmıştır. 
Birleşime
on dakika ara veriyorum. 
Kapanma saati: 18.51
ÜÇÜNCÜ OTURUM
Açılma Saati: 19.17
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
----- 0 -----
BAŞKAN
– Türkiye Büyük Millet Meclisinin 33’üncü Birleşiminin Üçüncü Oturumunu
açıyorum.
506
sıra sayılı Kanun Teklifi’nin görüşmelerine devam ediyoruz. 
Komisyon
ve Hükûmet yerinde.
Şimdi
ikinci bölümün görüşmelerine başlıyoruz. 
İkinci
bölüm 8 ila 13’üncü maddeleri kapsamaktadır.
İkinci
bölüm üzerinde gruplar adına ilk söz Milliyetçi Hareket Partisi Grubu adına
İstanbul Milletvekili Ekmeleddin Mehmet İhsanoğlu’na aittir.
Sayın
İhsanoğlu, buyurun. (MHP sıralarından alkışlar)
Süreniz
on dakikadır. 
MHP
GRUBU ADINA EKMELEDDİN MEHMET İHSANOĞLU (İstanbul) – Sayın Başkan, teşekkür
ederim.
Sayın
Başkan, değerli milletvekilleri; Genel Kurulu saygıyla selamlıyorum. 
Milliyetçi
Hareket Partisi Grubu adına bu torba yasanın Yunus Emre Enstitüsü hakkında
teklif ettiği düzenlemeyle ilgili yaklaşımlarımızı sizlerle paylaşmak
istiyorum.
Yunus
Emre Enstitüleri Projesi isabetli ve kıymetli bir proje olarak hayata
geçmiştir. Bu enstitülerin eksikliğini uzun yıllar boyunca hissetmiştik. Bu
sebeple bu kurumun en iyi şekilde çalışmasını temin için kuruluşundan günümüze
geçen sekiz yılda kazanılan tecrübenin iyi değerlendirilmesi gerekmektedir.
1982 senesinde Beşinci Beş Yıllık Kalkınma Planı hazırlanırken dönemin
Başbakanı ilk defa akademi, fikir, sanat dünyamızın değerli isimlerini bir
araya getirerek Millî Kültür Özel İhtisas Komisyonunu oluşturdu. Bu Komisyonun
raporu buradadır. Bu Komisyonun çeşitli alt komisyonlarından birisi de ilk defa
oluşturulan Türkiye'nin Dış Kültür Münasebetleri Alt Komisyonudur. Bu alt
komisyon çalışmalarına katılmış birisi olarak şu tedbirlerin alınmasını o zaman
düşünmüş ve karara bağlamıştık. Ve burada geçen rapordan aynen okuyorum: “Millî
kültürün yurt dışında tanıtılması ve yayılması bir eğitim ve de teşkilatlanma
meselesidir. Hâlen Kültür ve Turizm Bakanlığı, Millî Eğitim Bakanlığı ve
Dışişleri Bakanlığına bağlı olarak ve değişik isimler ve unvanlar altında
yürütülen dış kültür münasebetlerimiz eksik ve yetersizdir.” Bunu 1982’de
söylüyoruz. “Söz konusu münasebetleri yürüten ilgili kurum ve kuruluşlar
arasında ortak bir kültür politikası olmadığı, haberleşme ve iş birliği
eksikliği olduğu bir gerçektir. Bu durumun kaynak artırmak, personel takviyesi
yapmak suretiyle düzeltilmesi mümkün değildir. Bu sebeple millî kültürün yurt
dışında tanıtılması ve yayılması için sırf dış dünyaya dönük bir
teşkilatlanmaya gidilmelidir. Bu konuda İngilizlerin, Amerika Birleşik
Devletleri’nin, Fransızların, Almanların ve Doğu Bloku ülkelerinin -o zaman
“Doğu Bloku” diye bir şey vardı, gençler bilmeyebilirler- bu ülkelerdeki kültür
kuruluşlarını örnek alarak yenisini kurmak lazım. Türkiye’nin kültür varlıkları
açısından dışarıda tanıtılması faaliyetlerinin Türkiye’de kurulacak üst düzey
bir birimin yetki ve sorumluluğu altında, tek elden yürütülmesi gerekmektedir.”
Bu Komisyonda 1982 senesinde söylemiş ve karara bağlamıştım. 
Şimdi,
bu yıllardan sonra 2009 senesinde Yunus Emre Enstitüsünün kurulması hakikaten
büyük bir başarıdır ve bizi sevindirmiştir, ben bunu canıgönülden
destekliyorum. Ancak, burada biraz tecrübelerden istifade etmek lazım. Sekiz
senelik bir tecrübe var, bir de örnekler var, bir de bizim “devlet aklı” dediğimiz
tecrübe var; 1982’den 2009’a kadar gelindiğinde bunların göz önünde
bulundurulmasında fayda vardır. Onun için “Bunları ben yaptım.” manasında falan
değil ama başkası da “Ben yaptım.” demesin, “Bunu hep beraber yaptık.” diyelim.
Hep beraber yaptık, yapıyoruz, yapmamız lazım. Onun için, bizim de teklif
ettiğimiz düzeltmeleri de, arkadaşlarımızın komisyonlarda teklif ettiği
hususları da nazarıdikkate alırsanız gerçekten hem millî kültüre yakışan bir
şey olur hem de demokrasi adına yakışmış olur. 
Şimdi,
Sayın Başkan, Hükûmetin talebiyle görüştüğümüz bu torba kanun teklifini
değerlendirirken bazı konularda millî haslet hâline gelen acelecilik huyumuza
yenik düşmeyelim. Ve bu sebeple bu teklif konusunda üç mülahazamı sizlerle
paylaşmak istiyorum.
Birincisi:
Bu güzide enstitümüzü bürokrasimizin ağır çalışan ve bazen nüfuz çatışmalarına
sahne olan etkisinden masun kılmak lazım, onu korumak lazım bu çekişmeden.
İkincisi:
Enstitünün başkanlığının Dışişleri Bakanlığı uhdesinde kalmasını, Kültür ve
Turizm Bakanlığı uhdesine verilmemesini temenni ediyorum. Her iki Bakanlığımız
da saygıdeğer bakanlıklardır fakat dış politikaları, dış programları yürütmek
bakımından esas görevli olan, daha geniş teşkilata sahip olan ve çok ülkede
temsilciliği olan kurum Dışişleri Bakanlığıdır ve bunun böyle olması eşyanın
tabiatına uygundur.
Üçüncü
husus: Enstitü mütevelli heyetinde tabii üye olarak Türk Dil Kurumu, Atatürk
Kültür, Dil ve Tarih Yüksek Kurumu ve TÜBA’nın olmasını temenni ediyorum. Bizim
arkadaşlarımız Profesör Doktor Kamil Aydın ve Profesör Doktor Zühal Topcu Hanım
bu konuları Komisyondaki şerh notunda teklif etmişlerdir. Benim temennim sizin
bunları kabul etmenizdir çünkü gerçekten TÜBA’nın olması şart; Türk dili
öğretiliyor, Türk Dil Kurumunun olması şart yani bürokrasiyi biraz azaltmak ve
işin kültür tarafına, akademik tarafına ağırlık vermek lazım. Şimdi sözlerime
son verirken, isabetli olduğunu düşündüğüm bu şerhin bir kez daha altını çizmek
istiyorum.
Sayın
Başkan, değerli üyeler; bu tekliflerimize ellerin kalkmasıyla “hayır” denmesi
gayet kolay ama “Bir de düşünelim, bakalım.” falan dense hepimiz sizi
alkışlayacağız. 
Son
olarak, sözlerime başka bir konuyla devam etmek istiyorum. Bugün hepimiz, 1
milyar 600 milyon insan Amerikan Başkanının kararını bekliyor. Esefle hepimiz
takip ediyoruz. 1995 senesinde alınmış bir karar ve 1995’ten bugüne kadar
ertelenmiş bir karar. Değişik Amerikan başkanlarının siyasi hikmetiyle,
erdemiyle diyelim, ertelenmiş bir karar bugün alınmak isteniyor ve Tel
Aviv’deki Amerikan sefaretinin Kudüs’e aktarılması isteniyor. Bu, kabul
edilmez, İslam dünyasının reddettiği, bütün insanlığın reddettiği, Güvenlik
Konseyi kararlarına aykırı bir hadisedir, Birleşmiş Milletlerin kararlarına
aykırı bir hadisedir. Ben, İslam İşbirliği Teşkilatının eski Genel Sekreteri
olarak bunun çok vahim, yanlış bir karar olduğuna inanıyorum ve benim temennim,
bugün bu kararın çıkmamasıdır. Bu işi Başkan, biraz daha, içerideki lobilerin,
dışarıdaki lobilerin etkisinden kendisini koruyarak hem Amerika’nın menfaatini hem
de dünyadaki huzurun daha sağlam adımlarla ilerlemesi… Çünkü ben eminim ki
böyle bir karar bugün alındığı zaman, yarından itibaren, cuma namazından
itibaren birçok ülkede, değişik kıtalarda birtakım kımıldamalar olacaktır ve
bu, aşırılıklara davet olacaktır ve bu, kan dökülmesine davet olacaktır. Bu
problemin çözümü, barışın, gayretlerin, teşebbüslerin, ara buluculuğun devam
etmesi ve İsrail’in Birleşmiş Milletlerin aldığı kararlara, Güvenlik Konseyinin
aldığı kararlara uymasıyla mümkündür. Bunun aksini yapmak, aksini müdafaa etmek
maalesef tek yanlılıktır, hakşinaslık değildir. O bakımdan, Sayın
Cumhurbaşkanımızın İslam İşbirliği Teşkilatının Zirve Dönem Başkanı olarak
önümüzdeki çarşamba günü zirve toplantısına davet etmesi yerinde bir karardır.
Benim temennim, bu toplantıda sırf kınama kararlarıyla yetinilmemesidir. Bu
konuda bizim daha önceden yapmış olduğumuz Kudüs’le ilgili stratejik bir plan
vardır; bilhassa, Kudüs ahalisinin Kudüs’ün içerisinde yaşamalarını rahatlatmak
ve hicretin önünü, göçün önünü kesmek, onun için onlara iskân, sağlık ve eğitim
konularında destek verilmesidir. Bu konu da bu zirvede nazarıitibara alınırsa
ve Filistin davası için Birleşmiş Milletler Genel Kurulunda bir teklif
yapılırsa, yüksek seviyeli bir karar alınırsa o zaman oradan güçlü bir şey
çıkar çünkü Güvenlik Konseyine -bir dakika rica edeyim Sayın Başkan- yapılacak
bir teklif reddedilecektir, veto edilecektir malum sebeplerden dolayı. Evet,
bunun müeyyidesi yoktur, icra edilebilir değil ama bir siyasi hak, bir siyasi üstünlük
ve davanın bütün dünya tarafından paylaşıldığını gösteriyor.
Bu
sözlerimizle hepinizi saygıyla selamlarım ve Yunus Emre Enstitüsüne başarılar
dilerim. (MHP, AK PARTİ ve CHP sıralarından alkışlar)
BAŞKAN
– Teşekkür ediyorum Sayın İhsanoğlu.
Gruplar
adına ikinci söz, Cumhuriyet Halk Partisi Grubu adına İstanbul Milletvekili
Eren Erdem’e aittir.
Sayın
Erdem, buyurun. (CHP sıralarından alkışlar)
CHP
GRUBU ADINA EREN ERDEM (İstanbul) – Sayın Başkanım, değerli milletvekilleri;
iktidar partisi Genel Başkanının bir saat ya da iki saat önce bir haber
sitesinde geçen bir beyanını burada sizlerle paylaşmak istiyorum. Kendisi diyor
ki: “Kudüs’te Filistin’in Birleşmiş Milletler kararıyla tasdik olunmuş
haklarını yok sayan her adım farklı dinlere mensup insanların bir arada yaşama
idealine vurulmuş çok ağır bir darbedir. Bölgedeki huzur ve güvenliğin şartı
gördüğümüz 1967 sınırlarında başkenti Kudüs olan egemen ve bağımsız Filistin
devleti talebinden vazgeçilebilmesi asla mümkün değildir." Sayın Bakan, bu
konuyla alakalı bir ihtilaf söz konusu mu, siz katılıyor musunuz? Yani
“Kudüs’ün başkent olduğu egemen bir Filistin hususundan vazgeçmemiz mümkün
değildir.” diyor, Genel Başkanınız söylüyor. Alkışlıyorsunuz, çok güzel, ben de
aynı fikirdeyim. Zannediyorum ki Genel Başkanınızla örtüştüğümüz, aynı fikirde
olduğumuz ender konulardan biri. 
Şimdi,
çok açık bir soru soracağım değerli arkadaşlar: Kudüs, siyasi iktidara göre
Filistin’in başkentidir değerli arkadaşlar, Filistin’in başkenti olmalıdır,
doğru mu? Çok güzel. Şimdi, bakınız, şu evrakı göstereceğim size, daha evveli
de var da şöyle göstereyim: İsrail ile Türkiye arasında yapılan ikili
anlaşmalar. 
Değerli
arkadaşlar, bu anlaşmalarda, usul açısından anlaşma tanzim edildiği zaman
anlaşma metni içerisine nerede imzalanırsa imzalansın iki ülkenin başkentleri
yazılır. 
Şimdi,
Mavi Marmara anlaşmasına gelin beraber bakalım, bizim Dışişlerimiz İsrail’in
başkenti olarak nereyi görüyormuş, beraber okuyalım: “Bu anlaşma, Ankara ve
Kudüs’te…” Tekrar okuyorum: “Bu anlaşma, Ankara ve Kudüs’te -Sayın Bakan- 28
Haziran 2016 tarihinde her biri eşit derecede geçerli Türkçe, İbranice ve
İngilizce dillerinde ikişer nüsha hâlinde akdedilmiştir.” Evrak bu.
İBRAHİM
AYDEMİR (Erzurum) – Orada Kudüs’ü başkent olarak mı söylüyor? 
EREN
ERDEM (Devamla) - Ben Dışişleri Komisyonu üyesiyim, evrak bu. 
Anlaşmalarda
teamül gereği devletlerin başkenti addedilen yerlerin isimleri zikredilir. 
İBRAHİM
AYDEMİR (Erzurum) – Öyle şey olur mu ya!
EREN
ERDEM (Devamla) - Uluslararası anlaşmalarda teamül böyledir. 
İBRAHİM
AYDEMİR (Erzurum) – “Başkent” diye bir ifade geçiyor mu ?
EREN
ERDEM (Devamla) - İfadenin geçmesi gerekmez. 
İBRAHİM
AYDEMİR (Erzurum) – Boş versene!
EREN
ERDEM (Devamla) - Bu, makarnanın ham maddesini makarna yiyenlere anlatmak gibi
bir şeydir. Teamül diye bir şey vardır. 
İBRAHİM
AYDEMİR (Erzurum) – Neyin teamülü canım? Orada başkent geçiyor mu, başkent?
Mugalata yapıyorsun sen ya. 
EREN
ERDEM (Devamla) - Şimdi gelelim teamüllerden bir diğerine: 30 Ağustos 2007’de
yürürlüğe giren Türkiye Cumhuriyeti ile İsrail Devleti Hükûmeti Arasında Sınai
Araştırma Geliştirme Alanında İşbirliği Anlaşması, aynı şekilde Kudüs’te imza
edilmiş bir anlaşmadır. 
Arkadaşlar,
çok basit bir soru: Neden Tel Aviv değil de Kudüs? Neden mesela biz buraya
Sofya yazmamışız da Ankara yazmışız? Neden biz Bağdat yazmamışız da Ankara
yazmışız da karşı taraf Kudüs yazmış? Uluslararası teamüllere göre yapılan bu
uygulama bugün kopartılan yaygarayla çelişki arz etmektedir. 
İBRAHİM
AYDEMİR (Erzurum) – Şimdi, İstanbul’da akdedilmiş hiç anlaşma yok mu? 
EREN
ERDEM (Devamla) - Bütün anlaşmalarda, biz, İstanbul’da da yapsak Ankara
yazıyoruz. 
İBRAHİM
AYDEMİR (Erzurum) – İstanbul geçmiyor mu? 
EREN
ERDEM (Devamla) - Bakın, Ankara yazıyoruz. 
İBRAHİM
AYDEMİR (Erzurum) – Hiç geçmiyor mu İstanbul? Onlarca anlaşma yapıldı
İstanbul’da.
BAŞKAN
– Müdahale etmeyelim Sayın Aydemir, lütfen. 
EREN
ERDEM (Devamla) - Uluslararası anlaşmalarda başkentler yazılır değerli
arkadaşlar, teamüller böyledir. 
Şimdi,
bu konuyla ilgili bu çelişki şöyle kenarda dursun, başka bir hususa değineceğim
arkadaşlar. 
Bugün,
Kanal İstanbul’un nihai olarak ahvali basında yer aldı, Kanal İstanbul’un
güzergâhı basında yer aldı arkadaşlar. Bu, benim bugün gazetelerden aldığım
resim, fotoğraf, Kanal İstanbul’un gazetelerde yer alan güzergâhı. Şu da,
arkadaşlar, dört ay önce partimin bir Meclis üyesinden temin ettiğim, şu anda
iktidara yakın müteahhitlerde dört aydır olan master plan. 
Şimdi,
bu ikisini yan yana koyuyoruz, dört aydır müteahhitlerin elinde olan master
plan, bakın bugün Kanal İstanbul’un güzergâhı olarak hayata geçmiş. Bu dört ay
içerisinde ne oldu, konuşalım. Bu imar plan değişikliği yapılacağı belirlenmiş
olan arazileri acaba hangi şirketler aldı, gelin bir araştıralım, gelin bir
konuşalım. Kimler aldı? Nasıl bu master planlar ele geçirildi? Kimlere
dağıtıldı bu master planlar? Kimler bu master planlar üzerinden trilyoner oldu,
bunu konuşmakta yarar var değerli arkadaşlar.
Evet,
burada, tabii, popülizmden bahsettik. Yani aslına bakarsanız Kudüs konusunda
demin ifade ettim, tekrar söylüyorum, iktidar partisi Genel Başkanının
söylediği husus önemli bir husustur, ben katılıyorum o hususa. Kudüs’ün nerenin
başkenti olduğu konusunda bir ihtilafımız yok. Sadece Kudüs’ün uluslararası
sözleşmelerdeki konumlandırılışı hususunda sizin çeliştiğinizi ortaya koyduk.
Ama toplamda bütün bu tutumlar siyasi popülizm olarak değerlendirilmesi gereken
tutumlardır. 
Sizin
siyasi popülizminizin en doruk yaptığı noktalardan bir tanesi de, arkadaşlar,
bugün Türkiye'nin başına bela olan Reza Zarrab davasıdır. Bugün bizim
ifademizle “taraflı yargı”nın casus olarak addettiği, ki ben casus olduğu
fikrinde hemfikirim yani casusluk faaliyeti kapsamına girer Reza Zarrab’ın
faaliyetleri…
Geçmişte
ne olmuş arkadaşlar, şöyle bir bakalım. Özellikle şu kupürlerin tamamını
arkadaşlar sizin yayın organlarınızdan, yani size yakın olan gazetelerden
aldım. Mesela hangisi bunlar? Takvim, Sabah, Güneş, Akşam. 
Bakın,
arkadaşlar, şöyle baştan gösterelim. Sizin bugün yakın olduğunuz
gazetelerinizden biri -2005 yılı- diyor ki: “İktidar partisi Genel Başkanı
‘Talihsizlik CHP'nin Amerikan karşıtı olması.’ diyor.” Amerika’ya yolculuk
yapıyor, diyor ki, bakın: “Talihsizlik CHP'nin Amerikan karşıtı olması.”
Gazetede zikrettiği için söylüyorum, “Erdoğan ABD’ye uçarken anti
Amerikancılığa karşı net tavır aldı.” “Anti Amerikancılığa karşı Erdoğan net
tavır aldı.” Aynen böyle. Kendi beyanı.
“Bu
CHP var ya, bu CHP, bunlar anti Amerikancı. Ey Amerika, bunların anti
Amerikancılığına asla şey yapmayın, biz sizinle daha yakın olacağız.” demiş.
2005. 
Arkadaşlar,
aynı şekilde, bakın, benim üzüntü duyduğum bir şey. Genel Başkanımız bir ifade
kullandı, dedi ki: “Oldu olacak Reza Zarrab’ın heykelini dikin.” Arkadaşlar,
arkadan, Allah, bütün havuz gazeteleri döküldüler üstüne ve Reza Zarrab dava
açtı. Dava açınca, sanki dersin ki böyle millî bir kahraman içimizdeki
İrlandalıya dava açmış da öyle tepesinden aşağı vurmaya başladılar değerli
arkadaşlar.
Bakınız,
o dönem Genel Başkanımızın söylediği önemli bir şey vardı. Sizin bugün desteklediğiniz,
hatta iki gündür sosyal medyada bol bol “tweet” atıp, ekranına çıkıp destek
mesajı verdiğiniz “A Haber susturulamaz.” “hashtag”i altında… Hatta ne kadar
enteresan yani “A Haber susturulamaz.” Elbette susturulamaz çünkü iktidar
tarafından desteklenmektedir. İktidarın desteklediği bir televizyon
susturulabilir mi yani? Mümkün mü? Ancak kim susturulur Türkiye'de? Cumhuriyet
gazetesi susturulur, Sözcü susturulur, BirGün susturulur. İktidar tarafından
desteklenmektedir, iktidarın talimatıyla kurulan havuzlardan desteklenmektedir,
dolayısıyla A Haber tabii ki susturulamaz, mümkün değil, hiçbir şekilde böyle
bir ihtimal söz konusu değil. Elbette susturulmayacak, yalanlarına,
iftiralarına devam edecek. 
O
arada, arkadaşlar, böyle Genel Başkanımızın söylemiş olduğu ifadeyi çarpıtmak
suretiyle, alabildiğince popülist söylemlerle A Haber’e sahip çıkma mesajları
verdiniz. Sahip çıktığınız o kanal, bugün casusluktan yargılanan Reza Zarrab’ı
millî kahraman ilan edip, arkasına Türk Bayrağı’nı koyup, Türk Bayrağı’nı
hırsızlık ve rüşvete alet etme ihanetinin odak noktası olmuştu. Bir şey
söylediniz mi? Söylemediniz. Söyleyebilir misiniz? Mümkün değil. Neden? Çünkü
sizin en güçlü silahınız bu mecralardır, bu mecraların ürettiği iftiralarla
ancak siyasi varlığınızı sürdürürsünüz. 
Bakınız,
sizin gazetelerinizden biri. Babek Zencani ne diyor? “Ben bütün çalışmalarımı
Erdoğan’a güvenerek yaptım.” diyor. Kim yayınlamış? Sabah gazetesi yayınlamış.
Kimdir Sabah gazetesi? Sizin gazeteniz. Sizin tarafınızdan finanse edilen bir
yayın organı.
Bakın,
arkadaşlar, aynı şekilde, sizin bir gazeteniz Reza Zarrab’la ilişkili olan
bakanları aklamış, Reza Zarrab’ı da hayırsever addetmiş. Kimin gazetesi bu?
Sizin gazeteniz değerli arkadaşlar. Aynı şekilde, Reza Zarrab, Reza Zarrab… Ben
burada bir sürü kupürü size gösterebilirim. 
Şu
anda yapmanız gereken ne biliyor musunuz? “Reza Zarrab orada yargılandı,
efendim, şu şöyle oldu, bu böyle oldu…” Yapacağınız tek bir şey var,
çıkacaksınız, diyeceksiniz ki: “Biz yanlış yaptık.” Diyorsunuz ki: “Efendim,
Reza Zarrab’ı FETÖ’cü hâkimler yargılıyordu.” E eliniz mi kırılırdı, FETÖ’cü
olmayana verseydiniz. HSYK kontrolünüzdeydi, alsaydınız FETÖ’cünün elinden,
verseydiniz FETÖ’cü olmayanın eline. Bunu yapsaydınız kim size ne diyecekti?
Siz ne yaptınız? FETÖ’cü olmayana vermek yerine dosyayı baştan aşağı
kapattınız. Geldiğimiz noktada yaşanan her şeyin sorumlusu sizsiniz değerli
arkadaşlar çünkü siz kapattınız, siz bu aşamaya getirdiniz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Sayın
Bostancı…
MEHMET
NACİ BOSTANCI (Amasya) – Sayın Başkan, 60’a göre söz istiyorum. 
BAŞKAN
– 60’a göre söz veriyorum size. 
Buyurun.

III.- AÇIKLAMALAR (Devam)
25.- Amasya Milletvekili Mehmet Naci
Bostancı’nın, gazetelerin kendi yorumları çerçevesindeki değerlendirmelerini
siyasi partilere ihale eden yaklaşımı doğru bulmadığına ilişkin açıklaması
MEHMET
NACİ BOSTANCI (Amasya) – Sayın Başkanım, bu Sarraf meselesi… Amerika’daki
mahkeme, Türkiye ile İran arasındaki ticari ilişkiler üzerine kurulu bir
mahkemedir, odak noktası da budur. Varmak istediği hedefler, bu mahkeme
marifetiyle -uluslararası bir yargılamadır- ne yapılmak isteniyor, bunlar
burada da çok tartışıldı, kamuoyu nezdinde de tartışmaları yapılıyor. Halkımız
bunlara ilişkin elbette bir kanaate sahip olacaktır. Zaman ve tarih de bunu
kayıt altına alacaktır. 
Burada
benim belirtmek istediğim husus şu: Siyasi partileri değerlendirirken onların
beyanlarını, sorumlu kişilerin beyanlarını, değerlendirmelerini, konulara ilişkin
yaklaşımlarını esas alan bir eleştirel dil şüphesiz çok daha doğru olur. 
Çeşitli
siyasi partilere yakın gazeteler, dergiler olabilir. Onların hangi dinamiklerle
haberciliği nasıl yaptıkları meselesi ayrı bir tartışma konusudur. Bu
gazetelerin yayıncılıkları üzerinden, kendi yayıncılıkları üzerinden siyasi
partiye yönelik ona ihale çıkartıcı bir eleştiriyi doğru bulmadığımızı… 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın.
MEHMET
NACİ BOSTANCI (Amasya) – Gazetelerin kendi habercilikleri, kendi yorumları
çerçevesindeki değerlendirmelerini siyasi partilere ihale eden yaklaşımı doğru
bulmadığımızı ifade etmek için söz aldım.
Teşekkür
ederim.
BAŞKAN
– Teşekkür ediyorum.
ENGİN
ÖZKOÇ (Sakarya) – 60’a göre söz istiyorum.
BAŞKAN
– Sayın Özkoç, 60’a göre size de bir dakika süreyle söz veriyorum, buyurun. 
26.- Sakarya Milletvekili Engin Özkoç’un,
Rıza Sarraf’ın Türkiye Cumhuriyeti mahkemelerinde yargılanmadığı için
Amerika’da yargılandığına ve muhalefetin bu olayı geçiştirmesinin mümkün
olmadığına ilişkin açıklaması
ENGİN
ÖZKOÇ (Sakarya) – Sayın Başkan, çok teşekkür ediyorum.
Sayın
Başkan, değerli milletvekili arkadaşlarım; Rıza Sarraf uluslararası bir
mahkemede yargılanmıyor. Rıza Sarraf’ı Türkiye Cumhuriyeti mahkemeleri
yargılamadığı için, Türkiye Cumhuriyeti mahkemelerinde yargılanması iktidar
tarafından engellendiği için…
İLKNUR
İNCEÖZ (Aksaray) – Ne mantık ama ya!
ENGİN
ÖZKOÇ (Sakarya) – Rıza Sarraf Türkiye Cumhuriyeti mahkemelerinde bizzat
engellenerek Amerika’da yargılanmasının önü açıldığı için Amerika’da
yargılanıyor. 
FARUK
ÇATUROĞLU (Zonguldak) – Ne biçim ağız bu ya! Böyle bir mantık olur mu?
ENGİN
ÖZKOÇ (Sakarya) – Bir şey söylüyorsanız, arkadaşlar, daha sonra söyleyin. 
Grup
başkan vekili söz almış, sen niye konuşuyorsun oradan arkadaşım ya?
FARUK
ÇATUROĞLU (Zonguldak) – Konuştuğunun tutarlılığı yok kardeşim!
ENGİN
ÖZKOÇ (Sakarya) – Ya sallıyorsam sen söz alırsın, sen konuşursun.
BAŞKAN
– Sayın Özkoç, siz Genel Kurula hitap edin.
Lütfen
sayın milletvekilleri, müdahale etmeyelim.
ENGİN
ÖZKOÇ (Sakarya) – Grup başkan vekili konuşuyor, sana ne oluyor orada? 
BAŞKAN
– Sayın Özkoç, lütfen…
ENGİN
ÖZKOÇ (Sakarya) – Sen o kadar biliyorsan çık da konuş arkadaşım ya! O kadar
safında duruyorsan, git Amerika’da dur. 
BAŞKAN
– Sayın Özkoç, muhatap olmayın, Genel Kurula hitap edin siz de.
FARUK
ÇATUROĞLU (Zonguldak) – Hayalî işlerle uğraşmayın. 
ENGİN
ÖZKOÇ (Sakarya) – Git, nerede istiyorsan orada dur. 
BAŞKAN
– Tamamlayın lütfen.
ENGİN
ÖZKOÇ (Sakarya) – Rıza Sarraf’la ilgili olay Türk mahkemelerinde yargılanmadığı
içindir. Rıza Sarraf olayını muhalefetin geçiştirmesi mümkün değildir. Biz
eleştirdikçe “Efendim, bekleyin. Orada sanki bir yargılama oluyor, bu
yargılamanın neticeleri alınsın, ne olduğu gözüksün, ne olmadığı gözüksün…” Ya
siz oraya nota verdiniz. Siz “Bu bizim vatandaşımızdır.” dediniz. “Bizim
vatandaşımızdan endişe ediyoruz.” dediniz. Siz “Bu vatandaşımız hayırsever bir
vatandaştır.” dediniz. Siz dört elle sarılıp onun 17-25 Aralık sonrasındaki
yargılanmalarından aklanmasını sağladınız. Size söyleyebilecek daha çok şeyimiz
var da, Allah aşkına, bu konuda hiç olmazsa siz susun, muhalefet konuşsun,
milletin de içi kansın.
Teşekkür
ediyorum.
BAŞKAN
– Teşekkür ediyorum.
Buyurun
Sayın Bostancı.
MEHMET
NACİ BOSTANCI (Amasya) – Sayın Başkanım, affedersiniz, kayıtlara geçmesi için
söz aldım. Rıza Sarraf davasının Amerika’da İran-Türkiye arasındaki ticari
ilişkiler ve ambargo tartışması çerçevesinde yapılan mahkemeler için âdeta bir
illiyet bağı teşkil ettiği, Türkiye’de yargılama olmadığı için Amerika’da bu
davanın açıldığı şeklindeki değerlendirmeye hiçbir biçimde katılmıyoruz.
Amerika’daki yargılama çok başka amaçlara ve hedeflere matuftur. Bizim
kanaatimiz böyledir. Engin Bey’le bu konuda farklı kanaatlere sahibiz.
BAŞKAN
– Teşekkür ediyoruz.
ENGİN
ÖZKOÇ (Sakarya) – Kayıtlara geçsin diye söylüyorum efendim.
Biz
de muhalefet olarak merak ediyoruz efendim, söyleyin, nedir bunlar, Türkiye de
merak ediyor. Bizim bildiklerimiz çok nettir Rıza Sarraf’la ilişkili iktidarla
olan ilişkisi açısından. Siz de Amerika’yla olan ilişkileri açıklayın da biz de
rahat edelim efendim.
BAŞKAN
– Kayıtlara geçmiştir Sayın Özkoç.
X.- BİLDİRİLER – DEKLARASYONLAR
1.- Birleşmiş Milletler kararları hilafına
Kudüs'ün tarihî statüsünü değiştirme yönündeki maceracı girişimleri kesin ve
tartışmasız bir şekilde reddetme iradesinin Türkiye Büyük Millet Meclisi olarak
dünya kamuoyuna ifade ve ilan edildiğine ilişkin siyasi parti gruplarının ortak
bildirisi
BAŞKAN
- Sayın milletvekilleri, siyasi parti gruplarının Başkanlığımıza verdikleri
müşterek imzalı bir önerge vardır. 
Kudüs’le
ilgili ortak bildiriyi okuyorum:
Kudüs'ün
Statüsü Değiştirilemez, Birleşmiş Milletler Kararları İhlal Edilemez
Kudüs,
üç semavi din için de hakkaniyet temelli özgürlüğü ve barışı arayan Orta
Doğu'nun yüreğidir. Kudüs, ilk kıblemiz Harem-i Şerif’le birlikte üç semavi
dinin kutsal mekânlarıyla tarihî, kültürel, dinî kimliğini kazanmış olan ve bu
niteliğiyle dünya esenliğinin göz bebeği bir şehirdir. Kudüs'ün bu özel
statüsüne sahip çıkmak, korumak, tüm renkliliğiyle barış içinde bir dünyayı
gerçek kılmak bakımından hayati derecede önemlidir.
İkinci
Dünya Savaşı’ndan sonra Kudüs merkezde olmak üzere Orta Doğu coğrafyasında bir
dizi insani, ahlaki, siyasi dram yaşanmıştır. Filistin sorunu dediğimiz ve gerçekte
bir insanlık sorunu olan konu, bu yaşananların bir ürünüdür ve hâlen tüm barış
çabalarıyla birlikte bunları tahrip eden saldırgan politikalar nedeniyle
insanlığın gündemindedir.
1947'den
bu yana tüm Birleşmiş Milletler kararlarında Kudüs'ün İsrail hâkimiyeti altında
bulunması kabul edilmemiş, 1967'de İsrail'in Doğu Kudüs'ü işgal etmesinden
sonra ise yine Birleşmiş Milletler, İsrail'i Kudüs'ün statüsünü değiştirecek
girişimlerden kaçınmaya çağırmıştır. Keza İsrail'in 1980'deki ilhak kararı
Birleşmiş Milletler Güvenlik Konseyince kınanmış, bu konuda İsrail Hükûmetinin
almış olduğu tüm kararların hükümsüzlüğü kayıt altına alınmıştır. Bu kararda
ayrıca İsrail'deki diplomatik misyonların Kudüs'te bulunamayacağı da ifade
edilmiştir.
İsrail'in
bu türden politikalarını özetleyen "Kudüs'ü başkent yapma” girişimlerine
bugüne kadar mesafeli duran Amerika Birleşik Devletleri’nin bu defa destek
verme olarak anlaşılabilecek bir yola girmesi asla kabul edilemez. Filistin
sorununu çözme, bölgeye barış ve istikrar getirme temelinde uzun yıllardan bu
yana "ara bulucu” olarak davranan, dünya kamuoyuna kendi misyonunu bu
şekilde anlatan Amerika'nın bugünkü tavrı, bölgede bir dizi tehlikeli gelişmeyi
tetikleyecek, çatışma doğuracak, yeni insani dramlara sebep olacak bir yaklaşımdır.
Hâlen Filistin sorununu çözmek için gösterilen barışçıl çabalar bu girişim
karşısında muhakkak büyük darbe alacak, Orta Doğu'da bir dizi istikrarsızlık
yaşanacaktır. İsrail ve Filistin arasında adil, kalıcı, dengeli, tarihî ve
manevi haklara riayet eden bir barış gerçekleşmeden insanlığın huzur ve
selamete ulaşmasının mümkün olmayacağı unutulmamalıdır.
Bu
kabul edilemez gelişmeler karşısında, Türkiye Cumhuriyeti’ni oluşturan 80
milyonun her bir ferdinin, Birleşmiş Milletler kararları hilafına Kudüs'ün
tarihî statüsünü değiştirme yönündeki maceracı girişimleri kesin ve tartışmasız
bir şekilde reddetme iradesini Türkiye Büyük Millet Meclisi olarak dünya
kamuoyuna ifade ve ilan ederiz.
 İlknur İnceöz Engin
Özkoç 
 AK PARTİ Grup Başkan Vekili Cumhuriyet
Halk Partisi Grup Başkan Vekili
 Ahmet Yıldırım Erhan
Usta
Halkların Demokratik Partisi Grup Başkan
Vekili  Milliyetçi Hareket Partisi Grup Başkan Vekili” (Alkışlar)
Bu
anlamda Meclis olarak Kudüs konusundaki ortak hassasiyetimizi aslında
milletimizin hassasiyeti olarak dile getirdikleri için tüm grup başkan
vekillerine ve tüm gruplara da ayrıca teşekkür ediyoruz. 
Bildiri
bilgilerinize sunulmuş olup gereği Başkanlığımızca yapılacaktır. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Bazı Kanunlarda Değişiklik Yapılmasına Dair Kanun Teklifi (2/1945) ile Millî
Eğitim, Kültür, Gençlik ve Spor Komisyonu Raporu (S. Sayısı: 506) (Devam)
BAŞKAN
– Şimdi, ikinci bölüm üzerinde gruplar adına son söz Halkların Demokratik
Partisi Grubu adına Muş Milletvekili Sayın Ahmet Yıldırım’dadır. 
Buyurun
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; 506 sıra sayılı torba yasanın ikinci
bölümünde, daha çok Yunus Emre Vakfının Mütevelli Heyeti yapısının
değiştirilmesi ve yeni görevlendirilecek Mütevelli Heyeti üyelerine birtakım
-deyim yerindeyse- imtiyazlar sağlanmaktadır. Bu, iktidarın özellikle çok rahat
yönlendirebildiği ve kendi tahayyülleri doğrultusunda iş ve işlemler
yaptırabildiği bir vakıf olmasına rağmen, demek ki hâlâ siyasallaştırılmadığı
düşünülmekte ki yeniden, şu yasa geçtikten ve onay aldıktan sonra tümüyle
mevcut mütevelli heyetinin görev süresi sona erecekmiş. Yeni seçilecek
mütevelli heyetine de verilen imtiyazların başında, örneğin vakıf personeline
hizmete dayalı pasaport verilmesi öngörülüyor. Şimdi sorarız: Bu ülkede kamu
yararına sahip olan, olmayan birçok vakıf olmasına ve bunlar eğitim, kültür,
sanat faaliyetleri yürütmesine rağmen, acaba ayrım gözetmeksizin bütün
vakıfların personeline böyle bir hak tanınacak mı? Yani hizmete dayalı, hizmet
damgalı pasaport verilmesi acaba öngörülüyor mu? 
Şimdi,
burada, yine iktidarın kendi tahayyülleri doğrultusunda dizayn etmeye çalıştığı
ve buna göre… Dün de burada şaşkınlıkla izledim, bir milletvekili ifade etti,
“misyonerlik faaliyeti yürütmek” gibi bir kavram kullanıldı ki böyle bir vakfın
amacı belli bir kültürü, dili, sanatı yayma hakkı olabilir, bu yönlü çalışma
yapabilir de bu niye misyonerlik faaliyeti olsun? Misyonerliğin anlamının çok
başkaca şeylere tekabül ettiğini herhâlde hepimiz iyi biliyoruz. 
Değerli
milletvekilleri, bu torba yasanın Mecliste tartışılması ve belli maddelerinin
özellikle iz düşümü altına alındıktan ve incelendikten sonra karşımıza çıkan
bazı gerçeklikler vardır. Bu ülkede sakat olan üniversiter anlayışın hiçbir
derdine deva olmayacak bazı düzenlemeler var burada. Üniversitelerin gerek
akademik gerek teknik gerekse fiziki problemleri boğazına kadar yığınla
birikmişken, burada yeni üniversiteler ihdas eden yasaları görüşüyor olmak ve
bazı vakıflara daha fazla üniversite, daha fazla fakülte ve yüksekokul açılması
yönündeki çabalar bizim açımızdan çokça doğru görülmemektedir. 
Ancak,
ülkenin gündemi unutulmamalıdır ki… Örneğin, az önce Kudüs’le ilgili
Parlamentonun bütün Türkiye’yi oluşturan insanlar adına almış olduğu kararda
olduğu üzere, siyasi iktidarın bütün partileri, demokratik grupları, sosyolojik
kesimleri aynı şekilde ele almadığı ve siyaset yapma hakkını teslim etmediği
yönündedir. Dünden beri ifade ediyoruz, eş genel başkanlarımızın ve grup başkan
vekillerimizin hukuktan ve hukukun evrensel normlarından yoksun, hiçbir
evrensel değer yargısını kendi içinde taşımayan yargılama biçimi bizim
tarafımızdan hiçbir zaman kabul edilmedi, kabul edilmeyecektir. Mesele, sadece,
yasama faaliyeti yürüten milletvekillerinin demokratik siyaset hakkının
ellerinden alınması ve 6,5 milyon insanın iradesinin gasbedilmesi değildir,
bununla sınırlı değildir. Demokrasinin en değerli ve en küçük hücreleri yerel
yönetimlerdir. Bu ülkede yerel yönetimlere vurulan darbe, özellikle o alçak 15
Temmuz darbe girişiminden sonra ilan edilen 20 Temmuzdaki OHAL ve OHAL’in ilan
edilme gerekçesinden yoksun yürüyegiden KHK’lerdir. Onu aşkın KHK’nin sadece
iki tanesinin getirilip burada yasal çerçeveye büründürülmüş olduğunu,
diğerlerinin ise bağlamından koparılarak, amacından saptırılarak ele alındığını
ve toplumsal kesimleri mağdur ettiğini çok iyi biliyoruz. 
Unutulmamalı
ki bu ülkede 3’ü büyükşehir belediyesi olmak üzere, 9 tanesi il belediyesi
olmak üzere, 94 belediye ve orada yaşayan insanların da iradesi siyasi iktidar
tarafından saygısızca çiğnenerek gasbedilmiştir. Bugün bu ülkede, daha sonra
kendi partisindeki yerel yönetimlere de darbe yaparak ve kayyumlar atayarak
-deyim yerindeyse- ülkenin yüzde 43’ü kendi seçmediği belediyeler tarafından
yönetilmektedir. Bugün bu ülkede toplam nüfusun yüzde 43’ü kendi seçmediği
belediye başkanları tarafından yönetilmektedir. 
Ama
burada, özellikle DBP’li belediyelerle ilgili olarak AKP Genel Başkanının geçen
hafta sonu Doğu Anadolu’nun bazı illerini gezerken bağlamından koparıp ve asla
gerçekle ilgisi olmayan, tümüyle propagandif amaçla yapılmış olan, belediyelere
dönük söylemlerini reddediyoruz ve kınıyoruz. DBP’li belediyeler, beytülmale en
az dokunarak, sınırlı olanaklarla en fazla hizmet üreterek ve siyasi iktidarın katı
merkeziyetçi… 
AYŞE
SULA KÖSEOĞLU (Trabzon) – Ne yaptınız, oralarda ne yaptınız?
MAHMUT
TOĞRUL (Gaziantep) – Parsel parsel satmadık. 
AYŞE
SULA KÖSEOĞLU (Trabzon) – Ne yaptığınızı biliyoruz!
AHMET
YILDIRIM (Devamla) – …algısını da çiğneyerek, her şeyi merkezileştiren, önce
bir partiye, daha sonra bir kişiye zimmetlemeye çalışan yaklaşımını reddederek
katılımcılığı, yerelciliği esas alan işleri yapmıştır. Mesela, atadığınız
kayyumlar övünülebilir bir iş mi yaptı? Efendim, “Kayyumlar devasa işler
üretmiş.” Ben de yapmış oldukları bazı işleri sayayım: Sokak ismi değiştiriyor,
Roboski, Orhan Doğan, Uğur Kaymaz, Ahmed-i Hani anıtlarını yıkıyor, ana dilinde
eğitim veren kreşleri kapatıyor, belediyelerin Kürtçe olan tabelalarını
söküyor, failini başka yerlere yıkmaya çalıştığınız -Çatak’ta olduğu üzere-
Tahir Elçi Parkı’nın adını değiştiriyor, kadın sığınmaevlerini kapatıyor,
kültür, sanat, dil kurumlarını kapatıyor, yoksullara yardım eden gıda
bankalarını kapatıyor ve en nihayetinde, işte, bir ay önce, Van Büyükşehir
Belediye Başkanımız Değerli Bekir Kaya döneminde 96 engelliye alınmış olan
engelli araçlarını toplatıyor. Bunlar işte. Yani AKP’nin kayyumları yasaklarla,
yasakçılıkla, hak ihlalleriyle ve yolsuzluklarla övünebilir. 
“Yolsuzluk”
diyorum, niye? Çünkü kayyumlara da kayyum atayan bir iktidarsınız siz. 23
Ağustos 2017 günü yani üç buçuk ay önce kendi atadığınız kayyumların
bazılarının adı tacize karıştığı, bazıları yolsuzluğa karıştığı için 9 kayyumu
görevden alıp yeni 9 kayyum atadınız. Diyarbakır’da, gidin, AKP’ye müzahir olan
iş çevreleriyle görüşün. AKP’ye müzahir olan iş çevreleri kayyumlarınızdan yaka
silkeliyor. “Biz bu kadar yolsuzluğu duymuştuk ama hiç yaşamamıştık. Attığımız
adım bu kayyumlarda paradır.” deniyor. 
AYŞE
SULA KÖSEOĞLU (Trabzon) – İftira ediyorsunuz.
AHMET
YILDIRIM (Devamla) – Size gazete adı vereyim. Yandaş gazetelerinizde yazılan
yazılar üzerinden görebilirsiniz.
Bir
de utanmazca yapılan bir işi söyleyeyim. Diyarbakır’da işgalci bir sömürge
valisi olarak duran Büyükşehir kayyumu “billboard”lara kendi adının altına
“Diyarbakır Büyükşehir Belediyesi Başkanı” yazma hadsizliğini gösteriyor.
Oradaki o kayyum yasal zorlamayla Büyükşehir Belediye Başkan Vekili olabilir,
Büyükşehir Belediye Başkanı falan da değildir; yasa çiğniyor, hukuksuzluk
yapıyor. Oranın Büyükşehir Belediye Eş Başkanı hâlâ Gültan Kışanak’tır, yasada
da böyledir. Oraya atanan kayyum ahlaktan, vicdandan yoksun bir şekilde yasal
zorlamayla sadece vekâleten bakabilir oraya. Soruşturma açmalısınız. Oraya
zorba olarak atanmış, sömürge valisi gibi duran bir kayyum Diyarbakır
Büyükşehir Belediye Başkanı değildir, vekâleten bulunuyordur. Mardin’in
Büyükşehir Belediye Başkanı Ahmet Türk’tür. Diyarbakır’ın Büyükşehir Belediye
Eş Başkanı Gültan Kışanak’tır, Van’ın Büyükşehir Belediye Eş Başkanı Bekir
Kaya’dır ve şunu da söyleyelim. Her büyükşehir belediyesine de birine
Kocaeli’den, birine Bursa’dan, birine de Kayseri’den onlarca daire başkanını
yığarak; kentle, kent kültürüyle, kent dinamikleriyle, sivil toplumla hiçbir
bağ kurmadan alabildiğine tepeden inmeci, tümüyle bir sömürge hukukuyla orayı
zorbalıkla yönetmeye çalışıyorlar ve boğazlarına kadar yolsuzluk yapıyorlar. Bu
vesileyle o kayyumlara çağrı yapayım. 
AYŞE
SULA KÖSEOĞLU (Trabzon) – Kürt halkı ilk defa hizmete kavuştu, hizmetle
buluştu.
AHMET
YILDIRIM (Devamla) – Bugün bu iktidar sizin sırtınızı sıvazlayarak sizin
yolsuzluklarınızın üstünü örtmeye çalışıyor olabilir, gün olacak devran
dönecek. Siz oradan halkın sillesiyle uzaklaştığınızda ve hukuk egemen
olduğunda bugün yediğiniz paralar fitil fitil burnunuzdan gelecek, hesabı
sorulacaktır diyorum. 
Teşekkür
ediyorum. (HDP sıralarından alkışlar)
AYŞE
SULA KÖSEOĞLU (Trabzon) – Yavuz hırsız ev sahibini bastırdı.
BAŞKAN
– Teşekkür ediyorum. 
Bölüm
üzerinde şahıslar adına ilk söz, Osmaniye Milletvekili Ruhi Ersoy’a aittir.
Sayın
Ersoy, buyurun. (MHP sıralarından alkışlar)
Efendim,
sizin süreniz beş dakikadır.
RUHİ
ERSOY (Osmaniye) – Teşekkür ediyorum.
Başkanım,
ben de Genel Kurulu, sayın milletvekillerini ve bu vesileyle değerli kamuoyunu
bir konuda bilgilendirmek; hatırlatmak, yeniden gündeme getirmek istediğim bir
hususu dillendirmek istiyorum müsaadenizle. 
Bu
memlekette basın-yayın, medya sivildir, siyasidir, patronların medyasıdır ya da
iktidarın medyasıdır, tartışılır fakat bir de küresel medya ve küresel siyaseti
dizayn eden ve bunun değişik ülkelere uzantısı olan medya da vardır elbette.
Dolayısıyla medya bunların hiçbirinin dışında değildir ama bizlerin milletin
mabedinde, milletin Meclisinde milletvekilleri olarak bazı gördüklerimizi bu
kürsüden tarihe not olarak ve kamuoyuna yeniden hatırlatmak adına birkaç kelam
etmek istiyorum.
Sayın
milletvekilleri, birkaç gün önce eli kanlı terör örgütü PKK’nın Suriye’deki
uzantısı olan PYD-YPG’nin paravan kuruluşu SDG’den kaçan Talal Silo isimli bir
zat, Amerika Birleşik Devletleri’nin PYD-YPG’yle olan kirli anlaşmalarını tüm
detaylarıyla deşifre etti. SDG’nin eski sözcüsü Silo denilen şahsın
itiraflarına ve sözlerine bir baktığımızda, orada Amerika istihbarat
servislerinin ve üniformalı görevlilerinin ne tür işler yaptığı ve Türkiye’yi
oradan kuşatma hamlesine hazır olan terörist faaliyetleri nasıl destekledikleri
ortada. Biz medeniyetimize ve tarihimize uygun büyük devlet refleksi
göstereceksek Silo’yla beraber Silo’ya bu teklifi getiren o ajanlara da gerekli
operasyonu yapmamız gerekir; birincisi bu. 
İkincisi:
Silo’nun PKK’nın uzantısı bu odaklarla Amerika iş birliğini deşifre etme
sürecini Türkiye kamuoyunda niye yeteri kadar basın, yayın, medya kuruluşları
işleyemedi? 
Şimdi,
bu memleket, bu bayrak, bu vatan, bu müesses devlet nizamı var olduğu müddetçe
biz varız ve bu topraklarda, bu Mecliste aile bütünlüğümüzle huzurla
yaşayabiliriz. Etrafımızın kuşatıldığını hepimiz çok rahat görüyoruz. Bu
kuşatmanın da küresel baronlar üzerinden kendi kapitalist sistemleri için
gerekirse Müslümanların gerekirse Türklerin gerekirse kendi dışındakilerin
kanlarını kendilerine yakıt yapmayı bile göze alabilecek kadar gözü dönmüş ve
kendi sistemini ayakta sadece kapitalizmle tutacağını bilen ve insani
değerlerden ari, mahrum sistemlerin kurucuları, yöneticileri, tepe kadroları,
küresel baronlar buna eş zamanlı olarak işte bugün İsrail’i, Filistin’i,
insanlığın ortak meselesi olarak gözüken Kudüs davasını ortak akılla çözmek
gerekirken, Birleşmiş Milletlerin belirlediği statüyle çözmesi gerekirken
Trump’ın kendi seçim vaadi olarak ortaya konulan “Ben, başkenti değiştiriyorum,
bu başkenti alıyorum, başka yere taşıyorum; Tel Aviv’deki elçiliklerimi Kudüs’e
taşıyorum, Kudüs’ü başkent olarak tanıyorum.” deme cesaretini göstermesinin
arkasında İslam dünyasına yeni bir süreçle, yeni yeni operasyonların
geleceğinin dalgasıdır. Başta Türkiye, Türk siyaseti olmak üzere İslam
dünyasının sağduyu sahibi tüm devletlerinin yöneticileri ve tüm sivil toplumu
buna karşı önemli tepkiler alacaktır ve alıyordur da başta da bunun
bayraktarlığını Türkiye Cumhuriyeti devleti yapacak, yapıyordur da. Buradaki
meseleyi sadece Kudüs bağlamında düşünmemek gerekiyor. Silo’nun itiraflarına
bakarsak, gelecekler, arka planda hedefin neresi olduğu kendisini gösteriyor.
Sözüm ona, Türkiye gündemini oluşturan, sabahtan akşama kadar canlı yayın
yapılan birtakım hadiseler medyada yer alırken -alması gerekiyorsa alsın,
sözümüz yok ama- Silo’nun itiraflarıyla Amerika’nın bölge operasyonlarının ajanlar
ve istihbarat servisleri üzerinden nasıl deşifre edildiği de aziz Türk
milletine gösterilsin. Bu manada da basın-yayın kuruluşlarını daha duyarlı
olmaya ve Türkiye’de “Ben sadece bağımsız gazeteciyim, hakları veririm, patron
gazetecisi değilim.” diyerek, sabahları süt içerek konuşan arkadaşların, bu
meseleler üzerinde de sağlıklı bir şekilde durması gerektiğini, küresel
siyasete manipülasyon malzemesi olmamaları gerektiğini ifade ediyorum. 
Bu
hatırlatmaları vicdani bir sorumluluk olarak gördüm. “Torba yasa hükmündeki
tartışmaların arasında ne alaka?” diyeceksiniz ama bu alaka Türk milletinin ve
Türk devletinin gündemiyse Milliyetçi Hareket Partisinin ve ülkücülerin de
gündemidir.
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Şahıslar
adına ikinci ve son konuşmacı, Artvin Milletvekili İsrafil Kışla.
Buyurun
Sayın Kışla. (AK PARTİ sıralarından alkışlar) 
İSRAFİL
KIŞLA (Artvin) – Sayın Başkan, değerli milletvekilleri; 506 sıra sayılı Kanun
Teklifi’nin ikinci bölümü üzerinde şahsım adına söz almış bulunuyorum. Hepinizi
saygıyla selamlarım. 
Konuya
geçmeden önce, bugün güncel olması hasebiyle Amerika Birleşik Devletleri’nin
Tel Aviv’deki büyükelçiliğini Kudüs’e taşıması konusunda birkaç hususu ifade
etmek istiyorum. 
Ne
yazık ki, bugün küresel örgütlerin, bugünkü dünyadaki düzenin mazlumların
haklarını korumaktan ziyade, mazlumların meselelerine sahip çıkmaktan ziyade
iki önemli fonksiyonu ifa etmek için görev yaptığını görüyoruz. Bunlardan bir
tanesi, siyonizmin çıkarlarını korumak; bir diğeri de, emperyalizmin
çıkarlarını korumaktır. Emperyalist ülkelerin çıkarlarını korumak üzerine
oluşmuş bir dünya düzeninden bahsetmek istiyorum. Tabii, Türkiye son yıllarda
Cumhurbaşkanımızın gerek “…”(x) hadisesiyle gerekse “Dünya 5’ten
büyüktür.” ifadesiyle koymuş olduğu tavır hem Siyonist dünyada hem de
emperyalist dünyada tepki çekmiştir. Bugün Amerika Birleşik Devletleri’nin
Birleşmiş Milletlerin kararlarını yok sayar bir tavır içerisinde olması
Birleşmiş Milletlerin ne anlam ifade ettiğinin en açık göstergesidir diye
düşünüyorum. 
Tabii,
gerek 17-25 Aralık meselesinde gerek 15 Temmuz darbe teşebbüsünde ve hâlen
bugün yurt dışında devam eden Türkiye’yi ekonomik olarak köşeye sıkıştırma
çabalarında esas Türkiye’nin bu tavrının yattığını görüyoruz. O bakımdan
birazcık bu ulusal meselelerde daha millî, daha yerel bir tavır sergilenmesinin
doğru olduğunu düşünüyorum. 
Bu
Zarrab hadisesinin de arka planı çok fazla vakit geçmeden sanıyorum gerçek
yüzüyle ortaya çıktığında bugün konuşulanlardan mahcubiyet duymamak gerekir. O
bakımdan biraz temkinli ve biraz zamana bırakılırsa gerçeklerin ortaya
çıkmasını hepimiz hep beraber göreceğiz. Türkiye’nin gerçekten ekonomisini ve
Türkiye’yi köşeye sıkıştırma hamleleri olduğunu bütün millet görecek. 
Filistin
meselesine gelince… Gerçekten Filistin davasına gerek Cumhurbaşkanımızın
gerekse AK PARTİ hükûmetlerinin bugüne kadar verdiği desteği bütün kamuoyu,
bütün dünya biliyor ve bu meselede de bugünkü meselede de bütün İslam
dünyasının bir ve beraber hareket etmesini hep beraber bekliyoruz. 
Tabii,
Yunus Emre Vakfıyla ilgili mesele gerçekten ülkemizin millî bir meselesi. Bugün
Yunus Emre Vakfımız 43 ülkede 54 kültür merkeziyle ve 46 ülkede 85 Türkoloji
bölümüyle irtibatlı olarak toplam 61 ülkede 139 irtibat noktasıyla dünyanın pek
çok yerinde kültürel faaliyetlerini sürdürmekte. Yıllık ortalama 1.200 kültür,
sanat etkinliği gerçekleştirmekte, sekiz yılda 120 bin kursiyere Türkçe eğitimi
vermiştir. Uluslararası sertifika vermektedir. Ayrıca uzaktan Türkçe eğitimini…
Bugün hâlen 50 bin öğrenci Türkçe eğitimi almaktadır. Her yıl ortalama farklı
ülkelerden bine yakın öğrenci Türkiye’ye gelerek yazın Türkçe öğrenmektedir.
2018 yılında da Çin, Güney Kore, Arjantin, İspanya, ABD, Meksika, Nijerya, Endonezya,
Hindistan, Kanada, Portekiz ve Avusturya gibi pek çok ülke de tekrar
birimlerini kurarak, enstitülerini, kurarak faaliyet merkezlerini açarak
faaliyetlerini sürdüreceklerdir. 
Bugün
gerek eğitim alanında Maarif Vakfımız, gerek TİKA’nın faaliyetleri gerekse
Yurtdışı Türklerin faaliyetleri gerekse Yunus Emre Vakfımızın faaliyetleri
aslında devlet olarak Türkiye’nin politikalarını, Türkiye’nin eğitimini,
Türkiye’nin kültürünü oralara taşıma noktasında devletimizin göz bebeği
kurumlardır. O bakımdan bugün Yunus Emre Vakfındaki yapılan değişiklikler daha
seri karar almaya, daha seri icraat yapmaya dönük bir yasal düzenlemedir. 4-5
bakanın birlikte toplanma imkânsızlığı ortadan kalkmış olacak ve 14 olan
enstitülerdeki yönetim kurulu üyeliği 10’a indirilerek müsteşarlarla çok daha
rahat toplanabilme, daha rahat karar alabilme, daha seri icraat yapma imkânına
kavuşmuş olacaktır. 
Bu
münasebetle, bu kanun teklifinin hayırlı uğurlu olmasını diliyor, Yunus Emre
Vakfımıza çalışmalarında başarılar diliyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Kışla.
Soru-cevap
işlemi yok.
Böylece
ikinci bölüm üzerindeki görüşmeler tamamlanmıştır.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
8’inci
madde üzerinde aynı mahiyette olmak üzere iki adet önerge vardır. Önergeleri
birlikte okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanan Teklifi’nin 8’inci maddesinin teklif metninden
çıkartılmasını arz ve teklif ederiz.
 Mahmut
Toğrul Mehmet Emin Adıyaman Hüda Kaya
 Gaziantep Iğdır İstanbul

 Behçet
Yıldırım Mehmet Ali Aslan
 Adıyaman Batman
Aynı mahiyetteki önergenin imza sahiplerini okutuyorum:


 Mehmet
Gökdağ Eren Erdem Hüseyin Çamak
 Gaziantep İstanbul Mersin

 Haluk
Pekşen Kadim Durmaz Zülfikar İnönü Tümer
 Trabzon Tokat Adana
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ LEYLA ŞAHİN USTA (Konya) -
Katılmıyoruz Başkanım.
BAŞKAN
– Hükûmet?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan.
BAŞKAN
– Aynı mahiyetteki ilk önerge üzerinde Adıyaman Milletvekili Behçet Yıldırım
konuşacaktır.
Buyurun
Sayın Yıldırım. (HDP sıralarından alkışlar)
BEHÇET
YILDIRIM (Adıyaman) – Sayın Başkan, değerli milletvekili arkadaşlarım; 506 sıra
sayılı torba yasa tasarısının 8’inci maddesi üzerine grubum HDP adına söz almış
bulunmaktayım. Bizleri ekranları başında seyreden değerli halkımı, üç yüz
doksan günden fazladır haksız hukuksuz bir şekilde rehin tutulan başta Eş Genel
Başkanımız Sayın Selahattin Demirtaş ve Figen Yüksekdağ olmak üzere tüm vekil
arkadaşlarımı saygıyla selamlıyorum. 
Şimdi,
yarın saat onda Eş Genel Başkanımız Sayın Selahattin Demirtaş’ın tutuklu olduğu
davanın ilk duruşması görülecek. Duruşma, normalde Ankara Sıhhiye’deki adliyede
görülecekti ancak son anda Sincan Cezaevi yerleşkesindeki 20 kişilik prefabrik
duruşma salonuna alındı. Bilmeyen de orası geniş ve ferah da insanlar
gelebilsin, bu sebeple oraya taşındı sanacak; hayır, tam tersine, insanlar
gelemesin diye uzağa, Sincan’a alındı duruşma. 
Madem
duruşmayı prefabrik salonda yapacaksınız adliye saraylarını niye inşa
ediyorsunuz? Tam üç yüz doksan dokuz gündür bekle, sonra da ilk duruşmayı 20
kişilik salonda yap. Neden? Yargı tiyatrosu görülmesin diye mi? Neden?
Demirtaş’tan çok korkuyorsunuz diye mi? Demirtaş’tan korkun. Korkmakta da
haklısınız ama bu kadar da belli etmeyin. 
Şimdi,
geçen hafta Sayın Cumhurbaşkanımız tıbbî bir terim kullandı, benim iki üç defa
bu kürsüde dile getirdiğim “mitomani” kelimesini kullandı. Evet, hiçbir vekil
arkadaştan buna tepki gelmedi. Cumhurbaşkanının bu “mitomani” kelimesini
kullanması doğrusu hoşuma gitti. Ben diyorum ki beni bir tek Sayın
Cumhurbaşkanımız anladı, o da ters anladı. Niye ters anladı? Şöyle… İlk önce
mitomaniyi size açıklayayım. Mitomani nedir arkadaşlar? Kişilerin kendi
söylediği yalana inanma hastalığıdır. Bu tür hastalar yalanlarını örtmek için
sürekli yalana başvururlar, bir süre söyledikleri yalana kendileri de inanmaya
başlarlar. Zaman içinde kendi vicdanlarından uzaklaşmaya başladıkça gerçek bir
varlık elde etmek için yalan söylemeye devam ederler. Mitoman kişiler için
yalan söylemek olağan bir durumdur; bugün AKP iktidarının da yaptığı budur.
Sayın Cumhurbaşkanımız bunu Sayın Kılıçdaroğlu için söyledi. Burada bir
yansıtma söz konusu. Ben ne kişiler için bu lafı kullanıyorum ne Kılıçdaroğlu
için ne Sayın Cumhurbaşkanımız için. Ben AKP iktidarının mitomani olduğunu
iddia ediyorum, teşhisini koyuyorum. Sayın Tarım Bakanımız da bir sağlıkçıdır;
belki benim teşhisimi doğrular, inşallah. 
Şimdi,
bu mitomaniyle ilgili, anlaşılması için, birkaç tane somut örnek söyleyeceğim
arkadaşlar: Mesela 17-25 Aralıkta hiç yolsuzluk olmadı, çuvalla paralar
gitmedi, ayakkabı kutularında dolar yoktu, “Bir kumpas.” dediler; bu yalana
kendilerini inandırdılar, halkı inandırdılar, onun üzerinden siyasetlerini
sürdürüyorlar.
Ha,
en büyük yalan da: “Bağımsız ve tarafsız yargı var.” diyorlar arkadaşlar,
“Tutuklamalar siyasi değil, yargı işi.” diyorlar. Bundan daha büyük bir yalan
olamaz arkadaşlar. 
Bugün
Sayın Eş Genel Başkanımız Figen Yüksekdağ’ın duruşmasına gittik; resmen bir
komediydi, resmen bir tiyatro oynandı. 
Diğer
yalanlar… Yine, büyük yalanları söylüyorum, o kadar yalan var ki buraya sığmaz
hepsi; seçtiğim üç beş yalanı buraya dizeceğim. Mesela “15 Temmuz darbesinden
Hükûmetin, sarayın haberi yoktu. Darbeyi eniştesinden öğrendi.” El insaf! 
Diğer
bir yalan: “FETÖ’nün siyasi ayağı yoktur.” Vallahi siyasi ayağı vardır, billahi
siyasi ayağı vardır ama onun üstüne gidilmiyor.
“MİT
tırları silah taşımıyordu.” Bundan daha büyük bir yalan yok. 
Şimdi,
gelelim en son yalana; en son yalan ne arkadaşlar? Reza Zarrab olayı. Bu olaya
“Kumpas.” diyorlar. Kumpassa, inanmıyorsanız getirin, konuşalım, tartışalım,
Amerika’yı beraber lanetleyelim, Reza Zarrab’ı beraber lanetleyelim; Türkiye
uluslararası arenada niye bu kadar kötü imaj yaratıyor, üstüne üstüne varalım.
Ama bunu tartışmıyoruz, peşinen “Kumpas.” deyip işin içinden çıkıyoruz. Bu
olmaz işte, bu da bir mitomanidir arkadaşlar.
Şimdi,
bu yalanı önce kendileri, sonra çamur medyası vasıtasıyla, kendilerine yakın
kalemşorlarla, sözüm ona bilim adamlarıyla, önünde koca koca “doçent”,
“profesör” unvanı olan kişilerle halka anlatıp, halkın bu yalana inanmasını
bekleyip iktidarlarını sürdürmeye çalışıyorlar. 
“Mitomani”
kelimesi anlaşıldıysa şimdi konuya geçelim. 
Şimdi,
bu yasa teklifinde iki üniversite kuruluyor arkadaşlar. Bunlardan birisi Lokman
Hekim. Lokman Hekim, adından anlaşılacağı gibi sağlıkla ilgili, tıpla ilgili.
Adı güzel, inşallah geleceği de güzel olur ama zor görünüyor. Niye zor
görünüyor? Çünkü sağlığa bütçeyi ayırmamışız, savaşa bütçe ayırmışız… Ve
özellikle şunu söylemek istiyorum: Dünyanın hiçbir yerinde bu kadar üniversite
kurulamıyor. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Başkanım, konuyla ilgili, tamamlayacağım.
BAŞKAN
– Konuya biraz gecikmeli geldiniz ama hadi tamamlayın lütfen.
BEHÇET
YILDIRIM (Devamla) – Maşallah, ülkemizde mantar gibi üniversiteler kuruluyor,
özellikle tıp fakülteleri kuruluyor. Üzülerek söylüyorum, içi boş, koca koca
binalar ama altyapısı olmayan, yeterli ekip, ekipmandan yoksun tıp fakülteleri
oluyor. Özellikle tıp eğitimi çok ama çok aşağılara düşmüştür. Gerek tıpta
uygulanmayan, bizim de savunduğumuz tam gün yasasının yanlış uygulanması gerek
barış isteyen akademisyenlerin, kanun hükmünde kararnameyle ihraç edilen 4 bini
aşan sağlıkçının işine son verilmesi, altyapı yetersizlikleri, tıpta
akademisyen eksikliği nedeniyle iyi hekim yetişmiyor arkadaşlar. Tıpta 4 ana
branşta olan çocuk hekimliği için… Adıyaman’da çocuk hekimliği, çocuk sağlığı
ve hastalıkları eğitimi veriliyor ama bir tek hocası var, diğer hocalar mecburi
hizmetle gelip giden arkadaşlar. Doktor arkadaşların bu konuda bir suçunun
olmadığını biliyorum. Sağlığa ayrılan bütçeye bakıyoruz 37 milyar, güvenliğe,
savaşa ayrılan bütçe 90 milyar. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) - Eğer savaşa, çatışmalara, S400’lere bu kadar bütçeyi
ayırırsanız sağlığa da eğitime de yeterli bütçe ayıramazsınız, kurulacak olan
üniversite de verimli olmaz diyor, Genel Kurulu saygıyla selamlıyorum. (HDP
sıralarından alkışlar)
BAŞKAN
– Teşekkür ediyorum Sayın Yıldırım.
Aynı
mahiyetteki diğer önerge üzerinde söz isteyen Trabzon Milletvekili Haluk
Pekşen.
Buyurun
Sayın Pekşen. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; doğrusu bu kanun
teklifi ilk önüme geldiğinde, okuduğumda yani müthiş, çok güzel dedim. Ya, bu
kanunu desteklememek haksızlık olur. Niye? Çünkü şöyle başlıyor: “Türkiye’yi,
kültürel mirasını, Türk dilini, kültürünü ve sanatını tanıtmak…” Aman ne güzel
dedik ama sonra döndük baktık, “Ayinesi iştir kişinin…” var ya, o “Ayinesi
iştir kişinin…” kısmına döndük baktık; yönetim kuruluna bir baktık ki aman
Allah’ım, 10 yönetim kurulu üyesi var, bu yönetim kurulu üyelerinin
hiçbirisinin bu yasada yazılan amaçla hiçbir ilgisi yok, buna ilişkin bir yasal
kriter de yok. Nitekim az önce Sayın İhsanoğlu çıktı, gayet nazik bir üslupla
sizi uyardı. Hepiniz de Sayın İhsanoğlu’nun bu uyarısını alkışladınız, demek ki
uyarıların tamamını yerinde buldunuz. Ben de aynen katıldığımı ifade ediyorum.
Şimdi,
bu vakıf Türk dilini, Türk tarihini, Türk kültürünü tanıtacak ama Türk Dil
Kurumu yok, Türk Tarih Kurumu yok, Türk sanatını tanıtacak Devlet Opera ve
Balesi yok, Devlet Tiyatroları yok, hiçbirisi yok. Burada ne olduğunu aslında
biz biliyoruz. Sayın Engin Özkoç, Sayın Tuncay Özkan’la birlikte bu vakfı yurt
dışına gittik, bizzat yerinde ziyaret ettik. Gördük ki aman Allah’ım, ne güzel,
yurt dışında Vahabi kültürünü yaymak üzere planlanmış olan, AKP’nin bir arka bahçesi
vakfıymış meğerse. Vakfın içerisinde Atatürk yok, Atatürkçülük yok, vakıfta
Atatürk’le ilgili bırakın bir tane fotoğrafın olmasını, vakfın yayınlarının
hiçbirisinde “Atatürk” kelimesi hiçbir yerde geçmiyor. Türklük, Türkçülük
vesaire bunların hiçbirisi yok, Türk kültürü yok, vakfın bunlarla hiçbir
alakası yok. Vakıf, Avrupa’nın çeşitli ülkelerinde AKP’ye arka bahçe olarak
planlanmış bir vakıf. Şimdi, bu vakfın arkasına gri pasaportlu, hazineden
finanse edilmiş olan, yurt dışında ciddi anlamda örgütlenmiş bir kadroyla AKP
arka bahçesi organizasyonu planlamışsınız. Bu vakfa bu yoksul insanların
harçlarıyla sağlayacağınız her kuruş finansman Türk halkının vicdanını
yaralamıştır. Bu vakfın ne Türk halkının vicdanıyla ne Türk diliyle ne Türk
tarihiyle ne Türk kültürüyle hiçbir ilgisi yoktur; bu arka bahçe vakfınızdır.
Buraya verilecek vergilerin içerisinde halkın, o yoksul insanların gidecek
vergi paylarını yandaşlarınıza yeni bir hortum kapısı olarak görüyorsanız da
gidecek her kuruş haram olsun, haram olsun, zıkkım olsun diyorum! Ona ilişkin
denetim görevini de en sıkı şekilde yerine getireceğiz.
Saygıdeğer
milletvekilleri, az önce burada Sayın Eren Erdem’in bir uyarısı üzerine
kendisine de o uyarısı konusunda eleştiriler getirdiniz. Ben de bir
hatırlatmada bulunayım isterseniz size. Bakın, 1/5/2005 tarihinde Sayın
Başbakan -o zaman dönemin Başbakanı- Sayın Recep Tayyip Erdoğan Kudüs’ü ziyaret
ediyor. Kudüs ziyaretinde kendisini karşılayan İsrail Başbakanı diyor ki, aynen
cümle şöyle: “Yahudi milletinin başkenti, İsrail’in başkentine hoş geldiniz.” O
dakika Sayın Başbakan “Biz buraya Yahudi milletinin başkentine gelmedik Kudüs’e
geldik, burası başkent değildir.” deyip derhâl o görüşmeye son verseydi, o
seyahate son verseydi ve Türkiye’ye dönseydi emin olun bugün her türlü övgüyü
hak edecekti. (CHP sıralarından alkışlar) 
Ama
Sayın Başbakan o sözleri tekrar tekrar kendisine söyleyen İsrail Başbakanının
bütün söylemlerine rağmen hiçbir şey söylememiştir. Onun için hani kendisinin
çok kullandığı bir söz var ya: Men dakka dukka. Neydi o? Çalma kapıyı, çalarlar
kapını. Niye? Çünkü hariciyecilere “kokteyl memuru” derseniz, hariciyecilere
“monşer” derseniz ve binlerce yıllık bu ülkenin insan akıllarıyla üretilmiş
olan milyonlarca aklın ortak dış politikasını elinizin tersiyle bir kenara
koyarsanız ve ondan sonra “…”(x)
bir dış politikayı Türkiye'nin gündemine koyarsanız, işte, her gün dış
politikada böyle kaybederseniz ve bunun bedelini hep birlikte ağır öderiz.
Zarrab
davası konusundaki tartışmayı da ilgiyle izledim. Orada da Amerika Birleşik
Devletleri’nde Türkiye’ye karşı yürütülmüş millî bir davadan iddia ediyorsunuz.
Bunu şöyle anlayabilirim: Eğer İran ambargosunun delinmesi tartışma konusu
olsaydı şüphesiz buna –size samimiyetimle söylüyorum- ben de destek verebilirdim.
İran ambargosunu delen Alman firmaları da vardır, Amerikan firmaları da vardır,
dünyanın bir çok firması İran ambargosunu delmişlerdir. Ama işin rüşvet kısmı
ne oldu? Oraya bir gelelim. Halk Bankasının avukatı diyor ki: “Bu Rıza Sarraf
bizim Süleyman Aslan’a bir sürü rüşvet verdi.” Halk Bankasının avukatı,
parasını bizim vergilerimizle verdiğimiz devletin avukatı diyor ki: “Rıza
Sarraf Süleyman Aslan’a rüşvet vermiştir, Süleyman Aslan rüşvetçidir.” diyor. O
ne olacak? Buraya ne söyleyeceksiniz? Devletin avukatı, sizin avukatınız…
(Mikrofon
otomatik cihaz tarafından kapatıldı) 
HALUK
PEKŞEN (Devamla) - Toparlıyorum Sayın Başkan.
Türkiye
Cumhuriyeti devletinin avukatının bu beyanını savcı duymayabilir, siz bunları
duymamazlıktan gelebilirsiniz ama bilin ki hukuk asla unutmaz, bunlarda zaman
aşımı olmaz. 3628 sayılı Yasa’ya bakın. O yasa tarih boyunca bu sorumluların
yakasındadır, peşindedir, onları kovalayacaktır. Yasa da kovalayacak, biz de
kovalayacağız. Yasalar mutlaka gerçekleşecek. Adaletin kanayan yarası mutlaka
yerine gelecek ve dinecektir. (CHP sıralarından alkışlar)
Hepinizi
saygıyla selamlıyorum.
BAŞKAN
– Teşekkür ediyorum Sayın Pekşen. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
8’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
9’uncu
madde üzerinde iki adet önerge vardır, okutup işleme alacağım ve oylarınıza
sunacağım. 
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 9’uncu maddesinin aşağıdaki şekilde değiştirilmesini arz ve teklif
ederiz.
MADDE
9- 5653 sayılı Kanuna Dördüncü Bölüm başlığı altında aşağıdaki ek madde
eklenmiştir.
"Yurtdışında
görevlendirilen Vakıf personeli
EK
MADDE 1- (I) Vakıfça yurtdışında görevlendirilen Vakıf personeli, Yunus Emre
Enstitüsü Başkanlığının görevlendirme yazısını pasaport vermeye yetkili idareye
ibraz etmek suretiyle 15/7/1950 tarihli ve 5682 sayılı Pasaport Kanununun 14
üncü maddesi kapsamındaki Hükümetçe, hususi idarelerce veya belediyelerce resmi
vazife ile dış memleketlere gönderilenlere ya da dış memleketlerde vazifeye
alınanlara tanınan haklardan faydalanır.”
 Mehmet Gökdağ Eren Erdem Hüseyin
Çamak
 Gaziantep İstanbul Mersin
 Zülfikar İnönü Tümer Kadim Durmaz Fatma
Kaplan Hürriyet
 Adana Tokat Kocaeli
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan. 
BAŞKAN
– Önerge üzerinde Kocaeli Milletvekili Fatma Kaplan Hürriyet konuşacaktır. 
Buyurun
Sayın Kaplan Hürriyet. (CHP sıralarından alkışlar) 
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Sayın
Başkan, değerli milletvekilleri; 506 sıra sayılı Kanun’un 9’uncu maddesi
hakkında söz almış bulunmaktayım. Genel Kurulu saygıyla selamlıyorum. 
Söz
konusu teklifin bana göre en göze çarpan maddesi, Türkiye’deki vergi
adaletsizliğini gözler önüne seriyor. 1’inci maddesiyle lig usulüne tabi olan
spor dallarından en üst ligdekiler için yüzde 15, en üst altı ligdekiler için
yüzde 10, diğer ligdekiler için yüzde 5, lig usulüne tabi olmayan spor
dallarındaki sporculara yapılan ödemeler ile millî sporculara uluslararası
müsabakalara katılmaları karşılığında yapılan ödemelerden yüzde 5 uygulamasının
2019 yılına kadar devam ettirilmesi öngörülüyor. 193 sayılı Kanun’un geçici
72’nci maddesi uyarınca sporcuların tüm gelirleri de bu kapsamda.
Avrupa'nın
önde gelen liglerinin vergi uygulamalarına baktığımızda, Türkiye'deki futbol
kulüpleri vergi konusunda zaten oldukça avantajlı görünüyor. Üst liglerde
oynayan sporcuların gelirleri bazı branşlarda milyonları geçiyor değerli
arkadaşlar. Ülkemizde milyonlarca taşeron işçisi asgari ücretle geçimini
sağlamaya çalışırken, çiftçimizin kullandığı mazottan yüzde 18, kamu
çalışanlarından yüzde 15 ila 35 arasında vergi kesilirken vergide adaletin
sağlanamaması adaletsizliktir, vicdana aykırıdır. 
Yeni
Gelir Vergisi Kanunu Tasarısı’nın kazanca göre vergilendirme sistemi
getireceğini umuyorduk ama siz bu vergileri 2019’a kadar aynı oranda tutma
kararı alıyorsunuz. Ama gel gelelim futbolcularla aynı ülkede nefes alan asgari
ücretliler, kamu çalışanları için net asgari ücret olan 1.404 TL’den yaklaşık
773,35 TL vergi ve prim alınmakta. Yüzde 14 SGK primi, yüzde 1 işsizlik
sigortası primi, yüzde 0,75 damga vergisi ve yüzde 15 gelir vergisi yani asgari
ücretlimiz maaşının neredeyse yüzde 50’sini vergiye ödemek zorunda kalıyor ve
bu şartlarda geçinmeye çalışıyor. 
2017
yılında da bütçe yükü emekçilerin sırtına yüklenmiş durumda. Yani futbolcuya
vergi cenneti, emekçiye vergi cehennemi yaşatılıyor bu ülkede. (CHP sıralarından
alkışlar) 
“Vergi
adaleti” denildiğinde ne anlamamız gerekiyor değerli milletvekilleri? Verginin
tabana yayılması, her vatandaşın gelirine göre vergi ödemesi geliyor aslında
aklımıza yani çok kazanandan çok, az kazanandan az vergi almak gerekiyor vergi
adaletini sağlayabilmek için. Ama sizin Hükûmetiniz ne yapıyor? Milyon dolarlık
bir tekne alan adam yüzde 1 katma değer vergisi ödüyor. 1 liraya simit alan
adam yüzde 8 katma değer vergisi ödüyor. Yıllar önce konuşan Recep Tayyip
Erdoğan dememiş miydi, “Bu zalim yönetim bu aziz millete bir bardak çayla bir
simidi bile layık görmüyor. Bunların peşinden nasıl gideceksiniz?” diye
meydanlarda haykırmıştı. Şimdi, ben de Erdoğan’ın başında bulunduğu iktidara ve
Hükûmete soruyorum: Bu mudur sizin adaletiniz? Bu mudur yıllar önce yaptığınız
çay simit hesabının bugüne evrilmiş hâli? Hayatı dümen olanın rotasına güven
olmazmış, işte sizin de yıllar önce söylediğinizle şimdi yaptığınız birbirini
tutmuyor yani sizin de rotanıza güven olmuyor değerli arkadaşlar. İşte biz bu
yüzden “Herkes için adalet." diye bas bas bağırdık, yollara düştük,
kilometrelerce yürüdük. Çünkü dedik ki: Adalet yoksa orada gemicikler olur,
adalet yoksa milyon dolarlarla adını sanını bilmediğimiz adaları kendine yol
edinen enişteler olur. Yıllar öncesinin “Çay simit hesabını yapanlardan hesap
sorun.” diyenlere o zaman “Man Adası” deseniz şaşkın şaşkın yüzünüze bakardı,
şimdi gözleri kapalı, haritada yerini gösterir hâle geldiler. Vatandaş sadece
aldığı nefese vergi vermezken birileri milyonlarca doları kaçırmak için dünya
haritasını arşınlıyor yani yoksulun sırtından doyan doyana. Yoksul insanımız,
çiftçimiz, emeklimiz kıt kanaat geçinmeye çalışırken, kefen alırken bile yüzde
18 KDV öderken ülkemizin kaynağı vergi cenneti adalara âdeta yol olmuş. Milletin
yastıkaltı dolarları nereye gitmiş belli oluyor. Bursla okuyan çocuklar, emekli
öğretmen enişteler 5 liralık şirketler üzerinden milyon dolarlarla iş
yapıyorlarmış. Çok merak ediyorum, bu küçücük Man Adası’nda kilometreye kaç
tane enişte düşüyor, kaç tane çocuk, kaç tane dünür düşüyor? (CHP sıralarından
alkışlar) 
Son
olarak, sakın unutmayın arkadaşlar, tüyü bitmemiş yetimin hakkının hesabı belki
yarına kalır ama kimsenin yanına kalmaz, er geç hesabı sorulur diyorum. Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 9’uncu maddesinin ikinci fıkrasında yer
alan “vazifeye alınanlara tanınan haklardan” ifadesinden sonra gelmek üzere
“görev süresince” ibaresinin eklenmesini arz ve teklif ederiz.
 Mahmut Toğrul Mehmet Emin
Adıyaman Hüda Kaya
 Gaziantep Iğdır İstanbul
 Mehmet Ali Aslan Behçet
Yıldırım
 Batman Adıyaman
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) -
Katılmıyoruz Sayın Başkan.
BAŞKAN
– Hükûmet?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkanım.
BAŞKAN
– Önerge üzerinde söz isteyen Iğdır Milletvekili Mehmet Emin Adıyaman. 
Buyurun
Sayın Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum.
Değerli
milletvekilleri, bu yıl İstanbul’da ilk kez “İstanbul Marka ve Kariyer Zirvesi”
diye bir etkinlik düzenlendi ve bu etkinlikte yine ilk kez Türkiye Altın Marka
Ödülleri dağıtılıyor. Şimdi, bu Altın Marka Ödülleri kime veriliyor veya hangi
alanlara veriliyor, bunu saymama gerek yok ama bir tanesi çok ilginç, En İyi
Kayyum Belediyesi Ödülü. 
Bu
En İyi Kayyum Belediyesi Ödülü Diyarbakır Bismil Belediye Kayyumuna veriliyor
ve Kayyum ne diyor? “Ben bu ödülü…” Önce Cumhurbaşkanına, sonra Başbakana, daha
sonra da İçişleri Bakanına teşekkür ettikten sonra ödülden dolayı -ki elbette
teşekkür edecek çünkü onlar atadı- Bismil halkı adına bu ödülü aldığını
söylüyor. Şimdi, gülelim mi, ağlayalım mı? Diyarbakır Bismil halkı mı seçti
seni? Bismil halkının seçtiği belediyelere ve o halkın iradesine saray ve AKP
darbe yaptı, sen de onların bürokratısın ve emir kulu gibi, AKP’nin bir
belediye başkanı gibi hizmet etmeye çalışıyorsun. Oysa 657 sayılı Devlet
Memurları Kanunu’na göre bürokratların hizmetlerinde tarafsız olması gerekiyor
ama Türkiye Cumhuriyeti devleti artık bir AKP cumhuriyeti olduğuna göre, bütün
bürokratlar da AKP’nin bürokratları olarak hizmet veriyor. Bismil halkına bir
soralım, siz bu kayyumu ve kayyumun “Sizin adınıza bu ödülü aldım.” sözünü
kabul ediyor musunuz? Bismil halkı özgür iradesiyle sandıkta oy kullandı, kendi
temsilcilerini seçti ama kanun hükmünde kararnamelerle seçilmiş belediye
başkanı görevden alıp kendi belediye başkanıymış gibi bürokratını atıyor. 
Tabii,
bu tür bürokratlara da ödüller verilir çünkü biz bu tür ödüllere yabancı
değiliz. Geçmişte en iyi ihracatçı ya da en iyi hayırsever tüccara da ödül
verildi, kahraman ilan edildi. Hatta bu hayırsever iş adamı ihracatıyla Türkiye
ihracat açığının yüzde 15’ini tek başına kendisinin karşıladığını da ilan etti
ve havuz medyası, yandaş medya ve Hükûmet tarafından da kahraman ilan edildi.
Bu hayırsever tüccar, bu kahraman ihracatçı şimdi nerede? Amerika’da bülbül
gibi ötüyor. Peki, ötünce ne söylüyor? Ötünce 280 trilyon rüşvet verdiğini
söylüyor, kendisinin himaye gördüğünü, yardım gördüğünü söylüyor. E şimdi biz
bu kürsüde konuşuyoruz, şu anda konuştuklarımı yarın sokakta veya bir parti
etkinliğimizde konuşursam savcılar hemen harekete geçip bu yasama faaliyetinden
dolayı hakkımda dava açacak, bir fezleke gönderecek hiç şüpheniz olmasın ama bu
kadar bülbül gibi öten, her şeyi ortaya döken Zarrab’ın ismini verdiği, mesela
Zafer Çağlayan hakkında, mesela Muammer Güler, Egemen Bağış, Erdoğan Bayraktar
hakkında tek bir soruşturma yok, hiçbir savcı harekete geçmiyor. Peki,
kendileri bir şey söylüyor mu? E kendileri de suspus, kendilerinin de
söyleyecekleri bir söz yok. Neredeler? Onu da bilmiyoruz. Peki, sükût nedir,
nereden geliyor? Sükût ikrardan geliyor; susmaları, gizlenmeleri, ortaya
çıkmamaları, bu bir ikrardır. Hadi savcıların soruşturma açmamasını anlıyoruz
çünkü yukarıdan talimat veren yok, vesayet altındaki yargı harekete geçemez.
Hangi cumhuriyet savcısı cesaret edip de AKP’nin bir bakanı hakkında veya bir
yöneticisi hakkında soruşturma açacak? Talimat olmadıkça açmayacaktır, bunu
anlıyoruz ama kendileri de yok, kendileri de gizleniyor, susuyor ve evet, bu
suskunluk da bir ikrardır diyorum, hepinizi saygıyla selamlıyorum. (HDP
sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
10’uncu
madde üzerinde bir adet önerge vardır, okutup işleme alıyor ve oylarınıza
sunuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 10’uncu maddesinin teklif metninden çıkarılmasını arz ve teklif
ederiz.
 Mehmet
Gökdağ Eren Erdem Hüseyin Çamak
 Gaziantep İstanbul Mersin
 Zülfikar
İnönü Tümer Kadim Durmaz Haydar Akar
 Adana Tokat Kocaeli
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) - Katılmıyoruz
Sayın Başkan.
BAŞKAN
– Önerge üzerinde söz isteyen, Kocaeli Milletvekili Sayın Haydar Akar.
Buyurun.

HAYDAR
AKAR (Kocaeli) – Sayın Başkan, değerli milletvekilleri; Yunus Emre Vakfı
Mütevelli Heyetiyle ilgili 8’inci maddede alınmış olan karar 10’uncu maddede
düzenleniyor. Ne düzenleniyor? Mütevelli Heyet bu kanun teklifi yasalaştığı
andan itibaren istifa etmiş sayılıyorlar, görevlerini bırakmış sayılıyorlar. 
Şimdi,
Yunus Emre Vakfına baktığınız zaman, 13 kişilik Mütevelli Heyetiyle başlamış ve
bunda bir değişiklik öngörmüşsünüz, zaten 2007’de kurulmuş vakıf. Buradan neyi
çıkartıyorsunuz? Türkiye Odalar ve Borsalar Birliğini çıkartıyorsunuz, bu
normal karşılanabilir. Türk Dil Kurumunu çıkartıyorsunuz, bir de
Üniversitelerarası Kurulunun seçeceği 2 üyeyi de çıkartarak başka bir düzenleme
yapıyorsunuz, Cumhurbaşkanının 5 kişiyi seçmesi konusunda bir düzenleme
getiriyorsunuz. Onun dışında da 5 tabii üyesi var Bakan ve bakanlık
müsteşarları olarak. 
Şimdi,
bunun amacına, bu vakfın kuruluş amacına baktığınızda, Türkiye’yi, kültürel
mirasını, Türk dilini, kültürünü ve sanatını tanıtmak, Türkiye kültürel mirası,
Türk dili, kültürü ve sanatı konularında yurt dışında ücretli veya ücretsiz
eğitim vermek veya verdirmek, bu alanlarda sertifika vermek, verilmesini
sağlamak. Bunun amacı bu. Şimdi, seçtiğiniz müsteşarlar, artı, eklediğiniz,
Cumhurbaşkanının seçeceği 5 kişi ve Maarif Vakfından 1 üye seçilerek buraya
alınacak. Her yetkiyi Cumhurbaşkanına veriyorsunuz. HSK üyeleri seçilecek,
Cumhurbaşkanı kontenjanı var; Anayasa Mahkemesi üyeleri seçeceksiniz,
Cumhurbaşkanı kontenjanı var; RTÜK’e üye seçeceksiniz, Cumhurbaşkanı kontenjanı
var; her tarafta var. Maarif Vakfına şöyle bir baktım kimleri seçmiş
Cumhurbaşkanı, merak ettim, 4 üye seçim hakkı vardı Maarif Vakfında. Ayşen
Gürcan, seçim hükûmetinde Aile ve Sosyal Politikalar Bakanlığı yapmış. Profesör
Doktor Birol Aygün, Stratejik Düşünce Enstitüsü Başkanı, AKP’ye yakın bir
düşünce enstitü başkanı. Cahit Bağcı, AKP Çorum Milletvekili. Selim Cerrah, bu
arkadaş AKP milletvekili adayı olmuş. Peki, daimi üyeleri kimler? Yine, daimi
üyeler seçilmiş. Profesör Doktor Aşkın Asan, AKP eski Ankara Milletvekili.
Ahmet Emre Bilgili, AKP milletvekili adayı. Osman Nuri Kabaktepe, Saadet
Partisi Gençlik Kollarından geliyor. Buradan da 1 kişiyi seçerek bu vakfın
mütevelli heyetine verecekler. 
Şimdi,
arkadaşlar, bu vakıfta liyakat sahibi, amacına uygun ne bir sanatçı ne Türk
filolojisi üzerine eğitim yapmış kimse ne de Millî Eğitimden kimse var. Kim
var? AKP milletvekilleri var. Kim var? AKP milletvekili adayları var.
Cumhurbaşkanı seçiyor, Cumhurbaşkanı demek ki kabul ediyor sadece AKP’lilerin
Cumhurbaşkanı. Zaten de belli oldu AKP Genel Başkanı olarak, bunu zaten kendisi
de ifade ediyor. Ondan sonra da bu Cumhurbaşkanına saygı duymamızı
bekliyorsunuz. Mümkün mü? Var mı bu kurulun içerisinde veya seçtiği kurullar
içerisinde AKP dışında bir siyasi var mı? Diyelim ki, MHP o kadar size destek
veriyor, MHP’de hiç eski milletvekili yok mu bu kurula girebilecek, yok mu?
Veya mevcut MHP ideolojisini düşünen bir arkadaşımız, bir profesör, bir
akademisyen yok mu? Yok. Ne var ne yok sizde var. Sizde olunca da böyle bu hâle
geliyor. 
KAMİL
AYDIN (Erzurum) – Bu kurullar siyasi olmaması lazım, bu kurullar siyasi
kurullar değil; bilimsel kurullar.
HAYDAR
AKAR (Devamla) – Evet, bilimsel kurullar.
KAMİL
AYDIN (Erzurum) – Hiçbir siyasi olmaması lazım. 
HAYDAR
AKAR (Devamla) – Bilimsel olması, liyakate uygun olması gerekiyor.
KAMİL
AYDIN (Erzurum) – Evet.
HAYDAR
AKAR (Devamla) – Biz MHP’li olsun, CHP’li olsun demiyoruz, buna uygun insanlar
seçilsin diyoruz.
KAMİL
AYDIN (Erzurum) – Hiçbir siyasi olmayacak burada.
HAYDAR
AKAR (Devamla) – Cumhurbaşkanına 5 kişiyi seçme yetkisi veriliyor. Hangi
yetkiyle veriliyor? Bir kriter var mı? Yok. Türk kültürünü dünyaya tanıtacak,
bunlarla ilgili sertifikalar düzenleyecek ama atayacakları kişiler yandaş
AKP’liler olacak yani kendilerine yeni bir alan yaratıyorlar. 
Ya,
Cumhurbaşkanını niye bu kadar yoruyorsunuz arkadaşlar, niye yoruyorsunuz? Bir
tek o mu biliyor her şeyin doğrusunu? Yani RTÜK’e o üye atayacak, Anayasa
Mahkemesine o üye atayacak, HSK’ye o üye atayacak, Maarif Vakfına o üye atayacak,
aklınıza ne gelirse atayacak. Ya, Cumhurbaşkanının başka işleri var. 
SALİH
ÇETİNKAYA (Kırşehir) – Cumhurbaşkanını işi o zaten. 
HAYDAR
AKAR (Devamla) - Ne var biliyor musun? Man Adası’nda dünürünün, kardeşinin
işleri var. (CHP sıralarından alkışlar) Malta Adası’nda Başbakanın çocuklarının
işleri var, var da var. Bu kadar meşgul etmeyin. Onların geliri var, gideri
var, hesabı var, gelen mi giden mi var. 
SALİH
ÇETİNKAYA (Kırşehir) – Kim atayacak? 
HAYDAR
AKAR (Devamla) - Bu transferleri düşünmesi lazım, konuşması lazım, çocukları
uyarması lazım. Mesela, “tape”lerde olduğu gibi “Tümünü eritebildiniz mi?”
demesi gerekiyor. Bu kadar meşgul etmeyin, yormayın Cumhurbaşkanını. 
Onun
için de bu ülke her gün yeni şeylere açıktır. Bu kadar siyasallaştırırsanız
devletin kurumlarını bununla baş etmek mümkün değildir arkadaşlar. Onun için,
bir an evvel bu yanlışlardan dönün diyoruz ama siz, inatla bu yanlışları
yapmaya devam ediyorsunuz ve savunmaya da devam ediyorsunuz. Doğru olan ne
biliyor musunuz arkadaşlar? Japonya’da böyle bir olayla karşılaştığınızda Japon
Başbakanı harakiri yapar, bizdekiler de… 
ENGİN
ÖZKOÇ (Sakarya) – İstifa eder. 
HAYDAR
AKAR (Devamla) – İstifa etmez. Hiçbir şey yapmaz bizdekiler, sadece
kakarakikiriri yapar. 
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
10’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
11’inci
madde üzerinde üç adet önerge vardır, okutup işleme alacağım ve oylarınıza
sunacağım. 
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 11’inci maddesinin teklif metninden çıkarılmasını arz ve teklif
ederiz. 
 Mehmet
Gökdağ Eren Erdem Hüseyin Çamak
 Gaziantep İstanbul Mersin
 Zülfikar
İnönü Tümer Kadim Durmaz Ömer Fethi Gürer
 Adana Tokat Niğde
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan. 
BAŞKAN
– Önerge üzerinde Niğde Milletvekili Ömer Fethi Gürer…
Buyurun.
(CHP sıralarından alkışlar)
ÖMER
FETHİ GÜRER (Niğde) – Sayın Başkan, değerli milletvekilleri; ülkemizde 186
yükseköğrenim kurumu var ve yeni vakıf üniversiteleri kuruyoruz. Yeni vakıf
üniversitelerinin kurulması, üniversitelerin çoğalması, bir ülkenin eğitiminin
kalitesinin yükselmesi çok önemli. Ne var ki, vakıf üniversiteleri genelde
büyük kentlerde kuruluyor ve büyük kentlerde kurulması Anadolu’daki
üniversitelerin gelişmesinin önünde de bir engel oluşturmaya başladı. Çünkü
Anadolu üniversitelerinin çoğunda yeterli eğitim kadrosu yok.
Örneğin,
2015’te Niğde’de Tıp Fakültesi kuruldu ama öğretim üyesi bir türlü bulunamadı,
tabeladan öteye geçmedi, 60 tane öğrencimiz var, yeterli öğretim üyemiz yok.
Devletin yapacağı, Anadolu’daki bu tür üniversiteleri daha çok destekleyip
geliştirmek. Ama ilginç şeyler de olmuyor değil. Örneğin, İstanbul’da
Göztepe’de Devlet Malzeme Ofisinin bulunduğu bina boşaltılıyor. Buradaki arazi
bedelsiz olarak Medeniyet Üniversitesine veriliyor, bu güzel, yanına da salı
pazarı kuruluyor. Ve buradaki binasını boşaltan Devlet Malzeme Ofisi daha sonra
Kocaeli’ne kendisi kiracı olarak gidiyor, kendisine ait araziyi bırakıyor,
gidiyor. Ha, burada bir Medeniyet Üniversitesi kuruluyor. Çevresinde bir tek
ağaç bile yok. Ama öbür tarafta bir vakıf üniversitesi daha kuruluyor. O vakıf
üniversitesine verilen yer ise Kartal’da deniz kenarında bir tarafından demir
yolu geçen, bir tarafında denizin olduğu, bugün için metrekaresi 10 bin lirayı
aşmış bulunan bir arazi. Buradaki 392.588 metrekare arazi de Şehir Üniversitesine
bedelsiz veriliyor. İçinde 4.100 adet nitelikli, korunması gerekli ağaç var. 
Peki,
bu arazi kimindi? TEKEL’indi, TEKEL’e aitti. Bildiğiniz gibi adı değişip
Gayrimenkul AŞ olan şirketin… Buradaki Sayıştay raporunda da bu konunun
bedelsiz olarak geçtiği ifade ediliyor. İyi de, vakıf üniversitesinde okuyan
çocuklardan -eğitim için gittiklerinde- para alınmıyor mu? Alınıyor. O zaman
vakıf üniversitesine devletin, vergi vererek yurttaşların parasıyla yapılmış
arazisi niye bırakılıyor, bunu anlamakta zorlanıyorum çünkü Şehir
Üniversitesine başvurduğunuz zaman yıllık olarak bir bedel ödemezseniz
okuyamıyorsunuz. Ha, şöyle bir madde olsa hoşuma giderdi: “Şehir
Üniversitesine, geçmişte TEKEL’de çalışan ailelerin çocukları, üniversite
sınavlarında puanı tutarsa ücretsiz olarak girebilir.” diye bir hüküm
konulurdu, öyle bir hüküm de konulmuyor. 
Bu
anlamda, bir yerde ağacı dahi olmayan Devlet Malzeme Ofisinin Göztepe’de,
Kurbağalıdere’de yol kenarındaki girişi çıkışı problemli bir yere devlet
üniversitesi kuruyorsunuz, öbür tarafta denize nazır, en güzel ağaçlarıyla
birlikte kullanılabilen bir araziyi de kalkıyorsunuz Şehir Üniversitesine
bedelsiz veriyorsunuz. Ha, burası başka türlü değerlendirilemez miydi?
Değerlendirilirdi. Kartal Belediyesi Cumhuriyet Halk Partili diye ondan mahrum
kılındı. Bu neydi? O 4.100 ağacın içinde, ayrıca bölgenin ibadet yeriyle,
hamamıyla “Bryas Sarayı” denilen tarihî bir doku da ortaya çıkmıştı, bu alan
belediyeye verilerek park olarak düzenlenmesi sağlanır ve giderek azalan
yeşilin korunacağı mükemmel bir doku da böylece halkın gezip görebileceği bir
yer hâline dönüştürülürdü, o yapılmadı, şimdi Şehir Üniversitesine ne yazık ki
burası bedelsiz verildi. 
Değerli
arkadaşlar, üniversitelerin büyük kentlerde yoğunlaşması, Anadolu kentlerindeki
eğitimin istenilen düzeyde gelişmesinin önünde kısmi engel de oluşturuyor. 
Bakınız,
bugün üniversite mezunu gençlerimiz var, İŞKUR’a başvuruyorlar. Bana gelen
yazılı yanıtta, ağustos ayında 600 bine yakın üniversite mezunu ne yazık ki
İŞKUR kapısında iş arıyor ama başvurmayanlarla birlikte 1-1,5 milyon genç
üniversite mezunu ne yazık ki iş bulamıyor. Üniversiteden mezun olmak çok
anlamlı bir durum olmaz hâle geldi. Kimi yerde liselerin yerini üniversiteler
aldı. Önemli olan eğitimin kalitesini yükseltmek, burada eğitim verecek
kadroları oluşturabilmek. Eğer sizin orada eğitim verecek kadronuz yoksa ve
oralarda üniversite kurarsanız, bunun yanında da vakıf üniversitelerini
destekler, onları geliştirirseniz, Anadolu’daki üniversitelerin önünü tıkamış
olursunuz. Yapılan işteki değerlendirmeler ve düşüncelerde bir şeyi planlarken
geleceği de, olanı da ve gelmesi mümkün olanları da birlikte ele almanın büyük
yararı var. Bu bağlamda, getirilen bu öneriler dâhilinde Anadolu
üniversitelerinin de sahiplenilmesini ve bedelsiz olarak… 
(Mikrofon
otomatik cihaz tarafından kapatıldı) 
ÖMER
FETHİ GÜRER (Devamla) – …Şehir Üniversitesi gibi vakıf üniversitelerine verilen
arazilerin de en azından değeri üzerinden, geleceği korunacak biçimde kayıt
altına alınmasını diliyor, yüce Meclisi saygıyla selamlıyorum. (CHP
sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
506
sıra sayılı Kanun Teklifi’nin 11’inci maddesinin birinci fıkrasında yer alan
“kaydıyla” ifadesinin “şartıyla” şeklinde değiştirilmesini arz ve teklif
ederiz. 
 Kamil Aydın Mehmet Necmettin
Ahrazoğlu Arzu Erdem
 Erzurum Hatay İstanbul
 Fahrettin Oğuz Tor Mehmet
Erdoğan Deniz Depboylu
 Kahramanmaraş Muğla Aydın
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılamıyoruz Sayın Başkanım. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkanım. 
BAŞKAN
– Önerge üzerinde söz isteyen Sayın Mehmet Necmettin Ahrazoğlu. 
Buyurun.
(MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 506 sıra
sayılı Bazı Kanunlarda Değişiklik Yapılmasına Dair Kanun Teklifi’nin 11’inci
maddesi üzerinde vermiş olduğumuz önerge üzerine Milliyetçi Hareket Partisi
Grubu adına söz almış bulunuyorum. Yüce heyetinizi saygıyla selamlıyorum. 
Önergemizde
“kaydıyla” olan ifadenin “şartıyla” şeklinde değiştirilmesini istemiştik yani
cümleye bir “şart” kelimesi koymuştuk. 
KAMİL
AYDIN (Erzurum) – Yerinde bir taleptir efendim.
MEHMET
NECMETTİN AHRAZOĞLU (Devamla) – Talebimiz normalde cümlede de bir bütünlük, kanunda
da bir bütünlük sağlaması açısından da uygun olur diye düşünmüştük ama yüce
Meclisin takdirine sunuyoruz konuyu. 
Değerli
milletvekilleri, teklifle yani 506 sıra sayılı Kanun Teklifi’yle sporculara
yapılan ücret ve ücret sayılan ödemelerdeki gelir vergisi tevkifatının
düzenlendiği 193 sayılı Gelir Vergisi Kanunu’nun geçici 72’nci maddesindeki
sürenin uzatılması, Ankara Güzel Sanatlar Üniversitesinin adının “Ankara Müzik
ve Güzel Sanatlar Üniversitesi” şeklinde değiştirilmesi, Ankara’da Sevgi Vakfı
tarafından “Lokman Hekim Üniversitesi” adıyla bir vakıf üniversitesinin
kurulması, Türk Optisyenlik-Gözlükçüler Birliği ve optisyen-gözlükçüler
odalarının ilk oluşumlarına açıklık getirilmesi ve nihayetinde Yunus Emre Vakfı
Mütevelli Heyeti ile Yönetim Kurulu üyelerinde değişikliğe gidilmesi gibi
birtakım değişiklikler getirilmiştir. Bunlar üzerinde birçok konuşmacı görüş ve
düşüncelerini belirtti. 
11’inci
maddeyle 6502 sayılı Tüketicinin Korunması Hakkında Kanun’un 68’inci maddesine
“Tarafların İcra ve İflas Kanunundaki hakları saklı olmak kaydıyla…” diye bir
ifade konulmuştur. Bu ifade doğru bir ifadedir çünkü tüketiciyle ilgili
konularda, 2 bin lira ile 3 bin lira arasındaki cezalarda, icra ve iflas
konusunda müracaat edildiğinde tüketici hakem heyetleri… “Bunları tüketici
hakem heyetlerine müracaat edin, orada sonuçlandırın.” diye bir karmaşa
yaratıldığından bahsedilerek -kanun maddesindeki değişiklik gerekçesi- bu
şekilde bir düzenleme yapılması istenmiştir. Doğru da bir düzenleme olduğu
kanaatindeyim. 
Değerli
milletvekilleri, Tüketicinin Korunması Hakkında Kanun’la ilgili kısa bir bilgi
vermek istiyorum. Malumunuz olduğu üzere, 1982 Anayasası’na gelene kadar
tüketiciyle ilgili herhangi bir kanunumuz bulunmamaktaydı. Çeşitli hukuki
konular bu şekilde çözülmeye çalışılmaktaydı. Ancak, 1982 Anayasa’sına
tüketicinin korunmasıyla ilgili bir madde konuldu ve 1995 yılına kadar da
tüketici hakları hiç olmazsa bu şekilde bir maddeyle korunmaya çalışıldı.
Ancak, değişen, gelişen satış teknikleri karşısında genel hukuk kurallarıyla
tüketicinin korunması konusu zorlaşmıştı. Bu nedenle de 1995 yılında, 4077
sayılı Tüketicinin Korunması Hakkında Kanun Meclis tarafından çıkarılarak
yürürlüğe girdi ve 2013 yılında da tekrar 6502 sayılı bugünkü değişiklik
yaptığımız kanun meydana getirildi.
Ben,
cümlelerimin sonuna doğru bu Tüketici Kanunu’yla ilgili 2016 yılındaki bazı
verileri değerlendirmek istiyorum. 2016 yılı itibarıyla ayıplı mal ve
hizmetler, turizm şikâyetleri 280.531 olmuş yani genel şikâyet içerisindeki
oranı yüzde 19,9; finansal mal ve hizmetlerde yani bankacılık sektöründe bu
şikâyetler 1 milyon 39 bine yaklaşmış ve yüzde 74 mertebesindedir. 2017 yılının
ilk sekiz ayında ise finansla ilgili 181 bin başvuru yapılmış. Demek ki
tüketiciler açısından finans sektöründe yani bankacılık sektöründe bir problem
var. Bu problemin de tüketiciler lehine bir an önce düzeltilmesi konusunda
Meclisin gerekli çalışmayı yapacağını düşünüyor, hepinize saygılar sunuyorum.
(MHP sıralarından alkışlar) 
BAŞKAN
– Teşekkür ediyorum Sayın Ahrazoğlu.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Milet Meclisi Başkanlığına
Görüşülmekte
olan 506 sıra sayılı Kanun Teklifi’nin 11’inci maddesinin aşağıdaki şekilde
değiştirilmesini arz ve teklif ederiz.
 Mustafa Elitaş Mehmet Doğan
Kubat Salih Cora
 Kayseri İstanbul Trabzon
 Şirin Ünal Özcan
Ulupınar İmran Kılıç
 İstanbul Zonguldak Kahramanmaraş
 Ramazan Can İsmail Tamer
 Kırıkkale Kayseri
"MADDE
11- 7/11/2013 tarihli ve 6502 sayılı Tüketicinin Korunması Hakkında Kanunun 68
inci maddesinin birinci fıkrasında yer alan "Değeri” ibaresi
"Tarafların İcra ve İflas Kanunundaki hakları saklı olmak kaydıyla;
değeri,” şeklinde, "iki bin” ibareleri "dört bin” ve "üç bin”
ibareleri "altı bin” şeklinde değiştirilmiştir.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Takdire bırakıyoruz Sayın Başkan. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılıyoruz
Sayın Başkan. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Tüketici
hakem heyetleri, tüketici işlemlerinden doğan uyuşmazlıkların çözümünde mahkeme
öncesi çözüm mercisi olarak görev yapmaktadır. 6502 sayılı Kanun’un 68’inci
maddesinin (1)’inci fıkrasının mevcut hâli, tüketicilerin taraf olduğu
uyuşmazlıklarda 2004 sayılı İcra ve İflas Kanunu’nun uygulanamayacağı şeklinde
değerlendirmelere sebep olmaktadır. Bu durum, ilamsız icra yolunu kapatmakta,
hak arama ve eşitlik ilkelerine aykırılık teşkil etmekte, ayrıca tüketici hakem
heyetlerinin iş yükünü de gereksiz şekilde artırmaktadır. Maddede yapılan
değişiklikle icra iş ve işlemlerine ilişkin hususlarda tüketici hakem heyetlerine
başvuru zorunluluğu aranmaksızın 2004 sayılı Kanun hükümlerinin
uygulanabileceği vurgulanmıştır.
Diğer
taraftan, 6502 sayılı Kanun, tüketici ile satıcı/sağlayıcı arasındaki tüketici
işlemlerine uygulandığı için kanunun kapsamı oldukça geniştir. Günümüzde
tüketicilere yeni arz edilen, özellikle teknolojik ve/veya elektronik malların -akıllı
telefon, bilgisayar, tablet vesaire gibi- fiyatları yüksek tutarlı
olabilmektedir. Bireysel olarak kullanılan söz konusu ürünlerin uyuşmazlığa
konu edilmesi hâlinde tüketici hakem heyetlerine yapılan başvurulara ilişkin
parasal sınırlar çok düşük kalmaktadır. Tüketici hakem heyetlerinin gerek yirmi
iki yıllık tecrübesi gerekse altyapısının güçlendirilmiş olması dikkate
alındığında, özellikle bireysel kullanılan ancak yüksek tutarlı mallara ilişkin
uyuşmazlıkların, tüketici mahkemelerine gitmeden tüketici hakem heyetlerinin
görev alanında çözüme kavuşturulmalarını temin etmek amacıyla parasal
sınırların yeniden güncellenmesine ihtiyaç duyulmuştur.
BAŞKAN
– Gerekçesini okuttuğum Mehmet Doğan Kubat ve arkadaşlarının önergesini
oylarınıza sunuyorum: Kabul edenler... Kabul etmeyenler... Önerge kabul
edilmiştir. 
Kabul
edilen önerge doğrultusunda 11’inci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
12’nci
madde üzerinde iki adet önerge vardır, okutup işleme alıyorum ve oylarınıza
sunacağım.
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 12’nci maddesinin aşağıdaki şekilde değiştirilmesini arz ve teklif
ederiz. 
MADDE
12 – Bu Kanun 1.1.2018 tarihinde yürürlüğe girer. 
 Mehmet Gökdağ Eren Erdem  Hüseyin
Çamak
 Gaziantep İstanbul Mersin
 Zülfikar İnönü Tümer Kadim Durmaz Mustafa
Ali Balbay
 Adana Tokat İzmir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan. 
BAŞKAN
– Önerge üzerinde söz alan İzmir Milletvekili Mustafa Ali Balbay.
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; küçük torba yasanın
sonuna geldik. Bu yasada ağırlıklı olarak eğitimle ilgili bölümler vardı ama
her konuya değindik ama bir üniversitenin kuruluşu, bir üniversitenin adının
değiştirilmesi üzerine bir torba yasaydı. Bu değişikliklere baktığımızda bütün
olanaklara sahip bir üniversite kuruluyor, sağlık üniversitesi; tıp fakültesi
var, diş hekimliği fakültesi var ve bir üniversitenin adı değiştiriliyor,
başına “müzik” konuluyor. Ama eğitimin genel tablosuna baktığımızda sayın
milletvekilleri, tıpkı gelir uçurumu gibi, Türkiye’de büyük bir eğitim uçurumuyla
da karşı karşıyayız. Buradan sadece öğretim üyelerinin yetiştirilme programı ve
öğretim üyelerinin durumuyla ilgili konuya dar zamanda değinmeye çalışacağım. 
Sayın
milletvekilleri, şu anda Türkiye’de öğretim üyesi yetiştirme programı içindeki
tam 14 bine yakın gencimiz -tam rakam 13.170- öğretim üyesi adayımız
geleceğinden belirsiz bir vaziyette yedeğe alınmış durumda. Bu öğretim üyeleri
için, adaylar için devlet binlerce, milyonlarca liralık harcama yaptı. 15
Temmuz sonrasında bu öğretim üyelerinin geleceğiyle ilgili bir karar alındı,
KHK’yle dendi ki: “Biz sizi artık asıl kadroya değil, yedek kadroya alıyoruz.” 
Sayın
milletvekilleri, eğer bu öğretim üyeleri içinde FETÖ’cü olduğuna ilişkin bir
kuşkunuz varsa yedi imbikten geçirildiler, yüzde 1,9’u FETÖ’yle bağlantılı
bulundu ve açığa alındı, kalanı şu anda umutla bekleyiş içinde.
Sayın
milletvekilleri, eğer bunların içinde bir FETÖ’cü kuşkunuz varsa burada
aramayın çünkü FETÖ’cüler -onların öğretim üyeliği sürecini- böyle, bu
gençlerimiz gibi idealist bir şekilde, üç yıl yüksek lisans, altı yıl doktora,
tam dokuz yıl sonra öğretim üyeliğine geçiş gibi bir süreci beklemediler; onlar
kendi içlerindeki örgütlenmeyle uluslararası dergilerde ya da yayınlarda hemen
kendi yayınlarını yayınlayacak yerler buldular, kendi adlarına doktora yazacak
kişileri buldular ve en çok iki yılda doçent oldular. Ama bu kişiler gariban
Anadolu evlatları, sıradan yurttaşların çocukları; dokuz yıllık bir süreç
sonunda öğretim üyesi olmak, yardımcı doçent olmak için bir mücadeleye girdiler
ama siz onlara şimdi “Biz sizi açığa aldık.” FETÖ’cü müsünüz? Değilsiniz. Pek
çok üniversiteden baskı gelince çözümü şurada buldunuz: “Rektörler karar
verecek.” Rektörler de kendi istediklerini aldılar, istemediklerini almadılar
ama şu anda en çok yüzde 5’i üniversiteye girebilmiş durumda. 
Her
şey bir yana, bu genç öğretim üyelerine yaptığınız haksızlık bile eğitim
konusunda Hükûmetin iddiasını ortaya koymaktadır. Bunun yanında, kapatılan
üniversitelerdeki 3.500 dolayında öğretim üyesi için de henüz hiçbir işlem
yapılmadı, haklarında herhangi bir soruşturma yok ama üniversitesi
kapatılmıştı. Öğretim üyesinin suçu ne? Açan sizsiniz, kapattığınız 15
üniversiteden sayın milletvekilleri, 14’ünü siz açmıştınız. Şimdi, oradaki
öğretim üyeleri eğer suçluysa “Suçlusunuz.” deyin, değilse haklarında bir şey
yapın, 3.500 öğretim üyesi ayrıca, beklemede. 
Sayın
milletvekilleri, son bir dakikayı da gündemde çok tartışılmakta olan taşeron
üzerinde kafamızdaki soru işaretlerini kamuoyu aracılığıyla sizlerle paylaşmak
istiyorum. Görünen, Hükûmetin kadrosundaki taşeronlar ile belediyelerin
kadrosundaki taşeronlar, bir başka deyimle “bakanlıkların taşeronları” ile
“belediyelerin taşeronları” diye bir ayrım söz konusu. İlk açıklamalardan
gördüğümüz, sorunu çözelim derken daha bir çatallanma söz konusu. Bu konuda
atacağınız adımları, kadroya alınmaları yönündeki adımları elbette destekleriz
ama ne yazık ki bu konuda her şey bir yana, öncelikle, böyle bir endişemiz
bulunmakta. “Taşeron sorununu yıl sonuna kadar çözeceğiz.” demiştiniz. Şu anda,
ağırlıklı olarak Bakanlığın açıklamasına göre, belediyelerdeki taşeronların
sayısı bakanlıklardaki taşeronlardan daha fazla. O zaman, sorunun büyük
çoğunluğunu çözmemiş oluyorsunuz diyorum, saygılar sunuyorum. (CHP sıralarından
alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 12’nci maddesinde yer alan “yayımı
tarihinde” ibaresinin “yayımlandığı tarihten itibaren” şeklinde
değiştirilmesini arz ve teklif ederiz.
 Mahmut Toğrul Mehmet Emin
Adıyaman Hüda Kaya
 Gaziantep Iğdır İstanbul
 Behçet Yıldırım Mehmet Ali
Aslan
 Adıyaman Batman
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin)-
Katılamıyoruz Sayın Başkan.
BAŞKAN
– Hükûmet?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan.
BAŞKAN
– Önerge üzerinde söz isteyen Gaziantep Milletvekili Mahmut Toğrul.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, Genel Kurulun sevgili emekçileri; hepinizi saygıyla
selamlıyorum.
Değerli
arkadaşlar, bu küçük torba içerisinde tabii ki bir yeni üniversitenin kurulması
nedeniyle aslında üniversitelerimizin hâlipürmelalini de tartışma fırsatı
bulduk işin doğrusu. Şimdi, bugün Diyarbakır’da Dicle Üniversitesi eski
rektörünün, iki dönem rektörlük yapmış olan rektörünün duruşması vardı. 
Değerli
arkadaşlar, yıl 2008, Dicle Üniversitesinde rektörlük seçimleri yapılır ve şu
anda “FETÖ’cü” denilen rektör üçüncü sırada seçilir, AKP iktidarı, üçüncü
sırada olmasına rağmen onu rektör olarak atar. Görev yaptığı süre içerisinde
-rakama dikkatinizi çekmek istiyorum- 1.991 öğretim üyesi, öğretim elemanı
değil, öğretim üyesi ataması yaptığı iddianamede var. Seçildikten hemen sonra,
daha doğrusu, seçilme dönemindeki propagandası şuydu: “Ben cemaatlerin ortak
adayıyım.” Dört cemaatin ortak adayıydı, bunu herkes bilir değerli arkadaşlar.
Yönetim, rektör ve üç rektör yardımcısı her bir cemaatten olmak üzere
paylaşıldı. Genel sekreterlik de bir cemaate verildi ama daha sonra o cemaatle
sorun yaşadı, genel sekreterliği o cemaatten aldılar, yine bir başka cemaatin
üyesine verdiler. Bu süreçte, hemen gelir gelmez Dicle Üniversitesinde
-kayıtlara bakın- 100’ün üzerinde demokrat, aydın öğretim üyesi üniversiteden
istifaya zorlandı. Muhalif olanların kadroları verilmezken Dicle Üniversitesi
tam bir öğretim üyesi ihraç merkezi oldu. En kısa sürede doktoraları
tamamlandı, yardımcı doçentlikten doçentliğe atamaları sağlandı ve Türkiye'nin
dört bir yanına öğretim üyesi ihraç edildi.
Değerli
arkadaşlar, 2012 yılında partimizin Eş Genel Başkanı Sayın Selahattin Demirtaş
bir konuşma yapıyor Diyarbakır’da ve Hükûmeti uyarıyor, diyor ki: “Sanıyor
musunuz ki Diyarbakır’da kamu ihaleleri, akademisyen atamaları, memur
atamaları, inanıyor musunuz ki cemaatten habersiz yapılıyor? Çünkü gerçekten,
tamamı cemaat bağlantısı saikiyle yapıyordu. Çünkü o dönem akademide,
bürokraside, ekonomide yükselmenin yolu cemaatten geçiyordu.” 
Değerli
arkadaşlar, il valisi kim? Hüseyin Avni Mutlu. Rektör kim? Hükûmetin iki dönem
üst üste atadığı Ayşegül Jale Saraç. Bu uyarılara kulak asılmıyor ve
üniversiteler bu kadar bu hâle getirilmişken şimdi “Fetullah’la ilgili birtakım
uygulamalar yapıyoruz…” “Hiç bağımız yoktu.” Peki, hiç bağınız yoktu, 3’üncü
sıradaki adayı hangi saikle atadınız değerli arkadaşlar? Bunun bir
açıklamasının olması lazım. 1’inci değil, 2’nci değil, nasıl oluyor da hangi
saikle siz, 3’üncü sıradaki adayı atadınız, iki dönem üst üste atadınız?
MUSTAFA
ILICALI (Erzurum) – YÖK’ten geliş sırası nasıl?
MAHMUT
TOĞRUL (Devamla) – YÖK’ten geliş sırası da yine farklıydı, o sırada da oynama
yapıldı.
Değerli
arkadaşlar, sonuç olarak üniversitelerimiz FETÖ’den alındı, Metöye verildi,
başka cemaatler arasında dağıtıldı. Sanıyor musunuz ki bu durum sadece Dicle
Üniversitesindeydi? Birçok üniversite rektörlüğünün şu cemaat, bu cemaat diye
verildiğini herkes bilmiyor mu? Peki, bunları yapacaksınız, şimdi de
“Fetullah’la hiçbir bağımız yok, hiçbir ortak iş yapmadık, bunun siyasi ayağı
yok.” diyeceksiniz. Vallahi, bunu kimse yemiyor. 
Şimdi,
aynı şey, son dönemde, Reza Zarrab’la ilgili. Birçok iş yapacaksınız, birçok
rüşvet alındığı, verildiği bu ülkede bilinmeyen bir şey değil ama… Hatta, bu
ülkede yargılanmasının önünde “Önüne ben yatarım.” diyen bakanlar olacak,
yargılanması engellenecek; Amerika’ya gidince ve iş birliğini ifşa edince, aha,
“terörist” “ajan”, bir sürü yakıştırma yapıyoruz ve hiçbir bağımız yokmuş gibi.
Değerli arkadaşlar, “vatandaşımız için” deyip 2 kez nota vermediniz mi?
Verdiniz. Peki, bu kadar iş birliğiniz, bu kadar beraber iş tutmuşluğunuz
varken, bu kadar…
(Mikrofon
otomatik cihaz tarafından kapatıldı)
MAHMUT
TOĞRUL (Devamla) – …hırsızlık, yolsuzluk işine bulaşılmışken, çocuklarınız yurt
dışında yatırım yaparken “Hiçbir bağlantımız yok.” demeniz ve bu ülkenin
insanlarının gözünün içine baka baka sanki hiçbir suçunuz, günahınız yokmuş
gibi davranmanız artık gerçekten halk tarafından görülüyor, biliniyor.
Ben,
bu vesileyle Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
13’üncü
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 506 sıra sayılı Bazı Kanunlarda Değişiklik Yapılmasına Dair Kanun
Teklifi’nin 13’üncü maddesinin aşağıdaki şekilde değiştirilmesini arz ve teklif
ederiz.
 Mehmet
Gökdağ Eren Erdem Hüseyin Çamak
 Gaziantep İstanbul Mersin
 Zülfükar
İnönü Tümer Kadim Durmaz Mustafa Ali Balbay
 Adana Tokat İzmir
MADDE
13 – Bu kanun hükümlerini Maliye Bakanı ve Millî Eğitim Bakanı yürütür. 
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan.
BAŞKAN
– Önerge üzerinde söz isteyen, İzmir Milletvekili Mustafa Ali Balbay.
Buyurun
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın Başkan, sayın milletvekilleri; son maddeye geldik.
Bu maddede tabii, Yunus Emre Vakfı ve Yunus Emre Kültür Merkezleriyle ilgili
gerek Milliyetçi Hareket Partisi, Halkların Demokratik Partisi, Cumhuriyet Halk
Partisi, bütün partilerin genel değerlendirmeleri oldu, eleştirmeleri oldu.
Ben, şimdi sadece sizlere Yunus Emre Vakfına bağlı bu kültür merkezlerinin 2015
yılındaki harcama kalemini paylaşmak istiyorum. Genel bütçe içinde bina kirası
yüzde 16, yerel personel gideri yüzde 16, Türkiye Cumhuriyeti vatandaşı
personel maliyeti yüzde 39, cari giderler yüzde 14. Amacının kültürümüzü,
dilimizi bütün dünyaya yaymak olduğunu ilan ettiğimiz bu vakfın kültür ve sanat
giderleri yüzde 9. Sayın milletvekilleri, yeni bir çiftlik yaratmışsınız; yüzde
9. Tek amacı kültür, sanat, Türkiye’nin yurt dışında tanıtılması; bunu
vicdanınıza ve takdirlerinize sunuyorum. 
Biraz
ayrıntısına girdiğimizde sayın milletvekilleri, pek çok yurt dışındaki
temsilciliğimiz Yunus Emre Kültür Merkezi… Ki, komisyonlarda -burada bakan
yardımcısı arkadaşımız da var, komisyon üyeleri de var- biz bu kültür
merkezlerinin kuruluş ruhunu benimsediğimizi söyledik; gerçekten yararlıdır.
Ama, pek çok yerde kültür merkezi kurulunca ilk iş ne olmuş biliyor musunuz
sayın milletvekilleri? Mercedes Vito almak. Mercedes Vito, baktım Türkçe değil.
Yani, Yunus Emre Mercedesten başka bir arabaya binmezdi herhâlde. Türkiye’yi
tanıtmak üzere de herhâlde birinci derecede değil. Bakın, sadece ilk
açıldığında Berlin’e yapılan ilk iş Mercedes Vito, Viyana’ya Mercedes Vito;
Budapeşte, Köln, Bükreş, Saraybosna, Belgrad, tümünde Mercedes Vito sayın
milletvekilleri. “Ankara’ya da merkeze de bir tane alalım.” demişler, merkeze
Vito almamışlar Caravelle almışlar. Benim araba kültürüm çok fazla yok ama bu
Caravelle Vito’nun altı mıdır, üstü müdür? 
ÖZKAN
YALIM (Uşak) – Aynı, aynı. 
MUSTAFA
ALİ BALBAY (Devamla) – Aynı mı? Yunus Emre kültür merkezlerinin, sayın
milletvekilleri, biraz önce öteki partilerden arkadaşlarımız da vurguladılar,
ne yazık ki zaten kuruluş amacının dışında bir gidişi vardı. 
Şimdi,
bu değişiklikle birlikte, buradan bir kez daha uyarıyorum, oralarda kurmakta
olduğunuz kadrolar paralel bir güç oluşturuyor. Gidin, biraz tarafsız gözle
bakın, paralel başka bir güç oluştuğunu göreceksiniz. Üstelik oralarda
yaptıkları kültür yayınlarının içine girsek saatler yetmez. Türkçe dışında,
Türkiye'nin temel kültürü dışında her şey var sayın milletvekilleri. 
İşte,
Yunus Emre Kültür Merkezi gündeme gele gele, ne yaptı diye değil de, mütevelli
heyetini ve yönetim kurulunu değiştirmek ve daha bir saray yapmak, öz
saraylılar gibi bir girişimi bu yasa değişikliği gösteriyor sayın
milletvekilleri, başka hiçbir şey değil.
Sayın
milletvekilleri, son bir dakikada, Sayın Tarım Bakanı buradayken Bakana birkaç
durumu çok kısa anımsatmak istiyorum.
Sayın
Bakan, ben hafta sonu Ödemiş’teydim. Ödemiş, yani Küçük Menderes’in merkezi.
Ödemişlilerin size selamı yok “Selam söylemeyin.” dediler. Çünkü özellikle
hayvancılığın en önemli olduğu o bölgede biraz sütten para kazanıyorlar, birkaç
fabrika girişimi olmuş ama yıllardır sürekli et ithal ediliyor, bu dönem son,
bu dönem son… “Yine ithalat başladı, ne zaman son?” diyorlar. Bir de “Tarım
ürünlerinin ithalatına getirdiğiniz sıfır vergi de bizi sıfırladı.” diyorlar.
Ve Ödemiş’te Sayın Fakıbaba, çok miktarda fakir baba oluşmuş durumda diyorum. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 506 sıra sayılı Kanun Teklifi’nin 13’üncü maddesinde yer alan “hükümlerini
Bakanlar Kurulu yürütür” ibaresinin “hükümleri Bakanlar Kurulu tarafından
yürütülür” şeklinde değiştirilmesini arz ve teklif ederiz.
 Mahmut Toğrul Mehmet Emin
Adıyaman Hüda Kaya
 Gaziantep Iğdır İstanbul
 Behçet Yıldırım Mehmet Ali
Aslan
 Adıyaman Batman
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan. 
BAŞKAN
– Hükûmet? 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan. 
BAŞKAN
- Önerge üzerinde Adıyaman Milletvekili Behçet Yıldırım konuşacaktır. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Sayın Başkan, değerli milletvekili arkadaşlarım; 506 sıra
sayılı torba yasa teklifinin sonuncu olan 13’üncü maddesi üzerine grubum adına
söz almış bulunmaktayım. Genel Kurulu saygıyla selamlıyorum. 
Şimdi,
iki üniversitenin kuruluşu olan bu torba yasa teklifinde özellikle Lokman Hekim
Üniversitesini -benim mesleğim de olduğu için- çok önemsiyorum. Şimdi, yaklaşık
iki yılı aşkın süredir bu Meclisteyim, üyesi olduğum Sağlık Komisyonu bir defa
dahi toplanmadı arkadaşlar, bir defa dahi toplanmadı veya toplanamadı. İktidar
ilk toplantıda tüm yetkilileri; başkan, başkan vekili, sözcü, kâtip üyeyi kendi
parti üyelerinden seçti, ondan sonra icraat için bir gün toplanamadık. Ama
hakkını yemeyelim, yeni Sağlık Bakanı, seçildikten sonra hepimizi bir kahvaltı
toplantısında buluşturdu, hatta Mecliste sağlıkla ilgili tüm vekil arkadaşları;
doktor, eczacı, diş hekimi, hemşire, teknisyen, herkesi buluşturdu, notlar
aldı. Bu notlarda benim de sorduğum sorular vardı. Gerçi, yeterli, doyurucu
bilgiler alamadım ama yine de hiç olmazsa dinlenildik, taleplerimiz not edildi;
bunu da önemsiyorum. Bu sorduğum sorulardan birisinde “Güvenlik soruşturmaları
niye bu kadar uzuyor?” dedik. Binlerce sağlık çalışanı var, 9-10 bin kişi
atanmış, 2-3 bin kişi bekliyor. Acaba siyasi görüşünden dolayı mı bekliyor,
acaba doğduğu memleketten dolayı mı bekletiliyor güvenlik soruşturması veya
“Mezhebimden dolayı mı ben işe alınmıyorum?” gibi kaygılar taşıyor arkadaşlar.
Bu konuda da onlarca, yüzlerce mesaj aldık ama Sağlık Bakanı “Güvenlik
soruşturması tamam olanların hepsini işe başlatıyoruz.” diye… Şunu sormak
lazım: Tamamlanır tamamlanmasına ama niye tamamlanmıyor hani? Bazılarınınki
hemen bir haftada, iki haftada geliyor ama bazılarınınkinin altı yedi haftada
güvenlik soruşturmaları bitmiyor. Bu da ayrıca başlı başlına bir sorundur. 
Şimdi,
450 bini aşkın sağlık çalışanı var, en fazla taşeron işçiyi Sağlık Bakanlığı
çalıştırıyor. Bu da başlı başına bir hatadır. Yani önümüzdeki haftalarda
inşallah taşeron işçi yasası gelir ve önemsediğim Sağlık Bakanlığındaki bu
taşeron işçi olayında gerçek, hak eden sağlık çalışanlarını alırız diye
düşünüyorum. Ek kontenjan istiyor arkadaşlar. En az 30 bin; bu söz daha önce
verilmiş ama bu 30 bin sözü yerine getirilmemiş. Sağlıkta açık varken ihraç
edilen sağlıkçıların -4 bin kişiden bahsediyorum- acilen işe dönmesi gerekiyor.

Bir
kanun tasarısı hazırlanırken STK’lerin, özellikle SES ve Tabipler Birliğinin
görüşü hiç alınmıyor, önemsenmiyor, onlara öcü gözüyle bakılıyor, onların
görüşünden mutlaka yararlanılmalı diyorum.
Yine,
sağlıkla ilgili 3 Aralık Dünya Engelliler Günü’ydü. 2014 yılında HDP’li
Diyarbakır Belediyesinde engelliler birimi tarafından sesli kütüphane
oluşturulmuştu. AKP iktidarının atadığı kayyum tarafından bu sesli kütüphane
kapatıldı. Nedeni: Anadillerinde, Kürtçe çocuk hikâyeleri ve çocuk şiirleri
olduğu gerekçesiyle bu sesli kütüphane kapatıldı arkadaşlar.
Sayın
Başkan, değerli milletvekili arkadaşlarım; üniversite kurulsun, kurulsun ama
altyapısı tamamlansın. Gerekli öğretim elemanı, ekip, eleman, bütçe mutlaka
olmalı, yetersiz eleman olduğu zaman, başta yetersiz öğretim elemanı olduğu
zaman iyi hekim yetişmiyor; “Yarım doktor candan, yarım imam imandan eder.”
sözü tam da bunun için söylenmiştir. 
Arkadaşlar,
biliyorsunuz önümüzdeki hafta bütçe görüşmelerine başlayacağız. Bu bütçe
görüşmelerinde dikkatimi çeken bir şey oldu. Sağlığa ayrılan bütçeyi
toparladık, 37 milyar ayrılmış arkadaşlar. Güvenliğe ne kadar ayrılmış biliyor
musunuz? Tam 90 milyar. Yani 2,5-3 katı, resmen savaşa ayrılmış, sağlık hiç
düşünülmemiş. 
Şimdi,
Türkiye’ye yapılan yardımlar var. 2018 yılı için Avrupa Parlamentosu şöyle bir
karar aldı: Türkiye’ye yapılan mali yardımlardan 2018 yılı içinde 80 milyon
euro kesilecek. Niye? Türkiye’de ifade özgürlüğüne, insan haklarına saygı
gösterilmiyor, Avrupa’nın demokrasi standardından giderek uzaklaşıyor diye. 
Avrupa
Birliği ve dünyanın başka ülkelerinin dayatmasıyla değil kendi iç barışımızı
kendimiz sağlayarak bu sorunları rahat aşabiliriz. Savaşa değil sağlığa bütçe
ayıralım. 
(Mikrofon
otomatik cihaz tarafından kapatıldı)
BEHÇET
YILDIRIM (Devamla) – “İtibardan tasarruf edilmez.” diyenlere inat “Sağlıktan ve
özgürlükten tasarruf edilmez.” diyor, Genel Kurulu saygıyla selamlıyorum. (HDP
sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ahmet
Aydın’ın, Amerika Birleşik Devletleri Başkanı Trump’ın resmî olarak Kudüs’ü
İsrail’in başkenti olarak tanıdığına ve Türkiye Büyük Millet Meclisi olarak bu
haksız ve hukuksuz kararı alanları kınadıklarına ilişkin konuşması 
BAŞKAN
– Sayın milletvekilleri, Amerika Birleşik Devletleri Başkanı Trump resmî olarak
Kudüs’ü İsrail’in başkenti olarak tanıdı. 
Türkiye
Büyük Millet Meclisi olarak bu haksız ve hukuksuz kararı tanımadığımızı bir kez
daha ifade etmek istiyorum. (AK PARTİ, CHP ve MHP sıralarından alkışlar) Bu
konudaki siyasi parti gruplarımızın hem Meclisimizin hem de halkımızın
hissiyatını ifade eden ortak deklarasyonunu az önce bu kürsüden ilan etmiştik.
Bu tutum, dünya barışından uzak, Orta Doğu’daki çatışmayı derinleştirecek,
terör örgütlerinin ekmeğine yağ sürecek ve İslam âleminde infiale yol
açacaktır. Kudüs, bizim ilk kıblemiz ve tüm Müslümanların gözbebeğidir. 
Bu
anlamda bir kez daha, bu kararı alanları da kınadığımızı net ve sert bir
şekilde bu kürsüden ifade etmek istedim. (AK PARTİ sıralarından alkışlar) 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Bazı Kanunlarda Değişiklik Yapılmasına Dair Kanun Teklifi (2/1945) ile Millî
Eğitim, Kültür, Gençlik ve Spor Komisyonu Raporu (S. Sayısı: 506) (Devam)
BAŞKAN
– Teklifin tümünü oylamadan önce İç Tüzük’ün 86’ncı maddesi gereğince oyunun
rengini belli etmek üzere, lehte İstanbul Milletvekili Sayın Ahmet Hamdi Çamlı
konuşacaktır.
Buyurun
Sayın Çamlı. (AK PARTİ sıralarından alkışlar)
AHMET
HAMDİ ÇAMLI (İstanbul) – Sayın Başkanım, değerli arkadaşlar; 506 sıra sayılı
Bazı Kanunlarda Değişiklik Yapılmasına Dair Kanun Teklifi üzerinde lehte
görüşlerimi belirtmek üzere söz almış bulunmaktayım. Bu vesileyle, gazi
milleti, Gazi Meclisi ve gazi milletvekillerini saygıyla selamlıyorum.
Türkiye
Büyük Millet Meclisimizin halkımız içerisinden seçilerek gelen üyeleri olarak
halkımızın taleplerini dile getiren bir kanun çalışması yaptık, bu akşam
Meclisimizden geçirdik. Yalnız, tabii, şimdi, Meclis Başkan Vekilimizin de
ifade ettiği gibi, Amerika Birleşik Devletleri Başkanı Trump’ın bir son dakika
açıklaması olmuş. Büyükelçiliklerini Kudüs-ü Şerif’e taşıyacaklar herhâlde.
Harem-i Şerif’in duvarlarının dibinde dolaşmaya başlamış. Kınıyoruz,
lanetliyoruz; her yerde, dünyanın her coğrafyasında teröre destek veren
Amerika’daki bu aklı kınıyoruz, nefretle kınıyoruz. (AK PARTİ sıralarından
“Bravo” sesleri, alkışlar) Dünyanın hangi coğrafyasında, nerede bir kötülük
varsa altında olan Amerika’daki bu aklı -“Amerika’daki bu aklı” diyorum çünkü
Amerikan halkıyla bir alıp veremediğimiz yok- kınıyorum, nefretle tekraren
kınıyorum.
Tabii,
bu kanun üzerinde arkadaşlarımız konuştu, parti gruplarımız konuştu; müspet,
menfi değerlendirmeler de yaptılar, değerlendirmelerde bulundular. Gördüğünüz
gibi, hem gündemin sıcaklığı hem gelişen olaylar çerçevesinde ben de bu kanunun
lehinde oy kullanacağımı, oy kullanacağımızı beyan ederek fazla da üstünde
durmak istemiyorum; neticede konuşuldu, eleştiriler yapıldı. 
Gündemimiz
sıcak. En son…
YILDIZ
SEFERİNOĞLU (İstanbul) – Beyaz adama gel.
AHMET
HAMDİ ÇAMLI (Devamla) – “Beyaz adama gel.” diyor. Hakikaten, beyaz adam Harem-i
Şerif’in ve bütün kutsallarımızın duvarlarının dibinde dolaşıyor, ileri geri.
Kim duvar dibinde dolaşır? Ama şunu bilsin ki köy çobansız değil, köy değneksiz
değil. Allah’ın izniyle bu millet ve bu ümmet bu küresel hırsızlara asla geçit
vermeyecek. (AK PARTİ sıralarından alkışlar) Ve ben buradan birlikte
çalıştığımız siyasi arkadaşlarımıza da bazı gruplarımıza da çağrıda bulunmak
istiyorum: Bunların ipiyle kuyuya inmeyin kardeşim, bunların ipiyle kuyuya inip
tantana yapmayın. Bak, ben İstanbul çocuğuyum. 
TÜRABİ
KAYAN (Kırklareli) – Hiç de benzemiyorsun.
AHMET
HAMDİ ÇAMLI (Devamla) - En hareketli bölgelerde her şeyi görmüş geçirmiş, bilen
bir arkadaşınızım yani kötü şeyleri yapmış olarak söylemiyorum, bilen bir
arkadaşınız olarak söylüyorum. 
Bizim
İstanbul’da eskiden çok vardı, “tantanacılar” denirdi, polis literatüründe de
vardır; polislikten, Emniyetten gelen arkadaşlarımız da bilir, “tantanacılar”
diye bir kavram vardır. Bunlar yolun ortasında bir yerde üç kâğıtçılarla
beraber -hani birileri çıkardı ya üç tane kâğıt sallardı ya mesela- üç
kâğıtçılar tezgâh kurar, işte “bul karayı al parayı”, onun etrafında da
tantanacılar vardır, kavga ediyor gibi yaparlar fakat oraya gelenleri soyarlar
veya soymaya çabalarlar. 
MAHMUT
TANAL (İstanbul) – “Yeliz”ler yoktu değil mi? “Yeliz”ler yoktu herhâlde?
AHMET
HAMDİ ÇAMLI (Devamla) - Cahiliye devrindeki Araplar gibi bir put yaptınız, o
puta tapınıp tapınıp duruyorsunuz ya. Benim ismim belli cismim belli. Aynı Arap
cahilleri gibi. Hâlâ konuşmaya bak, lafa bak. Tap bakalım, karnın acıktı mı da
yersin. 
TÜRABİ
KAYAN (Kırklareli) – Kim o put, söyle bakalım.
AHMET
HAMDİ ÇAMLI (Devamla) - Sen yaptın putu, siz yaptınız işte.
TÜRABİ
KAYAN (Kırklareli) – Kim o put?
AHMET
HAMDİ ÇAMLI (Devamla) - Ben İstanbul çocuğuyum, bunları gördüm kardeşim. 
TÜRABİ
KAYAN (Kırklareli) – Hiç benzemiyorsun be arkadaş.
AHMET
HAMDİ ÇAMLI (Devamla) – Bak, tantana yapıp gürültü yapmayın. Ülkemize,
milletimize, millî menfaatlerimizin üzerine çökmeye çalışanlar var. Biz bunları
çöktürtmeyeceğiz. (AK PARTİ sıralarından alkışlar) Siz ne kadar tantana
yaparsanız, ne kadar “tavşana bak, tavşana bak” diye tantana yaparsanız bunların
hiçbirini bu millet yemeyecek, bu ümmet yemeyecek ve asla geçit vermeyecek.
(Mikrofon
otomatik cihaz tarafından kapatıldı) 
AHMET
HAMDİ ÇAMLI (Devamla) – Bu sokaklarda bizi öldürdüler. Her şeyi göze aldık
kardeşim, hiç kimse kusura bakmasın. 
Teşekkür
ederim. (AK PARTİ sıralarından alkışlar)
BAŞKAN
– Teşekkürler Sayın Çamlı. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun.
ENGİN
ÖZKOÇ (Sakarya) – “Putlar yaptınız, putlara taptınız.” gibi sataşmalarda
bulunmuştur, sataşmadan… 
BAŞKAN
– Buyurun, iki dakika süreyle söz veriyorum. Lütfen, yeni bir sataşmaya meydan
vermeyelim. (CHP sıralarından alkışlar)
VII.- SATAŞMALARA İLİŞKİN KONUŞMALAR
(Devam)
2.- Sakarya Milletvekili Engin Özkoç’un,
İstanbul Milletvekili Ahmet Hamdi Çamlı’nın 506 sıra sayılı Kanun Teklifi
üzerinde oyunun rengini belli etmek üzere yaptığı konuşması sırasında
Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Allah
aşkına, bu nasıl bir konuşma üslubudur ya. Mahalle kabadayısı mısın?
AHMET
HAMDİ ÇAMLI (İstanbul) – Kendine bak!
ENGİN
ÖZKOÇ (Devamla) – Kendinle ilgili konuşurken Meclisin huzurunda olduğunu
görmüyor musun? Kimi tehdit ediyorsunuz? 
MUSTAFA
ŞÜKRÜ NAZLI (Kütahya) – Veli Ağbaba’ya da söylüyor musunuz bunu? 
ENGİN
ÖZKOÇ (Devamla) – Nasıl bir üslupla tehdit ediyorsunuz? Sen kendi sokaklarında,
İstanbul sokaklarındaki az önce bahsettiğin o kirli ilişkilerinin içerisinde
yaşadığın hayatı Türkiye Büyük Millet Meclisine taşımak zorunda mısın? Bu nasıl
bir şey?
ORHAN
DELİGÖZ (Erzurum) – Niye üstünüze alınıyorsunuz? Amerika’nın sözcüsü müsünüz? 
FATMA
BENLİ (İstanbul) – Bu ifade çok çirkin ama size hiç yakışmıyor.
ORHAN
DELİGÖZ (Erzurum) – Sen Amerika’nın sözcüsü müsün?
ENGİN
ÖZKOÇ (Devamla) – Amerika Birleşik Devletleri’nde “Orta Doğu Projesi’nin Eş
Başkanıyım.” diyen lider senin liderin değil miydi?
HÜSNÜYE
ERDOĞAN (Konya) – Geç onları ya, geç! 
ENGİN
ÖZKOÇ (Devamla) – Beraber şoförlüğünü yaptığın lider değil miydi? “Biz o ne
derse onu yapacağız. Amerika’ya nasıl karşı çıkıyorsunuz?” diyen o değil miydi?

HÜSNÜYE
ERDOĞAN (Konya) – Seviyenize bakın bir ya! Siz üslubunuza bakın! 
FATMA
BENLİ (İstanbul) – Siz nasıl grup başkan vekilliği yapıyorsunuz?
ENGİN
ÖZKOÇ (Devamla) – Sen, yüzün kızarmadan kalkıp da buradan nasıl kabadayılık
yapıyorsun? 
HÜSNÜYE
ERDOĞAN (Konya) – Siz kendi üslubunuza bakın bir ya! Yapmayın Allah aşkına!
ENGİN
ÖZKOÇ (Devamla) – Böyle bir üslup olmaz, böyle bir yaklaşım olmaz. Türkiye
Büyük Millet Meclisindesiniz. Yaklaşım tarzınızı, konuşma tarzınızı kınıyorum.
Putlardan bahseden, put yaratan… Siz kendi genel başkanınıza ibadet edilmesi
gerektiğini söyleyen kişilersiniz. 
EJDER
AÇIKKAPI (Elâzığ) – Yalan konuşuyorsun! Terbiyeli ol! Adam gibi konuş! 
YILDIZ
SEFERİNOĞLU (İstanbul) – Terbiyesizlik yapma!
ENGİN
ÖZKOÇ (Devamla) – Konuşmayın oradan. 
EJDER
AÇIKKAPI (Elâzığ) – Ne demek ibadet… Ne biçim konuşuyorsun sen? 
ENGİN
ÖZKOÇ (Devamla) – Bir daha konuşurken…
EJDER
AÇIKKAPI (Elâzığ) – Ne biçim konuşuyorsun?
BAŞKAN
– Sayın milletvekilleri, lütfen…
ENGİN
ÖZKOÇ (Devamla) – Sayın Başkan, “Adam gibi konuş.” sözünün burada kınanmasını
istiyorum, tamam mı?
EJDER
AÇIKKAPI (Elâzığ) – Biz sadece Allah’a ibadet ederiz. Terbiyeli ol! Bu grup
Allah’a ibadet eder.
BAŞKAN
– Sayın milletvekili, lütfen… 
Sayın
Özkoç, siz de Genel Kurula hitap edin. 
ENGİN
ÖZKOÇ (Devamla) – Konuşma oradan! Sizler terbiyeli olacaksınız! 
EJDER
AÇIKKAPI (Elâzığ) – Bu grup Allah’a ibadet eder. Terbiyeli konuş!
YILDIZ
SEFERİNOĞLU (İstanbul) – Parmağını indir! Ne parmak sallıyorsun? Sen kimsin? 
ENGİN
ÖZKOÇ (Devamla) – Sizler terbiyeli olacaksınız. Öyle yok. Sizlere pabuç
bırakacak hâlimiz yok bizim. 
EJDER
AÇIKKAPI (Elâzığ) – Ne diyorsun sen? Adam gibi konuşacaksın, adam gibi.
ENGİN
ÖZKOÇ (Devamla) – Kabadayılık falan yok, yok öyle şey. 
YILDIZ
SEFERİNOĞLU (İstanbul) – Defol git oradan!
ENGİN
ÖZKOÇ (Devamla) – Kabadayılıkla bizi sindiremezsiniz.
BAŞKAN
– Sayın milletvekilleri… 
EJDER
AÇIKKAPI (Elâzığ) – Adam gibi konuşacaksın! Adam gibi konuşacaksın!
ENGİN
ÖZKOÇ (Devamla) – Adam gibi siz konuşacaksınız. Öyle yok. 
BAŞKAN
– Sayın Özkoç, Genel Kurula hitap edin. 
YILDIZ
SEFERİNOĞLU (İstanbul) – Elini, parmağını sallama! Kabadayılık yapma! Sen
yapıyorsun kabadayılık ya. 
ENGİN
ÖZKOÇ (Devamla) – Kabadayılık yapan sizlersiniz. 
EJDER
AÇIKKAPI (Elâzığ) – Bu grup Allah’a ibadet eder, başka hiç kimseye ibadet
etmez!
ENGİN
ÖZKOÇ (Devamla) – Ben istediğim gibi, doğru dürüst buradan konuşuyorum. Öyle
tehditle bizi yıldıramazsınız. 
YILDIZ
SEFERİNOĞLU (İstanbul) – Tam da onu yapıyorsun şu an. 
ENGİN
ÖZKOÇ (Devamla) – Yapmak istediğiniz bir şey varsa yapılması gereken yerde
yaparsın.
(Mikrofon
otomatik cihaz tarafından kapatıldı)
EJDER
AÇIKKAPI (Elâzığ) – Biz Allah’tan başka kimseye ibadet ne ederiz ne edilmesine
müsaade ederiz.
ENGİN
ÖZKOÇ (Devamla) – Bağırarak konuşamazsın!
BAŞKAN
– Sayın Özkoç, süreniz doldu, lütfen, buyurun.
ENGİN
ÖZKOÇ (Devamla) – Herhâlde müsaade edersiniz.
BAŞKAN
– Sayın Özkoç, sataşmadan süre veremiyoruz fazla, iki dakikadan fazla
veremiyoruz.
ENGİN
ÖZKOÇ (Devamla) – Ama yaptıkları sataşmalar…
HALİS
DALKILIÇ (İstanbul) – Sataşan bu ya! Sataşan kendisi ya!
BAŞKAN
– Cevap verdiniz. Sayın Özkoç teşekkür ediyoruz. Lütfen, bunu uzatmayalım, çok
teşekkür ediyorum Sayın Özkoç.
HÜSNÜYE
ERDOĞAN (Konya) – Kürsü işgali bu!
ENGİN
ÖZKOÇ (Devamla) – Arkadaşlar, Cumhuriyet Halk Partisini tehdit ederek…
HALİS
DALKILIÇ (İstanbul) – Bırak ya!
HÜSNÜYE
ERDOĞAN (Konya) – Kürsü işgali bu!
ENGİN
ÖZKOÇ (Devamla) – Kabadayılık üslubuyla Cumhuriyet Halk Partisini asla
sindiremezsiniz. 
HÜSNÜYE
ERDOĞAN (Konya) – Kürsü işgali yapıyorsunuz.
ENGİN
ÖZKOÇ (Devamla) – Yolsuzluğunuzu, arsızlığınızı, Amerika’yla olan
birlikteliğinizi halkımıza şikâyet etmeye devam edeceğiz. (CHP sıralarından
alkışlar) 
AHMET
HAMDİ ÇAMLI (İstanbul) – Sayın Başkanım…
BAŞKAN
– Buyurun Sayın Çamlı.
AHMET
HAMDİ ÇAMLI (İstanbul) – Sayın Başkanım, hatip benim konuşmamı referans
göstererek bana hakaret etti.
ENGİN
ÖZKOÇ (Sakarya) – Ne hakareti!
BAŞKAN
– Ne dedi Sayın Çamlı?
AHMET
HAMDİ ÇAMLI (İstanbul) – “Terbiyesiz” dedi, bilmem, bir sürü bir şey söyledi.
ENGİN
ÖZKOÇ (Sakarya) – Hayır, öyle bir şey söylemedim.
EJDER
AÇIKKAPI (Elâzığ) – “Sokak ağzı” dedi, “kabadayı” dedi.
BAŞKAN
– Sayın Çamlı, lütfen yeni bir sataşmaya meydan vermeyelim, bunu kapatalım.
Arkadaşlar,
gecenin bu vakti, lütfen biraz daha sakin olalım, sinirlerimize hâkim olalım.
Buyurun.
3.- İstanbul Milletvekili Ahmet Hamdi
Çamlı’nın, Sakarya Milletvekili Engin Özkoç’un sataşma nedeniyle yaptığı
konuşması sırasında şahsına sataşması nedeniyle konuşması
AHMET
HAMDİ ÇAMLI (İstanbul) – Sevgili arkadaşlar, bizim mabudumuz belli, âlemlerin
Rabb’i Allah (cc). Başka mabutları olan varsa baksın.
ENGİN
ÖZKOÇ (Sakarya) – Dinle, burada politika yapma! Burada siyaset yapıyoruz.
AHMET
HAMDİ ÇAMLI (Devamla) – Tayyip Erdoğan -bizim mabudumuz- (x) bizim
liderimiz, Ağabeyimiz, kardeşimiz, birlikte yürüdüğümüz, milletin hizmetinde
olan ve milletin hizmetinde olduğu müddetçe de sonuna kadar kanımızla canımızla
arkasında duracağız.
EJDER
AÇIKKAPI (Elâzığ) – Destek olacağız.
ENGİN
ÖZKOÇ (Sakarya) – Allah selamet versin.
AHMET
HAMDİ ÇAMLI (Devamla) – Tamam mı kardeşim, bir.
İki:
Kalkıp burada sen, yok, kabadayı mabadayı… Kabadayı mabadayı yok, herkesin bir
hâli var, benim de hâlim bu.
ENGİN
ÖZKOÇ (Sakarya) – Hakikaten hâlin bir tuhaf.
AHMET
HAMDİ ÇAMLI (Devamla) – Ama yüreğime bakacaksın sen. (AK PARTİ sıralarından
alkışlar) 
ENGİN
ÖZKOÇ (Sakarya) – Senin yüreğini de biliyoruz.
AHMET
HAMDİ ÇAMLI (Devamla) – Gideceksin beni Fatih’te soracaksın, İstanbul’da
soracaksın. Bir komşunun, birisinin tavuğuna “kış” demiş mi dememiş mi, onu
öğreneceksin. Tamam mı?
MAHMUT
TANAL (İstanbul) – Yeliz kimdi, Yeliz?
FATMA
BENLİ (İstanbul) – Ya yapmayın ya! Bu kadar da çirkinleşmeyin yani.
AHMET
HAMDİ ÇAMLI (Devamla) – Ben burada kimseyi tehdit etmedim. Benim tehdit
ettiğim... Ben bir tek şeyi tehdit ediyorum, küresel hırsızları. Aklınızı
başınıza alın, bu topraklarda size verecek bir tane çakıl taşımız ve bir
delikli liramız yok. (AK PARTİ sıralarından alkışlar) Ne pahasına olursa olsun
bunun arkasında duracağız. Kusura bakmasınlar.
Bak,
benim Meclisimi vurdular. Bak, fitilleri görüyor musun?
ENGİN
ÖZKOÇ (Sakarya) – Senin desteklediğin adamlar vurdu. 
AHMET
HAMDİ ÇAMLI (Devamla) - Onlar vurdu, senin adamların vurdu.
GÜLAY
YEDEKCİ (İstanbul) – Senin adamların vurdu.
AHMET
HAMDİ ÇAMLI (Devamla) - Aldığın, o salladığın kâğıtları sana verenler vurdu
burayı. Tamam mı? (AK PARTİ sıralarından alkışlar) 
GÜLAY
YEDEKCİ (İstanbul) – FETÖ’yü kim yerleştirdi devlete? 
ENGİN
ÖZKOÇ (Sakarya) – Yapma ya! Kim getirdi onları buraya? 
AHMET
HAMDİ ÇAMLI (Devamla) - Onun CIA köpekleri vurdu burayı.
GÜLAY
YEDEKCİ (İstanbul) – Devlete kim yerleştirdi onları, kim? 
AHMET
HAMDİ ÇAMLI (Devamla) - Bu CIA köpekleri vurdu burayı. Tamam mı? Kusura bakma
kardeşim. (AK PARTİ sıralarından alkışlar)
GÜLAY
YEDEKCİ (İstanbul) – O silahları nasıl elde ettiler? 
AHMET
HAMDİ ÇAMLI (Devamla) - Bak, kimseye pirim vermeyeceğiz kardeşim. Bak, bunu
burada bir daha söylüyoruz. 
HAYDAR
AKAR (Kocaeli) – Ya, Başkan, sustur şunu ya!
AHMET
HAMDİ ÇAMLI (Devamla) - Bunu ilan ediyoruz: Asla geçit vermeyeceğiz. 80 milyonu
şehit etmeden bu topraklara giremezler. (AK PARTİ sıralarından alkışlar) 80
milyonu şehit edecek…
HAYDAR
AKAR (Kocaeli) – Ya, Amerika’ya söyle git sen, Amerika’ya. 
AHMET
HAMDİ ÇAMLI (Devamla) - Bu memleketin sokaklarındaki köpekler aslan kesilip
onların karşısına aslanlar gibi dikilecek.
HAYDAR
AKAR (Kocaeli) – Amerika’ya söyle, BOP Eş Başkanına söyle!
AHMET
HAMDİ ÇAMLI (Devamla) - Bu memleketin ağaçlarına tünemiş serçeler ebabil
kesilip onların kafasından aşağı “siccil”leri yağdıracak. (AK PARTİ
sıralarından alkışlar) Asla geçit vermeyeceğiz, söyleyin onlara.
BAŞKAN
– Sayın Özkoç…
ENGİN
ÖZKOÇ (Sakarya) – Efendim, “Sizin yarattıklarınız burayı bombalamıştır.” dedi. 
BAŞKAN
– Arkadaşlar, bakın, sabahtan beri düzgün bir şekilde bir noktaya taşıdık.
Lütfen, sizlerden istirhamım, artık sükûnetimizi muhafaza edelim. 
Sayın
Özkoç, buyurun. 
4.- Sakarya Milletvekili Engin Özkoç’un,
İstanbul Milletvekili Ahmet Hamdi Çamlı’nın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım…
HALİS
DALKILIÇ (İstanbul) – Size bir şey demiyor ki ya. 
ENGİN
ÖZKOÇ (Devamla) – Efendim? 
HALİS
DALKILIÇ (İstanbul) – Size bir şey demedi. Küresel hırsızlara karşı…
ENGİN
ÖZKOÇ (Devamla) – Ya, Allah aşkına ya! “Sizin adamlarınız burayı bombaladı.”
diyor. Ne demektir bu? Arkadaşlar, ne demektir bu?
Doğru,
Fetullah terör örgütüyle kucak kucağa olan sizlerdiniz. Fetullah terör örgütünü
koruyan sizlerdiniz. Fetullah terör örgütüne peşkeş çeken sizlerdiniz. Fetullah
Hoca’ya Bank Asyayı sizin Başbakanınız açtı. Fetullah Hoca’ya her türlü
imkânları siz tanıdınız ve onunla birlikte bu milleti soymaya kalktınız.
YUSUF
BAŞER (Yozgat) – Hâlâ “hoca” diyor; FETÖ, FETÖ!
ENGİN
ÖZKOÇ (Devamla) – Sizlere burada tekrar söylüyorum: Din kisvesi altında,
Türkiye Büyük Millet Meclisinde bu kürsüden “Bizim Allah’ımız budur, siz
putperestsiniz.” diyebilecek, bir tane, Cumhuriyet Halk Partisi için, şerefsiz
çıkamaz, bir tane. (CHP sıralarından alkışlar) Bizim Allah’ımız da birdir,
imanımız da birdir, Peygamberimiz de birdir; bunu söyleyen şerefsizdir! (CHP
sıralarından alkışlar) 
BAŞKAN
– Teşekkür ediyoruz. 
Sayın
milletvekilleri, lütfen, artık bu işi kapatıyoruz. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet
ve Kalkınma Partisi Grup Başkanvekili Kayseri Milletvekili Mustafa Elitaş'ın
Bazı Kanunlarda Değişiklik Yapılmasına Dair Kanun Teklifi (2/1945) ile Millî
Eğitim, Kültür, Gençlik ve Spor Komisyonu Raporu (S. Sayısı: 506) (Devam)
BAŞKAN
– Aleyhte olmak üzere, İstanbul Milletvekili Sayın Mahmut Tanal… 
Değerlerimiz
üzerinde, lütfen, hiç kimse, farklı bir algıya sebebiyet verecek ifadeler
kullanmasın, hepimizin ortak değerleri. 
İstirham
ediyorum Sayın Tanal, gecenin bu vaktinde sizden biraz daha böyle toparlayıcı
bir konuşma bekliyoruz. 
Buyurun.

MAHMUT
TANAL (İstanbul) – Teşekkür ederim Değerli Başkan.
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
“Hayırlı olsun.” de yeter.
MAHMUT
TANAL (Devamla) – Evet, hayırlı olsun diyeyim.
Sayın
milletvekilleri, şimdi, 80 milyon insanın bazı gerçekleri öğrenme hakkı var. Bu
gerçekler nedir? Tartışmanın kaldığı bu yer de şöyle: Türkiye Büyük Millet
Meclisi Başkanlığına 9 Mart 2005 tarihinde 209 sayı numarasıyla Cumhuriyet Halk
Partisi, “Kamuoyunda Fetullah Gülen okulları olarak bilinen, yurt içinde ve
yurt dışında öğretim yapan okulların sayısı yaklaşık 500 ve bu okullarda
çalışan öğretmenlerin sayısı 10 bini bulduğundan dolayı…” diyerek Meclis
araştırması önergesi veriyor ve -bunun tedbirlerinin alınması gerekiyor- AK
PARTİ’nin oylarıyla reddediliyor değerli arkadaşlarım. Kimin destek verdiği, kimin
bu Meclisi bombaladığı burada açık ve net.
Geliyorum
konumuza. Sayın Süleyman Soylu Bey diyor ki: “Namuslu insan, şerefli insan
istifa eder.” Şimdi ben de sesleniyorum: Şerefli insan, namuslu insan şunları
söyler mi? Bakın “Paçalarından yolsuzluk akıyor.” 10 Aralık 2008, Demokrat
Parti Genel Başkanı Süleyman Soylu. (CHP sıralarından alkışlar) Kime söylüyor?
Başbakan Recep Tayyip Erdoğan’a söylüyor. 
HAYDAR
AKAR (Kocaeli) – Bir daha söyle, duymadılar. 
MAHMUT
TANAL (Devamla) – Diyor ki: “Başbakanın, AK PARTİ'nin paçalarından yolsuzluk
akıyor.” Bunu söyleyen Demokrat Parti Genel Başkanı Süleyman Soylu. Ne zaman?
10 Aralık 2008’de. Hangi Süleyman Soylu’ya inanacak bu millet? Aynı Süleyman
Soylu 31 Aralık 2008’de “Boyan döküldü Recep Tayyip Erdoğan.” diyor. Hangi
Recep Tayyip Erdoğan’a, hangi Süleyman Soylu’ya güveneceğiz, inanacağız? 
FATMA
BENLİ (İstanbul) – Şimdi, dokuz sene önceki ifadesini söylüyorsunuz.
MAHMUT
TANAL (Devamla) – Yine, üçüncü, ne diyor 25 Şubat 2009’da? “Başbakan rantın
babasını getirdi." diyor. Kim diyor bunu? Süleyman Soylu. Kime diyor? O
dönemin Başbakanı Recep Tayyip Erdoğan’a diyor. Diyor ki: “‘Yolsuzluklarla
mücadele edeceğim.’ derken yolsuzlukların çukuruna battı.” Bunu söyleyen kim?
Süleyman Soylu. Kime söylüyor? Başbakan Recep Tayyip Erdoğan’a söylüyor. 
HALİS
DALKILIÇ (İstanbul) – Meclisteki çöpleri kim karıştırıyor?
MAHMUT
TANAL (Devamla) – Bakın, “Kendini padişah olarak görmek istiyor." diyor.
Kim bunu söylüyor? Süleyman Soylu söylüyor bunu. Kime söylüyor? AK PARTİ…
HÜSEYİN
KOCABIYIK (İzmir) – Sen terörle mücadeleden rahatsızsın!
MAHMUT
TANAL (Devamla) – Fetullah Gülen’i öven adam sen değil misin?
HÜSEYİN
KOCABIYIK (İzmir) –FETÖ’nün bankasına giden sen değil misin? 
MAHMUT
TANAL (Devamla) – Fetullah Gülen’i öven adam sen değil misin? FETÖ’cüsün
FETÖ’cü!
Bakın,
kendini padişah olarak gören… “Padişah olarak görüyor." diyor. Kaç
tarihinde?
HALİS
DALKILIÇ (İstanbul) – Çöpleri kim karıştırır Sayın Tanal, çöpleri? Meclisteki
çöpleri kim karıştırır?
MAHMUT
TANAL (Devamla) – Bunu 14 Mart 2009 tarihinde söylüyor. Ne diyor? “Attan
düşenden Başbakan olmaz.” Bunu söyleyen kim? Bunu söyleyen Süleyman Soylu. 
HAYDAR
AKAR (Kocaeli) – Kimin için diyor, kimin için?
MAHMUT
TANAL (Devamla) – Şimdi, Başbakan Recep Erdoğan için söylüyor o gün için, bugünün
Cumhurbaşkanı, bugünün Genel Başkanı hakkında söylüyor.
ÖMER
FETHİ GÜRER (Niğde) - Ne diyorsun ya! Allah Allah!
MAHMUT
TANAL (Devamla) – Bakın, o günkü iktidar hakkında bu kadar suç isnadında
bulunan Süleyman Soylu…
HAYDAR
AKAR (Kocaeli) – Sahte, sahte onlar! Onlar sahte Mahmut! 
MAHMUT
TANAL (Devamla) – “Bu iktidar bu ülkeyi yönetemez, idare edemez." diyen
Süleyman Soylu neden bu Hükûmetin bir parçası oldu, neyin karşılığında bu
Hükûmetin parçası oldu? Bunu sorarlar. 
ÖZKAN
YALIM (Uşak) – Kandırılmış, kandırılmış!
SALİH
CORA (Trabzon) – SİHA’lardan rahatsız oluyorsunuz.
MAHMUT
TANAL (Devamla) – Bakın, “Amerika” diyorsun. Biz hep diyoruz ki: “Kahrolsun
Amerika.” Siz Amerika’nın 13 tane üssünü Türkiye’den gönderebiliyor musunuz?
Gönderemiyorsunuz. Amerika askerleri Irak’ta o kadar insanı katlederken
kolaylıklar dilemedi mi sizin Genel Başkanınız? Dilediniz. 
TÜRABİ
KAYAN (Kırklareli) – 6’ncı filoya kim sahip çıktı?
MAHMUT
TANAL (Devamla) – Biz, bakın, şu anda, Türk askerlerinin, şerefli
askerlerimizin başına çuval geçirdiği zaman… O hırsız için iki tane nota
verdiniz, askerlerim için nota vermediniz ya. Biz sizin neyinize güvenelim?
ÖZKAN
YALIM (Uşak) – Nota mı verdiler? Vermediler!
HAYDAR
AKAR (Kocaeli) – 1 Mart Mahmut, 1 Mart.
MAHMUT
TANAL (Devamla) – Siz şu anda yine İsrail’le tüm ticari ilişkileri kesebilecek
misiniz? Arkadaşlar, Süleyman Soylu o dönem yine Filistin’le ilgili de büyük
bir laf sarf etmiş, demiş ki: “Siz Müslümanları bununla kandırıyorsunuz.” 
BAŞKAN
– Bu kadar şahsiyetle uğraşmayalım Sayın Tanal, lütfen. 
MAHMUT
TANAL (Devamla) – Neye uğraşmayayım? İçişleri Bakanı benim Genel Başkanıma
diyor ki: “Namus, şeref, haysiyet varsa…” Peki, şeref, namus, haysiyet olan
birisi, bu lafları o dönem söyleyip bu lafın arkasında durmaz mı? Olması gereken
bu.
Teşekkür
ediyorum, saygılarımı sunuyorum. (CHP sıralarından alkışlar) 
FATMA
BENLİ (İstanbul) – Dokuz sene öncesini söylemenin ne anlamı var?
HÜSEYİN
KOCABIYIK (İzmir) – Erkeksen Süleyman Soylu buradayken konuş!
BAŞKAN
– Teklifin tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN – Adalet ve Kalkınma Partisi Grup Başkanvekili
Kayseri Milletvekili Mustafa Elitaş’ın Bazı Kanunlarda Değişiklik Yapılmasına
Dair Kanun Teklifi açık oylama sonucu: 




“Kullanılan oy sayısı


:


228





Kabul


:


228(x)





















Kâtip Üye
Mustafa Açıkgöz
Nevşehir 


Kâtip Üye
Bülent Öz
Çanakkale”



Böylece,
teklif kabul edilmiş ve kanunlaşmıştır.
Hayırlı
uğurlu olsun.
2’nci
sırada bulunan, AB-EFTA Ortak Transit Ortak Komitesinin 20 Mayıs 1987 Tarihli
Ortak Transit Rejimine İlişkin Sözleşmeyi Değiştiren 28/04/2016 Tarihli ve 1/2016
Sayılı Kararının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.
2.- AB-EFTA Ortak Transit Ortak Komitesinin
20 Mayıs 1987 Tarihli Ortak Transit Rejimine İlişkin Sözleşmeyi Değiştiren
28/04/2016 Tarihli ve 1/2016 Sayılı Kararının Onaylanmasının Uygun Bulunduğuna
Dair Kanun Tasarısı (1/745) ve Dışişleri Komisyonu Raporu (S.Sayısı:457) (x)
BAŞKAN
- Komisyon ve Hükûmet yerinde.
Komisyon
raporu 457 sıra sayısıyla bastırılıp dağıtılmıştır.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum:
AB-EFTA ORTAK TRANSİT ORTAK KOMİTESİNİN 20 MAYIS
1987 TARİHLİ ORTAK TRANSİT REJİMİNE İLİŞKİN SÖZLEŞMEYİ DEĞİŞTİREN 28/04/2016
TARİHLİ VE 1/2016 SAYILI KARARININ ONAYLANMASININ UYGUN BULUNDUĞUNA DAİR KANUN
TASARISI
MADDE 1- (1) “AB-EFTA Ortak Transit Ortak
Komitesi’nin 20 Mayıs 1987 Tarihli Ortak Transit Rejimine İlişkin Sözleşme’yi
Değiştiren 28/04/2016 Tarihli ve 1/2016 Sayılı Kararı”nın onaylanması uygun
bulunmuştur.
BAŞKAN
– 1’inci madde üzerinde gruplar adına ilk söz, Cumhuriyet Halk Partisi Grubu
adına Hatay Milletvekili Sayın Hilmi Yarayıcı…
Buyurun
Sayın Yarayıcı. (CHP sıralarından alkışlar)
CHP
GRUBU ADINA HİLMİ YARAYICI (Hatay) – Sayın Başkan, değerli milletvekili
arkadaşlarım; Genel Kurulu saygı ve sevgilerimle selamlıyorum.
BAŞKAN
– Sayın Yarayıcı, bir dakika…
Sayın
milletvekilleri, lütfen uğultuyu keselim, Sayın Yarayıcı konuşuyor.
Buyurun.
HİLMİ
YARAYICI (Devamla) – Teşekkürler Sayın Başkan.
Öncelikle,
Birleşmiş Milletler ile ülkemiz arasında yapılan antlaşmaları ilke olarak uygun
bulduğumuzu belirtmek isterim. 
Son
yıllarda iktidar kendisini rahatsız edecek hangi gelişme yaşanırsa hemen “Bize
darbe yapılıyor, kumpas kuruluyor.” yaygarasına sarılıyor. Halk, yaşadığı
çevreye sahip çıkmak için sokağa çıkıyor “darbe” diyorsunuz, gayriresmî iktidar
ortağınız Fetullah’la aranız bozuluyor, hırsızlığınızı ifşa ediyor “darbe”
diyorsunuz. Her olaydan illaki bir mağduriyet yaratıyorsunuz. Zarrab olayından
bile mağduriyet çıkarma peşindesiniz. Ne mağduriyeti arkadaşlar, siz kimi
kandırıyorsunuz? Ortada basbayağı kirli bir rüşvet çarkı var. Belgeleri,
“tape”leri hepimiz gördük. Girdiğiniz kirli ilişkilerden milyon dolarları iç ediyorsunuz
ama her ne hikmetse sonuçta yine siz mağdur oluyorsunuz. Neymiş? İran’a
uygulanan ambargoya uymak zorunda değilmişiz, ülkemizin çıkarları için ticaret
yapmışız, bu kimseyi ilgilendirmezmiş, -miş, -miş, -miş. Arkadaşlar, size
“Ticaret yapmayın.” diyen mi oldu? Normal ticaret yapsaydınız size kim ne
diyecekti ki? Aldığımız petrol ve gaz karşılığında İran’a gıda, insani yardım
malzemesi, ilaç ve zirai üretim ürünleri ihraç etmemize yasak koyan mı vardı?
İşin
özünü size anlatayım. Reza’nın itiraflarından ve “tape”lerden anlıyoruz ki
İran’a yapılan bir ticaret micaret yok, her şey sahte, her şey yalan. İran’dan
aldığımız gaz ve petrolün karşılığında Halk Bankasında İran adına açılan
hesaptan yapılan ihracatın parası ihracat yapan firmaya ödenmesi gerekirken
bunu da yapmamışsınız. Peki, ne yapmışsınız? Bakanlarınızla, bürokratlarınızla
bir olmuş Zarrab’ın şirketleri üzerinden yapılan hayalî ihracattan avanta almış
ve cebinize atmışsınız. Peki, bu paraları cebe indirirken başka ne yapmışsınız?
İran’a gerçekten ihracat yapmak isteyen firmaların önüne çeşitli engeller
koymuş, tüm paranın Zarrab’ın şirketlerine geçmesini sağlamışsınız. Ne diyor
mahkemede Zarrab? “İran’a hiçbir dönem ürün ihracatı yapmadım, hayalî ihracat
yaparak kara para akladım.” diyor. Hâl böyleyken ulusal çıkarlarımız lehine
hangi ambargoyu delmişiz? Buradaki ulusal menfaatimiz nedir? Hazinemize ne
kadar para girmiş? Çıkın, rakam rakam açıklayın da biz de bilelim. Çıkın,
mertçe deyin ki: “Biz Reza denen sahtekârla hiçbir menfaat ilişkisine girmedik.
Biz ambargoyu Türkiye halklarının lehine ticaret yaparak şu, şu, şu ürünleri
sattık. İşte faturalar burada, ödenen vergi bu, ticari kazancımız da şudur.”
Siz söylemediğiniz için, şimdilerde, gönlünüzün efendisi Zarrab, Amerikan
mahkemelerinde belgeleriyle tek tek anlatıyor. O anlattıkça sizi bilmem ama biz
utancımızdan yerin dibine giriyoruz. Hırsızların ülkemizi düşürdüğü durumu
gördükçe de içimiz kan ağlıyor. Siz Zarrab’tan avanta alıp gününüzü gün
ederken, koca koca bakanlarınız kendisine ödüller vermek için sıraya girmişken
halkımız ne durumdaydı; bilginiz var mıydı acaba? 
Yüreğinizde
bir parça vicdan taşıyorsanız anlatacağım yaşanmış bu trajediyi dikkatle
dinleyin lütfen: Adana’da eşi işsiz kalan, ev kirasını sekiz aydır ödeyemeyen
26 yaşındaki Emine Akçay, çocuklarının üşüdüğünü görünce cebindeki son parayla
odun almaya gider. O kadar az parası vardır ki oduncu “Bacım, bu paraya odun mu
olur?” der ama anne Emine Akçay ısrar eder. Oduncu hâline acır, para almadan
bir çuval odun verir. Emine Akçay o bir çuval odunu alıp eve gelir. Odunlar
ıslandığı için yanmaz, lastik parçalarını tutuşturmaya çalışır, o da olmaz.
Emine Akçay çocuklarının ısınması için çalıştırdığı saç kurutma makinesini
küçük oğluna verir, kendisi içerideki odaya girer ve tavandaki salıncak
demirine ip bağlayarak kendini asar. Anlattığım ezilmişliğin, acının,
çaresizliğin, yoksulluğun ta kendisidir. Eğer siz o dönemde bu ülkenin
çiftçisinin, üreticisinin, sanayicisinin ürünlerini İran’a satıyor olsaydınız
binlerce işsizimiz için yeni istihdam alanları açılacak, belki de Emine’nin eşi
iş bulacak, o da bugün aramızda, çocuklarına sarılarak birlikte olacaktı. 
Şimdi,
iktidar, bizden tüm bunları unutmamızı, Türkiye’ye karşı bir komplo kurulduğuna
bizi ikna etmeye çalışarak aynı gemide bulunduğumuzu ima ediyor. Batarsak hep
beraber batacağımıza inanmamızı istiyorsunuz. Yazar Fatih Yaşlı’nın yazısındaki
gibi, aynı gemide falan değiliz arkadaşlar. Biz, Ermenek’te maden ocağı göçüp
işçiler suyun altında kaldığında sorulan “Oğlum yüzme de bilmezdi, suyun içinde
ne yaptı?” sorusunun ta kendisiyiz, Soma’da tekmelenen maden işçileriyiz, işçi
çadırlarında, tarikat yurtlarında yanan bedenleriz, Ensar Vakfı yurtlarında
istismar ettiğiniz çocuklarız, işinden KHK’lerle ihraç edildiği için direnen ve
otuz beş kiloya düşen onurlu öğretmen, akademisyen Nuriye’yiz, Semih’iz. 
Sizler
ise denetlenmeyen, maden ocakları, cezalandırılmayan patronlar, çocukları,
kadınları, işçileri göz göre göre ateşe atanlar, vergi cennetlerinde milyon
dolarlar aklayanlar, iktidar nimetleriyle gemileri yürütenlersiniz. Ve şimdi
gemiyi batırırken bizleri de dâhil etmeye çalışıyorsunuz. Kusura bakmayın, bizi
unutun çünkü biz bu kirli oyunda yokuz. Öyle “FETÖ'nün metönün kumpasları”
sözlerinize de karnımız tok. Güya 17-25 Aralık operasyonlarına dek hiçbir
şeyden haberiniz yoktu değil mi?
Peki,
Nisan 2013’te Millî İstihbarat Teşkilatının hazırladığı bilgi notunu ne
yapacağız? Verecek bir cevabınız var mı? Soruyorum: MİT, bilgi notunda
Zarrab’ın yönettiği kara para trafiğinde bakanların da rol aldığını, duyulursa
bunun Hükûmete zarar vereceğini size söylemedi mi? Söylediyse, o bakanları,
bürokratları derhâl görevden alıp Zarrab’ı içeriye neden tıkmadınız? Yoksa işin
ucu çok daha yukarılara mı dayanıyordu?
Bir
adım daha ileriye gideyim, duayen gazetecimiz Uğur Dündar geçtiğimiz cuma günü
ortaya bir iddia attı ve o iddia bugüne kadar bir kez olsun yalanlanmadı. Ne
diyor Sayın Dündar iddiasında? Diyor ki: “19 Aralık 2013 tarihinde, e-postama,
ekinde birtakım dekontların da bulunduğu bir ihbar mektubu ulaştı. İhbar
mektubunda Reza Zarrab’ın adamlarının üzerine kurduğu paravan şirketlerle 87
milyar dolarlık bir parayı akladığı, bunu da Maliyenin denetiminden kaçırarak
gerçekleştirdiği öne sürülüyor. Dönemin Cumhurbaşkanı Abdullah Gül, Başbakanı
Recep Tayyip Erdoğan, MİT Müsteşarı, MASAK ve Maliye Bakanına hitaben yazılan
ihbar mektuplarındaki iddiaları doğrulamak için de birtakım dekontlar
eklenmiştir.”
Şimdi,
sıkı durun, ihbar mektubunun yazıldığı tarih ne biliyor musunuz? 11 Aralık
2012, yani “FETÖ kumpası” dediğiniz 17-25 Aralık operasyonlarından tam bir yıl
önce yazılmış. Peki, dönemin Cumhurbaşkanı, Başbakanı, bakanlar, Maliye Bakanı,
MASAK ne iş yapmış? Hiç. Yanlış duymadınız, koskoca bir hiç. İhbarcı,
yapılmadığını görünce ne yapıyor dersiniz? Gidiyor, tüm belgeleri Bugün
gazetesine sunuyor. Ne yapıyor bu cemaatçi gazeteciler? Onlar da Zarrab’a bu
olayı anlatıyor ve olayı örtbas etmek için ondan avanta istiyor. Devreye
İçişleri Bakanı giriyor, “Bu haberi yayınlarsanız Beyefendi rahatsız olur.”
diyerek üstü kapalı tehditte bulunuyorlar. 
Şimdi,
bize “Ana hıyanet partisi” diyenlere soruyorum: Kumpas bunun neresinde? Darbe
bu işin neresinde? Cemaatin gazeteleri bile haberi yapmıyorsa, avantaya ortak
olmaya çalışıyorsa, cemaat kumpasını bize açıklayın, biz de öğrenelim. Olayı
örtbas eden iktidar suçlu değil de açığa çıkaran polisler mi suçlu? Buna mı
inanalım? 
Tüm
bu anlattıklarım Zarrab davasının özüdür. Hiç kimse “millî çıkarlarımız”
teranesine sarılmasın. Bu kirli ilişkide İran kazanmıştır, Zarrab kazanmıştır,
avanta alan bakanlar kazanmıştır, kaybeden ise çiftçisiyle, üreticisiyle,
sanayicisiyle yoksul, emekçi halkımız, Türkiye halkları olmuştur. Çalan siz
olmuşsunuz, faturasını yoksul halkımıza ödettireceksiniz, bunun dışında başka
hiçbir gerçeklik yoktur. O yüzden yalanlara sarılmayı bırakın artık,
yalanlarınıza karnımız tok.
Teşekkür
ederim. (CHP sıralarından alkışlar)
BAŞKAN
– Teşekkür ediyorum.
Gruplar
adına son söz, Halkların Demokratik Partisi Grubu adına Adana Milletvekili
Meral Danış Beştaş’a aittir. (HDP sıralarından alkışlar)
Buyurun
Sayın Danış Beştaş.
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum.
Evet,
asıl vatandaşın gündemini, açlığa, yoksulluğa, enflasyona dair birkaç hususu
aslında konuşmamız lazım, daha doğrusu Meclisin asıl gündeminin ekonomi gündemi
olması gerektiği çok açıktır. 
Nedir
şu anda ekonomi gündemi? Bildiğimiz üzere kaç gündür konuşuluyor; Zarrab
davası, Man Adası belgeleri, Malta olayına bağlı olarak Paradise ve Panama
belgeleri, şimdilik bir suç ekonomisinin bu ortaya saçılan kısımlarını
oluşturuyor. 
Şimdi,
bununla birlikte enflasyondaki yükseliş halkın satın alma gücünü hızla
eritiyor. Merkez Bankası dolara müdahale etmek yerine geçici çözümler peşinde
koşmaya devam ediyor. Daha Asgari Ücret Tespit Komisyonu çalışmaya başlamadan
Çalışma Bakanı işçiden fedakârlık yapmasını istedi. 
Şimdi,
burada, gerçekten hayat pahalılığı nasıl ifade ediliyor iktidar tarafından?
Diyorlar ki: “Gıda fiyatları yüksek, bu nedenle enflasyon artıyor.” Bu şekilde
bir gerekçe uydurulması gerçekten akla ziyan bir açıklama. Enflasyonun ve buna
bağlı yükselen fiyatların arkasında ithalat artışı olduğunu aslında hepimiz
biliyoruz. Yüksek ithalat ve buna bağlı yüksek büyüme sevdası kur baskısı
nedeniyle sürekli fiyatları yükseltiyor. 
Şimdi,
burada Merkez Bankasının rolü ne? Merkez Bankası iktidarın emrinde, günü
kurtarma peşinde ve kalıcı müdahaleler yapmayı asla tercih etmiyor. Bunun
yerine, halkın yararına olmayan adımlarla toplumsal maliyeti her geçen gün daha
da artırıyor. 
Bugüne
kadar Merkez Bankasının açıkladığı hiçbir hedef ne gerçekçiydi ne
tutturulabildi. Buna hepimiz tanıklık yapıyoruz. Aslında bu yönüyle Merkez
Bankası halkın gözünün içine baka baka suç işliyor. 
Şimdi,
burada, Türkiye’de ekonomi, enflasyon, işsizlik ve kurun aynı anda yükseldiği
bir felakete doğru hızla gidiyor. Ekonomi dünyasının şikâyetleri, dertleri ve
bu konudaki söylemleri maalesef Meclise kadar ulaşamıyor. Halkın gündemini
buradaki milletvekilleri ne kadar duyuyor? Aslında bizim bunu konuşmamız
gerekiyor. 
Şimdi,
piyasa mekanizması Merkez Bankasının faiz artırımını beklerken Cumhurbaşkanı
çıkıp OHAL yetkisiyle faizi düşürme çağrısı yapıyor. Aslında Merkez Bankasına
müdahale ediyor ve anayasal suç işliyor. Cumhurbaşkanı anayasal suç işleme
konusunda gerçekten uzun süredir istikrarlı bir şekilde adımlarını atmaya devam
ediyor. Aslında Erdoğan’ın kendisi de faizi düşürmenin mümkün olmadığını gayet
iyi biliyor ama kendisinden kaynaklı, siyasetten kaynaklı bir suçu Merkez
Bankasına devrediyor, ihraç ediyor ve böylece kendisinin suçlu olduğunu, bu
konuda sorumlu olduğunu saklamak adına 17 Kasımda ayrıca bir açıklama yaptı. Bu
açıklamada diyor ki: “Faizin sebep, enflasyonun netice olduğu kanaatindeyim. Bu
konuda beni anlamayanlar er veya geç anlayacaklar. Enflasyon, yok hıyarmış, yok
salataymış, bunlardan kaynaklanan bir şey değil. Ana sebep faizdir faiz. Bunu
öğreneceksiniz.” Bunu söylüyor Cumhurbaşkanı. Bu açıklamadan sonra beklediğimiz
şey oldu ve dolar 3,90’a ulaştı. 
Şimdi,
biz, Sayın Erdoğan’a açık çağrı yapıyoruz: Faizler düşürüldüğü durumda,
enflasyon, işsizlik ve kurda iyileşme gerçekleşmezse istifa edecek misiniz?
Oluşacak zararın, hasarın maliyetini topluma yüklemek yerine, istifa etmek
suretiyle kendiniz yüklenecek misiniz? Biz bunu açık çağrı şeklinde söylemek
istiyoruz. 
Yine
Merkez Bankası döviz garantisi hamlesi yaptı. Bu hamle halklarımızı korumak
yerine özel sektöre bir kur garantisi veriyor aslında. Bu hamle sonrası dolar yükselmeye
devam ederse zararı hazine yani halk karşılayacak. Merkez Bankası yükü halkın
sırtına atan bu yaklaşımlardan ivedilikle vazgeçmelidir. 
Ekonomi
gündemi çok ağır, gerçekten sonuçlar çok vahim ve bunun en büyük bedelini,
tabii, ekonomi dünyasıyla birlikte vatandaş çekiyor. Üçlü bir sarmal var bu
konuda: İşsizlik, enflasyon ve kur üçlüsü. Burada açıkçası, Merkez Bankası ve
Maliye Bakanlığının tüm müdahalelerine rağmen, işsizlik, enflasyon ve kur aynı
anda yükseliyor. İşsiz sayısı 4,5 milyona ulaştı. Genç işsiz oranı yüzde 19,8;
genç kadın işsizlik oranı yüzde 27,5. En çarpıcı olanı ise ne istihdam ne de
eğitimde olan gençlerin oranı yüzde 26,7’ye yükselmiştir. 
Şimdi,
kur meselesine bakınca, serbest kur rejimi içerisinde Türkiye’de büyük döviz
dalgalanmaları yaşanıyor. Dolar, Dolmabahçe mutabakatının açıklandığı gün, 28
Şubat 2015 gününde 2,51’di; 29 Kasım 2017 itibarıyla 3,97. Bu aradaki fark, kur
dalgalanmalarının ne kadar vahim olduğunu aslında ortaya koyuyor. Şimdi,
burada, peki, son dönemlerde yaşadıklarımızın halka tahvilini nasıl
yapabiliriz? Bu kadar büyük ekonomik sıkıntılar içinde, bu üçlü sarmal içinde,
uluslararası davalar içinde fatura nasıl yansıyor? Türkiye yurttaşlarına, 80
milyona nasıl yansıyor? Zarrab, biliyoruz hepimiz, New York’ta Eski Ekonomi
Bakanı Zafer Çağlayan’a 50 milyon avro, 7 milyon dolar, 2,5 milyon TL ve 700
bin TL’lik saat gibi bazı rüşvetleri verdiğini itiraf etti. Zarrab’ın sadece
Çağlayan’a ödediği rüşvet toplamda Türk lirası olarak 280 trilyondur. Zarrab’ın
Egemen Bağış, Erdoğan Bayraktar, Muammer Güler gibi Hükûmet yetkililerine,
Halkbank Genel Müdürü Süleyman Aslan gibi bürokratlara ne kadar rüşvet
ödediğini şimdilik bilmiyoruz, bu konuda henüz konuşmadı. Çağlayan’ın
Zarrab’dan aldığı 280 trilyon rüşvet o kadar büyük ki gelin bunu vatandaş
diliyle çevirelim. Asgari ücretle çalışan 200 bin emekçinin aylık ücretine denk
geliyor. Bir asgari ücretlinin, ücretli emekçinin alın teriyle bu parayı
kazanabilmesi için, bu rüşvet karşılığı olan meblağı kazanabilmesi için on altı
bin altı yüz altmış altı yıl çalışması gerekiyor. Evet, yanlış duymadınız, bunu
hesapladık, on altı bin altı yüz altmış altı yıl. Bu, Zarrab’ın Çağlayan’a
verdiği rüşvet miktarı. Peki, bu parayla başka ne yapılabilir? 2.800 derslik
yapılabilirdi. 250 tam teşekküllü okul yapılabilirdi, 200 öğrenci yurdu
yapılabilirdi -Aladağ’da, çocuklarımız orada diri diri yandı yurtta- 200
yataklı tam teşekküllü 5 hastane yapılabilirdi, 62 bin ataması yapılmayan
öğretmenin ataması yapılarak bir aylık maaşı aslında ödenebilirdi, maden
işçileri için 16 kişilik tam 1.012 yaşam odası kurulabilirdi, 280 bin işsize
bir aylık 1.000 Türk lirası işsizlik maaşı ödenebilirdi, 80 bin öğrenciye bir
eğitim öğretim yılı boyunca aylık 400 lira burs verilebilirdi, 9.500 kadına
kendi işini kurabilmesi için 30 bin Türk lirası tutarında karşılıksız kredi
verilebilirdi. Gerçekten, bu konuda halkın bu olayları izlediğini, aslında bu
meselelerin hepsinin farkında olduğunu biliyoruz. Asgari ücretle çalışanlar
açlık sınırının altında yaşayanlar, bugün televizyonlarda dudak uçurtan rüşvet
alım veriminin pazarlığını dinliyorlar ve iktidarın bu konuda, açlık sınırı
altında yaşayan vatandaşlar için ne adım attığını merak ediyorlar. Biz de
halkın vekili olarak gerçekten bu ülkede artık halk yararına, vatandaş yararına
bir ekonomik politikanın, onlara yük getirmeyecek bir ekonomik politikanın
özenle, önemle ve ivedilikle gündeme alınması gerektiğini söylüyoruz. 
Teşekkür
ediyorum, sağ olun. (HDP ve CHP sıralarından alkışlar) 
BAŞKAN – Teşekkür ediyorum. 
1’inci maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
2’nci maddeyi okutuyorum: 
MADDE 2- (1) Bu Kanun
yayımı tarihinde yürürlüğe girer.
BAŞKAN – Oylarınıza sunuyorum: Kabul edenler... Kabul
etmeyenler... Madde kabul edilmiştir. 
3’üncü maddeyi okutuyorum: 
MADDE 3- (1) Bu Kanun
hükümlerini Bakanlar Kurulu yürütür.
BAŞKAN – Kabul edenler... Kabul etmeyenler... 3’üncü
madde kabul edilmiştir. 
Tasarının tümü açık oylamaya tabidir. 
Açık oylamanın elektronik oylama cihazıyla yapılmasını
oylarınıza sunuyorum: Kabul edenler... Kabul etmeyenler... Kabul edilmiştir. 
Oylama için iki dakika süre veriyorum ve süreyi
başlatıyorum. 
(Elektronik cihazla oylama yapıldı)
BAŞKAN
– AB-EFTA Ortak Transit Ortak Komitesinin 20 Mayıs 1987 Tarihli Ortak Transit
Rejimine İlişkin Sözleşmeyi Değiştiren 28/4/2016 Tarihli ve 1/2016 Sayılı
Kararının Onaylanmasının Uygun Bulunduğuna Dair Kanun Tasarısı açık oylama
sonucu:




“Kullanılan oy sayısı


:


202








Kabul


:


202



(x)



 Kâtip Üye  Kâtip
Üye
 Mustafa Açıkgöz Bülent
Öz 
 Nevşehir Çanakkale”
Böylece, tasarı kabul edilmiş ve
kanunlaşmıştır. 
Hayırlı
uğurlu olsun. 
3’üncü
sırada bulunan Geçici İthalat Sözleşmesinde Yapılan Değişikliklere İlişkin
Belgelerin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız. 
3.- Geçici İthalat Sözleşmesinde Yapılan
Değişikliklere İlişkin Belgelerin Onaylanmasının Uygun Bulunduğuna Dair Kanun
Tasarısı (1/712) ve Dışişleri Komisyonu Raporu (S. Sayısı: 385) (XX)
BAŞKAN - Komisyon ve Hükûmet?
Yerinde.
Komisyon
Raporu 385 sıra sayısıyla bastırılıp dağıtılmıştır. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum: 
GEÇİCİ İTHALAT SÖZLEŞMESİNDE YAPILAN DEĞİŞİKLİKLERE
İLİŞKİN BELGELERİN ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) “Geçici İthalat Sözleşmesi (İstanbul
Sözleşmesi)”nde 11-12 Mart 2002, 3-4 Mart 2008 ve 25-26 Mart 2013 tarihlerinde
yapılan değişikliklere ilişkin belgelerin onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum: 
MADDE 2- (1) 31/3/2004 tarihli ve 5108 sayılı Geçici
İthalat Sözleşmesinin Onaylanmasının Uygun Bulunduğuna Dair Kanunun 1 inci
maddesine aşağıdaki fıkra eklenmiştir.
“Geçici İthalat Sözleşmesinin eklerinde
yapılacak değişiklikleri onaylamaya Bakanlar Kurulu yetkilidir.”
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi okutuyorum:
MADDE 3- (1) Bu Kanun yayımı tarihinde yürürlüğe
girer.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
4’üncü
maddeyi okutuyorum:
MADDE 4- (1) Bu Kanun hükümlerini Bakanlar Kurulu
yürütür.
BAŞKAN
– Oylarınıza sunuyorum: Kabul edenler… Kabul etmeyenler… 4’üncü madde kabul
edilmiştir. 
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Geçici İthalat Sözleşmesinde Yapılan Değişikliklere İlişkin Belgelerin
Onaylanmasının Uygun Bulunduğuna Dair Kanun Tasarısı açık oylama sonucu:




“Kullanılan oy sayısı


:


200








Kabul


:


200 (x)







 Kâtip Üye  Kâtip
Üye
 Mustafa Açıkgöz Bülent
Öz 
 Nevşehir Çanakkale”
Böylece,
tasarı kabul edilmiştir, kanunlaşmıştır. 
Birleşime
iki dakika ara veriyorum.
Kapanma
Saati: 22.14
DÖRDÜNCÜ OTURUM
Açılma Saati: 22.15
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ
(Nevşehir), Bülent ÖZ (Çanakkale)
----- 0 -----
BAŞKAN
– Türkiye Büyük Millet Meclisinin 33’üncü Birleşiminin Dördüncü Oturumunu
açıyorum.
Danışma
Kurulunun bir önerisi vardır, okutup işleme alacağım ve oylarınıza sunacağım.
VI.- ÖNERİLER (Devam)
B) Danışma Kurulu Önerileri
1.- Danışma Kurulunun, 7/12/2017 Perşembe
günü Genel Kurulun toplanmamasına ilişkin önerisi 
Danışma Kurulu Önerisi
Danışma
Kurulunun 6/12/2017 Çarşamba günü yaptığı toplantıda 7/12/2017 Perşembe günü
Genel Kurulun toplanmaması önerilmiştir.

 İsmail Kahraman
 Türkiye
Büyük Millet Meclisi Başkanı

 İlknur İnceöz Engin
Özkoç
 Adalet ve Kalkınma
Partisi Cumhuriyet Halk Partisi 
 Grubu Başkan
Vekili Grubu Başkan Vekili

 Erhan Usta Ahmet
Yıldırım
 Milliyetçi Hareket
Partisi Halkların Demokratik Partisi
 Grubu Başkan
Vekili Grubu Başkan Vekili
BAŞKAN
– Danışma Kurulu önerisini oylarınıza sunuyorum: Kabul edenler… Kabul
etmeyenler… Oy birliğiyle kabul edilmiştir.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Türkiye Cumhuriyeti Hükümeti ile
Birleşmiş Milletler Arasında Afet ve Acil Durum Halinde Yardım Sevkiyatının ve
Yardım Personeline Ait Eşyanın İthalat, İhracat ve Transitini Hızlandırmaya
Yönelik Önlemlerin Alınmasına İlişkin Anlaşmanın Onaylanmasının Uygun
Bulunduğuna Dair Kanun Tasarısı (1/764) ve Dışişleri Komisyonu Raporu (S. Sayısı: 460)
BAŞKAN
- 4’üncü sırada bulunan 460 sıra sayılı Kanun Tasarısı ile Dışişleri Komisyonu
Raporu’nun görüşmelerine başlıyoruz.
Komisyon?
Yok.
Ertelenmiştir.
5’inci
sırada bulunan 465 sıra sayılı Kanun Tasarısı ile Dışişleri Komisyonu
Raporu’nun görüşmelerine başlayacağız.
5.- Türkiye Cumhuriyeti Hükümeti ile
Karadağ Hükümeti Arasında Gümrük Konularında Karşılıklı Yardım Anlaşmasının
Onaylanmasının Uygun Bulunduğuna Dair Kanun Tasarısı (1/763) ve Dışişleri
Komisyonu Raporu (S. Sayısı: 465)
BAŞKAN
- Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince
2018 Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim
Kesin Hesap Kanunu Tasarısı’nı görüşmek için 11 Aralık 2017 Pazartesi günü saat
13.00’te toplanmak üzere birleşimi kapatıyorum, hayırlı geceler diliyorum, hayırlı
hafta sonları diliyorum, verdiğiniz emek için tüm gruplara teşekkür ediyorum.
Kapanma Saati: 22.17




(x) 506 S. Sayılı Basmayazı 5/12/2017
tarihli 32’nci Birleşim Tutanağı’na eklidir


(x) Bu bölümde Hatip tarafından Türkçe
olmayan kelimeler ifade edildi.


(x)
Bu bölümde Hatip tarafından Türkçe olmayan kelimeler ifade edildi.


(x) Bu
ifadeye ilişkin düzeltme 11/12/2017 tarihli 34’üncü Birleşim Tutanağı’nın
“Geçen Tutanak Hakkında Düzeltmeler” kısmında yer almaktadır.


(x) Açık oylama kesin sonuçlarını
gösteren tablo tutanağa eklidir.



(x) 457 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(XX) 385 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




