



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 32’nci
Birleşim
 6
Aralık 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- YOKLAMALAR
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433)
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi (3/831),
2015 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan
2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434)

A) CUMHURBAŞKANLIĞI
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ
1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU
1) Kamu Denetçiliği Kurumu 2017Yılı Merkezî
Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI
1) Millî İstihbarat Teşkilatı
Müsteşarlığı 2017 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2015 Yılı Merkezî Yönetim Kesin Hesabı

H) MİLLÎ GÜVENLİK KURULU
GENEL SEKRETERLİĞİ
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI
1) Diyanet İşleri Başkanlığı
2017 Yılı Merkezî Yönetim Bütçesi
2) Diyanet İşleri Başkanlığı
2015 Yılı Merkezî Yönetim Kesin Hesabı

İ) RADYO VE TELEVİZYON ÜST
KURULU 
1) Radyo ve Televizyon Üst
Kurulu 2017 Yılı Merkezî Yönetim Bütçesi
2) Radyo ve Televizyon Üst
Kurulu 2015 Yılı Merkezî Yönetim Kesin Hesabı

J) BASIN-YAYIN VE
ENFORMASYON GENEL MÜDÜRLÜĞÜ
1) Basın-Yayın ve Enformasyon
Genel Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı

IV.- AÇIKLAMALAR
1.- Diyarbakır Milletvekili
Çağlar Demirel’in, görüşmelerin yayınında HDP milletvekillerinin kürsüde
konuşmaları sırasında sansür uygulanarak tutuklu milletvekillerinin
fotoğraflarının gösterilmemesi uygulamasıyla ilgili açıklama yapılmasını talep
ettiklerine ilişkin açıklaması
2.- Manisa Milletvekili Özgür
Özel’in, Manisa Milletvekili Erkan Akçay’ın sataşma nedeniyle yaptığı
konuşmasındaki bazı ifadelerine ilişkin açıklaması
3.- TBMM Başkan Vekili Ahmet Aydın’ın,
Ankara Milletvekili Tekin Bingöl’ün 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
4.- Muş Milletvekili Ahmet Yıldırım’ın,
Şemdinli Belediyesinin kapısına kilit vurulmasına ve Van Özalp Belediyesinde
kayyuma kayyum atanması uygulamasına ilişkin açıklaması
5.- Samsun Milletvekili Erhan Usta’nın,
Başbakan Yardımcısı Mehmet Şimşek’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
6.- Amasya Milletvekili Mehmet Naci
Bostancı’nın, FETÖ’yle mücadelenin önemli olduğuna ve bu mücadele
sürdürülürken siyasi partilerin ilettikleri problemlerle ilgili inceleme
yapıldığına ilişkin açıklaması
7.- Trabzon Milletvekili Haluk Pekşen’in,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın birinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
8.- Diyarbakır Milletvekili Çağlar
Demirel’in, Başbakan Yardımcısı Numan Kurtulmuş’un 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
birinci tur görüşmelerindeki soru-cevap işlemi sırasında yaptığı konuşmasındaki
bazı ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu
ziyaret eden Benin Cumhurbaşkanı Patrice Talon’a, “Hoş geldiniz.” denilmesi 
2.- Başkanlıkça, Genel Kurulu
ziyaret eden Afganistan Halk Meclisi Afganistan-Türkiye Parlamentolar Arası
Dostluk Grubu Başkanı Qudratullah Zaki ve beraberindeki Parlamento heyetine
“Hoş geldiniz.” denilmesi

VI.- SATAŞMALARA İLİŞKİN KONUŞMALAR
1.- Manisa Milletvekili Erkan Akçay’ın,
Ankara Milletvekili Ahmet Haluk Koç’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde CHP Grubu adına yaptığı konuşması sırasında Milliyetçi
Hareket Partisine sataşması nedeniyle konuşması
2.- Amasya Milletvekili Mehmet Naci
Bostancı’nın, Ankara Milletvekili Ahmet Haluk Koç’un 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
birinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
3.- Ankara Milletvekili Ahmet Haluk Koç’un,
Manisa Milletvekili Erkan Akçay ile Amasya Milletvekili Mehmet Naci
Bostancı’nın sataşma nedeniyle yaptıkları konuşmaları sırasında şahsına
sataşması nedeniyle konuşması
4.- Manisa Milletvekili Erkan Akçay’ın,
Ankara Milletvekili Ahmet Haluk Koç’un sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
5.- Ankara Milletvekili Ahmet Haluk Koç’un,
Amasya Milletvekili Mehmet Naci Bostancı’nın yerinden sarf ettiği bazı
ifadeleri sırasında şahsına sataşması nedeniyle konuşması
6.- Manisa Milletvekili Erkan Akçay’ın, Ankara
Milletvekili Ahmet Haluk Koç’un sataşma nedeniyle yaptığı konuşması sırasında
ve Manisa Milletvekili Özgür Özel’in yaptığı açıklaması sırasında şahsına
sataşması nedeniyle konuşması
7.- Ankara Milletvekili Tekin Bingöl’ün,
TBMM Başkan Vekili Ahmet Aydın’ın yaptığı açıklaması sırasında şahsına
sataşması nedeniyle konuşması
8.- Muş Milletvekili Ahmet Yıldırım’ın,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
9.- Manisa Milletvekili Özgür Özel’in,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması


10.- Mardin Milletvekili Mithat Sancar’ın,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
11.- Samsun Milletvekili Erhan Usta’nın,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması

VII.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, milletvekillerinin Meclisin itibarının
korunmasından sorumlu olduğuna ilişkin konuşması

VIII.- YAZILI SORULAR VE CEVAPLARI
1.- İstanbul
Milletvekili Mustafa Sezgin Tanrıkulu'nun, Hamzabeyli Sınır Kapısı'ndan
Türkiye'ye kaçak olarak kedi sokulması olayına ve hayvan hakları ihlallerine
ilişkin Başbakandan sorusu ve Gümrük ve Ticaret Bakanı Bülent Tüfenkci’nin
cevabı (7/8860)
6 Aralık 2016 Salı
BİRİNCİ OTURUM
Açılma Saati: 11.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU
(Osmaniye), Ali Haydar HAKVERDİ (Ankara)
----0----
BAŞKAN
– Türkiye Büyük Millet Meclisinin 32’nci Birleşimini açıyorum.
Toplantı
yeter sayısı vardır, gündeme geçiyoruz.
İyi
çalışmalar diliyorum sayın milletvekilleri.
Bugün
gündemimize göre 2017 Yılı Merkezi Yönetim Bütçe Kanunu Tasarısı ile 2015 Yılı
Merkezi Yönetim Kesin Hesap Kanunu Tasarısı üzerindeki görüşmelere devam
edeceğiz.
Program
uyarınca bugün birinci turdaki görüşmeleri yapacağız.
Birinci
turda Cumhurbaşkanlığı, Türkiye Büyük Millet Meclisi, Sayıştay, Anayasa
Mahkemesi, Yargıtay, Danıştay, Başbakanlık, Kamu Denetçiliği Kurumu, Millî
İstihbarat Teşkilatı Müsteşarlığı, Millî Güvenlik Kurulu Genel Sekreterliği,
Diyanet İşleri Başkanlığı, Radyo ve Televizyon Üst Kurulu, Basın-Yayın ve
Enformasyon Genel Müdürlüğü, Hazine Müsteşarlığı bütçe ve kesin hesapları yer
almaktadır.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (x)
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (x)
A) CUMHURBAŞKANLIĞI
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı
C) SAYIŞTAY
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı
Ç) ANAYASA MAHKEMESİ
1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı
D) YARGITAY
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı
E) DANIŞTAY
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı
F) BAŞBAKANLIK
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı
G) KAMU DENETÇİLİĞİ KURUMU
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI
1) Millî İstihbarat Teşkilatı
Müsteşarlığı 2017 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2015 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
1) Diyanet İşleri Başkanlığı
2017 Yılı Merkezî Yönetim Bütçesi
2) Diyanet İşleri Başkanlığı
2015 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU 
1) Radyo ve Televizyon Üst
Kurulu 2017 Yılı Merkezî Yönetim Bütçesi
2) Radyo ve Televizyon Üst
Kurulu 2015 Yılı Merkezî Yönetim Kesin Hesabı
J) BASIN-YAYIN VE ENFORMASYON
GENEL MÜDÜRLÜĞÜ
1) Basın-Yayın ve Enformasyon
Genel Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2015 Yılı Merkezî Yönetim Kesin Hesabı
K) HAZİNE MÜSTEŞARLIĞI
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Komisyon? Burada.
Hükûmet?
Burada.
Sayın
milletvekilleri, bütçe görüşmelerinde soruların gerekçesiz olarak yerinden
sorulması ve her tur için soru-cevap işleminin yirmi dakika olması
kararlaştırılmıştır.
Buna
göre, turda yer alan bütçelerle ilgili soru sormak isteyen milletvekillerinin
sisteme girmeleri gerekmektedir. Tur üzerindeki konuşmalar bittikten sonra soru
sahipleri ekrandaki sıraya göre sorularını yerlerinden soracaklardır. Soru
sorma işlemi on dakikayla sınırlıdır. Cevap işlemi için ise yine on dakika süre
verilecektir. 
Bilgilerinize sunulur. 
Şimdi, birinci turda grupları ve şahısları adına söz
alan sayın milletvekillerinin isimlerini okuyorum: 
Adalet ve Kalkınma Partisi Grubu adına; Bartın
Milletvekili Sayın Yılmaz Tunç, İstanbul Milletvekili Sayın Halis Dalkılıç,
Hatay Milletvekili Sayın Orhan Karasayar, İstanbul Milletvekili Sayın Haydar
Ali Yıldız, Afyonkarahisar Milletvekili Sayın Ali Özkaya, İzmir Milletvekili
Sayın Mahmut Atilla Kaya, Trabzon Milletvekili Sayın Salih Cora, Balıkesir
Milletvekili Sayın Kasım Bostan, Bolu Milletvekili Sayın Ali Ercoşkun, Bursa
Milletvekili Sayın İsmail Aydın, Niğde Milletvekili Sayın Alpaslan Kavaklıoğlu,
Manisa Milletvekili Sayın Murat Baybatur, Çankırı Milletvekili Sayın Muhammet
Emin Akbaşoğlu, Elâzığ Milletvekili Sayın Metin Bulut, İstanbul Milletvekili
Sayın Hasan Turan ve Adana Milletvekili Sayın Tamer Dağlı konuşacaklardır. 
Halkların Demokratik Partisi Grubu adına ise, İstanbul
Milletvekili Sayın Celal Doğan, Mardin Milletvekili Sayın Mithat Sancar,
Diyarbakır Milletvekilli Sayın Nimetullah Erdoğmuş, Muş Milletvekili Sayın
Ahmet Yıldırım, İstanbul Milletvekili Sayın Garo Paylan konuşacaklardır. 
Milliyetçi Hareket Partisi Grubu adına ise İstanbul
Milletvekili Sayın Edip Semih Yalçın, Mersin Milletvekili Sayın Oktay Öztürk,
Muğla Milletvekili Sayın Mehmet Erdoğan, İstanbul Milletvekili Sayın Atila Kaya
ve Antalya Milletvekili Sayın Mehmet Günal konuşacaklardır. 
Cumhuriyet Halk Partisi Grubu adına ise Ankara
Milletvekili Sayın Ahmet Haluk Koç, Ankara Milletvekili Sayın Tekin Bingöl,
Adana Milletvekili Sayın Elif Doğan Türkmen, Ankara Milletvekili Sayın Murat
Emir, Muğla Milletvekili Sayın Ömer Süha Aldan, İstanbul Milletvekili Sayın
Gürsel Tekin, İstanbul Milletvekili Sayın Mahmut Tanal, İzmir Milletvekili
Sayın Ahmet Tuncay Özkan, İstanbul Milletvekili Sayın Mehmet Bekaroğlu, İzmir
Milletvekili Sayın Atila Sertel, İstanbul Milletvekili Kadri Enis Berberoğlu ve
Bursa Milletvekili Sayın Lale Karabıyık konuşacaklardır. 
Şahısları
adına; Aydın Milletvekili Sayın Abdurrahman Öz ve İstanbul Milletvekili Sayın
Barış Yarkadaş konuşacaklardır. 
Sayın
milletvekilleri, bütçe görüşmelerinde her milletvekilinin konuşma sırası kendi
grupları tarafından tayin edilmiştir. Sizlerden süreniz içinde konuşmanızı
bitirmenizi rica ediyorum. Ek süre veremeyeceğimi de şimdiden ilan ediyorum. 
Teşekkür
ediyorum ve konuşmalara başlıyoruz. 
Şimdi
Adalet ve Kalkınma Partisi Grubu adına Bartın Milletvekili Sayın Yılmaz Tunç
konuşacak.
Buyurun
Sayın Tunç. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
Cumhurbaşkanlığı bütçesi hakkında AK PARTİ Grubu adına söz almış bulunuyorum.
Bu vesileyle Genel Kurulu saygılarımla selamlıyorum. 
Cumhurbaşkanı,
devletin başıdır, bu sıfatla Türkiye Cumhuriyeti’nin ve Türk milletinin
birliğini temsil eder, Anayasa’nın uygulanmasını ve devlet organlarının düzenli
ve uyumlu çalışmasını gözetir. Cumhurbaşkanlığı seçimleri siyasi tarihimizde
krizlerle, muhtıralarla, darbelerle anılmaktadır. 11’inci Cumhurbaşkanının
seçimi öncesinde de Çankaya üzerinden vesayet kurgulamaya alışık çevreleri bir
telaş sarmış, “Tehlikenin farkında mısınız?” sloganlarıyla yapılan mitingler,
27 Nisan bildirisi ve 367 şartının dikte edilmesi karşısında milletimiz bir
demokrasi reformuna imza atarak “Bundan sonra cumhurbaşkanını ben seçeceğim.”
demiştir ve bunun da ilk uygulamasını 10 Ağustos 2014’te, demokrasi tarihimizde
on iki yıl boyunca kesintisiz en uzun süre başbakanlık yapan, her alanda
ülkemize parlak bir dönem yaşatan Recep Tayyip Erdoğan’ı, ilk turda, halkoyuyla
seçilen ilk cumhurbaşkanı yapmıştır. 
2007
yılında gerçekleştirilen Anayasa değişikliğiyle cumhurbaşkanının görev ve
yetkileri, yasamayla yürütme arasındaki ilişkilerde bir değişiklik yapılmamış
olması, zaten zayıf parlamenter sistem olarak anılan hükûmet sistemimizi yarı
başkanlık sistemine çevirmiş, başkanlık sistemine yaklaştırmıştır. 
Cumhurbaşkanını
halk seçtiği için, halka karşı siyasi sorumluluğu vardır. Anayasa’da yürütmeyle
ilgili olan yetkilerin önceki cumhurbaşkanları tarafından kullanılmaması
nedeniyle, Sayın Cumhurbaşkanımızın anayasal yetkilerini kullanması bazı
çevrelerde “Fiilî durum yapıyor.” eleştirisine yol açmıştır. Oysa söz konusu
olan fiilî durum değil, kaynağını Anayasa’dan alan yetkileri kullanmaktır. 
Günümüzde
sistem krizinin olmamasının nedeni Cumhurbaşkanımızın kurucu lideri olduğu AK
PARTİ’nin Parlamentoda çoğunlukta olması, Başbakanımızla uyumlu bir çalışma
sergilemesidir. Şu andaki uyumun sonsuza kadar devam edeceğini düşünebilir
miyiz? Farklı bir siyasal tabloda çıkması muhtemel gerilimlerin anayasal
mekanizmalar içinde çözümü çok zor olacaktır. 
Halkın
seçtiği ve yürütmeyle ilgili yetkileri olan Cumhurbaşkanı ile yürütmenin
başında bulunan halkın seçtiği Başbakan âdeta bir arabanın iki direksiyonundaki
iki şoför gibidir. Farklı siyasi eğilimlerde oldukları ya da aralarında uyum
olmadığı takdirde direksiyonların farklı taraflara çevrilmesi durumunda o
arabanın devrilmesi mukadderdir. O nedenle, ya Cumhurbaşkanının halk tarafından
seçilmesine ilişkin Anayasa hükmünü değiştirmemiz gerekecek -ki bu mümkün
değildir, milletimiz “Bu yetkiyi ben kullanacağım. Cumhurbaşkanlığı seçimlerinin
kriz vesilesi yapılmasını istemiyorum.” diyerek bu yetkiyi uhdesine almıştır-
ya da bu yetkinin geri alınması mümkün olmayacağına göre yapacağımız iş,
Anayasa’da Cumhurbaşkanının konumuna uygun bir hükûmet modelini belirlemektir. 
Hükûmet
sistemi değişikliği rejim değişikliği değildir. Parlamenter sistem de başkanlık
sistemi de, her ikisi de demokratiktir ve cumhuriyet rejiminin içerisindedir.
Hangisinin tercih edileceği kurucu iktidarın yani Meclisin ve nihayetinde
milletin yetkisindedir. (AK PARTİ sıralarından alkışlar) 
Demokrasi
ve cumhuriyetin en bariz özelliği yasama, yürütme ve yargının birbirinden
bağımsız olması yani hepimizin mutabık olduğu kuvvetler ayrılığı ilkesidir.
Yürütmenin yasamanın içinden çıktığı parlamenter sistemde kuvvetler ayrılığı
zayıftır. Yürütmenin ayrı, yasamanın ayrı seçildiği başkanlık sistemi ise
kuvvetler ayrılığı ilkesine en uygun sistemdir. 
Başkanlık
sisteminde Parlamento daha güçlüdür. Parlamentonun koyduğu kanunlar
çerçevesinde icrai görev yapabilen, Parlamentonun öngördüğü bütçeyle sınırlı
olarak halka hizmet eden, seçimle gelip seçimle gidecek olan başkanın
“diktatör” olacağını iddia etmenin mantıki hiçbir izahı yoktur. (AK PARTİ
sıralarından alkışlar) 
Başkanlık sisteminde koalisyon ihtimali yoktur ve
istikrar üretir; istikrarın sonucu kalkınmadır, halkın refahının artması ülke
ekonomisinin katlanarak büyümesi demektir. Üniter yapımızı koruyarak, dünya
uygulamalarındaki aksaklıkların da giderildiği, ülkemize uygun bir hükûmet
modelini -bunun adı “başkanlık” da olabilir, “cumhurbaşkanlığı sistemi” de
olabilir, hiç fark etmez- bu Meclis belirlemelidir. (AK PARTİ sıralarından
alkışlar) “Eyvah.” dedirtecek fırsat kayıpları yerine fırsatları geleceğe
aktaracak rasyonel yapılanmayı tercih etmek zorundayız. Anayasa değişikliğini
Cumhurbaşkanımızın şahsına hapsetmeden, çocuklarımızın geleceğini düşünerek,
daha geniş bir yaklaşım sergileyerek gelecekte muhtemel kriz tehlikesini
ortadan kaldıralım, cumhuriyetimizi güçlendirelim diyor, 2017 bütçesinin
hayırlı olmasını diliyorum. (AK PARTİ sıralarından alkışlar) 
BAŞKAN – Teşekkür ederim Sayın Tunç. 
Bayağı alkış aldınız Sayın Tunç, ilk konuşmacı
olduğunuz için herhâlde. 
Alkışlar hepimize olur bundan sonra da inşallah.
Adalet ve Kalkınma Partisi Grubu adına şimdi de
İstanbul Milletvekili Sayın Halis Dalkılıç konuşacak. 
Buyurun Sayın Dalkılıç. (AK PARTİ sıralarından
alkışlar) 
AK PARTİ GRUBU ADINA HALİS DALKILIÇ (İstanbul) – Sayın
Başkan, değerli milletvekilleri; Cumhurbaşkanlığımızın 2017 yılı bütçesi
hakkında AK PARTİ Grubumuz adına söz almış bulunuyorum. Bu vesileyle aziz
milletimizi ve yüce Meclisi saygıyla selamlıyorum. 
Değerli milletvekilleri, 15 Temmuz alçak işgal ve darbe
girişiminin en önemli hedefi başta Sayın Cumhurbaşkanımız, Başbakanımız, Büyük
Millet Meclisimiz ve Cumhurbaşkanlığı Külliyemiz olmuştur. Milletin iradesini
temsil eden bu makamlara yapılan alçak saldırıda F16’larla sadece Büyük Millet
Meclisini değil Cumhurbaşkanlığımızı, Cumhurbaşkanlığı Külliyemizi de
bombalayan, milletimizin üzerine alçakça bomba yağdıranlar, Cumhurbaşkanlığı
Külliyesi’nin etrafından 29 kardeşimizi şehit etmiştir, onlarca kardeşimiz
yaralanmış, gazi olmuştur. 
Allah’a
hamdolsun ki bu yüce millet, başta saygıdeğer Cumhurbaşkanımızın her zaman
olduğu gibi dik duruşuyla, Meclisimizin sağlam duruşuyla ve en önemlisi de
milletimizin âdeta kahraman bir şekilde mücadelesiyle bu hain darbe girişimini
püskürtmüştür. 
Değerli
milletvekilleri, zaman zaman, başta muhalefet partili arkadaşlarımız olmak
üzere toplumun bir kesimi Cumhurbaşkanlığımızla ilgili, Külliye’yle ilgili
bilgi eksikliğinden olsa gerek, çeşitli eleştiriler, haksız ithamlar, bazen
nezaket kurallarını da aşarak birçok söz söylemektedirler. Ben, bunların iyi
niyetle, bilgi eksikliğinden kaynaklandığını düşünüyorum. Ancak, müsaade ederseniz,
ben birkaç bilgi arz etmek istiyorum. 
Cumhurbaşkanlığı
Külliyemiz sadece idare binasından oluşmamaktadır. Geçtiğimiz günlerde 29
Temmuzda şehit, gazi yakınlarımızın da katıldığı büyük bir törenle hizmete
açılan Beştepe Millet Kongre ve Kültür Merkezi o günden bugüne kadar birçok
toplantıya ev sahipliği yapmış, âdeta her gün milletin uğrak yeri hâline
gelmiştir. Ondan sonra, karşısında bulunan Beştepe Millet Camisi, ki Ankara’nın
sembol mimarilerinden bir tanesi olarak hizmete açılmıştır, milletimiz âdeta
oraya gitmek, orayı görmek adına yarış yapıyor. Ve şimdi inşaatı devam eden
büyük bir proje var, kütüphanemiz. Eğer kütüphanemiz -bu yıl başlanan ve
tamamlanma durumu da olan- bittiğinde 5 milyon cilt kitabı barındıran, her
türlü elektronik altyapısı ve donanımı olan bir kütüphaneyi, inşallah,
Ankara’mıza, Türkiye’mize gurur verici bir eser olarak Cumhurbaşkanlığımız
kazandırmış olacak.
Dolayısıyla
eğer bunlardan haberdarsak, bunlarla ilgili yaklaşımlarınız daha objektif
olmalı. Eğer bilmiyorsak gidip gezip mümkünse Beştepe’de bir camide namaz kılıp
-Beştepe Millet Camisi’nde- cami avlusundaki vatandaşlarımızla birlikte onlarla
hasbihâl edip ondan sonra gelip burada eleştiri yapmalarının daha doğru olacağı
kanaatindeyim.
MUSA
ÇAM (İzmir) – Siz yapıyorsunuz… Siz yapıyorsunuz, yeterli yani.
HALİS
DALKILIÇ (Devamla) – Saygıdeğer milletvekillerimiz, Külliye binamızla ilgili
bilgiyi verdikten sonra şimdi önceleri Cumhurbaşkanlarımızın Cumhurbaşkanlığı
makamı ve anlayışı sadece yabancı devlet konuklarıyla resmî törenlerde gözüken,
illerine ve ilçelerine geldiğinde arabanın içinden halkı selamlayan bir
Cumhurbaşkanını haber bültenlerinde görüp haberdar olan halkımız, yeni dönemde
Cumhurbaşkanını halkın seçmesiyle birlikte cumhuru başkanıyla Külliye’de, halkın
evinde âdeta buluşturmuş, Külliye’yi de halkın evi hâline getirmiştir. 
Sadece
bu yıl 42 bin vatandaşımız Külliye’de ağırlanmış, ayrıca İçişleri Bakanlığının
organizasyonuyla 11.537 muhtarımız Cumhurbaşkanımızla buluşmuş, çeşitli meslek
grupları ve STK’ların başkanları Külliye’de ağırlanıp Cumhurbaşkanımızla
hasbihâl etme imkânı bulmuştur. 
CİMER’e
başvuran 630 bin kişi mektup ve e-mail yoluyla Cumhurbaşkanımıza başvurmuş,
derdine derman aramıştır ve bu başvurular titizlikle takip edilmiştir. 
Cumhurbaşkanımızın
milletle birlikte olduğu toplantıların yapılıyor olması, başta şehit ve gazi
ailelerimiz olmak üzere toplumun her kesiminin rahatlıkla Külliye’yi ziyaret
etmesi sonucunda Cumhurbaşkanlığı kurumunun soğuk, statükocu bir devlet kurumu
anlayışından çıkıp milletin evi hâline geldiği açık ve seçik görülmektedir.
Sırf bu değişim bile, yapılması düşünülen Anayasa değişikliğinin ne kadar
doğru, ne kadar milletimizin hayrına olduğunu göstermektedir. 
Sayın
Başkanım, değerli milletvekilleri; Cumhurbaşkanlığının 2017 mali yılı bütçesi
648 milyon 500 bin lira olarak belirlenmiş, yüzde 54’üne tekabül eden 350
milyonu sermaye giderleri…
(Mikrofon
otomatik cihaz tarafından kapatıldı) 
HALİS
DALKILIÇ (Devamla) – …geri kalan yüzde 46’sı ise cari transfer giderleri olarak
belirlenmiştir. (AK PARTİ sıralarından alkışlar) 
BAŞKAN
– Sayın Dalkılıç, teşekkür ediyorum. 
HALİS
DALKILIÇ (Devamla) – Devletimizin en yüksek makamı olan, milletin temsil makamı
olan Cumhurbaşkanlığımıza verilen bütçenin hayırlı hizmetlere vesile olmasını
diliyor, hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Dalkılıç. 
Adalet
ve Kalkınma Partisi Grubu adına şimdi de Hatay Milletvekili Sayın Orhan
Karasayar konuşacak. 
Buyurun
Sayın Karasayar. (AK PARTİ sıralarından alkışlar) 
AK
PARTİ GRUBU ADINA ORHAN KARASAYAR (Hatay) – Sayın Başkan, değerli
milletvekilleri; Türkiye Büyük Millet Meclisinin 2017 bütçesi üzerine grubumuz
adına söz almış bulunuyorum. Yüce Meclisi saygıyla selamlıyorum. 
Sözlerime
başlamadan önce, 2017 Yılı Merkezî Yönetim Bütçe Kanunu Tasarısı’nın hayırlı
olmasını diliyorum. Bu vesileyle Türkiye Büyük Millet Meclisinin siz değerli
üyelerine bundan sonraki çalışmalarınız için başarılar diliyor, hepinizi
saygıyla selamlıyorum.
Türkiye
Büyük Millet Meclisi bütçesi hakkında değerlendirmelere geçmeden önce 15
Temmuzda FETÖ/PDY terör örgütünün darbe girişimi neticesinde hayatını kaybeden
şehitlerimize Allah’tan rahmet, gazilerimize geçmiş olsun dileklerimi
iletiyorum.
DURSUN
ÇİÇEK (İstanbul) – Başkalarına yok mu?
ORHAN
KARASAYAR (Devamla) – Hepimizin yakinen şahit olduğu üzere, devletimizi
parçalamak, millî hâkimiyeti ve demokrasiyi yok etmek gayesiyle girişilen bu
isyan hareketi çok kısa bir zamanda bertaraf edilmiştir. Sayın Cumhurbaşkanımız
Recep Tayyip Erdoğan’ın çağrısı üzerine meydanlara çıkarak tanklara ve asker
elbisesi giymiş silahlı teröristlere karşı duran, bir ay boyunca bütün illerde
meydanları doldurarak tuttuğu demokrasi nöbetiyle darbeye karşı demokrasiyi
galip kılan milletimize şükranlarımı arz ediyorum.
Değerli
milletvekilleri, 26’ncı Dönem Birinci Yasama Yılı’nda yapılan bazı faaliyetlere
değinmek istiyorum. Bilindiği üzere, 15 Temmuz darbe girişimi dolayısıyla
Türkiye Büyük Millet Meclisi Ana Binamızda ve Ziyaretçi Kabul Binası’nda büyük
hasar meydana gelmiştir. Yapılan hasar tespit çalışmaları neticesinde yaklaşık
11 milyon 818 bin Türk lirası maddi zarar meydana geldiği görülmüştür. Meydana
gelen manevi zararın hesaplanamayacak kadar fazla olduğunu belirterek bu hususu
siz değerli milletvekillerinin ve kamuoyunun takdirine sunuyorum.
15
Temmuz darbe girişimi sonrası Türkiye Büyük Millet Meclisi külliyesinde oluşan
hasarı ortadan kaldırmak için özverili ve hızlı bir şekilde gece gündüz
çalışmalar devam etmektedir. Meclisimizin 15 Temmuzda bombalanması sırasında,
Meclis çalışmalarının yapılabileceği günümüz sivil savunma normlarına uygun bir
sığınağın olmadığı gerçeğini o gece, burada bulunan arkadaşlarımızla birlikte
bizzat yaşadık. Bu durumda, Meclis çalışmalarının her halükârda yapılabileceği,
günümüz şartlarına uygun, deprem, sel, nükleer saldırı ve benzeri her türlü
afet ve saldırıya karşı donanımlı ve fonksiyonel bir sığınak ihtiyacı elzem
hâle gelmiştir. Bu itibarla Genel Kurulun acil durumlarda güvenli bir şekilde
toplanabileceği yeni bir mekân için idarece yapılan planlamanın bir an önce
hayata geçirilmesinin önemsendiğini ifade etmek istiyorum. Ayrıca demokrasiye
karşı yapılan saldırıda Parlamentomuzun aldığı yarayı hiçbir zaman unutturmamak
adına bir demokrasi müzesi yapılmasının da önemli olduğunu düşünüyorum.
Sayın
Başkan, değerli milletvekilleri; bildiğiniz üzere Meclisimizde 18 ihtisas
komisyonu bulunmaktadır. Her partiden değerli üyelerin görev yaptığı
komisyonlarımız bu yasama yılında da son derece verimli bir çalışma
yürütmüşlerdir. Türkiye Büyük Millet Meclisi millet iradesinin tecelli ettiği
ve milletin çare aradığı yerdir. Bu çerçevede vatandaşlarımızın en çok Dilekçe
Komisyonu, İnsan Haklarını İnceleme Komisyonu ile Kadın Erkek Fırsat Eşitliği
Komisyonuna başvurduklarını görüyoruz. 
Değerli
arkadaşlar, bilgi ve iletişim teknolojilerinde yaşanan hızlı gelişme,
küreselleşme, demokrasinin ve katılımcılığın artan önemi, milletvekillerinin
kurumdan beklentilerindeki değişim gibi hususlar Türkiye Büyük Millet Meclisinin
teknolojik imkânlardan en iyi şekilde faydalanarak daha etkin, daha verimli ve
daha hızlı hizmet üretebilmesini icap ettirmektedir. Bu itibarla bu alanda
yapılan çalışmaların 2017 yılında da aynı şekilde devam ettirilmesini önemli ve
değerli görüyorum. Bu kapsamda hedeflenen 2017 yılı bütçesiyle, yasama
yetkisini kullanan değerli milletvekillerimizin çalışma şartları daha da
iyileştirilmek suretiyle yasama süreci ve kalitesi geliştirilmiş olacaktır. 
Sayın
Başkan, değerli milletvekilleri; sözlerime son verirken başta Türkiye Büyük
Millet Meclisi olmak üzere kurumlarımızın 2017 yılı bütçesinin hayırlı olmasını
diliyor, hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim.
Adalet
ve Kalkınma Partisi Grubu adına şimdi de İstanbul Milletvekili Sayın Haydar Ali
Yıldız konuşacak.
Buyurun
Sayın Yıldız. (AK PARTİ sıralarından alkışlar)
AK
PARTİ GRUBU ADINA HAYDAR ALİ YILDIZ (İstanbul) - Sayın Başkan, değerli
milletvekilleri; AK PARTİ Grubu adına Sayıştay bütçesi üzerine söz almış
bulunuyorum. Bu vesileyle, Genel Kurulu, saygıdeğer milletvekillerini saygıyla
selamlıyorum. 
Medeniyetimiz,
inancımız: Kişi, yaptıklarıyla mesuldür, yaptıklarından mesuldür. Kişi aynı
zamanda kurumdur ve bütün kurumlar, kişiler yani insanlar tarafından yönetilir.
Bizler bir gün hesaba çekileceğimizin bilincinde, üzerimize aldığımız
mesuliyetleri, vazifeleri layıkıyla bu inançla yerine getirmek durumundayız.
Milletimiz, binlerce yıllık geleneğiyle bu topraklarda lafa değil işe bakılması
gerektiğini de çokça güzel, veciz sözlerle ifade etmiştir. Ve bizler,
inancımızdan, tarihimizden, medeniyetimizden aldığımız güçle, inançla,
kararlılıkla AK PARTİ olarak bu güçle yolumuza inşallah devam edeceğiz; büyük
Türkiye idealimizi, güçlü Türkiye idealimizi yeni Türkiye olarak ilan edip
ilelebet bu topraklarda var olma mücadelesini de vermek suretiyle aydınlık
Türkiye yolunda emin adımlarla ilerleyeceğiz. 
Dünya,
paradigmal birtakım değişiklikler yaşamaktadır. Bizler, bu topraklarda ne
olursa olsun bu paradigmal değişikliği omurgalı Recep Tayyip Erdoğan’ın
gösterdiği duruş istikametinde yerli ve millî olarak, yerli ve millî
değerlerimizi ve medeniyet değerlerimizi kuşanarak yolumuza devam edeceğiz.
Dünyada düzen kuran devletler pek çok olmuştur, bugün de düzen kuran, kendi
paradigmasını hâkim kılan devletler vardır. Ama dünyada adaleti esas alan,
kökünden türeyen, adaleti esas alarak dünyada düzeni sağlayan ecdadımız
Selçuklu ve Osmanlı olmuştur. Bugün dünyada yeni dünya düzeni ve sair düzenleri
paradigmal olarak, kendi yöntemleri olarak, yönetimleri olarak ilan edenler
adaleti ihmal ettikleri için dünyanın dört bir yanında, Kudüs’te, Filistin’de,
bugün Suriye’de, Halep’te, Arakan’da Müslümanlar ve insanlar katlediliyorlar,
zulme uğruyorlar.
Umutla
bütün insanlık Osmanlı’nın, Selçuklu’nun, bizim medeniyetimizin dünyaya sunduğu
huzuru aramakta ve beklemektedir. Bizler, bu topraklarda yaşayanlar, bu
medeniyet değerlerini taşıyanlar inanıyoruz ki dünya, yeniden adaleti, yeniden
huzuru, Osmanlı’nın ortaya koymuş olduğu, medeniyetimizin ortaya koymuş olduğu
o sistemle, yönetimle tekrar tesis edecektir.
Elbette
ki söyleyecek sözümüz var, iddiamız var çünkü bizler, yine bir gün bu
topraklarda bu güçlü medeniyeti tesis edecek insanlar olduğumuza inanıyoruz.
Adalet-millet-devlet temelinde yeni bir düzeni, yeni bir paradigmayı inşa
edebiliriz. Dolayısıyla, bugün bu Parlamentoda bulunan bizler, milletvekilleri
olarak, medeniyetimizin idrak, inşa ve ihya sürecini alın terimizle, aklımızla,
ortak akılla, devlet aklıyla hep birlikte inşa edebileceğiz. Hepimizin ortaya
sunacağı değerler olacağına, hepimizin bu medeniyet yürüyüşüne, bu kutlu
yürüyüşe sunacağı katkılar olacağına inanıyorum.
15
Temmuzda bu millet dünyada emsali görülmemiş bir demokrasi bedelini ödeyerek bu
topraklarda binlerce yıldır var olma mücadelesini yeniden ortaya koymuş ve
müthiş bir direniş göstermiştir. Ve bugün, 15 Temmuzda başaramadıklarını,
Gezi’de, 17-25’te başaramadıklarını, küresel emperyalist düzenin yeni bir baskı
aracı olan faizle ve sair ekonomik enstrümanlarla Türkiye'yi diz çöktürmeye
çalışıyorlar ama geçmişten tevarüs ettiğimiz akılla, bilinçle ve şuurla bizler
yine millî değerlerimize, millî ve yerli duruşumuza sahip çıkarak millî
paramıza da sahip çıkacak, yolumuza bu inançla devam edeceğiz. Hiç kimse Türkiye’yi
bu kutlu yürüyüşünden geri döndüremeyecek. İnşallah, medeniyetimiz yine bütün
dünyaya düzenini tesis edecektir diyor, sizleri sevgiyle saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ederim Sayın Yıldız. 
Şimdi
de Adalet ve Kalkınma Partisi Grubu adına Afyonkarahisar Milletvekili Sayın Ali
Özkaya konuşacaktır. 
Buyurun
Sayın Özkaya. (AK PARTİ sıralarından alkışlar) 
AK
PARTİ GRUBU ADINA ALİ ÖZKAYA (Afyonkarahisar) – Sayın Başkan, saygıdeğer
milletvekilleri; Anayasa Mahkemesi bütçesi hakkında Adalet ve Kalkınma Partisi
Grubu adına söz almış bulunuyorum. Yüce Meclisimizi ve aziz milletimizi
saygıyla selamlıyorum. 
AK
PARTİ’nin göreve geldiği 2002 yılından bu yana, insan haklarıyla ilgili
standartların gerek iç hukukumuzda ve gerekse de uluslararası düzeyde
yükseltilmesine yönelik reformlar yapılmış ve uluslararası yükümlülüklerimize
titizlikle riayet edilmiştir. Söz konusu bu reform hareketi sürecinde devrim
niteliğindeki ilk değişiklikle, Anayasa’nın 90’ıncı maddesine eklenen ve 2004
yılında yürürlüğe giren temel hak ve özgürlüklere ilişkin milletlerarası
anlaşmalar ile kanunların aynı konuda çelişmesi durumunda milletlerarası
anlaşmalara üstünlük tanınacağı hüküm altına alınmıştır. Bu, devrim niteliğinde
bir karar olup birçok Avrupa ülkesinde bile mevcut böyle bir düzenleme yoktur. 
Sayın
Başkan, değerli milletvekilleri; bu reformun devamı sürecinde 2010 yılında
yapılan Anayasa değişikliğinin referandumla kabulü üzerine Anayasa’nın 148’inci
maddesiyle bireysel başvuru hakkı ve yolu getirilmiştir. Bireysel başvuruyla,
Avrupa İnsan Hakları Sözleşmesi kapsamında temel hak ve özgürlükleri güvence
altına alınanların haklarının kamu gücü tarafından ihlal edilmesi durumunda
vatandaşlara Anayasa Mahkemesine bireysel başvuru yolu getirilmiş ve bu ciddi
manada bir işlev görmeye başlamıştır. 
Bu başvuru sonucu olarak, Avrupa İnsan Hakları
Mahkemesinde yıllık 8 bin civarındaki müracaat 2 bin-2.500 arasına inmiştir.
Ayrıca, Adalet Bakanlığı bünyesinde İnsan Hakları Tazminat Komisyonunun kurulmasıyla
ve değişik reformlarla da bu sayılar ciddi manada azalmış ve 2012 yılında 17
bin civarında Avrupa İnsan Hakları Mahkemesinde dosya var iken Ekim 2016
itibarıyla bu sayı 7.750’ye inmiş ve yüzde 50’nin çok daha altına inmiştir. 
Bireysel başvuru kapsamında Anayasa Mahkemesinde
verilen kararlara da dikkatinizi çekmek istiyorum. 23 Eylül 2012 tarihinde
başlayan bireysel başvuru kararıyla birlikte, bugüne kadar 65 binin üzerinde
bireysel başvuru olmuştur ve bu 65 bin bireysel başvurunun yaklaşık yüzde
54’üne tekabül eden 43.201’ini Anayasa Mahkemesi sonuçlandırmış ve bunlardan
yüzde 22’sine idari ret, yüzde 21’ine birleştirme kararı, yüzde 54’üne de kabul
edilmezlik kararları vermiş, yalnızca 1.339 bireysel başvuruyu kabul etmiştir.
Bu da toplam başvurunun yüzde 3’üne tekabül etmekte olup ülkemizde son yıllarda
insan haklarıyla ilgili ihlallerin ne kadar azaldığını göstermesi bakımından
son derece önemli bir istatistiki bilgidir. 
Sayın
Başkan, değerli milletvekilleri; vatandaşlarımızın iç hukukumuzda hak arama
sürecinde, Anayasa Mahkemesinin referans niteliğinde önemli kararları olmuş ve
Avrupa İnsan Hakları Mahkemesi bu kararlara atıf yapmış ve Anayasa Mahkemesini
iç hukukun tüketilmesi gereken etkin ve zorunlu bir yolu olarak görmüştür. 
Bilhassa
2016 yılında PKK terör örgütünün hendek ve çukur kazması sonrasında sokağa
çıkma yasaklarıyla ilgili terörle mücadele kapsamında alınan kararlara yapılan
bireysel başvuruları iç hukuk yolları tüketilmeden yapılmış olması nedeniyle
reddetmiştir. Ayrıca, FETÖ mensuplarının müracaatlarını da yine aynı gerekçeyle
reddetmiştir ve İnsan Hakları Mahkemesi ciddi bir atıf yaparak Anayasa
Mahkememizi önemsemiştir. 
Anayasa
Mahkememizin bu süreçte, 2014 yılında 2014/256 sayılı bireysel başvuru kararı
-bu bireysel başvuruyu da şahsım olarak ben yapmıştım- bir başörtülü avukat
arkadaşımızın mahkeme salonundan çıkarılması üzerine vermiş olduğu çok tarihî
bir karardır. Bu kararla başörtüsünü Anayasa’nın 24’üncü maddesindeki din ve
vicdan hürriyeti içinde görmüş ve buna müdahale yapılamaz diyerek bireysel
başvuruyu kabul etmiştir. Bu kararla da Anayasa Mahkemesi tarihteki saygın
yerini almıştır.
Değerli
milletvekilleri, Anayasa Mahkemesine bireysel başvurunun kabul edilmiş olduğu
bu beş yıllık süreçte gelmiş olduğu noktada sayının çok artmış olması ve
Anayasa Mahkemesinin aşırı iş yükü kapsamında bir kısım değerlendirme yapmamız
ve bununla ilgili yeni mekanizmaları da üretmemiz gerektiği kanaatindeyim.
Zira, mahkeme nezdindeki iş yükü sayısı ciddi manada artmıştır, bununla ilgili
bir kısım düzenlemeler yapmamızın da faydalı olacağı kanaatindeyim.
Bu vesileyle, Anayasa Mahkemesi bütçesinin hayırlara
vesile olmasını temenni eder, saygılar sunarım. (AK PARTİ sıralarından
alkışlar)
BAŞKAN – Teşekkür ederim Sayın Özkaya.
Adalet ve Kalkınma Partisi Grubu adına şimdi de İzmir
Milletvekili Sayın Mahmut Atilla Kaya konuşacak.
Buyurun Sayın Kaya. (AK PARTİ sıralarından alkışlar)
AK PARTİ GRUBU ADINA MAHMUT ATİLLA KAYA (İzmir) – Sayın
Başkan, değerli milletvekilleri; 2017 Yılı Merkezi Yönetim Bütçe Kanunu
Tasarısı’nın Yargıtay bütçesiyle ilgili bölümünde AK PARTİ Grubu adına söz
almış bulunmaktayım. Bu vesileyle hepinizi saygı ve sevgiyle selamlıyorum.
Sözlerime başlamadan önce, hain terör saldırıları
sonucunda geçmiş yıllarda kaybettiğimiz, başta, şehit olan savcımız Mehmet
Selim Kiraz olmak üzere tüm yargı şehitlerimizi saygı ve rahmetle hepsini
anıyorum.
Adliye mahkemeleri tarafından verilen kararların hukuka
uygunluğunu denetlemek ve kanunlarda özel olarak belirtilen davaların ilk
derece yargılamasını yapmakla görevli yüksek mahkeme olan Yargıtay, bu denetim
işlevine bağlı olarak ülke düzeyinde hukuk uygulamasında birliği sağlayarak ve
yasa maddelerinin yorumuna açıklık getirerek içtihat üretmektedir. Kurulduğu 6
Mart 1868 tarihinden beri yüz kırk sekiz yıldır Türk milleti adına yargılama
yapan Yargıtayımız, ülkesine fedakârca hizmet etmektedir. 
Bu anlayışla, Yargıtay Başkanlığının 2017 yılı bütçe
tasarısı 382 milyon 750 bin TL olup 2016 bütçesine göre yüzde 70 artış
sağlanmıştır. Bunun yüzde 39’u personel giderlerine, yüzde 5’i Güvenlik
Kurumuna, devlet primi giderlerine, yüzde 10’u mal ve hizmet alım giderlerine,
geriye kalan yüzde 45,6’sı ise sermaye gideri olarak tahsis edilmiş
bulunmaktadır. 
AK PARTİ hükûmetleri on dört yıldır hukukun üstünlüğüne
dayalı yönetim anlayışının teminatı olmuştur. AK PARTİ hükûmetleri döneminde
tıpkı diğer alanlarda olduğu gibi yargı alanında da reformlara ve köklü
değişikliklere imza atılmıştır. Daha nitelikli yargı hizmeti için
ihtisaslaşmaya önem verilmiş, hak arama yolları çoğaltılmıştır. Yargısız bir
hukuk düzeni asla düşünülemez. Anayasa ve yasaların metinleri kadar onları
yorumlayacak yargı organlarının da önemi, işlevi, işleyişi, sorunsuz çalışması
son derece önemlidir. 
Bu amaçla, tarihî bir reform olarak istinaf kanun yolu
20 Temmuz 2016 tarihinde faaliyete geçirilmiştir. İstinaf mahkemelerinin
faaliyete başlamasıyla hak arama yolları çoğaltılmış, bireylerin hukuki
güvencesi artırılmıştır, delillerin yeniden değerlendirilmesine imkân
getirilmiş, gerekirse yargılamanın tekrar yapılması, bazı davalarla ilgili
yerel düzeyde ve kolaylıkla hakların aranması ve kesin karara bağlanması
sağlanmıştır. 15 yerde adli istinaf ve 8 yerde de idari istinaf mahkemesi
kurulmuş, ilk etapta 7 ayrı bölgede istinaf mahkemeleri faaliyete
geçirilmiştir. 
Geçmiş
Yargıtay yapısına baktığımız zaman, 516 üyeli ve 46 daireli bir yüksek mahkeme
örneği dünyada bulunmamaktaydı. Türkiye’nin nüfus ve hukuk sistemine benzerlik
gösteren Fransa ve Almanya incelendiğinde, 163 üye sayısı Fransa’da, Almanya’da
ise üye sayısı 133 ve daire sayıları da 6 ve değişen rakamlarda devam
etmektedir. Daire sayılarının azaltılması aynı işe farklı dairelerin bakmasına
engel olmuş ve daireler arasındaki içtihatların aykırılıklarını da önlemiş
duruma geçmiştir. Bu amaçla, 1 Temmuz 2016 tarih ve 6723 sayılı Kanun’la
Yargıtaydaki üye sayısı 310’a düşürülmüştür. Daha sonraki süreç içerisinde
daire sayısı 46’dan 24’e, 516 olan üye sayısı 310’a ve kademeli şekilde,
ileriye yönelik 200 sayısı da düşürülecektir. Yine, Yargıtay üyelerine, Anayasa
Mahkemesinde olduğu gibi, on iki yıl görev süresi de getirilmiştir. 
Evet,
değerli milletvekilleri, milletin yargıcı değil, Pensilvanya’daki vatan, millet
ve istiklal düşmanının yargıcı olanlara ilişkin de Yargıtayda da değerlendirmeler,
incelemeler yapılmış ve 126 Yargıtay üyesi önce tetkik hâkimi olmuş ve daha
sonra da HSYK’nın aldığı kararla birlikte meslekten ihraç edilmiştir. 
Ben
burada özellikle 15 Temmuz 2016, o kanlı darbe kalkışması akşamında darbenin
henüz başarılı olup olmayacağı belli değilken, daha ilk saatlerde hiçbir korku,
baskı ve endişeye kapılmadan, şahsi bir hesaba girmeden, tereddütsüz ve cesur
şekilde millî irade ve milletin seçtiklerinin yanında tavır koymuş, darbe
teşebbüsüne kalkışanlar hakkında soruşturmalar başlatan, gözaltı ve tutuklama
kararı vererek milletin yargısı olduğunu ispat eden tüm yargı mensuplarına
teşekkürlerimi sunuyorum. 2017 yılı bütçemizin de hayırlı uğurlu olmasını
diliyorum. (AK PARTİ sıralarından alkışlar) 
BAŞKAN
– Teşekkür ederim Sayın Kaya. 
Adalet
ve Kalkınma Partisi Grubu adına şimdi, Trabzon Milletvekili Sayın Salih Cora
konuşacaktır.
Buyurun
Sayın Cora. (AK PARTİ sıralarından alkışlar) 
AK
PARTİ GRUBU ADINA SALİH CORA (Trabzon) – Sayın Başkan, değerli milletvekilleri;
Danıştay bütçesi üzerine AK PARTİ Grubu adına söz almış bulunuyorum. Bu
vesileyle, hepinizi saygıyla selamlıyorum.
Değerli
milletvekilleri, evvela, konuşmamın başında 15 Temmuz kanlı darbe teşebbüsüne
karşı hiçbir korku, baskı ve endişeye kapılmadan tüm cesaretleriyle
Anayasa’dan, hukuk devletinden ve millî iradeden yana tavır alarak, darbeciler
hakkında anında soruşturmalar başlatarak darbecilerin üzerine korkusuzca giden
yargı mensuplarına teşekkür etmek istiyorum. Tarih onları bu ulvi duruşlarıyla
hatırlayacaktır.
Değerli
milletvekilleri, şüphesiz ki demokratik hukuk devleti ve insan haklarının temel
güvencesi tarafsız ve bağımsız yargıdır. Yargı bağımsızlığı, her türlü etki ve
yönlendirmeden uzak, kendi kurum ve kuralları içerisinde adaletin tecessüm
etmesi açısından hayati önem taşımaktadır. Hukuk devletinin korunmasında ve
etkinlik alanının genişletilmesinde en önemli görev idari yargıya ve onun
yüksek mahkemesi olan Danıştaya düşmektedir. “İdarenin her türlü eylem ve
işlemleri yargı denetimine bağlıdır, yargı denetimine tabidir.” anayasal ilkesi
uyarınca, idari yargı kendi özel kanunlarıyla belirlenen usuller çerçevesinde
bu görevini yerine getirmektedir. 1868 yılında “Şûra-yı Devlet” adıyla kurulan
ve 1924 Anayasası’yla da anayasal bir kurum hâline getirilen Danıştay 1961 ve
1982 Anayasalarıyla birlikte yüksek mahkeme olarak yerini almıştır.
Danıştayın
iki önemli görevi vardır: Bunlardan ilki, yüksek yargı mahkemesi olarak idare
ve vergi mahkemelerinden gönderilen kararların temyiz incelemesini yapmak ve
ayrıca, incelemesi kendisine ilk derece mahkemesi olarak açılan davalara
bakmaktır. İkinci önemli görevi ise resmî mercilerin tereddüt ettiği konularda
kendilerine görüş bildirmektir.
Değerli
milletvekilleri, AK PARTİ hükûmetlerinin en önemli gayreti, adını da bu güven
müessesesinden alan adalet sisteminin iyi işlemesini ve vatandaşa güven
vermesini sağlamaktır. Bir adalet sisteminin iyi işlemesinin ölçüsü, vaktinde
adaletin tecelli etmesidir ve şüphesiz ki hakkın sahibine teslim edilmesiyle
ölçülür. Bugün adalet sistemimizin temel sorunu, maalesef, yargılamaların uzun
sürmesi ve makul sürede tamamlanamamasıdır. Uzayan her işlem yalnızca tarafları
değil, doğrudan toplumun kendisini de etkilemektedir. Bu kalıtsal sorunların
çözülmesi adına, Hükûmetimiz, nitelikli insan kaynaklarının geliştirilmesi,
teknik altyapı sorunlarının çözülerek teknolojik imkânların artırılması ve
mevzuatın yeni ihtiyaçlara göre yeniden düzenlenmesi gibi birçok alanda
çalışmalar yaparak ciddi mesafeler katetmiştir. Danıştayın ve Yargıtayın üye
sayılarının yeniden düzenlenerek verimli bir şekilde çalışabilmesi imkânı
getirmiştir. Adalet hizmetlerinin yürütüldüğü mekânlar iyileştirilmiş ve
ülkemiz modern adalet saraylarına kavuşmuş, çağ dışı, merdiven altı
yargılamalar son bulmuştur.
Şüphesiz,
bu yapılanları yeterli görmemekte ancak gecikmiş bir hakkın teslimini de zaruri
görmekteyiz. Danıştay hizmetlerinin görülmesinde, yargısal alanda hizmet
kalitesini artırıcı çabalar sürdürülerek evrensel hukuk normları, hukukun
üstünlüğü ve hukuk devleti ilkesinin gerekleri doğrultusunda yargılama
sürecinin hızlı, adil, güvenli ve isabetli bir şekilde işlemesini sağlayacak,
yargıya ulaşılabilirliği artıracak, bilirkişilik müessesesini etkinleştirecek
hukuksal ve kurumsal düzenlemelerin yapılması temel politikamızdır. Bu
çerçevede, yargının iş yükünü azaltmak amacıyla alternatif uyuşmazlık çözüm
yöntemlerinin geliştirilmesi ve yaygınlaştırılması öncelik hâline gelmiştir.
Diğer
taraftan, hâkim ve nitelikli idari personel sayısının artırılarak yargı
mensupları ve idari personelimizin evrensel ölçütlerde etik ilkelerinin
düzenlenmesi, bilgilendirilmesi, farkındalıklarının geliştirilmesi, teknik
altyapı eksikliklerinin giderilmesi, elektronik ortama ve özellikle yargı
organları arasında oluşturulan bilgi ağına taşınmış idari yargı hizmetlerinin
güvenli şekilde etkin hâle getirilmesi önceliklerimiz arasındadır.
Bu
düşünceyle, Danıştayın 2017 yılı bütçesinin hayırlı olmasını diliyor, hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Cora.
Adalet
ve Kalkınma Partisi Grubu adına Balıkesir Milletvekili Sayın Kasım Bostan
konuşacak.
Buyurun
Sayın Bostan. (AK PARTİ sıralarından alkışlar)
AK
PARTİ GRUBU ADINA KASIM BOSTAN (Balıkesir) – Sayın Başkan, değerli
milletvekilleri; Başbakanlık 2017 yılı bütçesi üzerine AK PARTİ Grubu adına söz
almış bulunmaktayım. Yüce heyetinizi ve aziz milletimizi saygıyla selamlıyorum.
Başbakanlık,
güçlü bir ülke olma yolunda Türkiye’nin değişim ve dönüşümüne öncülük eden bir
kurumdur. Başbakanlık, tüm kamu idarelerinin sürekli gelişmesini, yürütülen
kamu hizmetlerinden vatandaş memnuniyetinin en üst seviyeye çıkarılmasını
hedeflemektedir. 
Amacı,
vatandaşının huzur ve güvenini, insan haklarını, demokratik ve etik değerlerini
önemseyen bir kamu yönetimi oluşturmaktır. Nihai hedefi, tüm kurum ve
kuruluşların elektronik ortamda tek bir kamu kurumu gibi etkin ve verimli
çalışmasını sağlayacak altyapıyı oluşturmaktır. 
Sayın
Başkan, değerli milletvekilleri; kamu kurum ve kuruluşları arasında
koordinasyon sağlanması, kanun tekliflerine ilişkin hükûmet görüşünün
hazırlanması, mevzuat hazırlanmasına ilişkin usul ve esasların belirlenmesi,
kamuda denetimin etkinleştirilmesi için genel prensiplerin tespit edilmesi
Başbakanlığın faaliyetleri arasında yer almıştır. Ayrıca, iç ve dış güvenlik
konularında inceleme yapılmasına, dış ilişkilerde ortaya çıkan sorunlara
ilişkin çalışmalar yürütülmesine, barışı destekleme ve koruma harekâtlarına
destek verilmesine, tasarruf tedbirlerinin gözetilmesine yönelik iş ve işlemler
gerçekleştirilmiştir.
Sayın
Başkan, değerli milletvekilleri; dünya barışına katkı sağlayan bölgesel ve
küresel bir aktör olarak, farklı coğrafyalarda barışın tesisine dönük çabalara
katkımız devam etmektedir. Silahlı Kuvvetlerimiz ve Emniyet teşkilatımız
dünyanın değişik bölgelerinde yaşanan savaş ve çatışmaların önlenmesi, barışın
yeniden tesisi maksadıyla Birleşmiş Milletler, Avrupa Birliği, NATO bünyesinde
icra edilen faaliyetlere katkılar sunmuştur. Bu faaliyetlerin giderlerinin
Başbakanlık bütçesinden karşılanmaya devam olunacaktır. 
Başbakanlık,
millî arşivlerimizde sahip olduğumuz eşsiz kültürel zenginliğin genç kuşakların
bilgisine sunulması ve dünyaya duyurulmasına yönelik çalışmalarını
sürdürmüştür. Ülkemizin dış politika tezlerini tarihî belgelerle destekleyerek
yerli ve yabancı kamuoyunun aydınlatılması zaruridir. Bu amaçla, başta Ermeni
meselesi olmak üzere Osmanlı coğrafyası içinde bulunan Balkanlar, Kafkaslar,
Orta Doğu ve Kıbrıs dâhil çeşitli konularda bilimsel ve belgesel eserlere
katkılarımız sürmüştür. 
Vatandaşlarımızın kendileri ve kamuyla ilgili talep,
şikâyet, ihbar görüş ve önerileri ve bilgi edinme haklarına ilişkin yapacakları
başvurulara hızla cevap verilmesi amacıyla oluşturulan Başbakanlık İletişim
Merkezinin (BİMER) altyapısı 2016 yılında önemli ölçüde güçlendirilmiştir. 
Sayın Başkan, değerli milletvekilleri; Başbakanlık,
geçmişte olduğu gibi, 2017 yılında da hayatın normal akışı dışında ülkemizin
çeşitli yerlerinde meydana gelebilecek doğal afetler veya toplumsal olaylar
nedeniyle zarar gören vatandaşlarımızın acil nitelikteki ihtiyaçlarının
karşılanması ve mağdur olmalarının engellenmesi için gerekli maddi ve manevi
desteği sağlamaya devam edecektir. 
Yine, Hükûmetimiz için öncelikli olarak politika
geliştirilmesi ve destek sunulması gereken alanların başında aziz
şehitlerimizin bizlere emanetleri olan aile fertleri ile gazilerimiz
gelmektedir. Bu kesime yönelik yürütülen çalışmalardan önemli bir tanesi de
konut edindirme politikasıdır. TOKİ tarafından şehit yakınları ve gazilerimize
verilen öncelikli konutların yanı sıra, bu kapsamda oluşacak faiz giderlerinin
Başbakanlık bütçesi içinde devlet tarafından finanse edilmesine devam
edilecektir. Vatandaşlarımızın refahı ve mutluluğu, demokrasinin geliştirilmesi
ve hukukun üstünlüğünün muhafaza edilmesi için Hükûmet olarak devlet
teşkilatının düzenli bir şekilde işlemesini sağlamaya yönelik adımları atmaya
devam edeceğiz. 
Sayın Başkan, değerli milletvekilleri; sözlerime son
verirken, 2017 yılı Başbakanlık bütçesinin, devletimiz ve aziz milletimiz için
hayırlara vesile olmasını diler, yüce Meclisi saygıyla selamlarım. (AK PARTİ
sıralarından alkışlar) 
BAŞKAN – Teşekkür ederim Sayın Bostan. 
Adalet ve Kalkınma Partisi Grubu adına, Bolu
Milletvekili Sayın Ali Ercoşkun konuşacak. (AK PARTİ sıralarından alkışlar) 
Buyurun Sayın Ercoşkun. 
AK PARTİ GRUBU ADINA ALİ ERCOŞKUN (Bolu) – Teşekkür
ediyorum. 
Sayın Başkan, değerli milletvekilleri; Başbakanlık
bütçesi üzerine, AK PARTİ Grubu adına söz almış bulunuyorum, bu vesileyle
sizleri saygıyla selamlıyorum. 
Cenab-ı
Hakk’a ne kadar şükretsek az; 3 Kasım 2002 seçimlerinden bu yana arka arkaya
aynı iktidar döneminde yapılan 15’inci bütçe görüşmelerini gerçekleştiriyoruz. 
Şimdi,
şöyle bir gözlerimizi kapasak ve bu milletin medeniyet tarihindeki belki de en
büyük ihanetin sergilendiği o 15 Temmuz gecesini bir düşünsek, acaba o gece bu
darbe girişimi başarılı olsaydı ne olurdu; acaba biz bugün burada bu bütçe
görüşmelerini gerçekleştirebilir miydik, yoksa memleketimizin her köşesi kan ve
gözyaşı içerisinde mi olurdu? Evet, Cenab-ı Hakk’a bir kez daha şükürler olsun
ki, önce Allah’ın izniyle, daha sonra Cumhurbaşkanımızın cesaretiyle,
dirayetiyle, iradesiyle, liderliğiyle, Başbakanımızın kararlı duruşuyla ve
tabii ki milletimizin tüm dünyaya “millet ne demekmiş” gösteren o birlik ve
dayanışma ruhuyla bu hain girişim önlendi. 
15
Temmuzdan sonraki sürecin 14 Temmuz gibi olması mümkün değil artık. 15 Temmuzu,
15 Temmuz şehitlerimizi, 15 Temmuzda tankların, uçakların, helikopterlerin
karşısında bu vatan için gözünü kırpmadan canlarını ortaya koyan gazilerimizi,
tüm Türkiye’de milletimizin ortaya koyduğu bu kahramanlığı asla unutmayacağız,
unutturmayacağız. Bundan sonra bu salonda bulunan herkesin, 15 Temmuz gecesi
şuracıkta, 20 metre ötemizde bombalar patlarken hangi siyasi partiden olursak
olalım ortaya koyduğumuz birlik ve beraberliği, şehitlerimize olan can
borcumuzu ödememiz için daha gayretli, daha fedakâr, daha yakın iş birliği ve
dayanışma içerisinde yapacağımız, iktidarıyla muhalefetiyle birlikte yapacağımız
faaliyetlerle inşallah sürdüreceğiz ve Türkiye’de 15 Temmuz darbe girişimini
planlayanlar neyi amaçladılarsa onun tam tersini ortaya koyarak Türkiye’yi daha
ileri bir ülke olma konumuna inşallah birlikte götüreceğiz. Yakın günlerde
açılışı yapılan iki köprü, dün uzaya fırlattığımız GÖKTÜRK 1 uydusu, kısa
zamanda açılışı yapılacak Avrasya Tüneli ülkemizin tüm fertlerinin gururudur.
Sayın
Başkan, değerli arkadaşlar; şu anda Başbakanlık merkez teşkilatı Ankara,
İstanbul ve İzmir olmak üzere 3 ilde 9 ayrı binada hizmetlerini yürütmekte,
2016 Ekim sonu itibarıyla 1.765’i kadrolu olmak üzere toplam 2.302 personel
görev yapmaktadır. 
Bütçede
2017 yılı içerisinde 2016’ya göre yüzde 22,32 civarında bir artış ortaya
konulmuştur. 
Kanunlar
ve Kararlar Genel Müdürlüğünce yapılan faaliyetler, diğer taraftan Resmî Gazete
yayını olarak toplam 353 yayın ortaya konmuştur. 
Devlet
Arşivleri Genel Müdürlüğünce başta cumhuriyet arşivleri olmak üzere Osmanlı
arşivleri olarak toplam 26 milyon 790 bin 560 adet belge dijital ortama
aktarılmış ve bu sayede araştırmacıların kullanımına sunulmuştur.
BİMER’e
gelen toplam 1 milyon 359 bin 950 adet başvurunun organizasyonu da gene
Başbakanlık tarafından gerçekleştirilmektedir.
Değerli
arkadaşlar, asil duruş sergilemek, kalbinde gönlünde gerçeklerin kor ateşini
muhafaza etmek tarihin hiçbir döneminde kolay olmamıştır. Dik duruş sabır
gerektirir, azim gerektirir, zorluklara tahammül gerektirir ama biz bir şeyi
biliyoruz ki sabreden zafere ulaşmıştır. Bugüne kadar Başbakan olarak tüm
bakanlıkların koordinasyonunu sağlayan, sorunları torunlara bırakmadan çözmek
için gece gündüz mesai harcayan ve milletimizle kurduğu o sıcak iletişimle
gönülleri fetheden Başbakanımız Sayın Binali Yıldırım ve tüm Başbakanlık
personeline şükranlarımı arz ediyorum. Yeni Türkiye'nin 2023, 2053, 2071
vizyonu ve hedefleri doğrultusunda üstün başarılar temenni ediyorum. 
Bu
vesileyle 2017 bütçemizin ülkemiz, milletimiz ve yeni Türkiye için hayırlı
olmasını temenni ediyor, sizleri saygıyla selamlıyorum (AK PARTİ sıralarından
alkışlar) 
BAŞKAN
– Teşekkür ederim Sayın Ercoşkun.
Şimdi
de Adalet ve Kalkınma Partisi Grubu adına Bursa Milletvekili Sayın İsmail Aydın
konuşacak.
Buyurun
Sayın Aydın. (AK PARTİ sıralarından alkışlar) 
AK
PARTİ GRUBU ADINA İSMAİL AYDIN (Bursa) – Sayın Başkan, değerli milletvekilleri;
Kamu Denetçiliği Kurumunun bütçesi ve kesin hesapları üzerine söz almış
bulunuyorum. Aziz milletimizi ve yüce Meclisi saygıyla selamlıyorum. 
Bize
hiç de yabancı olmayan, kültürümüzde var olan bir kurumdur ombudsmanlık. İsveç
Kralı Şarl 1700’lerin başında, Osmanlı İmparatorluğu’nda misafir edildiği
dönemde Osmanlı’nın yargı sisteminden esinlenerek ülkesine taşıdığı bir
kurumdur ombudsmanlık. Özellikle 1950’den sonra tüm dünyaya hızla yayılmaya
başlamış ve günümüzde 140’tan fazla ülkede var olan bir kurumdur, ancak
ülkemize 2012 yılında gelebilmiştir. 
Her
insan bir devlettir, devlet insan için vardır. Biz on beş yıl önce bu kutlu
yola çıktığımızda ilkelerimizden biri olarak belirlemiştik bu ilkeyi.
Egemenliğin yalnızca millete ait olması gerektiğini savunduk ve bunun
karşısında tüm vesayet odaklarına karşı mücadele verdik. “Ancak 2012 yılında
kurulabilmiştir.” dedim çünkü Kamu Denetçiliği Kurumunun kurulması hiç de kolay
olmamıştır. 2016 yılında çıkardığımız Kamu Denetçiliği Kurumu Kanunu dönemin
Cumhurbaşkanı tarafından veto edilmiştir, ardından Anayasa Mahkemesi tarafından
iptal edilmiştir. Bu nedenle, ombudsmanlığın kurulması altı yıl gecikti. Bu
geciktirmeye rağmen, son iki yılda kurumun almış olduğu başvuru sayısında bir
hayli artış olmuştur. Kuruma 1 Ocak-31 Ekim 2016 tarihleri arasında yapılan
şikâyet başvurularının sayısı 4.529’dur. Başvuruların yüzde 64’ü İnternet
sayfasında yer alan e-başvuru sistemi aracılığıyla yapılmıştır. 2015 yılından
itibaren 977 adet dosyayla birlikte 2016 yılı içerisinde 4.529 başvuru
dosyasının 3.857’si 31 Ekim tarihi itibarıyla sonuçlandırılmıştır. 
Avrupa
Birliği ilerleme raporlarında da kurumun gelişiminden ve aldığı tavsiye
kararlarının uygulanmasından övgüyle bahsedilmiştir. 
Ombudsmanlık,
birey ve devlet arasında bir köprü vazifesi gören bağımsız bir kurumdur.
Denetçiler ve başdenetçi milletimizin iradesini yansıtan aziz Meclisimiz
tarafından seçilmiştir. İnsan haklarına bağlı ve şeffaf yönetimin göstergesi
kurumlarımızdan biri olan ombudsmanlık idari yargıdan farklı olarak yalnızca
hukuka değil hakkaniyete, insan haklarına ve iyi yönetim ilkelerine göre karar
vermekte ve idareye tavsiyede bulunmaktadır. Bu tavsiye kararları, hem
kamuoyunun bilgisine sunularak hem de Mecliste raporlaştırılarak daha fazla
yaygınlaştırılması ve diğer kurumların da aynı şekilde hukuk ve hakkaniyete
uygun olarak davranmaları sağlanmaktadır. 
Ayrıca,
yine idari yargıdan farklı olarak başvuru yapmak çok kolay ve karar verme
süresi de oldukça azdır. Başvurular maksimum altı ay içerisinde
sonuçlandırılmaktadır. Elbette kurumun işleyişiyle ilgili bazı eksiklikler de
olabilir. Örneğin, kurumun insan hakları, temel hak ve özgürlükler, kadın ve
çocuk, engelli, yaşlı hakları, kamuyu ilgilendiren konularda şikâyet
aranmaksızın resen harekete geçebilmesi, böylece idareye karşı bireyin hak ve
özgürlüklerinin korunması sağlanabilir. 
Genç
bir kurum olmasına rağmen, ülkemizdeki toplumsal olaylar, kadın, çocuk, engelli
hakları konularında önemli kararlar vermiştir. Kılık kıyafet konusunda, Gezi
olaylarıyla ilgili ve ayrıca mağdur olduğu düşünülen meslek gruplarının
başvurusu sonucu verdiği tavsiye niteliğindeki kararlar kamuoyunun geniş
bilgisine sunulmuştur. 
Değerli
milletvekilleri, özellikle kurucu başdenetçi olan Nihat Ömeroğlu’na ve dün
itibarıyla görevine başlayan, iyi bir hukukçu olduğuna inandığım, iyi bir sivil
toplum kuruluşçusu olan Şeref Malkoç Bey’e bundan sonraki özellikle kurumun
kararlarında çok fazla hukuktan yana katkı koyacağına inancım tamdır. 
Değerli
arkadaşlar, özellikle AK PARTİ iktidarları döneminde Dilekçe Komisyonu, İnsan
Hakları Komisyonu, Kamu Denetçiliği Kurumu ve İnsan Hakları Kurumu, işkenceye
sıfır toleransla yola çıkan AK PARTİ iktidarları döneminde hızla geliştirilen
kurumlar olmuştur. 
(Mikrofon
otomatik cihaz tarafından kapatıldı) 
BAŞKAN
– Teşekkür ederiz Sayın Aydın. 
İSMAİL
AYDIN (Devamla) – Bu vesileyle, İnsan Hakları Kurumunun ve özellikle
ombudsmanlık kurumunun verdiği kararlar, gerçekten Türkiye’nin hukukuna önemli
katkı sunmuştur. 
Bu
vesileyle hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
Adalet
ve Kalkınma Partisi Grubu adına Niğde Milletvekili Sayın Alpaslan Kavaklıoğlu
konuşacak. 
Buyurun
Sayın Kavaklıoğlu. (AK PARTİ sıralarından alkışlar) 
AK
PARTİ GRUBU ADINA ALPASLAN KAVAKLIOĞLU (Niğde) – Teşekkür ederim Sayın
Başkanım. 
Sayın
Başkan, değerli milletvekilleri; Millî İstihbarat Teşkilâtı Müsteşarlığının
2017 Yılı Bütçesi üzerinde AK PARTİ Grubu adına söz almış bulunuyorum. Hepinizi
saygıyla selamlıyorum. 
Küresel
ve bölgesel gelişmelerin hızla evrildiği bir süreçten geçmekteyiz. Ekonomik
rekabete dayalı küresel güç dengelerinin değişmesi, vekâlet savaşları, ulus
devlet; ulus ötesi devlet dışı aktörlerin etkinlik kazanması, teknolojinin
gelişmesi ve sosyal medyanın kullanımının yaygınlaşmasıyla birlikte günümüzde
ulus devletler arasında çıkar ve güç dengesine dayalı uluslararası sistem çok
dinamikleşmiştir. Bu dinamizm, ülkelerin risk ve tehditlerini çeşitlendirerek
karmaşıklaştırmıştır. 
Türkiye’ye
yönelik iç ve dış tehditler de her geçen gün artmaktadır, algı operasyonları ve
siber saldırılar gibi asimetrik tehditlerle boyutlanmaktadır. Türkiye’ye hasım
ve rakip olan ülkelerin çıkarlarına hizmet eden, ülkemizin istikrarını, bağımsızlık
ve bütünlüğünü hedef alan PKK, DEAŞ, FETÖ, DHKP-C gibi örgütler, faaliyet ve
eylemlerini ivmelendirmişlerdir. Bu sebeple, terör, ülkemizin tehdit
algılamasında çok önceliklidir. 
Terör
örgütleri, Suriye ve Irak’taki vekâlet savaşlarına dönüşen çatışmalar nedeniyle
yaşanan otorite boşluğundan istifade etmektedirler. Küresel güçler de bu
örgütleri bölgesel haritayı şekillendirmede taşeron olarak kullanmaktadırlar.
Bu durum ülkemize yönelik iç ve dış tehditleri karmaşık hâle getirmektedir.
Nitekim hızla evrilen söz konusu gelişmeler, terör boyutunun yanı sıra enerji
güvenliği, göç hareketleri gibi siyasi, ekonomik, sosyal, kültürel etkileri
olan yeni tehditleri de beraberinde getirmektedir. 
Değerli
milletvekilleri, ülkemizin ciddi meydan okumalarla karşı karşıya olduğu bir
süreçte istihbaratın önemi de her geçen gün artmaktadır. Zira istihbarat, doğru
ulusal stratejilerin hayata geçirilmesinde kritik önemi haizdir. İstihbarat
mekanizmalarını etkin kullanan devletler, emsalleri arasında üstünlük sağlayabilmektedirler.

Bu
bağlamda, Millî İstihbarat Teşkilatımız da ülkemizin iç ve dış güvenliğine
yönelik artan ve çeşitlenen tehditlere karşı yürürlükteki mevzuat çerçevesinde
çalışmaktadır; güvenlik istihbaratı, stratejik istihbarat, teknik istihbarat ve
istihbarata karşı koyma alanlarında faaliyetler yürütmektedir; devletimizin ön
alıcı stratejiler izlemesine katkılar sağlamaktadır. Ayrıca, Bakanlar Kurulu ve
Millî Güvenlik Kurulunda belirlenecek diğer görevleri icra etmekle yükümlüdür.
Bu bağlamda, Suriye ve Irak’ta kendisine verilen önemli görevleri yerine
getirmektedir. 
MİT
Müsteşarlığının insan ve teknik istihbarata dayalı yurt içi ve yurt dışı
faaliyetleri her geçen gün daha da önem kazanmaktadır. Terör örgütü FETÖ’nün
gizli iletişim sistemlerini tespit ederek örgüt mensuplarının deşifresini
sağlayan “byLock” yazılımının kodlarının kırılması, MİT Müsteşarlığının teknik
istihbarat alanında yaptığı yatırımların önemini ortaya koyan somut bir
örnektir. Teknik ve insan istihbaratı bağlamında geliştirdiği yetenekler
çerçevesinde, MİT Müsteşarlığının, güvenlik güçlerimizin gerçekleştirdiği
operasyonlara sağladığı anlık istihbarat desteği de devletimizin kararlılıkla
sürdürdüğü terörle mücadele açısından kritik önemi haizdir.
Değerli
milletvekilleri, MİT Müsteşarlığının, çağın gereklerine uygun, değişime ayak
uydurabilen, bölgesel ve küresel gelişmelere yönelik daha hızlı refleks
gösterebilecek yetenek ve kapasiteye sahip olması, ulusal güvenliğimiz ve
çıkarlarımız bağlamında çok elzemdir. Nitekim istihbarat alanında yapılacak
yatırımlar, ülkemizin güvenlik alanında yapmak zorunda olduğu, yapmak zorunda
kalacağı maliyetli harcamaların da önüne geçilmesini sağlayacaktır. MİT
Müsteşarlığının devletimizin ihtiyaç duyduğu istihbarat hizmetlerini layıkıyla
yerine getirebilmesinin, iktidar ve muhalefet ayrımı olmaksızın tüm
milletvekillerimizin arzusu olduğuna inancım tamdır. 
Sayın
Başkan, değerli milletvekilleri; Millî İstihbarat Teşkilatının görev ve
sorumluluklarının ülkemizin bekası açısından önemine ilişkin kısaca sizlerle
paylaştığım görüşlerim çerçevesinde 2017 bütçesinin hayırlara vesile olmasını,
devletimize ve milletimize hayırlı olmasını diliyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim.
Sayın
milletvekilleri, şimdi Adalet ve Kalkınma Partisi Grubu adına Manisa
Milletvekili Sayın Murat Baybatur konuşacak.
Buyurun
Sayın Baybatur. (AK PARTİ sıralarından alkışlar)
AK
PARTİ GRUBU ADINA MURAT BAYBATUR (Manisa) – Sayın Başkan, değerli
milletvekilleri; Millî Güvenlik Kurulu Genel Sekreterliğinin 2017 yılı bütçe
önerisi hakkında AK PARTİ Grubu adına söz almış bulunuyorum. Hepinizi saygıyla
selamlıyorum.
2017
bütçe önerisini görüştüğümüz anayasal kurumlardan olan Millî Güvenlik Kurulu
Genel Sekreterliği, 1961 Anayasası’nın 111’inci maddesiyle ordu, hükûmetlerin
izleyecekleri politikaları etkileme, belirleme ve denetleme gücüne sahipti.
Yapılan Millî Güvenlik Kurulu toplantılarında ağırlıklı olarak ordunun iradesi
yansıtılmaktaydı. Kurul sekreteri ve üyeleri ağırlıklı olarak askerlerden
oluşmaktaydı. Kurul üyeleri, orduyu karşılarına almamak için kurulun tüm
kararlarına uymak zorunda kalırlardı. Dolayısıyla, ordu, Millî Güvenlik Kurulu
aracılığıyla her zaman devletin genel düzeni ve işleyişi içerisinde etkili
oluyordu. 
Millî
Güvenlik Kurulunun darbe dönemlerinde, özellikle 28 Şubat postmodern darbesini
organize eden, âdeta lojistik sağlayan bir kurul olmaktan çıkarak, AK PARTİ
hükûmetleri döneminde, 7 Ağustos 2003 tarihinde yapılan değişiklikle askerî
kadro yerine sivil genel sekreter ve sivil kurul üyelerinin ağırlıklı olarak
oluşturduğu bir kurul hâline gelmesi, demokrasimizin katettiği mesafenin
göstergesidir. Millî Güvenlik Kurulu Genel Sekreterliği, devletin bekası
yanında milletin ve bireylerin refahını doğrudan ilgilendiren, tehditlere karşı
alınması gerekli tedbirler doğrultusunda ihtiyaç duyulması nedeniyle kurumsal
yapı organizasyonunu geliştirme ve değiştirme zorunluluğunu ortaya çıkarmıştır.

Sayın
Başkan, değerli milletvekilleri; Millî Güvenlik Kurulu, kanunun amir hükmü
gereğince kendine yüklenen görevleri, kurulun belirlemiş olduğu hedefler
doğrultusunda gerçekleştiren bir organ olup görev alanındaki ulusal, bölgesel
ve uluslararası güvenlik zeminini takip ederek, araştırma, inceleme, analiz ve
değerlendirmeler yaparak ülkemizin millî güvenlik konseptini belirleyen
dokümanlar oluşturmak ve bunun yanı sıra seferberlik, savaş hâli ve kriz
yönetimi konularında görevler icra ve ifa eden, birçok alanda kamuya
katkılarının yanında toplumda da geniş bir yelpazede hizmet veren önemli
kurumlarımızdan biridir. Bu çerçevede, millî güvenliğin sağlanması,
milletimizin bu vatan üzerinde hükümranlık sahibi olan devletimizin hayatiyeti
için son derece önemli olan millî güvenliğin sağlanmasında devletin bütün
organlarının eş güdüm içerisinde çalışmasını zorunlu kılmaktadır. 
Kurumun
icra ve ifa ettiği önemli görev ve işlerin aksamaması ve içinde bulunduğumuz
dönemin gereklerine yeterli derecede uyum sağlayabilmesi, günümüz şartlarında
millî güvenliğin tanımı ve kapsamının her geçen gün farklılaşarak artmasıyla
orantılı olarak da kurumun önemi daha da artmaktadır. Bunun açık örneği,
bilişim alanındaki millî güvenliğin sağlanmasının yanı sıra son dönemde, millî
güvenliğin kapsam ve alanı her geçen gün hızla artmaktadır. Gelinen noktada, demokrasiyi
özümsemiş Millî Güvenlik Kurulu ve Genel Sekreterliğinin, darbelere ışık tutan
değil, darbelere karşı duran bir hüviyete kavuşmuş olması, demokrasimiz için
büyük ve önemli bir aşamadır. 
15
Temmuz gecesi yaşanan FETÖ terör ve casusluk örgütünün darbe girişimine karşı
duruş sergileyen bir Millî Güvenlik Kurulu ve Sekreterliği, başta
Cumhurbaşkanımız ve Hükûmetimizin emrinde anayasal bir organ olduğu heyetimizin
de malumlarıdır.
Bilindiği
üzere, ülkemiz, olağanüstü süreçlerden geçmektedir. Gelinen bu süreçte
devletimizin her kurumunun ciddi katkılar vermesi gerekir. Millî güvenlik
ihtiyacına bağlı olarak kurulmuş olan Millî Güvenlik Kurulu Genel
Sekreterliğinin, kuruluşundan bu yana, her zaman olduğu gibi kamuya sağladığı
ciddi katkıların daha da üst seviyelere taşınması için 2016 yılında belirlenmiş
olan bütçe ödeneğinin, 2017 yılında yüzde 9,22 oranında artırılmasını yüce
heyetinizin bilgi ve değerlendirmelerine sunuyor, yüce heyetinizi de saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim.
Şimdi
de Adalet ve Kalkınma Partisi Grubu adına Çankırı Milletvekili Sayın Muhammet
Emin Akbaşoğlu konuşacak.
Buyurun
Sayın Akbaşoğlu. (AK PARTİ sıralarından alkışlar)
AK
PARTİ GRUBU ADINA MUHAMMET EMİN AKBAŞOĞLU (Çankırı) – Sayın Başkan, değerli
milletvekilleri; Diyanet İşleri Başkanlığımızın 2017 yılı bütçesi hakkında AK
PARTİ Grubumuz adına söz almış bulunmaktayım. Bu vesileyle hepinizi saygıyla
selamlıyorum.
Bilindiği
üzere, Diyanet İşleri Başkanlığı, İslam dininin inançları, ibadet ve ahlak
esaslarıyla ilgili işleri yürütmek, din konusunda toplumu aydınlatmak ve ibadet
yerlerini yönetmek üzere Başbakanlığa bağlı olarak yurt içinde ve dışında
teşkilatlanmış bir kamu kurumudur. 
Değerli
milletvekilleri, nasıl ki ecdadımız birinci istiklal mücadelesinde “Bu ezanlar
ki şehadetleri dinin temeli/Ebedî yurdumun üstünde benim inlemeli.” diye
haykırarak tarihî bir zafere imza atmışlarsa, ikinci istiklal mücadelemiz olan
15 Temmuz gecesi de Diyanet camiamızın salaları ve ezan-ı Muhammedileriyle
gönüllerimiz dirilmiş, din ve devletimizi, vatan ve milletimizi tarihten silmek
isteyenlere karşı büyük bir zafer elde edilmiştir.
Gerek
darbe ve işgal girişimi gecesi gerekse takip eden süreçte, Olağanüstü Din
Şûrası ve Avrasya İslam Şûrası’yla hakikatleri tüm dünyaya duyuran başta
Diyanet İşleri Başkanımız olmak üzere Diyanet camiamıza, aziz şehitlerimize,
kahraman gazilerimize ve asil milletimize bu kürsüden tekrar teşekkürlerimi
belirtmek isterim. 
Değerli
milletvekilleri, âlemlere rahmet olarak gönderilen ve bütün insanlık için
kendisinde en güzel örnekler bulunan Efendimiz (AS)’ın ifadeleriyle “Din
nasihattir, samimiyettir.” İslam, adı üzerinde, barış dinidir; insanın
yaratıcısı ile kendisi, çevresi ve tüm evrenle barışıklığını ve iki cihan mutluluğunu
esas alır. 
Allah
katında yegâne hak din olan İslam’ın terörle yan yana zikredilmesi,
uluslararası şer odaklarının dinî ve siyasi bir mühendislik projesidir. Maksat,
İslam dünyasını her yönden atomize etmek ve böylece parçalayarak yeni bir dünya
için alternatif olmaktan çıkarmaktır. Bu kadim proje, soğuk savaş döneminin
akabinde, 1990’larda Margaret Thatcher tarafından “Düşmansız ideolojiler
yaşayamaz, bundan sonra yeni düşmanımız İslam’dır.” şeklinde deklare edilmiş ve
sonrasında Birinci Körfez Harekâtı başlatılmıştı. 11 Eylül 2001’de ise Batı,
paradigma değişikliğini Henry Kissinger’ın ağzından “Bundan böyle mücadele,
Batı ile İslam arasında değil, İslam’ın kendi içinde olacaktır.” şeklinde
duyuruyordu. Vaktiyle “Türkiye’ye komünizm lazımsa onu da biz getiririz.” diyen
yaklaşımın uluslararası versiyonu olarak tezahür eden “Dünyada bir İslam inancı
ve Müslüman tipi olacaksa onu da biz belirleriz.” şeklinde Batı’nın sömürü ve
köle düzenini yağlayacak dinî görünümlü sahte yapılar, sahicisinin yerine ikame
edilmek üzere oluşturulmuştu. İşte ılımlı ve radikal versiyonlarıyla FETÖ ve
DAEŞ gibi örgütler, Batı’nın bu amaç ve hedeflerine yönelik güdümlü projelerin
ürünüdür. Bu yapılar, bütün insanlığa karşı algı operasyonunun araçsal
kuklalarıdır. 
Sayın milletvekilleri, İslam, tevhit dinidir, vahdet
ise Müslümanların şiarıdır. “Lâ ilâhe illâllâh Muhammedün Resullullâh.”
kelimeitevhidini parçalayarak Allah ve Resulü’nün arasını açmaya kalkan
uluslararası güç odaklarının rızasını arayan sapkın yapılar, sadece ve yalnızca
İslam’a ve Müslümanlara zarar verme hedefinde ittifak hâlindedirler. 
Bu tabloda yapılması gereken nedir? Cenab-ı Hak,
Kur’an-ı Kerim’de “Siz insanların iyiliği için ortaya çıkarılmış en hayırlı
ümmetsiniz. İyiliği emreder, kötülükten men eder ve Allah’a inanırsınız.”
buyurarak tüm insanlığın dünya ve ahiret saadetini birlikte gözeterek çalışmayı
emretmektedir. Bu sebeple, Müslümanlar, kendi birlik ve beraberliklerini,
kardeşlik ve dayanışmalarını perçinleyecek organizasyonları ve İslam birliğini mutlaka
gerçekleştirmek, adalet ve merhamet düzenini tüm insanlığa hediye etmek
zorundadırlar. 
Bu tarihî ve vicdani sorumluluğun bilincinde, Diyanet
İşleri Başkanlığımız dinimizin ana kaynakları olan Kur’an ve sünnete dayalı
sahih İslam anlayışını aslına uygun olarak insanlığa anlatma, yaşama ve yaşatma
seferberliğini başlatmalıdır. 
Vakit, sorumluluklarımızı kuşanma vaktidir diyor,
bütçenin hayırlı ve bereketli olmasını diliyor, hepinize saygılarımı sunuyorum.

Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Akbaşoğlu. 
Adalet
ve Kalkınma Partisi Grubu adına Elâzığ Milletvekili Sayın Metin Bulut
konuşacak. 
Buyurun
Sayın Bulut. (AK PARTİ sıralarından alkışlar)
AK
PARTİ GRUBU ADINA METİN BULUT (Elâzığ) – Teşekkür ediyorum. 
Sayın
Başkan, çok kıymetli milletvekilleri; Radyo ve Televizyon Üst Kurulu bütçesi
üzerinde Adalet ve Kalkınma Partisi Grubu adına söz almış bulunuyorum. Yüce
Meclisi ve aziz milletimizi saygıyla selamlıyorum.
Türkiye’de
radyo ve televizyon faaliyetlerini düzenlemek ve denetlemek amacıyla 1994
yılında yürürlüğe giren 3984 sayılı Kanun’la Radyo ve Televizyon Üst Kurulu
kurulmuştur. Radyo ve Televizyon Üst Kurulu, idari ve mali özerkliğe sahip olup
mevzuatta kendisine verilen görev ve yetkileri, kendi sorumluluğu altında
bağımsız olarak yerine getirip kullanmaktadır. Üst Kurul, ayrıca, düzenleme ve
denetlemekle yükümlü olduğu sektörün sağlıklı bir şekilde büyümesini ve
rekabetin tesisini sağlayıp bu amaçla sektördeki yayıncıların haklarını da
korumaktadır. 
Üst
Kurulun gelir kalemleri şu şekildedir: Yayın lisansı ücretleri, televizyon
kanal ücretleri, yıllık multipleks kapasite ve frekans kullanım ücretleri,
altyapı işletmecileri ile verici tesis ve işletim şirketinden alınacak yayın
iletim yetkilendirme ücretleri, medya hizmet sağlayıcılarının aylık brüt ticari
iletişim gelirlerinden ayrılacak yüzde 1,5’luk paylardan oluşmaktadır. Buna
karşılık, Üst Kurul gelirlerinden üçer aylık dönemler itibarıyla oluşacak gelir
fazlaları, her üç ayda bir, izleyen ayın 15’ine kadar genel bütçeye
aktarılmaktadır.
Ayrıca, Üst Kurulun her ay elde ettiği reklam gelirleri
payının yüzde 15’i de Sosyal Yardımlaşma ve Dayanışma Teşvik Fonu’na
aktarılmaktadır.
Ülkemizde uydu, kablo ve karasal ortamda toplam 1.714
radyo ve televizyon faaliyet göstermektedir. Bu durum, çoğulculuğun ve ifade
özgürlüğünün göstergesi olarak değerlendirilmektedir. İfade ve haber alma
özgürlüğünün kullanılmasında hayati bir işleve sahip olan radyo ve televizyon
kuruluşlarının üstlendikleri mali külfetin yarı yarıya azaltılması için,
20/8/2016 tarihli ve 6745 sayılı Kanun’la, radyo ve televizyon kuruluşlarının
reklam gelirleri üzerinden alınan Üst Kurul payı yüzde 3’ten yüzde 1,5’a
düşürülmüştür.
Radyo ve televizyon kuruluşlarının 2015 yılında aylık
brüt ticari iletişim gelirlerinin yüzde 3’ü, Üst Kurul payı ödemeleri 94 milyon
400 bin 928 Türk lirası olarak gerçekleşmiş olup bu tutarın 89 milyon 332 bin
942 TL’si televizyon kuruluşlarınca, 5 milyon 67 bin 987 TL’si ise radyo
kuruluşlarınca karşılanmıştır. 
6745
sayılı Kanun’la yapılan değişiklikle, 2017 yılında radyo ve televizyon
kuruluşlarından alınacak Üst Kurul payının 50 milyon 500 bin TL olarak
gerçekleşmesi, bu tutarın 46 milyon 500 bin Türk lirasının televizyon
kuruluşlarından, geriye kalan 4 milyon Türk lirasının ise radyo kuruluşlarından
karşılanması beklenmektedir. Bu nedenle, Radyo ve Televizyon Üst Kurulunun
gelirlerinde radyo ve televizyon kuruluşları lehine meydana gelen azalma
nedeniyle önceki yıl bütçesinin yaklaşık yüzde 40 altında bir azalma öngörülmüştü.

Üst
Kurulun, sektörün sağlıklı bir şekilde büyümesini teminen mevzuatın öngördüğü
yükümlülüklerini yerine getirmeyen, lisanssız, izinsiz, fikrî mülkiyet
haklarını ihlal eden, toplum sağlığını tehdit eden, satışı ve piyasaya arzı
yasak olan ürünlerin teşhir ve satışını yapan kuruluşlarla mücadelesinin de
önemine dikkat çekmek istiyorum. Üst Kurulun, toplumu yanıltan, millî ve manevi
değerleri ile ahlakını tehdit eden, satış ve teşhiri yasak olan ürün ve
hizmetleri pazarlayan, kumar oynamayı özendiren, izinsiz ve kaçak yayınların
iletiminin durdurulması yönündeki mücadelesini hukuka ve mevzuata uygun yapan,
mükellefiyetlerini yerine getiren kuruluşların haklarının korunması açısından
da destekliyor ve önemli buluyorum. 
Bu
duygu ve düşüncelerle 2017 bütçesinin hayırlara vesile olmasını temenni
ediyorum. (AK PARTİ sıralarından alkışlar)
BAŞKAN
– Teşekkür ederim.
Adalet
ve Kalkınma Partisi Grubu adına İstanbul Milletvekili Sayın Hasan Turan
konuşacak. 
Buyurun.
(AK PARTİ sıralarından alkışlar)
AK
PARTİ GRUBU ADINA HASAN TURAN (İstanbul) – Sayın Başkanım, değerli
milletvekilleri; 2017 bütçe tasarısı görüşmelerinde grubum adına Başbakanlık
Basın-Yayın ve Enformasyon Genel Müdürlüğü bütçesi üzerine söz almış
bulunmaktayım. Bu vesileyle Genel Kurulu ve aziz milletimizi saygıyla
selamlıyorum.
Sayın milletvekilleri, sürekli değişen bir dünyada
yaşıyoruz. Fakat, bundan çok değil, on beş yirmi yıl öncesine göre oldukça
farklı bir hayat akışı var. Bugünkü dünyanın tanımlanmasında belki de ilk
kelime, medya ve basın-yayındır. Bugün siyaset, sadece bir yönetim kavramı
olmaktan çıkmış ve bir iletişim süreci olarak her kesimin, öyle ya da böyle,
katılımını ihtiva eden karşılıklı bir diyalog çerçevesine dönüşmüştür; kamuoyu
olmaksızın siyaseti, medya olmaksızın ise kamuoyunu tanımlamak zorlaşmıştır.
Böyle bir tablo içinde medya sahasını mümkün olduğunca etkili ve güçlü hâle
getirmek, sadece yurt içinde değil, uluslararası platformlarda da söz sahibi
bir ülke olmanın anahtarıdır. 
Bu noktada, Hükûmet olarak, iktidar ve muhalefet bakış
açılarının, her türlü tezlerinin dile getirilmesine imkân sağlayan bir mevzuat,
AB uyum süreci çerçevesinde teşri edilmiş ve yürürlüğe konmuştur. Yine, çağın
gereği bütün yatırımlar, uydusundan her türlü teknolojik altyapısına kadar
gerçekleştirilmeye devam etmektedir. Bir zamanlar Türkiye’nin tek tip hayat
tarzından, fiiliyata geçirdiğimiz politikalarla, nasıl çok sesli bir topluma
doğru evrildiğini ve basın-yayın fikir özgürlüğü, fikir özgürlüğüne taalluk
etmediği hâlde medya yoluyla işlenen suçları ve bunlara verilecek cezaları
nasıl insani kriterlere göre düzenlediğimizi milletimiz yakinen biliyor. 
Örneğin
TCK’nın meşhur maddelerinden dolayı bütün bir milletin baskı ve sansürün
âlâsını yaşadığını, güneydoğudaki kardeşlerimizin kendi dilini konuşmasının
nasıl suç sayıldığını, bırakın fikir hürriyetini, bu insanların kendi
çocuklarına bile konuştukları lisanda bir isim bile veremedikleri günler çok
gerilerde kaldı ancak maalesef, şimdi, bütün bunları inkâr eden bir kesim var.
Türkiye’de basın özgürlüğü ve demokrasi olmadığını, gazetecilerin hapse
atıldığını söyleyen Batı dünyasıyla birlikte ülkemizdeki devşirme zihinler de
aynı teraneleri tekrarlayıp duruyorlar. Bu güruh, tekdüze ve ezberci
yaklaşımlarıyla Batı’daki demokrasiyi örnek gösterirken ülkemizdeki olumlu
gelişmelere ise gözlerini kapatmaya devam ediyor fakat onlar görmese de AK
PARTİ iktidarıyla birlikte darbe rejimlerinin kalıntıları temizlenmiş,
vesayetin yerini millî irade almış, kişisel hak ve özgürlükler genişletilmiş,
faili meçhuller, işkence, mafya, tarihin tozlu yaprakları arasına karışmıştır;
Türk medyası, ilk kez, gerçekten, çoğulcu ve demokratik bir görüntü vermeye
başlamıştır.
Şunu
önemle vurgulamak istiyorum: AK PARTİ iktidarında Türkiye’de hiç kimse salt
gazetecilik yapmasından dolayı tutuklanmamış, gözaltına alınmamıştır. Üstat
Cemil Meriç’in deyimiyle “Vatan haininden aydın olmaz.” “Gazeteci” sıfatıyla
anılmak, hiç kimseye terör faaliyetinde bulunma yahut devlet sırlarını yayma
gibi suçları işleme özgürlüğünü vermez. 
Kendimize
şu soruyu soralım: Batılı demokrasilerde sınırsız basın özgürlüğü var mı;
gazeteciler, medya çalışanları sınırsız bir özgürlüğe sahip mi? İngiltere,
Fransa, Almanya, İsveç, ABD ve daha birçok ülke, bağımsızlığını ve güvenliğini
sağlamak adına medyaya yasa düzeyinde birçok kısıtlama getirdiği gibi, medya
mensupları mevzuat dışına çıktıklarında polis tarafından çeşitli şekillerde
tartaklanıyor, mesleki materyallerine el konulup gözaltına alınıyorlar.
Böyleyken, Batılı parlamenterler veya gazetecilerden bayrağımıza sarılıp
uyuyanı, devlet başkanlarımızın karşısında yakasını ilikleyip ülkesini şikâyet
edeni gördünüz mü? Peki, o zaman, Avrupa’yı, ABD’yi bu yönüyle de örnek almak
gerekmez mi? Sonuç olarak, vatanını yaşanmaz bulanlar, aslında, vatanını yaşanmaz
kılanlardır. 
Ancak,
kim ne yaparsa yapsın bize durmak yok. Milletimiz ve ülkemize dev gibi eserler
bırakmak için karıncalar gibi çalışmaya devam edeceğiz. 
Bu
vesileyle, 2017 yılı bütçemizin hayırlı olmasını diliyor, yüce Meclisimizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Turan.
Adalet
ve Kalkınma Partisi Grubu adına son konuşmacı, Adana Milletvekili Sayın Tamer
Dağlı olacak. 
Buyurun
Sayın Dağlı. (AK PARTİ sıralarından alkışlar) 
AK
PARTİ GRUBU ADINA TAMER DAĞLI (Adana) – Sayın Başkan, değerli milletvekilleri;
2017 yılı Hazine Müsteşarlığı bütçesi hakkında AK PARTİ Grubumuz adına söz
almış bulunuyorum. Yüce heyetinizi ve aziz milletimizi saygıyla selamlıyorum.
Gelişmiş
ülkelerde uygulanan genişletici para politikalarına rağmen dünya ekonomisinde
arzu edilen güçlü, dengeli ve sürdürülebilir büyüme sağlanamamıştır. Büyüme
oranları, küresel kriz sonrası dönemin en düşük seviyesinde bulunurken kriz
öncesi oranların da bir hayli altında seyretmektedir.
Küresel
ekonomiye ilişkin böyle olumsuz bir tablonun olduğu dönemde Türkiye ekonomisi,
2016 yılının ilk yarısında yüzde 3,9 oranında büyümüştür. 15 Temmuzda yaşanan
hain işgal girişimi, turizm sektöründe yaşanan olumsuz gelişmeler ve tarım
sektörünün zayıf seyri nedeniyle büyümede bir miktar yavaşlama olmuştur. Son
çeyrekte bir miktar toparlanması beklenen ekonominin 2016 yılının tamamında 3,2
seviyesinde büyümesi öngörülmektedir. 2017 yılında ise ticaret ortaklarımızın
ekonomilerinin canlanması, turizm sektörünün canlanması ve uyguladığımız
yapısal reformlar sayesinde büyümenin yeniden hızlanarak yüzde 4,4 seviyesine
yükseleceğini tahmin etmekteyiz.
Önümüzdeki
dönemde döviz kuru hareketleri, gıda fiyatları ve başta petrol olmak üzere
emtia fiyatlarındaki gelişmeler, enflasyon üzerinde belirleyici olacaktır. 2016
yılı Kasım ayı enflasyon rakamı yüzde 7 seviyelerine gerilemiştir.
Değerli
milletvekilleri, ihracatımız, küresel talebin zayıf seyri ve düşük emtia
fiyatlarının etkisiyle 2016 yılı Ocak-Ekim döneminde bir önceki yılın aynı
dönemine göre yüzde 2,8 oranında daralmış ve 117,1 milyar dolar seviyesinde
gerçekleşmiştir. 2016 yılında ihracatın 143,1 milyar dolar seviyesinde
gerçekleşmesini bekliyoruz. İthalat ise 2016 yılı Ocak-Ekim döneminde,
özellikle enerji başta olmak üzere küresel emtia fiyatlarının düşük seyriyle
yüzde 5,8 oranında azalarak 163,3 milyar dolar seviyesinde gerçekleşmiştir.
2016 yılında toplam ithalatın 198 milyar dolar seviyesinde gerçekleşmesini
tahmin etmekteyiz. 2016 yılı dış ticaret açığının 54,9 milyar dolara gerilemesi
beklenmektedir.
Hazine Müsteşarlığının politika uygulamalarının etkin
olduğu alanlardan biri de borç yönetimidir. Son on dört yıllık dönemde borç
stokunun gayrisafi yurt içi hasılaya oranı yaklaşık 40 puan azalırken uygulanan
istikrarlı politikalar sayesinde borç stokunun vade, faiz ve döviz
kompozisyonunda kalıcı iyileştirmeler yaşanması sağlanmıştır. Türkiye, etkili
bir şekilde orta ve uzun vadeli borç yönetimi yapan güçlü bir yapıya
kavuşmuştur. İç borçlanmanın ortalama vadesi iktidara geldiğimiz dönemde dokuz
ay seviyesinde iken bugün altmış sekiz aya ulaşmıştır. O dönemde yüzde 62,7
seviyesinde olan sabit getirili borçlanma maliyetleri, 2016 yılında gelinen
noktada yüzde 10,1 seviyesinde gerçekleşmiştir. Yine, o dönemde merkezî yönetim
borç stokunun yüzde 58’i döviz cinsinden iken bu oran şu an yüzde 35,9’a
düşmüştür. Borç stokumuzun yüzde 55’i değişken faizli senetlerden oluşurken bu
oran şu an yüzde 30,9 seviyesine gerilemiştir. 
Hazine Müsteşarlığı, yurt içi tasarrufların artmasına
katkı sağlayan finansal eğitimin yaygınlaştırılması, mali piyasalarda AR-GE
faaliyetlerinin desteklenmesi, KOBİ ve girişimcilerin finansmana erişimini
kolaylaştıracak alternatif finansman yöntemleri geliştirilmesi konularında
başlatılan reformların uygulanmasına etkin bir şekilde katkı sağlamaktadır.
Ülkemizin ekonomik temellerini güçlendirmeye yönelik yapısal dönüşüm sürecinde
büyük katkısı olan Hazine Müsteşarlığı, daima, ülkemizin rekabetçi ekonomi,
güçlü finansal sektör, sağlam kamu maliyesi ve uluslararası sistemde etkin rol
hedeflerine ulaşmasında öncü rol oynayacaktır. 
2017 yılı bütçesinin, Hazine Müsteşarlığı da dâhil
olmak üzere tüm birimlerin bütçesinin hayırlara vesile olmasını temenni ediyor,
yüce Meclisi saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim.
Şimdi Halkların Demokratik Partisinin grup
konuşmalarına geçeceğiz, yalnız Sayın Demirel’in söz talebi var.
Buyurun, bir dakika.
IV.- AÇIKLAMALAR
1.- Diyarbakır Milletvekili
Çağlar Demirel’in, görüşmelerin yayınında HDP milletvekillerinin kürsüde
konuşmaları sırasında sansür uygulanarak tutuklu milletvekillerinin
fotoğraflarının gösterilmemesi uygulamasıyla ilgili açıklama yapılmasını talep
ettiklerine ilişkin açıklaması
ÇAĞLAR DEMİREL (Diyarbakır) – Teşekkürler Sayın Başkan.
Sayın Başkan, dün burada gruplar adına konuşan bütün
milletvekillerini dinledik, yalnız Halkların Demokratik Partisi Grubu adına
konuşan milletvekilimiz kürsüdeyken bir sansürle karşı karşıya kaldık. Bu
sansür de orada bulunan eş başkanlarımızın, grup başkan vekilimizin ve
milletvekili arkadaşlarımızın fotoğraflarına uygulanan bir sansürdü ve ekran
normalde tam ekran olarak gösterilirken dün ekran yarım hâle geldi ve
fotoğraflara bir sansür uygulandı. Siz de biliyorsunuz ki rehin tutulan eş
başkanlarımız ve milletvekillerimiz bu Parlamentonun birer üyesidir ve bu
şekilde devam ediyor. Ben bunu dün Sayın Meclis Başkanımıza sorduğumda
kendisinin bilgisinin olmadığını ifade etti. 
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
ÇAĞLAR DEMİREL (Diyarbakır) - Peki, buradan tekrar size
ve Başkanlık Divanına bir kez daha sormak istiyorum: Bu sansürü uygulayan
kimdi, bunun kararını kim verdi? Meclis TV’de partimize yönelik,
milletvekillerimizin, eş başkanlarımızın fotoğraflarına uygulanan sansürün
kararı ve yetkisi kimdedir yani bunu kim gerçekleştirdi? Buna dair bilginin
Genel Kurulda açıklanmasını talep ediyorum. Bu sansür durumunu, eğer Meclis
Başkanı vermediyse o zaman bir bürokrat kendi başına mı bunu gerçekleştirdi?
Bunların yanıtlanmasını istiyoruz. Bizim partimize ve eş başkanlarımıza
yönelik, fotoğraflarına tahammül edemeyen Meclis TV’nin böyle bir sansür
uygulamasını asla kabul etmiyoruz ve bunun kim tarafından kararlaştırıldığının
ve uygulandığının açığa çıkarılmasını talep ediyorum. 
Teşekkür ediyorum. 
BAŞKAN – Teşekkür ederim. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)
A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı
C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı
Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı
D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı
E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı
F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı
G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı
Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı
H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı
İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı
J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı
K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Halkların Demokratik Partisi Grubu adına İstanbul Milletvekili Sayın Celal
Doğan konuşacak. 
Buyurun
Sayın Doğan. (HDP sıralarından alkışlar)
Süreniz
yirmi beş dakika.
Sayın
Doğan, buyurun, sizi kürsüye bekliyoruz. 
Sayın
Demirel, lütfen… 
Kürsüye
başka bir aracın getirilmemesi konusunda grup başkan vekillerinin ve Meclis
başkan vekillerinin almış olduğu bir karar var, ona uymanızı rica ediyorum
Sayın Doğan. 
HDP
GRUBU ADINA CELAL DOĞAN (İstanbul) – Tamam, bir göstereyim kaldırıyorum, peki.
ÇAĞLAR
DEMİREL (Diyarbakır) – Sayın Başkan, bu…
SİBEL
YİĞİTALP (Diyarbakır) – Olması gereken bu.
BAŞKAN
– Sıraların üzerinde yeteri kadar zaten kendi grubunuzun, milletvekillerinizin,
genel başkanlarınızın, eş başkanlarınızın resimleri var ama ayrıca kürsüye
getirmemenizi öneriyorum. Bu yönde bir karar var, ilke kararı var, lütfen bunu
ihlal etmeyelim.
AHMET
YILDIRIM (Muş) – Yok öyle bir karar. 
ÇAĞLAR
DEMİREL (Diyarbakır) – Sayın Başkan, öyle bir karar yok. 
BAŞKAN
– Var. 
ÇAĞLAR
DEMİREL (Diyarbakır) - Kürsüde fotoğraf gösterilmemesine dair bir karar yok.
Kürsüye gelirken farklı cisimlerle, giyimle, bir cisimle gelinmemesi kararı var
ama fotoğraf kararı…
BAŞKAN
– Böyle bir tarif yok, sizin söylediğiniz şekilde bir…
ÇAĞLAR
DEMİREL (Diyarbakır) – Öyle bir karar yok Sayın Başkan.
BAŞKAN
– Sayın Demirel, sizin söylediğiniz şekilde tarif edilen bir karar yok. 
ÇAĞLAR
DEMİREL (Diyarbakır) – Öyle bir karar yok. Biz, şimdiye kadar, kürsüde…
BAŞKAN
- Sadece, kürsüye konuşma metninden başka herhangi bir şeyin getirilmemesi
konusunda ilke kararımız var. 
MAHMUT
TOĞRUL (Gaziantep) – Sayın Başkan, konuşma metninin bir parçası o.
ÇAĞLAR
DEMİREL (Diyarbakır) – Sayın Başkan…
BAŞKAN
- Lütfen, uymanızı rica ediyorum. Daha sonra, kurallara uyulmadığı zaman gereği
yapıldığında da bir sansür olayından şikâyetçi olmayalım lütfen. 
AHMET
YILDIRIM (Muş) – İç Tüzük mü değişti?
ÇAĞLAR
DEMİREL (Diyarbakır) – Sayın Başkan, yeni bir karar mı aldınız bu konuya
ilişkin ya da İç Tüzük mü değişti? Onu öğrenmek istiyoruz. 
BAŞKAN
– Ben size bildireceğim kararı, ben size bildireceğim. Şimdi yanımda…
Sayın
Doğan, siz başlayın lütfen konuşmanıza. 
CELAL
DOĞAN (Devamla) – Başlayayım efendim, evet. 
ÇAĞLAR
DEMİREL (Diyarbakır) – Fotoğrafların gösterilmesine dair bir engel yok Başkan. 
BAŞKAN
– Sayın Demirel, bakın, konuşuyorsunuz, ben de konuşacağım. Ben size
göstereceğim alınan kararı. 
Sayın
Doğan, buyurun.
ÇAĞLAR
DEMİREL (Diyarbakır) – Sürenin yeniden başlatılmasını talep ediyorum. 
BAŞKAN
– Ona da ben karar vereyim, müsaade edin. 
Buyurun
Sayın Doğan. 
CELAL
DOĞAN (Devamla) – Sayın Başkan, değerli milletvekilleri; Cumhurbaşkanlığı
bütçesi konusunda grubum adına düşüncelerimizi arz etmek için geldim. Yüce
Meclisi saygıyla selamlıyorum. 
Bahse
konu Cumhurbaşkanı Sayın Recep Tayyip Erdoğan. Özellikle, siyasette kullandığı
dille, kendine münhasır çalışkanlıklarıyla ve paktlar arasındaki siyasi
alışverişlerinde, dünya liderleriyle olan diyaloglarında son zamanlarda
üzerinde en çok konuşulan bir şahıstan bahsediyoruz. Sayın Tayyip Erdoğan’ın,
özellikle son dönemde, 15 Temmuzda maruz kalmış olduğu, ülkemizin maruz kalmış
olduğu, demokrasinin maruz kalmış olduğu darbe nedeniyle hem şahsına hem
ailesine en içten geçmiş olsun dileklerimi sunuyorum. Bu nedenle de ülkenin bir
felaketin eşiğinden döndüğü bir gecede akıbetin böyle bitmiş olmasının bile,
olayın öyle bitmesinin bile ülke için bir şans olduğunu belirtiyorum ve
gerçekleşmesi hâlinde ihtilalin, doğacak sonucu da tahayyül etmek istemiyorum.
O nedenle, çok kritik bir şahsın, daha doğrusu farklı bir insanın bütçesi
üzerinde söz almış bulunuyorum. 
Türkiye
Cumhuriyeti’nin 12’nci Cumhurbaşkanının bütçesini konuşuyoruz. Türkiye
Cumhuriyeti’nin ilk Cumhurbaşkanı Mustafa Kemal Paşa. Özelliklerinden
bahsedersem, daha doğrusu bir cümleyle özetlemem gerekirse, verasetten halk
iradesine geçmiş bir şahsın cumhurbaşkanlığını dile getirmiş olurum. Keza, bir
cumhuriyetin kurucusu, daha doğrusu, ileri gidersek biraz daha, dünya liderleri
açısından Churchill’in sarf ettiği bir cümle çok önemlidir: “Dünyaya yüz yılda
bir bir deha gelir, o da bana rast geldi.” dediği bir şahıstan bahsediyoruz,
rahmetle anıyorum. 
İsmet
Paşa cumhurbaşkanlarından birisidir. Genellikle vatandaşımıza sorduğumuzda
“Türkiye’deki ilk başbakan kim?” derseniz “İsmet Paşa” demezler, Mustafa
Kemal’i başbakan kabul ederler ama İsmet Paşa hem cumhurbaşkanıdır hem
başbakandır. O da çok ciddi boyutlarda hem devlet adamı hem de bir askerî
diplomattır. 
Bunları
şunun için söylüyorum: Cumhurbaşkanımızın ilişkisini kurmak için söyleyeceğim
laflar… Daha çok askerî dönemlerde Türkiye'nin başına gelmiş olan
cumhurbaşkanlarını da zikretmek zorunda kaldığım için bahsediyorum.
Sayın
Mustafa Kemal ve İsmet Paşa’dan sonra Türkiye'nin başına Celal Bayar -Allah
rahmet eylesin- o gelmiştir. “Galip Hoca” namıyla Kurtuluş Savaşı’nda Ege’de
zeybek ve efe kıyafetleriyle, bu anlayış altında, Kurtuluş Savaşı’nda ciddi
kavga vermiş bir kişidir. 
Bundan
sonraki Cumhurbaşkanı Cemal Gürsel’dir. Millî iradeyi alt eden, daha doğrusu,
millî iradeyi kesbeden ve son veren bir cumhurbaşkanı olduğu için ona ayrı bir
parantez açmak istiyorum. Onun, aynı zamanda, hukuk açısından da, bugünkü hukuk
açısından da mutlaka değerlendirilmesi gereken bir cumhurbaşkanı olduğu için
üzerinde özellikle durmak istiyorum. Cemal Gürsel millî iradeyi kesbetmiş, bir
ihtilalle gelmiş, orada durmamıştır; millî iradenin getirmiş olduğu Menderes,
devletin Başbakanı, Dışişleri Bakanı ve Maliye Bakanı onun döneminde
asılmıştır. 
Bugün
Türkiye’de Halkların Demokratik Partisinin liderlerinin resimlerine bile
tahammül edilemeyen bir sansürle karşı karşıya olduğumuz şu ortamda, bu
Parlamentoda, millî iradenin buraya sevk ettiği insanlardan mahrum olarak
toplanmaktayız. Kullanılan tabirlerin şu veya bu olması içeriğini değiştirmez;
özgürlükleri alınmıştır, hürriyetlerinden mahrum edilmişlerdir. Hukuki dayanağı
ne olursa olsun, Anayasa’nın 83’üncü maddesindeki hüküm giyseler bile
milletvekillerinin cezaevinde bulunmaması; parlamenter faaliyetlerin devam
etmesine dayanan Anayasa Mahkemesinin müstakar içtihadına rağmen, bu
arkadaşlarımız bugün burada değildir. Buradan şunu özellikle hatırlatmak
istiyorum: Menderes’i, Hasan Polatkan’ı ve Fatin Rüştü Zorlu’yu asan iradenin
başındaki Başol’un bir cümlesi calibidikkattir ve adliye tarihine geçmiştir.
Bizim adli tarihimiz siyasi suçlar açısından sabıkalıdır, o sabıka devam
etmektedir. İdam kararlarını tebliğ ettiğinde söyledikleri laf tarihe geçmiştir
ve elli beş yıl olmuştur, bir elli beş yıl da bu leke devam edecektir. Cümle
aynen şudur: “Sizi buraya gönderen irade böyle istemiştir.” 
Dün
arkadaşlarımız burada milletvekillerimizin tutuklanmasının doğru olmadığını
dile getirdiklerinde Değerli Meclis Başkanımız ve genellikle diğer bütün
siyasiler ve siyasi iktidarın mensupları hep yargı bağımsızlığına vurgu yaparak
söylemişlerdir, “Bu bizim işimiz değildir. Türkiye’de kuvvetler ayrılığı
vardır, yargının bir tasarrufuyla karşı karşıyasınız, bu nedenle de yapacak bir
şey yoktur.” anlayışına sığınmışlardır. Geçmişte sabıkası olan adaletimizin,
bugün elli beş yıl geçmesine rağmen, Başol’un adli bir leke olarak kalan bu
cümlesinin, Sayın Cumhurbaşkanına da, daha doğrusu gelecekte onada bu lekenin
sürülmesini arzu edenlerden değilim. Bu nedenle, bir an önce Türkiye’de bu
vahim hatanın, bu hukuki hatanın düzeltilmesini, devlet başkanından… Adliyeye
müdahale anlamında söylemiyorum, “Yargıya talimat ver.” anlamında söylemiyorum.
Bu nedenle de bu arkadaşlarımız, siyasi ortamın getirmiş olduğu konjonktür
sonucu milletvekillerimiz ve belediye başkanlarımız millî iradenin getirdiği
sonuçlara rağmen hapisteyken bunun düzeltilmesi, devleti yönetenlerin
yapabileceği siyasi demeçlerle, iklimle düzelmesi mümkündür. Bu nedenle,
özellikle bunun üzerinde… Daha doğrusu, Cemal Gürsel’i anarken, Sayın
Cumhurbaşkanımızın ve kadrolarımızın bu siyasi lekeyi taşımamaları arzusuna
inandığım için söylemek istiyorum.
Bir
başka şey, siz ve bizim ülkemiz 15 Temmuzda FETÖ darbesiyle muhatap olduk. O
FETÖ darbesine muhatap olan Parlamentonun bütün grupları içtenlikle tavırlarını
ortaya koydular ama o 15 Temmuz ruhu ve onun devam etmesi konusunda birinci
ayrımcılığı, Halkların Demokratik Partisini baypas ederek bu işin dışında tutma
gayreti söz konusu oldu. Amenna ve saddakna, yapabilirsiniz, o sizin
tasarrufunuz ama 17-25 Aralığı özellikle hatırlatmak istiyorum. 17 ve 25
Aralığın spekülasyonlarının, kunduralarının, paralarının çok üzerinde duracak
bir siyasetçi değilim. Küçümsediğim anlamda söylemiyorum. Özellikle 25 Aralıkta
hiçbir sanık evinden zorla alınmadı, cumhuriyet savcılarının lütfettiği
celplerle adliyenin kapısına gittiler, orada ifadeleri alındı, dava takipsizlikle
sonuçlandı. Şimdi, 17-25 Aralıktaki sanıklar burada oylarınızla yargının önüne
çıkartılamadı. Bize yargı tavsiyesinde bulunan, devletin yetkililerine -biraz
sonra söyleyeceğim- mahkemeye gitmediler, meydan okudular adliyeye diyen
anlayış, kendi insanlarınızı hâkim önüne çıkartmadan oylarınızla aklama
noktasına getirdiniz. Ve gerekçe şuydu: Bunların FETÖ’cü yargıçların, FETÖ’cü
savcıların size karşı bir darbe komplosu olduğunu, daha doğrusu dizaynı
olduğunu ve hissesi olduğunu açıkça her yerde dile getirdiniz. Peki, Halkların
Demokratik Partisinin milletvekillerinin ve belediye başkanlarının
fezlekelerini tanzim eden FETÖ’cü hâkim ve savcıların ne kadarının şu anda
cezaevinde olduğunu hiç merak ettiniz mi acaba? Sizinle ilgili bir meselenin
adliye önüne getirilmesinde FETÖ’cü anlayışı mutlaka batıl olarak kabul ettiniz
ama Halkların Demokratik Partisine mensup insanlarla ilgili bu tasarrufu
yapanların FETÖ’cü olması sizi zerre kadar rahatsız etmedi. Bu çifte
standarttır, bu doğru bir şey değildir çünkü hukuk hepimize lazımdır ve
hepimizin hukuka ihtiyacı vardır. Bugün bizim belki hukuka en çok ihtiyacımız
var ama yarın -inşallah hiçbirinizin başına gelmez- hepinizin hukuka ihtiyacı
olabilir. 
Sayın
Cumhurbaşkanımızın özellikle bütün meselelerde vukufiyeti ve hâkimiyeti
konusunda, devleti yönetmek değil, bir noktada tam avucu içinde tutan bir
tutumun sahibi olduğunu biliyoruz. Bunlardan birisi dış politikadır. Dış
politika günü geldiğinde mutlaka tartışılacaktır, sözcü arkadaşlarımız gerekeni
söyleyecektir ama üç beş cümleyle özetlemek istiyorum. 
Türkiye’de
yıllardan bu yana istikrarlı bir dış politika vardı, onu pasif politika kabul
ettiniz yani “Dünyada sulh, yurtta sulh” parolasını göz ardı ederek aktif bir
dış politikayla bölgeyi dizayn edeceğiniz iddiasıyla ortaya çıktınız. Formüle
edilen cümleler şunlardı: “Komşularla sıfır sorun” yani sorunsuz komşuluk.
Ülkenin tapusu olan Lozan’ı, tartışmaya açma değil, ucundan kıyısından
dolanmaya başladığınızda son komşumuz Yunanistan’ı da düşman hâle getirdiniz.
İki:
Değerli Başbakanımız “stratejik derinlik”ten bahsederek Orta Doğu’yu
şekillendirmek isterken stratejik bataklığın içinde debelendiğimizi hep
birlikte görüyoruz. Sizin açınızdan değil, ülke açısından mutlaka bizim
üzerinde durmamız gereken çok önemli meseleyle karşı karşıya olduğumuz açık. O
nedenle, dış politikadaki hataların sadece bir siyasi iktidarın sorunu değil,
bütün hepimizin, bütün insanlarımızın, ülkemizin, herkesin sorunu olduğunda
mutlaka hemfikirizdir. Bu nedenle Orta Doğu politikası kökünden yanlıştır.
Vakit yok, sadece Musul’la ilgili Ecevit ile Demirel’in düşüncelerini size
anlatmam için yarım saate ihtiyacım var ama bu mümkün değil. Özellikle
1916’larda, 1918’lerde Musul’un bir habis olduğunu söyleyen Mustafa Kemal’in
öngörüsü ortadayken Musul’a çomak sokmaya kalkmak… Orta Doğu’dan ülke için
gelecek tehlikeleri, nasıl tehlike geleceğini topluma izah etmeden, oranın
kadim halkının, beş yüz yıllık bir halkın, bir avuç Kürt halkının orada
vatandaş olmasını, haklarını savunma konusundaki mücadelesini terör örgütüyle
eş değer olarak topluma lanse ettik ve hiç girmememiz gereken bir yerde,
başımızı belaya sokacak şekilde, bugün Suriye çöllerinde Türkiye’nin bekasını
aramaya çalışıyoruz. 
Sayın
Cumhurbaşkanımız lütfetmişti, ben 8 Hazirandan sonra kendisini ziyaret
etmiştim; çok seviyeli bir görüşme olmuştu. Lütfetmişti, gitmiştim, çağırsa
yine giderim çünkü benim öyle komplekslerim falan yok, ben sarayın şunu bunuyla
o kadar meşgul bir insan da değilim. “Saraya gitmem.” diyenler bugün komşu kapısı
hâline getirdiler. Bu nedenle, bugün de olsa giderim. Görüşme aynen şöyle
geçmiştir: Türkiye’nin, Suriye’yle ilgili meselede, asla ve kata girememesi
gerektiğini, girmemesi gerektiğini söyledim. Çünkü, oradan Türkiye’ye atılmış
bir çakıl taşı söz konusu değildi. O halkın uzantısı, Türkiye’de de Kürt halkı,
İstiklal Savaşı dâhil, Kıbrıs Savaşı dâhil, ülkeye asla ihanet etmiş bir halk
değildir. 
Oradan
bir ses geldi galiba, anlayamadım. 
Çakıl
taşı gelmediğinin açıkça arkasında duruyorum. Efendim “PKK-PYD iş birliği”, bu
başka bir şey. Ama, Suriye halkından, daha doğrusu Suriyeli Kürtlerden
Türkiye’ye getirilmiş çakıl taşı yokken, hak sahibi olmalarını bir nevi ülkenin
gelecekteki tehlikesi olarak arz ettik. Bunların hepsi, kamuoyunda ortaya
atılan, ciddi iddialar değildir, bence aldatmacadır. Sebebi de şu: Türkiye’deki
Kürt sorununu, Sayın Cumhurbaşkanı, yüz yıllık bir sorunu, yüreğine taş
basarak, kan içip kızılcık şerbeti olarak dile getirdi. Bir Diyarbakır
konuşması var, bütün siyasilere tavsiye ediyorum, “Halk nasıl kucaklanır?”,
“Halk nasıl bağrına basılır?”, “Halk nasıl bütünleştirilir?” cümlelerini
okudukça saygı duymamak mümkün değil. 
Geçenlerde
bir arkadaşımız “kürdistan” lafı etti diye kıyameti koparan insanlar oldu
burada. Mustafa Kemal’in Meclis konuşmasındaki “Kürdistan bölgesi”ni metnine
alıp Adalet ve Kalkınma Partisi Grubunda konuşan Recep Tayyip Erdoğan “Mustafa
Kemal de mi bölücüdür?” lafının altını çizerek ifade etmiştir. Bu
nedenle, orası kürdistandır, o bir coğrafyanın adıdır. Ben, Diyarbakır
konuşmasını arayan, daha doğrusu yapan Cumhurbaşkanımı özlüyorum, o
Cumhurbaşkanının tekrar o noktaya gelmesini özlüyorum çünkü orada diyor ki
Selvi ana diye bir yaşlı kadın: “Üç yıldır buralara şehit gelmiyor oğlum.” O,
Cumhurbaşkanını da duygulandırıyor.
Şimdi,
1 Aralıktan beri, daha doğrusu 8 Hazirandan sonra gelen şehitlerin daha
doğrusu, akan asker kanının, polis kanının, öldürülen genç çocuklarımızın
kanının getirdiği bir mutluluk var mı acaba? Bu nedenle Sayın
Cumhurbaşkanımızın tekrar o günlere dönmesi içten arzulanan bir histir.
Bir
başka konu: Günlerdir buralarda, daha doğrusu aylardır -senelere de vâkıf oldu-
bir başkanlık sistemi meselesi tartışılıyor. Ne olduğu da gerçekten belli
olmayan, içeriğinin ne olduğu da belli olmadan Cumhurbaşkanının şahsı
üzerinden, tutumu üzerinden fikir yürüten ve televizyonlarda sabahtan akşama
kadar spekülasyon yapılan konuşmaları dinlemekten artık bıktık. Getirecekseniz
getirin. Tabii ki başkanlık da demokrasinin içinde bir rejimdir. Yarı
başkanlık, parlamenter sistem de demokratik rejim içindedir ama içine ne
koyduğunuza bağlıdır bu. Eğer siz gerçekten… Başkanlık sisteminin adını da
şimdi bir vesileyle yeni yol arkadaşınızla düzeltip “cumhurbaşkanlığı”na
döndürdüğünüzü görüyorum. İçine ne koyacağınız o rejimin adını tarif eder.
Adının cumhurbaşkanlığı, başbakanlık olması bizi tatmin etmez, içerideki
dengeler yani hôd-be-hôd bir kuvvetler ayrılığı var mı, net ve açık soruyorum
bu konuda açıkçası. 
Bir,
Türkiye’de milletvekili seçiminde, ister daraltılmış bölge deyin isterseniz
minimize bölge deyin, isterseniz başka deyin, ne ad koyarsanız koyun, başkan,
milletvekilinin seçiminde inisiyatif sahibi olacak mıdır?
İki,
yargı bağımsızlığını sağlamak ve tarafsızlığını sağlamak konusunda bu yüce
Meclis nitelikli çoğunlukla yargının seçilmesinde katkıda bulunabilecek midir?
Daha da ötesi, başkan, Türkiye’deki bütün halkların cumhurbaşkanı olma
anlayışını içine sindirebilecek midir? Bu niteliklerde bir sistem getirin
tartışalım; beğeniriz, beğenmeyiz; oy veririz, oy vermeyiz; ayrı bir konu ama
muallakta konuşuyoruz. 
Parlamenter
demokratik rejimi 1876 Anayasası’ndan bu yana ülkemizde düşe kalka, eksik ve
aksaklıklarıyla bugüne getirdik ama ne zaman ki 12 Eylül 1980 oldu, parlamenter
demokrasiyi kanser ettik. Şimdi, parlamenter demokratik rejimin, AK PARTİ eğer
böyle devam ederse, MHP, Milliyetçi Hareket Partisinin de katkısıyla, ruhuna
Fatiha okuyacak noktaya geldik, cenazesini kaldırmaya doğru gidiyoruz. Bu
nedenle “Bu niye böyle oldu?” derseniz, gerçekten, 12 Eylülden sonraki bütün
siyasi liderleri kastederek söylüyorum, mebusları memur gibi gördüler, halkın
temsilcisi olarak görmediler ve bu anlayışla da seçmediler bu
milletvekillerini. Birinci husus budur yani parlamenter demokratik rejimin
birinci aktörü, lokomotifi milletvekilinin eksiksiz, halk tarafından
seçilmesinin sağlandığı bir seçim sisteminin olması gerekirdi. Bunu bir türlü
getiremedik. Baraj maraj, bunlar düzeltilebilir ama hem milletvekilini
seçeceksiniz hem yargıyı siz atayacaksınız hem de ülkeyi yönetirken siz bütün
bu kurumların üzerinde söz sahibi olarak bunun adına “demokrasi” diyeceksiniz.
Buna ben değil, kargalar bile güler. 
Buradan
şuna gelmek istiyorum: Sayın başbakanların bölümüne gelirken söyleyecektim ama
şimdi söyleyeyim. Türkiye Cumhuriyeti’nin yaşayan, on beş yıllık belediye
başkanlığımda, şahsım ve şehrim adına, bütün başbakanlara minnet borçluyum;
Sayın Özal’dan başlayan ve Sayın Tayyip Erdoğan’la nihayet bulan başbakanların
tümüne minnet borçluyum. Başbakan değilken bile Milliyetçi Hareket Partisinin
Genel Başkanı Sayın Devlet Bahçeli’ye Başbakan Yardımcısı olarak Gaziantep’e
gösterdiği ilgiden dolayı da devam eden bir saygım var ve ona gösterdiği
ilgiden dolayı da hep minnetlerimi arz ettim. Ama şimdi şu soruyu sormak
istiyorum: 15 Temmuzda ülke başkanlık meselesinde sükûta ermiş bir ülke
hâlindeydi, daha doğrusu, biraz, unutulmuş demeyelim de ileriye ertelenmişti.
Bir gün Sayın Devlet Bahçeli dedi ki: “Bu fiilî durumu düzeltmemiz gerekir.”
Ama, bu fiilî durumu düzeltmemiz gerekirken bazı tehlikelerden bahsettiler.
Rejimle ilgili gelecek tehlikeleri işaret ederek bu lafları, cümleleri sarf
etti. Sayın Bahçeli’nin kimseden çekinip bir ketumiyete gireceğine inanmıyorum
ama ben sadece bu cümleyle Sayın Bahçeli’nin bu meseleye sarılmasının yeterli
olduğuna inanmıyorum. Gerçekten ülkenin rejiminin gelecekte başka bir cuntanın
veyahut da bir vesayet rejiminin tehdidi altında olduğunu gördüğü için mi bu
yola başvurdu? Bu konuda bizi tatmin ederse, Meclise bu konuda yeteri kadar
bilgi verirse gittiği yolda hiçbir şekilde bir itirazım yok, saygı duyarım.
Belki Türkiye’de kendileri açısından da -öyle küçük meseleler çevre temizliği
yapıldı, şu yapıldı, bu yapıldı lafları üzerinde durarak da söylemiyorum-
inandığı bir şey olduğu için bu yola devam ederler -ama bunun halk tarafı var,
başka bir konu- fakat bu gerekçe beni açıkça tatmin etmiyor. 
Bir başka şey: Sayın Cumhurbaşkanımızın, özellikle
vurgularken -Sayın Başbakan da zaman zaman bunu kullanıyor- hukuka uyacağımızı,
uymamız gerektiğini… Milletvekili arkadaşlarımızın adliyeye gitmemesini, zorla
götürülmek durumunda kalmalarını bir tevkif sebebi olarak Türkiye’de bir algı
yaratılmaya çalışıldı. Burada hepimiz hukukçuyuz, daha doğrusu, hepimiz hukuku
bilen insanlarız. Sanığın yalan söyleme hakkı vardır, ifade vermeme hakkı
vardır, mahkemeye gitmeme hakkı da vardır ama devlet burada devreye girer, der
ki: “Kardeşim, seni çağırdım, gelmedin. Şimdi seni cebren getiriyorum.” Cebren
kolluk kuvvetini… O kendisinin artık nezaketine, anlayışına, insana bakışına bağlıdır.
Kapıyı gece kırıp üçte almak mıdır, yoksa sabahleyin bekleyip dokuzda, onda
kapısından alıp adliyeye mi getirmektir? Adliye kapısına getirdiği gün artık
orada hukuk başlar. Gelmemesi bir tevkif sebebi olarak topluma dercedilemez,
söylenemez. Hiçbir arkadaşımızın gerekçesi, daha doğrusu tevkif gerekçesi
“Adliyeye zorla getirildi.” diye tevkif müzekkeresinde yazmıyor. Bu nedenle,
“adliyeye gitmemiş olma”nın kamuoyunu yanıltmanın ötesinde hiçbir anlamı
yoktur. Ayaklarıyla giden insanların nasıl tutuklandığını da, özellikle
belediye başkanlarına yapılan muamelede gördük. 
Değerli Genel Kurul üyeleri, Cumhurbaşkanlığıyla ilgili
şu cümlelerle -aslında söylenecek çok şey var ama- bitirmek istiyorum: Sayın
Cumhurbaşkanımızı -biraz önce söyledim- Diyarbakır’daki ilk konuşmasındaki
Cumhurbaşkanı olarak görmek istiyorum. İki: 2004 ile 2007 arasında Avrupa
ülkelerine giderken nasıl karşılandığını, Avrupa ülkelerinde görmüş olduğu
hüsnükabulün ne kadar yüksek olduğunu hep birlikte yaşadık. Biz, Avrupa’nın
kulübüne meraklı değiliz. Biz, Avrupa’nın adına da meraklı değiliz. Avrupa’nın
bizi celbeden değerleri Kopenhag ve Maastricht Kriterleridir. Türkiye, bu
Maastricht Kriterlerini bulabilecek midir? Türkiye, Kopenhag Kriterlerini
bulabilecek midir? Arkasına eklediğiniz Ankara kriterleri… 
Dün ve evvelki gündü, Kayserili iş adamlarına ödül
verirken Sayın Cumhurbaşkanı, bir vatandaşa, daha doğrusu bir AVM’deki hak
sahibine “Niye dolarla kiraya veriyorsun?” demiş ve “Emredersiniz, başüstüne.”
demiş, Türk parasına çevirmiş; güzel, çok iyi. Ama son sarf ettiği cümle
enteresandır.
(Mikrofon otomatik cihaz tarafından kapatıldı) 
CELAL DOĞAN (Devamla) – Diğerlerine şu mesajı verdi:
“Vali burada, belediye başkanı burada.” İşte Ankara kriteri buysa buna kimsenin
tahammül etme şansı yoktur. Bu nedenle…
BAŞKAN – Sayın Doğan, teşekkür ederim. 
CELAL DOĞAN (Devamla) - Bir cümleyle bitirebilir miyim?
Müsaade eder misiniz efendim? 
BAŞKAN – Efendim, kimseye bir dakikalık ek süre
vermedim, anlayışınızı bekliyorum. 
CELAL DOĞAN (Devamla) – Ben de sizin anlayışınıza
sığınarak istiyorum. 
MEHMET NACİ BOSTANCI (Amasya) – Zabıtlara geçiyor Celal
Bey. 
BAŞKAN – Yirmi beş dakika konuştunuz. 
CELAL DOĞAN (Devamla) – Ben, zaten, Başbakanlıkta MİT
Müsteşarlığıyla ilgili konuşacağım, bir on dakikamı oradan kesebilirsiniz
efendim. 
BAŞKAN
– Peki, buyurun, bir dakika. 
CELAL
DOĞAN (Devamla) – Şöyle: Biz Avrupa’nın kolonyalist, sömürgeci, emperyalist bir
topluluk olduğunu biliyoruz; onların, geçmişte, etnik yapı anlayışıyla,
ırkçılıkla, özellikle Mussolini -Mustafa Kemal’in oradaki tabiri şudur: Palyaço
Mussolini- ile Hitler’in ne yaptığını biz biliyoruz. 60 milyon insanın kanına
mal olmuş uygulamanın insanlarıdır. O nedenle, bizim hayranlığımız onların
geçmişteki bu ırkçı anlayışları, sömürgeci anlayışı değil, yakalamak
istediğimiz Kopenhag ve Maastricht Kriterleridir. 
Şimdi,
Sayın Cumhurbaşkanı dünyayı çok dolaşan, ülkesi için gerçekten çalışkan bir
lider durumunda. Afrika’da adım basmadık yer bırakmıyor, Asya’ya gidiyor ama
demokratik ülkelere gidemiyor. Daha doğrusu, demokratik ülkelerde geçmişte
içten karşılanan Sayın Cumhurbaşkanımız bugün…
(Mikrofon
otomatik cihaz tarafından kapatıldı)
CELAL
DOĞAN (Devamla) - …oralara pek gitmek istemiyor. Peki, acaba değişen Sayın
Cumhurbaşkanı mı, yoksa değişen Avrupa mı? Avrupa yerinde duruyor. Bizim,
Cumhurbaşkanımızın değişikliğini gözden geçirmemiz gerekir. 
Yüce
Meclisi saygıyla selamlıyorum. (HDP sıralarından alkışlar) 
BAŞKAN
– Teşekkür ederim. 
Sayın
milletvekilleri, birleşime otuz dakika ara veriyorum ve grup başkan vekillerini
toplantıya davet ediyorum. 
Kapanma Saati: 13.04
İKİNCİ OTURUM
Açılma Saati: 13.47
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit
DURMUŞOĞLU (Osmaniye), Ali Haydar HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
İkinci Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz.
Komisyon?
Yerinde.
Hükûmet?
Yerinde. 
Şimdi,
Halkların Demokratik Partisi Grubu adına Mardin Milletvekili Sayın Mithat
Sancar konuşacaktır.
Buyurun
Sayın Sancar. (HDP sıralarından alkışlar)
Konuşma
süreniz yirmi beş dakika.
HDP
GRUBU ADINA MİTHAT SANCAR (Mardin) - Teşekkürler.
Sayın
Başkan, değerli milletvekilleri; bütçenin birkaç başlığı üzerinde söz almış
bulunuyorum, onları sayayım önce, ondan sonra da konuşmama başlayayım.
TBMM
Başkanlığı, Sayıştay Başkanlığı, Anayasa Mahkemesi Başkanlığı, Yargıtay
Başkanlığı, Danıştay Başkanlığı, Kamu Denetçiliği Kurumu ve Millî Güvenlik
Kurulu Genel Sekreterliği üzerinde grubumuzun değerlendirmelerini sizlerle
paylaşacağım.
Yargıdan
başlayalım çünkü bu başlıklar altında üç yüksek yargı organının bütçesi de yer
alıyor. Ama burada nereden başlayacağımı, doğrusu, kestiremiyorum. Yargıyla
ilgili o kadar çok sorun var ki hangisini sıralayalım? Ben bazen bu kürsüden
filozoflardan alıntılar yaptım, yazarlardan; bu sefer de âşıklardan alıntı
yapmayı tercih edeceğim, belki onlarla derdimizi bir parça daha iyi anlatırız. 
Âşık
Serdari’nin bir güzel deyişi var, “Nesini söyleyeyim canım efendim?” diye
başlıyor, “Gayrı düzen tutmaz telimiz bizim, arzuhâl eylesem de deftere
sığmaz.” diye devam ediyor. Şimdi, hakikaten yirmi beş dakikaya da, defterlere
de sığmayacak kadar sorun var karşımızda.
Bir
defa, Türkiye Büyük Millet Meclisi bütçesiyle ilgili konuşurken şu tabloyu bir
kez daha ve mümkünse her seferinde sizlere hatırlatmamız gerekiyor. Bu olağan
bir durum değil, bunun olağan kabul edilmesini de asla benimsemeyeceğiz, buna
izin vermeyeceğiz. Mecliste 10 milletvekili, bir partinin eş genel başkanları
-ki bu parti Meclisin 3’üncü büyük grubuna sahip partidir- tutuklanmışlar,
şimdi, şu anda hapisteler ve biz sanki hiçbir şey olmamış, her şey normalmiş
gibi işimize devam edeceğiz. Yok, bunu yapamayız arkadaşlar. Pek çok gerekçe
sayıyor burada iktidar sözcüleri ama ben eminim ki büyük bir kısmı, çok büyük
bir kısmı olmasa da en azından kayda değer bir kısmı kendi sözcülerinin
sıraladığı gerekçelere inanmıyorlar ya da o gerekçeler onları da tatmin
etmiyor.
Neden
bugün cezaevindeler arkadaşlarımız? Süreci başından hatırlayalım ve TBMM ile
yargı başlıklarını birleştirerek anlatmaya çalışalım. Dokunulmazlıkların
kaldırılması tartışması ne zaman başladı? 7 Hazirandan sonra başladı. 7
Hazirandan önce bizlerle ilgili dokunulmazlıkların kaldırılması şeklinde bir
konu gündeme gelmiyordu çünkü Türkiye'de çok önemli bir sorunu diyalogla
çözmek, görüşmelerle, müzakerelerle çözmek gibi bir süreç yaşıyorduk. Türkiye
yakın tarihinin en önemli süreciydi o. Bugün suçlandığımız pek çok konu o
dönemde devletin çeşitli kademelerinin bizlerle açıkça görüştüğü konulardı,
bizlerden yapmamızı talep ettiği konulardı. Örneğin, bugün terör örgütü üyesi
olarak suçlanan arkadaşlarımız bizzat Hükûmet ve devlet başkanı ya da
Cumhurbaşkanı tarafından sorunların çözümü için her yerle görüşebilecekleri
şeklinde ellerinin açık tutulduğu bir süreçti. Bunun için kanun çıkarıldı
biliyorsunuz, süreci güvence altına almak için. Ama o zaman da söyledik, “İktidar
bu süreci doğru yürütmüyor çünkü sadece kendini güvence altına almaya çalışıyor
çünkü sadece kendine avantaj yaratacak şeyler yapmak istiyor.” Dolayısıyla, o
kanunda ancak devlet görevlileri belli ölçülerde korundu. Bunun dışında o
sürecin başarıya ulaşması için, bu ülkeye barışın, demokrasinin gelmesi için
canla başla çalışan arkadaşlarımız şimdi o dönemde söyledikleri sözlerden örgüt
üyesi ve terörizm propagandası yapmakla suçlanıyorlar. Bu arkadaşlarımızın
dokunulmazlığının kaldırılması ne zaman gündeme geldi? 7 Hazirandan sonra
dedik. Kim gündeme getirdi? Cumhurbaşkanı Sayın Erdoğan gündeme getirdi. Neden
7 Hazirandan sonra gündeme getirildiği çok açıktır aslında, fazla da üzerinde
durmaya gerek yok. Çünkü 7 Haziranda bir planı boşa çıkardı HDP; seçimlere
parti olarak girdi ve yüzde 13’ün üstünde oy alarak başkanlık planlarını bozdu
hatta on üç yıllık iktidar tarihinde AKP’nin ilk defa tek başına Hükûmet kurma
çoğunluğunun kaybolmasını sağladı. Yani AKP 7 Haziranda HDP’nin çalışmaları ve
başarısı nedeniyle Hükûmet kurma çoğunluğundan mahrum kaldı. Bu bir öfke ve
hınç yarattı arkadaşlar. Açıkçası o günden itibaren biriken öfke adım adım 7
Haziran seçimlerinin sonuçlarının bile yok sayılmasına yol açtı. Deniyor ki:
“Sizler dilekçe verdiniz, ‘Dokunulmazlığımız kaldırılsın.’ dediniz.” Evet,
dedik ama Anayasa’daki usullere göre kaldırın dedik. Anayasa’daki usuller
bellidir, 83’üncü maddenin ne öngördüğü bellidir, 85’inci maddede neler
yazıldığı ortadadır. Dedik ki buyurun, bizim milletvekilliği dokunulmazlığımızı
kaldırın ama süreci de işletin, geleceğe doğru kaldırın, biz buna varız,
kendimiz hazırız. Onu yapmadınız. İktidar partisi bizim bu önerimizi de geri
çevirdi. 
Anayasa
değişikliği gündeme geleceği sırada Anayasa değişikliği önerisi de sunduk. Çağdaş
demokrasilerde geçerli olan normlara uygun bir Anayasa değişikliği yapın dedik
ama onu da kabul etmediniz. Bir baskın Anayasa değişikliğiyle geçmişe doğru
dokunulmazlıklar kaldırıldı. Şimdi gerekçeyi okuduğumuzda neden bu Anayasa
değişikliğinin yapıldığını çok iyi anlayabiliriz. İktidar partisi sözcüleri
diyorlar ki: “Efendim, bütün milletvekillerini kapsıyor, bir ayrımcılık yok.”
Ama gerekçeyi okuyorsunuz, doğrudan doğruya bizim partinin hedef alındığı
görülüyor. Kaldı ki uluslararası kuruluşların hepsi de bunları söylediler. Yani
burada apaçık bir partiyi hedef alan bir Anayasa değişikliği var. 
Evet, böyleydi Bülent Bey, size ayrıca söyleyeceklerim
var, biraz sabredin. Evet, bir partiyi hedef aldığı çok belliydi çünkü
Cumhurbaşkanının konuşmaları da bunu gösteriyordu. Cumhurbaşkanı meydanlarda
bizleri hedef gösteriyordu. Cumhurbaşkanı Parlamentoya talimat veriyordu,
Hükûmete talimat veriyordu. “Kaldırın şu dokunulmazlığı, ne yaparsanız yapın
ama kaldırın.” diyordu. Kaldırdınız ama Anayasa’ya aykırı bir Anayasa
değişikliğiyle. O Anayasa değişikliği aynı zamanda Venedik Komisyonu
kriterlerine, taraf olduğumuz insan hakları sözleşmelerine, üyesi olduğumuz
kurumların standartlarına da aykırıydı. Apaçık görünen bir durum var, hukuki
kaygı gözetilmiyor. Yani hukuka uygun davranıyoruz, yok efendim, yargı işliyor…
Bütün bunların hepsi boş söz. Pratiğe baktığınızda yargıyı en çok tanımayan,
yargıyı devre dışı bırakan iktidar uygulamalarının bu döneme denk geldiğini
görürsünüz. 
Hangisini anlatacağımızı gerçekten bilemiyoruz, şu süre
içine sıkıştırabildiklerimi sıkıştırayım. Hükûmet sözcüsü ağzından mı kaçırdı,
yoksa içindekini diline mi yansıttı bilemiyorum. Sayın Kurtulmuş dedi ki:
“Yargı Cumhurbaşkanlığına bağlıdır.” Oysa Anayasa ortada. Anayasa apaçık neyi
söylüyor? Kuvvetler ayrılığı ilkesinin bu düzenin temeli olduğunu söylüyor ve
“Cumhurbaşkanı yürütmenin başıdır.” diyor. Yürütme, yargı, yasama birbirinden
ayrıdır. Yargı yürütmeye bağlıysa eğer, ortada ne hukuk devleti ne demokrasi
kalır. Bunun tam adı diktatörlüktür.
Cumhurbaşkanı
devletin birliğini temsil eder ama tarafsız davranmak zorundadır. Tarafsız mı
davrandı şimdiye kadar Cumhurbaşkanı? Hayır. Anayasa’yı defalarca ihlal etme
anlamına gelen sayısız uygulaması var, sayısız açıklaması var, icraatı var. Bir
defa Cumhurbaşkanı seçilmeden önce partisinden istifa etmesi gerekiyordu,
etmedi. Aynı zamanda parti genel başkanıyken Cumhurbaşkanlığına aday oldu. 10
Ağustos 2014’te Cumhurbaşkanı seçildi ancak milletvekilliğinden ve AKP Genel
Başkanlığından on yedi gün sonra ayrıldı. Bu, çok açık bir Anayasa ihlalidir.
Hayır, buna hiç söz söylemiyorsunuz. Anayasa son derece net bir şekilde ihlal
edildi. Ayrıca, kendisi parti kongresine, AKP kongresine de Genel Başkan
sıfatıyla katıldı. Anayasa ihlali daha açık nasıl olabilir? Peki, burada niye
yargı devreye girmiyor? Neden yargısal süreçler bu açık ihlale karşı
işletilmiyor? 7 Haziran seçimlerinden önceyi hatırlayın, zaten genel başkan
gibi meydanlarda dolaştı, AKP için oy istediğini saklamadı, “Benim gönlümde bir
parti var, ben o partiden geliyorum. 400 milletvekili istiyorum." dedi.
Elinde Kur’an-ı Kerim’le meydanlarda propaganda yaptı. Anayasa’yı tepeden
aşağıya kadar ihlal eden bir yürütme ve onun başı var, sonra da bize “Hukuku
ihlal ettiniz efendim, ifadeye gitmediniz de onun için tutuklandınız.”
diyeceksiniz ve bunu da halka yutturacaksınız. Kusura bakmayın ama önce kendi
hukuksuzluklarınızın hesabını verirseniz belki o zaman başkalarına yaptığınız
ithamlar ciddiye alınabilir. 
Meclisin
iradesini defalarca yok saydı. En akılda kalan açıklamalarından birini
hatırlatayım. “İç Güvenlik Yasası ya çıkacak ya çıkacak." dedi. Nasıl
olabiliyor? Bir Cumhurbaşkanı Meclise nasıl talimat verebiliyor? Bundan başka
pek çok şey yaptı. Şimdi de Meclise idam cezasıyla ilgili telkinde bulunuyor. 
Yargıya
defalarca müdahale ettiğini söyledik. “Anayasa Mahkemesinin kararını
tanımıyorum, saygı duymuyorum." dedi. MİT Müsteşarının ifadeye çağrılması
üzerine kendisine “Gitmeyeceksin." dedi, yargıya göndermedi. Şimdi,
yapılan işlem hukuka aykırı ve haksızsa buna karşı tepki göstermek meşrudur. O
zaman MİT Müsteşarına karşı yapılan operasyonun haksız bir işlem olduğunu
söyledim, parti sözcülerimiz de söyledi çünkü suçlandığı konu, çözüm sürecinde
rol almaktı. Eğer Cumhurbaşkanı böyle bir durumda kendi müsteşarına “Gitme.”
deme hakkını kendinde buluyorsa, biz, açıkça Anayasa’ya bu kadar aykırı olan,
hukukun temel ilkelerine aykırı olan bir düzenlemeye karşı neden tıpış tıpış
gitmek zorundaymışız, gitmeyiz tabii; zorla mı götürüyorsunuz, götürürsünüz
zorla. Ama, bunu, tutuklama gerekçesi olarak “açıklama” çarpıtmasını
kullanmayın lütfen. Tutuklama nedenleri bellidir, ifadeye gitmemek bir
tutuklama nedeni değildir; zorla götürülürsünüz, ifadeniz alınır, konuşursunuz,
konuşmazsınız. Ayrıca, savcıların zorla götürme gibi bir mecburiyeti de yok,
ifadeye gitmeyen şahıs hakkında doğrudan dava açabiliyorlar. Apaçık bir siyasi
operasyon var dedim, net bir siyasi operasyon var dedim, bunun da en önemli
kanıtı, sanki merkezden koordine edilmiş bir şekilde, bir gecede, aynı saatte,
15 milletvekiline bir operasyon düzenlenmesiydi. Nasıl bir tarafsızlıktır bu,
nasıl bir bağımsızlıktır, buyurun, anlatın bakalım yargı kimin emrinde.
Bu
fezlekelerin pek çoğunu hazırlayanlar şu anda terör örgütü üyesi olmaktan, o savcılar
terör örgütü üyesi olmaktan içerideler. Yargı çökmüş durumda. Yargı çökertildi;
kim, hangi işi yapıyor; hangi savcı hangi davaya bakıyor, belli değil ama bize
gelince; “Efendim, hukuk işliyor.” Yok, arkadaşlar, ortada hukuk falan yok;
ortada olan şey, keyfî bir düzendir, siyasi bir operasyondur; net söylüyorum,
bir intikam ve sindirme operasyonudur. 
7
Hazirandan sonraki hırçınlığın nedeni belli olmuştu, başkanlık sistemi
isteniyor ama HDP bunu engelliyor; etkili ve güçlü bir muhalefet yürütüyor, planlarını
bozuyor. 1 Kasımda bütün saldırılara rağmen barajın altında bırakamaması AKP’yi
ve Cumhurbaşkanını daha da öfkelendirdi. İşte artık, sadece seçimlerle baş
edemeyeceğini görünce diğer sindirme yöntemlerine başvurdu. O sindirme
yöntemlerini devam ettiriyor ama HDP dimdik ayakta; başkanlarımız bütün
kararlılıklarıyla, milletvekillerimiz bütün inançlarıyla hedeflerini ve
değerlerini savunmaya devam ediyorlar. Eş genel başkanlarımız tek kişilik
hücrelerde tutuluyor. Şimdi, daha önce de söyledik arkadaşlar, bu Anayasa
değişikliğini yaptınız; tamam, bütün hukuksuzluğuna rağmen yürürlüğe girdi. Ee,
peki neyi kaldırıyor, dokunulmazlığı hangi açıdan kaldırıyor? Geçmişe dönük
olarak kaldırıyor, geleceğe dönük olarak kaldırmıyor. Milletvekilidir, hepsi
milletvekilidir oradakilerin, hepsinin yasama faaliyetlerine katılma hakları
var. Neden tek kişilik hücrelerde tutuyorsunuz, neden bir araya gelmelerine
izin vermiyorsunuz? Nedir bu korku arkadaşlar, niye bu kadar çok korkuyorsunuz?
Gerçi, ben sizi anlıyorum, korkmakta haklısınız, şimdiye kadar bütün
planlarınız, başkanlık yönünde, keyfî yönetim doğrultusunda, antidemokratik
uygulamalar doğrultusundaki bütün politikalarınızı en etkili şekilde boşa
çıkaran biz olduk dolayısıyla bundan da intikam alma hevesini anlamıyor değiliz
ama başarılı olamayacaktır. 
BAŞKAN
– Sayın Sancar, bir dakikanızı rica edeceğim. 
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu
ziyaret eden Benin Cumhurbaşkanı Patrice Talon’a, “Hoş geldiniz.” denilmesi 
BAŞKAN
– Sayın milletvekilleri, Benin Cumhurbaşkanı Sayın Patrice Talon Genel
Kurulumuza gelmiştir, kendisine “Hoş geldiniz.” diyoruz. (AK PARTİ, CHP ve MHP sıralarından
alkışlar)
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel Sekreterliği
2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Buyurun Sayın Sancar, sürenize ekleyeceğim. 
MİTHAT
SANCAR (Devamla) – Tamam, teşekkür ederim Sayın Başkan. 
Evet,
burada konuşmamız gereken başka konular da var, hızla geçmeye çalışacağım. 
1
Kasım seçimlerine giderken “Ya tek başına iktidar, ya kaos.” dediniz ama gördük
ki tek başına iktidar kaos getiriyor. Sürekli olarak bu iktidar hevesi, tek
başına yönetim hevesi, hırsı daha derin kaos, daha büyük krizler getiriyor.
Asıl yapmanız gereken bu ihtirastan vazgeçmektir. Eğer çoğulcu demokratik bir
sisteme dönüş sinyali verirseniz emin olun dolar -yani en azından bunu pek çok
kişi söylüyor, ben de inanıyorum- hızla düşer, ekonomik krizin derinleşmesinin
önü kesilir. Söyleyeyim, sadece bir hafta demokrasiden, çoğulculuktan, hukuk
devletinden konuşalım, o doğrultuda uygulamalar için işaret verilsin ekonomik
krizin önü alınır. Bu ekonomik kriz siyasi bir krizdir, sebepleri siyasidir ve
diktatörlük heveslerinin yarattığı büyük gerilimin ekonomiye yansımasıdır. 
MİT
Müsteşarlığının bütçesi de benim konuşacağım konular arasında yer alıyor. “MİT”
derken 15 Temmuz darbe girişimini anmadan geçmek olmaz.
Şimdi,
15 Temmuz darbe girişimiyle ilgili altı aydır sorduğumuz sorulara cevap
verilmiyor. Mesela, bu darbe girişiminin arkasındaki siyasi gücün ne olduğunu
soruyoruz cevap yok, kimse cevap vermiyor. Darbe Komisyonuna seçildik. Darbe
Komisyonu 4 partinin kabulüyle oluşturuldu fakat Darbe Komisyonu, asıl
aktörleri, birinci dereceden sorumluları dinlemeyi kabul etmiyor. Davet
etmelerini istiyoruz ısrarla diğer muhalefet partisi milletvekilleriyle
birlikte ama çağırmıyorlar. “Neden Genelkurmay Başkanını çağırmıyorsunuz? Neden
buraya getirip dinlememize izin vermiyorsunuz?” diyoruz, sudan bahanelerle hiç
inandırıcı olmayan açıklamalar yapıyorlar.
Değerli
arkadaşlar, eğer AKP darbe karşıtlığında samimiyetini ispatlamak istiyorsa
öncelikle bu cemaatin, bu örgütlenmenin kendi içindeki ayaklarını ortaya
çıkarsın. On dört yıldır yönetiyorsunuz, on dört yıldır her türlü yardımı
yaptığınız örgüt bir yılda dünyanın en tehlikeli terör örgütü hâline geliyor ve
bunun üzerinden sayısız insanı mağdur etmekten hiç de çekinmiyorsunuz. Ya,
söyleyin arkadaşlar, söyleyin; Adalet Bakanlığına bu kadar hâkimi kim
yerleştirdi? O fezlekeler hazırlanırken kim destek verdi? Hangi Hükûmet vardı
burada? Bu Kabinenin içinde ve AKP Grubu içinde byLock kullanan var mı?
Soruyoruz, diğer partilerde var mı? İsimler çıkıyor basında, okuyoruz ama
Hükûmetten açıklama yok. Söyleyin, bizde de varsa çıksın ortaya bilelim. Bunu
da istedik Darbe Komisyonunda, dedik ki: Sadece milletvekillerinin listesini
isteyelim Başbakanlıktan ya da ilgili birimden. Kim byLock kullanıyordu, kim bu
ağın içinde aktif yer almıştı, hangi milletvekili, sadece milletvekili, hangi
partiden olursa olsun. Hayır, ona da cevap alamadık, o konuda da bir girişim
olmadı. 
Sürekli
olarak millî iradeden söz ediliyor ama nerede seçim varsa onu kaldırmak için
her şey de yapılıyor. Üniversitelerde rektör seçimi zaten yarım yamalak
yapılıyordu, zaten dar bir alana sıkışmış bir seçimdi şimdi tamamen
kaldırdınız. 
Belediye
başkanlarını görevden alıyorsunuz, diyorsunuz ki “Efendim terörle ilişkili.”
Ya, arkadaşlar, şu olağanüstü hâl ilan edilmeden önce bir tane belediyemizle
ilgili bir tane müfettiş raporu, bir tane yargı kararı çıkarabildiniz mi,
gösterebildiniz mi? Hangi eylemlerinden dolayı teröre destek olmuşlar? Neden
yargı kararı aramadan olağanüstü hâl fırsatını kullanarak bu belediyelere
kayyum atanıyor sorusu açık. Halkın size vermediğini millî iradeye rağmen
gasbetmek, başka bir adı yok. Tek bir yargı kararı istiyoruz, tek bir yolsuzluk
iddiası istiyoruz, tek bir hırsızlık belgesi istiyoruz kayyum atanan
belediyelere ilişkin. Ama bir büyükşehir belediyesinin başkanının parsel parsel
Ankara’yı sattığını ya da peşkeş çektiğini bu partinin Başbakan Yardımcılığını
yapmış, Meclis Başkanlığını yapmış üyesi söylüyor fakat yerinde duruyor.
Yolsuzluk mübah, siyaset yasak, işte diktatörlüğün özü budur: Yolsuzluk, hırsızlık,
karalama, her şey mübah, bunlara denetim yok ama siyaset yaptığınızda hemen
terörist yaftası asılacak ve siyasetten dışlanacaksınız. Bunların hiçbirinin bu
planların sahiplerini başarıya götürmesi mümkün değil. Şöyle bir yakın geçmişe
bakın, Kürt sorununda savaş ve güvenlik politikalarını takip eden bütün
partiler çöktü gitti, bütün iktidarlar çöktü. Hangisi şimdi hayırla anılıyor?
Anılan yok. Dolayısıyla, arkadaşlar, burada yapmanız gereken bellidir, şu
tuttuğunuz yol yol değildir, demokrasiden, müzakereden, çoğulculuktan, hukuk
devletinden başka hiçbir yöntem bu ülkeyi esenliğe, bu ülkeyi barışa, bu ülkeyi
refaha kavuşturamaz. 
Evet,
söylenecekler bitmedi. Birkaç şey daha ekleyeyim, ondan sonra da bağlayayım
sözlerimi. 
Bakın
değerli arkadaşlar, bu Hükûmetin bir taktiği var, bir yönetim tekniği var. Bir
hata yaptı mı onun üstünü daha büyük bir hatayla örtüyor; bir suç işledi mi
onun üstünü örtmek için daha büyük bir suç işliyor; bir kriz çıktı mı o krizi
örtmek için daha büyük bir kriz çıkarıyor ve bu krizler birikiyor, sanıyor ki
bu yönetim anlayışı, krizleri sürekli hâle getirirsek iktidarımız da sürekli
hâle gelir. Fakat bunun asla mümkün olmadığını şu yakın zamanlarda dünyada
yaşadığımız bazı örnekler de açıkça gösteriyor. Adaletten başladık, bu noktaya
geldik. 
Ben
yine bir âşığın sözleriyle bağlamak istiyorum, bir değerli halk ozanını anarak
bitirmek istiyorum. Rahmetli Âşık İhsani bizim şimdiki tabloyu görse daha
beterini söylerdi. Ben ona ilişkin, bugüne uyduğunu düşündüğüm birkaç dizesini
aktarayım: “Odun kırıcıydı, adı İlyas’tı” Neyse atlıyorum. “Bana bak arkadaş
dedim; dedi ne?/ Dedim sen bir vatandaşsın; dedi he/ Dedim kanunun var; dedi
çekil be/ Arkasından baltasını biledi/ Dedim gidiş; dedi onlara göre/ Dedim
kötü mü; dedi bin kere/ Dedim hak, adalet; tu dedi yere./”
Şimdi,
haksız mı Âşık İhsani Allah için? Ama bunun böyle gitmeyeceğini âşıklardan da,
insanlık mücadelesinden de görebilirsiniz. Yol yakınken dönmekte herkes için
hayır vardır.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Sancar.
Halkların
Demokratik Partisi Grubu adına Diyarbakır Milletvekili Sayın Nimetullah
Erdoğmuş konuşacak.
Buyurun
Sayın Erdoğmuş. (HDP sıralarından alkışlar) 
Süreniz
on dakika.
HDP
GRUBU ADINA NİMETULLAH ERDOĞMUŞ (Diyarbakır) – Sayın Başkan, değerli
milletvekili arkadaşlarım; hepinizi saygıyla selamlıyorum.
Sözlerime
başlarken, şu anda tutuklu bulunan başta eş genel başkanlarım olmak üzere
milletvekili arkadaşlarım ve belediye başkanlarımı da bu kürsüden selamlıyorum.

Şimdi,
Diyanet İşleri Başkanlığıyla ilgili sözlerime başlamadan önce bir beklentimi ve
temennimi de dile getirmek istiyorum. Şu anda içeride bulunan arkadaşlarımız
inşallah yakın zamanda çıkacak ve ellerinde de barış güvercininin bize sunduğu,
takdim ettiği zeytin dalıyla bu Meclise yeniden teşrif edecek, her bir
arkadaşımıza da o zeytin dalını, barış ümidini ifade ederek takdim edecekler. 
Ben
izninizle, tabii, dinin özüyle ilgili, mahiyetiyle ilgili bana ait olmayan,
tabii, beni aşar fakat ulemanın tespitiyle ilgili bir hususu sizinle paylaşmak
istiyorum. Nebevi tebliğde, nebevi davette Kur’an-ı Kerim’in inen ilk
ayetikerimeleri, Hazreti Peygamber’e, ona peygamberlik görevinin verildiğini,
yükünün ağır olduğunu ve güzel ahlak sahibi olduğunu tebliğ ederler fakat
bundan dolayı Kureyş’ten bir ses seda yok ama Kureyş’i ayağa kaldıran başka bir
neden var. Nedir o? Yine ilk ayetlerde, Mekke’de yani davetin gizli yapıldığı
ilk üç yılda Kur’an-ı Kerim, önce azdıran zenginlik ile varlık içerisinde
şımarmış sermaye, kapital sahipleriyle tekebbürde bulunan, ululuk gösteren,
taslayan mütekebbir zorbaları yan yana koyar ve bu güç sahiplerini de o günün
önderleri olarak tanımlar, bunların da yanına şirki koyar yani bir tarafta
zenginlik içerisinde, varlık içerisinde şımartılmış bir grup, tekebbür,
müstekbir, kibirli ve ululuk taslayan yöneticiler, bunların yanına da şirki
koyar. İşte, Mekkelileri, Kureyşlileri ayaklandıran asıl sebep budur. 
Bakınız,
bu “kebair” kelimesini kullanırız büyük günahlarla ilgili. Büyük günahların
başında da şirk gelir. İşte, bu “kebair” ile “kibir” yani tekebbürde bulunmak,
ululuk taslamak aslında aynı köke dayanır. Bildiğiniz gibi, şirk, aslında
inananın, müminin problemidir. Peki, bunların karşısına neyi koydu Kur’an-ı
Kerim? Bunların karşısına da o sermayedarların ve ululuk taslayan egemen
anlayış ve zümrenin karşısına haklarından mahrum bırakılmış, hürriyetlerinden
mahrum bırakılmış, zayıf bırakılmış ve dolayısıyla da “ezilen” diye tabir
ettiğimiz bir diğer sınıfı da onların karşısına koydu. Hazreti Peygamber’in
yanında kölelerin yer almasının asıl temel dayanağı işte budur çünkü
hürriyetlerinden mahrum kalmış o insanlar Hazreti Peygamber’le beraber hareket
ettiler. 
Mekke’deki
bu manzara İslam dünyasında, bizim zihin dünyamızda, inanç dünyamızda veya
diyanet hizmetini bugün sunan yapıda bu var mı? Var diyemeyiz. Peki, bu çok
ağır diyelim, Medine’ye bakalım. Medine’ye hicret eder etmez “Sahife” diye
meşhur olan ve Diyanetten gelen hocalarımın da çok iyi bildiği Medine
Sözleşmesi, “Medine Vesikası” olarak bilinen hâlen mevcut olan bir belge var. O
belgenin ilk maddesinin ilk cümlesi kimlikleri tanımakla ilgilidir. Oradaki
inanç gruplarını, Yahudileri, diğer kabileleri inançlarıyla birlikte zikrederek
orada o eşitliği belgeleyen o sahife var şu anda elimizde. Bununla ilgili bir
tutum ve davranışınız var mı? Maalesef, bunu da söyleyemeyiz. Önümüzdeki
dönemde Diyanet İşleri Başkanlığının bu Kutlu Doğum Haftası’yla ilgili her yıl
temasını yenileyerek sürdürdüğü faaliyetler var. Ben sunuyorum kendilerine,
teklif ediyorum: Bu yılki temanız o sahife olsun, o sahifenin maddeleri olsun.
Bakınız, orada kimlikler nasıl tanınmış ve Medine’de savaş nasıl da haram
kılınmış; onu hiç olmazsa toplumumuzla sizin aracılığınızla paylaşmış olalım. 
Değerli
arkadaşlar, bu da zor, bu da mümkün değil. Bir örnek vermek istiyorum: Bakınız,
Beni İsrail, İsrailoğulları Arzı Mevud’a geldikleri zaman -bugün Eriha olarak
bildiğimiz, Batı Şeria yakasında Ürdün Nehri kenarında eski bir kasaba var, bir
şehir var- oraya geldiklerinde yüksek bir duvarla, erişilmez bir duvarla
karşılaştılar. O duvarı -dikkat buyurunuz- ilahileriyle, ilahi okuyarak yani
sesleriyle, yani sözleriyle, yani nasihatleriyle aştılar. Bugün biz Suriye ile
Türkiye arasında şu anda örülen duvardan bahsetmiyoruz. Biz bugün bölgemizde
sadece valilikler, kaymakamlıklar etrafında örülmüş güvenlik duvarlarından
bahsetmiyoruz ve bu son zamanlarda ilave edilen, kayyum ataması sonucunda
belediyelere uygulanan o güvenlik duvarından da bahsetmiyoruz çünkü biliyoruz ki
her duvar örücü bir kaygıdan dolayı, tek kaygıdan dolayı o duvarı örer; onun
adına “güvenlik” der ama aslında o bir korku duvarıdır. Ben bu duvarlardan da
bu güvenlik duvarlarından da söz etmiyorum, diyorum ki: Diyanet İşleri
Başkanlığı çıksın “Şu anda gönüllerde örülmüş, beyinlerde örülmüş, kafalarda
örülmüş bu duvarları nasıl aşarım, nasıl yıkarım? Bu insanların manevi
bağlarını ben yeniden, evet, yeniden, yeniden nasıl tesis ederim?” diye bir
çaba içerisine girsin. Şu anda bulunduğumuz Mecliste, bakınız, görünmeyen demir
parmaklıklar var ve yüzde 50’nin yüzde 50’ye düşman yapıldığı bir gerçek var.
Son
olarak değerli arkadaşlar, Diyanet İşleri Başkanlığı bu son darbe süreci,
teşebbüs edilen ve başarılı olmayan darbe süreciyle ilgili kendi personelini
ihraç etti. Teftiş Kurulu var, Teftiş Kuruluna hiç ihtiyaç duymadan bunu yaptı.
Otuz beş yıl önce Kenan Evren anayasası oylanırken “hayır” veren bölgedeki
görevlilerimiz bu zulme tabi tutulmadılar, yine Diyanet İşleri Başkanlığının
Teftiş Kurulu teftiş neticesinde onların görev yerlerini değiştirdi.
Ben,
bugün sorumlu sayın Hükûmet sözcümüzden ve Diyanet İşleri Başkanlığımızdan şunu
talep ediyorum: Otuz beş yıl önceki Diyanet İşleri Başkanlığının bulunduğu
yerde -lütfen- onu arıyoruz. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Erdoğmuş.
NİMETULLAH
ERDOĞMUŞ (Devamla) – Bu görevli arkadaşlarımızın, görevden atılan, ihraç edilen
arkadaşlarımızın sorgulamasını yapın, soruşturmasını yapın, incelemesini yapın,
sonuca zaten razıyız diyorum. 
Saygılar
sunuyorum. (HDP sıralarından alkışlar) 
BAŞKAN
– Sayın Erdoğmuş, teşekkür ederim.
Halkların
Demokratik Partisi Grubu adına şimdi de Muş Milletvekili Sayın Ahmet Yıldırım
konuşacak.
Sayın
Yıldırım, buyurun. (HDP sıralarından alkışlar) 
Süreniz
on dakika.
HDP
GRUBU ADINA AHMET YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; ben, şüphesiz, bugün bütçesi görüşülen
kurumlar üzerine konuşacağım ama öncesinde çok kısaca şunu ifade edeyim: Bugün
sabah, dört gün önce gözaltına alınmış olan Şemdinli Belediye Başkanımız
tutuklandı ve yine, bu sabah, Diyarbakır’ın Yenişehir ve Kayapınar belediye
başkanları ise gözaltına alındı. Şurada, yine, şu Meclisin özellikle bilgisine
sunmaya devam edeceğim ben. Bugün gözaltına alınan Kayapınar Belediye
Başkanımızın dosyasını tutan savcıya gitmiş avukat arkadaşlar. Gözaltına alınma
gerekçesi, 2007 yılında Demokratik Toplum Kongresinde yapmış olduğu bir
konuşma. 2007, yapılan bir konuşma; 2016, önce belediyeye bir kayyum atanması,
belediyeye el konulması. Oradaki halkın iradesinin gasbedilmesine karar
verilmiş, buna herhâlde uzunca bir süre gerekçe aramışlar bulamamışlar
gitmişler, 2007 yılında buldukları bir konuşmayı gerekçe yapmışlar. Aynı
şekilde, Yenişehir, Şemdinli belediye başkanlarımızınki de çok farklı değil. 
Birkaç
örnek daha vereceğim: Bundan kırk gün önce, Diyarbakır Büyükşehir Belediyesi eş
başkanlarımız sevgili Gültan Kışanak ve Fırat Anlı tutuklanıp yerlerine kayyum
atandı. Gültan Kışanak, 2009 ile 2012 arasında Demokratik Toplum Kongresi eş
başkanlığı yaptığı iddiasıyla tutuklandı. Zinhar böyle bir şey yok. Gültan
Kışanak, bırakın 2009-2012’yi, bir gün bile Demokratik Toplum Kongresinin eş
başkanlığını yapmamış. 
Bir
diğer husus, bırakalım onu, Gültan Kışanak’la, Sayın Belediye Eş Başkanımızla
ilgili hazırlanmış dosyada 60’ı aşkın sayfa onun Demokratik Toplum Kongresinin
eş başkanlığını yaptığı üzerine kurulmuş. Bu kadar hukuktan yoksun, bu kadar
mesnetsiz iddialarla önce bir belediyeye el koymaya karar veriliyor, ondan
sonra böyle çakma hukuki gerekçeler oluşturuluyor. 
Aynı
şekilde, Fırat Anlı Eş Başkanımız ise şu gerekçeyle tutuklandı: 2009 yılında ve
2015 yılında yapmış olduğu konuşmalar; konuşmalar da umuma açık, polis
kameraları, basın mensuplarının olduğu yerlerde, kitle etkinliklerinde yapmış
olduğu konuşmalar. Halkımıza bütün bu usulsüzlükleri… Siyasi kararlarla, önce
arkadaşlarımızın gözaltına alınıp tutuklanması, daha sonra ise halkın iradesine
el koyma ve gasbetme anlamına gelen, belediyelere kayyum atama öyküsü böyle
gelişiyor değerli arkadaşlar. Bunu bütün halkımız, bütün Türkiye, bütün 79
milyon insan iyi bilmeli. 
Bir
hususa daha dikkat çekerek ben bu kurumların bütçesine dair, zamanım yettiğince
görüşlerimizi, parti görüşlerimizi paylaşacağım. Gerek Sayın Kışanak, Sayın
Anlı, Sayın Kayapınar ve Yenişehir belediye başkanlarımız gerekse İdris Baluken
ve diğer milletvekili arkadaşlarımızla ilgili düzenlenmiş fezlekelerin tamamı
şu iktidar tarafından terörist ilan edilmiş Gülen Cemaati’ne yakınlığıyla bilinen
ve terörist suçlamasıyla tutuklanmış olan savcılar tarafından hazırlanmıştır.
Şu anda, İdris Baluken’in tutuklanmasına konu olan savcılık dosyasının altında
tutuklu bir savcının imzası var. Buyurun, kiminle iş yapıldığının, kimin
aklıyla iktidarın hareket ettiğinin birkaç veciz örneğidir. Bunlarla ilgili
onlarca dosya sunabiliriz.
Şimdi
Radyo ve Televizyon Üst Kurulu ile Basın-Yayın ve Enformasyon Genel
Müdürlüğüyle ilgili düşüncelerimi paylaşacağım. Medya şu ülkede hiçbir zaman
özgür olmadı, medya hiçbir zaman bağımsız olmadı. Aslında medyayı biz
cumhuriyet tarihi boyunca hep ikiye ayırdık: Birincisi, bağımsız kalmaya
çalışan ama ekonomik sıkışmışlık cenderesi altında can çekişerek de olsa, kıt
kanaat koşullarda gerçek basın mensubu ve organı olmaya çalışan medya vardı.
Bir de sermayedarların sahip olduğu, arkasında holdingler bulunan medya
organları vardı. Bu, bu iktidarla alakalı bir durum değil çünkü Türkiye’de
sermayedarlar medyayı siyaset üzerinde algı yaratmak ve kendi pozisyonlarını
meşru kılacak araç olarak gördüler ve yıllar yılı bu böyle devam etti. Medya
sermaye yapılacak bir amaç değil, sermayelerini sürdürecek bir araçtı
sermayedarlar için, ya değilse medya bir amaç değildi onlar için. 
Değerli
arkadaşlar, eski Türkiye’de medya siyasete istikamet veriyordu, yeni Türkiye’de
ise özellikle mevcut iktidar tarafından medya yok edildi, çoğulculuğu
kaybedildi, medya tek renge, tek sese, monotonluğa ve vesayetin altına alınmış
bir medyaya dönüştürüldü. Medya organları arasındaki çoğulculuk böylelikle yok
edildi. 
Bir
de bunlar dışında zorlu ama onurlu bir şekilde kendine düşen görevlerini
yapmaya çalışan basın mensupları ve organları vardır, var olmaya çalışıyorlar.
İşte, bunlar her dönemin medya mensuplarıdır. Bunlar işten atılırlar, gözaltına
alınırlar, tutuklanırlar, sarı basın kartları iptal edilir ama bütün bedelleri
öderler, bağımsız ve tarafsız kalmaya, iktidarın bütün baskı politikalarına
rağmen onurlarını korumaya çalışırlar. Gerçek basın ve medya mensupları bizim
için onlardır.
Değerli
milletvekilleri, şimdi, daha önce dört yıl görev yaptığım Radyo ve Televizyon
Üst Kuruluyla ilgili birkaç hususa dikkat çekeyim. Malumumuz, özellikle kanun
hükmünde kararnamelerle kapatılan radyolar, televizyonlar ve gazeteler var. Ben
bunların radyo ve televizyonla alakalı boyutunu söyleyeyim. Sayın RTÜK
Başkanımız burada. Kurumunuz gücünü, kuruluşunu Anayasa’nın 133’üncü
maddesinden alır yani siz anayasal bir kuruma Başkanlık yapmaktasınız. 6112
sayılı radyo televizyon yasası ise bu 133 bağlamında çıkarılmıştır. Düşünün,
anayasal olan bir kurum, iş ve işlemlerini Anayasa’ya göre yapan bir kurum
kanun hükmünde kararnameyle lağvedilerek, baypas edilerek radyo ve
televizyonlar kapatılmaktadır. Buna bizim artık, kanun hükmünde kararname deme
imkânımız yok. Çünkü KHK’lar kanunlara, yasalara baskın gelebilirler,
Anayasa’ya baskın gelemezler. RTÜK de yaptığı işi herhâlde Anayasa’dan alarak
yaptığını biliyordur. 
Bir
diğer husus, şunu da ifade edelim değerli arkadaşlar: Bakın, kapatılan radyo ve
televizyonlarla ilgili olarak Sayın RTÜK Başkanına ben soruyorum, ilgili bakan
gelsin burada yanıtlasın. KHK’lardan sonra, 2002’de sizden önceki iktidar
döneminde çıkarılmış olan ve Avrupa Birliği uyum yasaları kapsamında yasalaşmış
olan, ana dilinde yani farklı dil ve lehçelerde yayın yapma hakkını koruyarak
bugün yayında olan kaç kanal kaldı? Bugün, Kürtçe yayın yapan kaç radyo var,
kaç televizyon var? Sizden önceki iktidar çıkarmıştı bunu, Avrupa Birliği uyum
yasası çerçevesinde çıkarmıştır. Özgürlükler sizden önce genişletildi, siz,
yasakçı zihniyete devam ediyorsunuz. Çünkü muradınız çoğulculuk değil tekçilik,
çünkü siz özgürlüğü değil, maalesef, yasakçı bir zihniyeti evla gördünüz
burada. 
Yine
belirtelim değerli milletvekilleri, değerli arkadaşlarım; bakın, RTÜK’le
alakalı olarak ifade edelim, keşke Sayın Bakanımız burada olsaydı da
söyleseydim. 1 Ekim günü yasama yılının resepsiyonu yapılırken bir medya
mensubu soruyor: “Neden KHK’yla radyo ve televizyonlar kapatıldı?” Sayın
Kurtulmuş söylüyor, diyor ki: “Eğer yanlışlıkla kapatılan, haksızlığa uğrayan
varsa itiraz ederler, raporlar hazırlanır, gerekirse bakarız.” Yani bunun adı
şu: Önce kapatıyorsunuz yani birini öldürüyorsunuz, gömüyorsunuz, ondan sonra
“Bu suçlu muydu, suçsuz muydu?” diyorsunuz. Kapattınız ya, mallarına el koyup
mallarını TRT’ye taşıdınız ya. Böyle bir gaspçı kültürle hareket ettiniz ya.
Şimdi, mesele buyken kalkıp medya özgürlüğünden, basın özgürlüğünden söz etmek
mümkün değildir. 
Bir
de şu, sarı basın kartlarının iptaliyle ilgili olarak söyleyeyim: Kimin gazeteci
olacağına o kartlarla siz karar veremezsiniz. Avrupa’da birçok ülkede kartları
basın sendikaları vermektedir, devlet vermez. Eğer devlete kalsa zaten sarı
basın kartları iptal edilecek, AK basın kartları çıkarılacak, sadece
kendilerine çalışan basın mensuplarının mesleklerini icra etmelerine imkân
verilecek, onun dışındaki herkese basın mesleğini icra etmek yasaklanacak.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Halkların
Demokratik Partisi Grubu adına son konuşmacı İstanbul Milletvekili Sayın Garo
Paylan olacak. 
Süreniz
on dakika Sayın Paylan. (HDP sıralarından alkışlar)
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum.
Ekonomi
nasıl gidiyor arkadaşlar? Ben İstanbul’da esnafı gezdim, şimdi de Ankara’da
esnafı gezdim; bazı esnafı gezemedik çünkü caddeler yine devren kiralık
ilanlarıyla, kiralık ilanlarıyla dolmaya başladı.
ŞAHİN
TİN (Denizli) – Elinize ne geçecek bu şekilde?
GARO
PAYLAN (Devamla) – Eskiden, bir iki yıl önceye kadar satılık ev ilanını az
görürdünüz, şimdi hangi semti gezseniz satılık ilanları caddeler boyu, sokaklar
boyu var; evler satılmıyor, esnafın durumu kötü. 
MURAT
DEMİR (Kastamonu) – Bu kadar da abartı olur mu?
GARO
PAYLAN (Devamla) – Tüketici güveni yerlerde sürünüyor. Tüketici güvenini
kaybetti ve ciddi anlamda “Yarın ne olacak?” duygusuna kapıldı. Yatırımcı
güveni yerlerde sürünüyor. Bakın, özel sektör yatırımları artışı negatife doğru
gidiyor. Kamu ancak biraz pompalamaya çalışıyor “Köprü yapacağız, yol
yapacağız.” diye ama özel sektör güvenini kaybetmiş durumda. İşsizlik rakamları
yükseliyor ve her işçi işini kaybetme korkusuyla karşı karşıya. 
1976’dan
beri, bakın, ilk kez G20’den düştük arkadaşlar, gelişmiş 20 ülkeden düştük,
Arjantin’in altına düştük. Eğer dolar kuru buralarda kalırsa artık G20 ülkesi
değiliz ve ekonomimiz üçüncü ve dördüncü çeyreklerde küçülme rakamları
açıklayacak, ortaya çıkacak. Bu çerçevede G20’de artık değiliz. Bilmiyorum, Sayın
Cumhurbaşkanının bundan haberi var mı, G20 toplantılarına gidemeyeceğinden
haberi var mı?
Bakın,
neden 4 bin dolardan aldıkları ekonomiyi AKP... 4 bin dolardan aldılar
ekonomiyi “11 bin dolara getirdik.” diye övünüyorlardı. Bugün kaç dolar gayri
safi yurt içi hasıla ve kişi başına düşen millî gelir? 7 bin dolar, 7 bin küsur
dolarlarda. 7 bin dolarlara düştük ve baş aşağı gidiyor. Dolar kuru yukarı
çıktıkça ve küçülme rakamları ortaya kondukça 7 bin dolarlara düştük, o da işi
olanlara 7 bin dolar. O da gelirin çok büyük bir bölümünü yüzde 1 aldığı için
dar gelirli daha da büyük bir yoksulluğa doğru sürükleniyor. 
Arkadaşlar,
ben size neden olduğunu söyleyeyim. Türkiye’nin bir hikâyesi vardı. Hikâyesi
neydi AKP’nin ilk geldiği dönemde? Daha Sayın Cumhurbaşkanı da Başbakan
olmamışken Avrupa Birliği ülkelerini gezdi, “Ben statükoya karşı olacağım, ben
ülkeyi demokrasiye doğru götüreceğim, Avrupa Birliği değerlerine doğru
taşıyacağım, şeffaflaşmayı getireceğim, hukuk devletini hâkim kılacağım AKP
olarak. Çok sesli bir Türkiye, demokratik bir Türkiye yaratacağım.” dedi.
Avrupa Birliği bunu duydu. 2004 sonunda “Evet, evet, biz Türkiye’yi istiyoruz.”
naralarıyla Avrupa Parlamentosu müzakereleri başlattı. 
Hemen
sonrasında, bakın, tam on dört yılda Türkiye’ye 500 milyar dolar girdi. Bakın,
470 milyar dolar cari açık verdik, net hata noksan olarak da 50-60 milyar
dolar… 500 milyar doların üzerinde para girdi ama son iki yıldır arkasına
bakmadan kaçmaya çalışıyor, “Ben nasıl yaparım da paramı bu ülkeden, bu karanlık
ülkeden kurtarırım.” derdine düştü sermaye, özellikle son aylarda. Darbeden
sonra yine toparlayabilirdik, bakın ama tek adam olma iddiası bu iddiayı da
geriye düşürüyor ve sermayenin arkasına bakmadan kaçmaya çalıştığı bir ülke
hâline geldik. 
Arkadaşlar,
biz 500 milyar doları aldık da ne yaptık peki, buna bakalım. 500 milyar dolar
girmiş bir ülke gerçekten çağ atlayabilirdi ama biz parayı neye yatırdık?
Konuta, inşaat sektörüne “İnşaat ya Resulallah.” söylemleriyle yatırdık. Devlet
köprü yaptı, yol yaptı, çok önemliydi ama bakın, bunlar sürdürülebilir şeyler
değil, önce insanımıza yatırım yapmamız gerekiyordu. 
“Eğitimde rakamları artırdık.” diyorsunuz. Kişi başına
düşen, öğrenci başına düşen harcamalar 2 bin dolarlarda; gelişmiş ülkelerde bu,
10-15 bin dolar öğrenci başına harcanıyor. Bilimsel bir eğitim ortaya
koyamadınız, bakın. Patent üretiliyor mu ülkede? Fikir üretiliyor mu? Gelişmiş
bir ülke olmak için bunlara ihtiyaç var. 
MURAT DEMİR (Kastamonu) – Başka ülkede yaşadığınız çok
belli zaten, dünyadan haberin yok.
GARO PAYLAN (Devamla) – Yunanistan da bütün paralarını
köprüye, yola harcadı; nitekim İspanya da benzer hataları yaptı, inşaata
harcadı, inşaata harcadı; krizler yaşadılar geçmiş yıllarda. Ülkemiz de
maalesef bunun arifesinde. 
Ama, ne yapabilirdik? Bakın, üretim sektörü gayrisafi
yurt içi hasıla içinde yüzde 14’e düşmüş durumda Sayın Bakan. Yüzde 14’lük bir
üretim sektörüyle, imalat sektörüyle ülke büyüyemez. Bütün gayrisafi yurt içi
hasılayı siz ranta, rant ekonomisine harcarsanız ülke büyüyemez. 
Ne yapabilirdik? Üretim ekonomisi yaratabilirdik,
tarımımızı, hayvancılığımızı geliştirebilirdik, üniversitelerimizi
geliştirebilirdik, böylece yaratıcı çocuklar geliştirip ülkemizi o
bahsettiğiniz 2023 hedeflerine gerçekten taşıyabilirdik. Bilimsel eğitime
yatırım yapabilirdik ve en önemlisi barışa ve demokrasimize yatırım
yapabilirdik ama son birkaç yıldır AKP dümeni Şanghay Beşlisine doğru kırdığı
için… 
Şanghay değerlerinin ne olduğu belli arkadaşlar ama
Şanghay ülkelerinin petrolü var, doğal gazı var. Onlar diktatörlük
sürdürebildiler, Putin ambargolara rağmen sürdürebildi. Biz sürdüremeyiz. Biz
bu politikaları devam ettirdiğimiz sürece daha fakir ve daha içe kapanan, daha
karanlık bir ülke olma yolunda yürüyoruz arkadaşlar. 
Peki, ekonomi nasıl yönetiliyor? Sayın Şimşek burada.
Kendisini çok dertli görüyorum geçen yıla göre. Bakın, Sayın Ali Babacan’ın
Başkanlığında Ekonomi Koordinasyon Kurulu vardı, herkes bilirdi ki -sermaye;
yabancı, içeride ve dışarıda- Ali Babacan ekonomiyi yönetiyor. Şimdi bakalım,
Sayın Mehmet Şimşek yönetiyor diyebiliyor musunuz? Sayın Mehmet Şimşek’in
yüzüne karalar düşmüş. 
Bir Nurettin Canikli var, bir o lağımlardan sorumlu
devlet bakanı var -“lağım, lağım” diyor ya- o arada konuşuyor. Şimdi, Ekonomi
Koordinasyon Kuruluna Mehmet Şimşek başkanlık yapamıyor. Başbakan dedi ki: “Ben
başkanlık yapacağım bu Hükûmette.”
ŞAHİN TİN (Denizli) – Sana ne ya! O Hükûmetin sorunu,
sana ne! Kim, kimi yönetirse yönetir.
GARO PAYLAN (Devamla) – Başbakan da yapamadı
geçenlerde. 
MURAT DEMİR (Kastamonu) – Sen mi yapacaksın?
GARO PAYLAN (Devamla) – Bir toplantı açıkladı, Sayın
Cumhurbaşkanı hemen o toplantıyı iptal ettirdi ve ertesi gün saraya aldı. 
Sayın Bakan, kimdir Ekonomi Koordinasyon Kurulunun
Başkanı? Kim koordine eder ekonomiyi? Ekonomi işin uzmanına verilir, işin
ehline verilir. Ya, o Cemil Ertem, girdiği her işi batırmış biri.
“Ekonomistim.” diyor ama nasıl bir ekonomistse? Yiğit Bulut, hayatta girdiği
her işi batırmış; kendisine “ekonomist” diyor ama ekonomiden anlamayan bir
insan. 
Bakın, ekonomi rasyonalite üzerinedir. Ben, Sayın
Mehmet Şimşek’in ekonomi politikalarına katılmıyorum ama rasyonel bakan bir
ekonomist olduğunu biliyorum ama irrasyonel bakış, maalesef ekonomimizi, işte
2002-2014 döneminde 1,5 olan dolardan, bakın -ekonomimizi 11 bin dolara taşıdı
ya- 3,5’a taşıdı arkadaşlar iki yılda. Cemil Ertem ve Yiğit Bulut aklı, 1,5’tan
aldı, doları 3,5’a götürdü arkadaşlar. Bu muydu bizim hayallerimiz? 
ŞAHİN TİN (Denizli) – Sizin hayaliniz başka. Sizin
hayalleriniz olmaz yani, onu söyleyeyim.
GARO PAYLAN (Devamla) - Ama bakın, Hükûmeti uyarıyorum:
İvedilikle, Cemil Ertem ve Yiğit Bulut’tan alıp iradeyi Mehmet Şimşek’e
vermezseniz -Ekonomi Koordinasyon Kurulunun başındaki- o dolar daha da çıkar
arkadaşlar. 
Peki, Sayın Cumhurbaşkanı “Faizi düşürün.” diyor. Sayın
Mehmet Şimşek, Hazine kaçla borçlanıyor? 11’le borçlanıyor. Niye
düşürmüyorsunuz? “Ben 6’yla borçlanıyorum, 5’le borçlanıyorum.” niye
demiyorsunuz? Talimatla mı ekonomi yönetiliyor? Faiz talimatla mı düşer? 
Bunu daha önce kim denemişti? Çiller denemişti
arkadaşlar 1994’te. Talimat vermişti “Şu oranın üstünde borçlanmayacaksın.”
diye, dolar 15 bin liradan kalktı, 40 bin liraya yükseldi, 3 katına çıktı. 
Yine aynı riskle karşı karşıyayız. Bakın, faiz elbette
yükselmez ama faiz de sonuç olarak ekonomideki enstrümanlardan birisidir.
Merkez Bankasını özgür bırakmazsanız, Merkez Bankası elinde o silah olduğunu
bilmezse, faizleri yükseltmeyeceğini bilen piyasa, alır doları 2,5’tan, 3,5’a
yükseltir ama Merkez Bankası araç özgürlüğüne kavuşursa, para politikalarında
özgür olursa istediği gibi bu politikaları sürdürür ama maalesef bu özgürlük
yok. 
Arkadaşlar,
ben iddia ediyorum, eğer ki eş başkanlarımızı bırakın, milletvekillerimizi
bırakın…
MURAT
DEMİR (Kastamonu) – Her şey düzelir(!)
GARO
PAYLAN (Devamla) - …hukukun üstünlüğünü esas kılalım -ülkemiz 99’uncu sırada
113 ülke içinde- gazetecileri serbest bırakın, muhalif gazetecileri serbest
bırakın, Meclise yargıya olan güvenle ilgili beyanda bulunun… 
ŞAHİN
TİN (Denizli) – Bağırmadan, elini sallamadan konuş ya. 
GARO
PAYLAN (Devamla) - …Merkez Bankasını özgür bırakın, Cemil Ertem ve Yiğit
Bulut’tan kurtulun, Şanghay Beşlisi söyleminden vazgeçin… 
MURAT
DEMİR (Kastamonu) - Aklını kendini sakla.
GARO
PAYLAN (Devamla) - …kapitalizmin bir numaralı kuralıdır, mülkiyete dokunulmaz,
“Yargı kararı olmadan mülkiyete dokunacağım.” demeyin, o dolar 3,5’tan iner
2,5’lara gelir tekrar ama bu kafayla maalesef… 
ŞAHİN
TİN (Denizli) – Sizin kafayla da Türkiye olmaz, Türkiye bölünür sizin kafayla. 
MURAT
DEMİR (Kastamonu) – Kendi aklını kendine sakla, bizim aklımız bize yetiyor. 
GARO
PAYLAN (Devamla) - …o dolar -tutamazsınız arkadaşlar- 4 liraya doğru yürür ve
ülkemiz her anlamda daha fakir bir ülke olur. 
Hepinize
saygılar sunuyorum. (HDP sıralarından alkışlar)
ŞAHİN
TİN (Denizli) – Ne oldu, ne yaptın şimdi? Türkiye’yi kötülemekle eline ne geçti
ki?
BAŞKAN
– Teşekkür ederim Sayın Paylan.
Sayın
milletvekilleri, şimdi Milliyetçi Hareket Partisi Grubunun konuşmacılarını
dinlemeye sıra geldi.
İlk
konuşmacı, Milliyetçi Hareket Partisi Grubu adına İstanbul Milletvekili Sayın
Edip Semih Yalçın olacak. 
Buyurun
Sayın Yalçın. (MHP sıralarından alkışlar)
Süreniz
yirmi dakika.
MHP
GRUBU ADINA EDİP SEMİH YALÇIN (İstanbul) – Sayın Başkan, sayın milletvekilleri;
Cumhurbaşkanlığı, Türkiye Büyük Millet Meclisi Başkanlığı ve Kamu Denetçiliği
Kurumunun bütçelerinin görüşülmesi dolayısıyla Milliyetçi Hareket Partisi adına
söz almış bulunuyorum. Hepinizi saygıyla selamlıyorum.
Türkiye
Büyük Millet Meclisi gündeminde Cumhurbaşkanlığı bütçesinin yer aldığı bir
dönemde kamuoyu gündeminin en önemli başlıklarından birini Cumhurbaşkanlığının
görev ve yetki sınırlarını yeniden belirleyecek Anayasa değişikliği
oluşturmaktadır. Dolayısıyla ve tabiidir ki bütçesinin içeriğinden çok Anayasa
değişikliği kapsamında Cumhurbaşkanının giyeceği yeni icra gömleği merak
edilmektedir. Çünkü hükûmet şekli ve cumhurbaşkanının bu şeklin içinde icra
ettiği fonksiyon demokratik sistemin işleyişi bakımından tayin edici olacaktır.
Kamuoyundaki tartışmalar da dikkat ederseniz bu minval üzeredir. Adalet ve
Kalkınma Partisi ile Milliyetçi Hareket Partisi arasında sınırlı Anayasa
değişikliğine ilişkin görüşmelerde nihai dönemece girilmiş ve her iki partinin
genel başkanları uzlaşmaya varmışlardır. MHP’nin görüş ve önerileri
doğrultusunda son şekli verilerek ortaya çıkan uzlaşma metnini iktidar
partisinin bu hafta Meclise getirmesi beklenmektedir. Anayasa değişikliğinin
kabul edilip edilmeyeceği, referanduma götürülüp götürülmeyeceği yüce Meclisin
millet adına izhar edeceği iradeye bağlıdır. 
Değerli
arkadaşlar, “Türkiye 15 Temmuzda ciddi bir badire atlatmışken, devletimiz henüz
o gün yaşanan travmayı atlatmamışken neden Türkiye bu noktaya geldi?” diye
sorulabilir. Zaten efkârıumumiyede de bir süredir aynı muhtevadaki sorulara
cevap aranmaktadır. Oysa bu ve benzeri soruların cevabı kendi içinde gizlidir.
Amaç devletin travmayı bir an önce atlatmasını ve Türkiye treninin yoluna
engelsiz devam edebilmesini sağlamaktır. 15 Temmuz darbe teşebbüsünün ülke
adına olumsuz bir atmosferde ortaya çıkması kesinlikle tesadüfi değildir. Bu
meşum girişim bilinçli bir kaos zamanlamasının ürünüdür. 15 Temmuz girişimi
bütün şer odaklarını, Türkiye’nin içindeki ve dışındaki bütün düşmanlarını
maalesef aynı çizgide buluşturmuştur. Aslında 15 Temmuz, Türkiye’yi bölgesinde
etkisizleştirmeye, güçsüzleştirmeye yönelik emperyalist bir sürecin sadece
parçasıdır. Oyun büyüktür. Saldırı henüz hız kesmemiş, sinsi planlar henüz son
bulmamıştır. Küresel aktörler 15 Temmuzun arkasını getirmek için söz konusu
süreci devam ettirme kararlılığındadır. İçeride bütün şer odakları ittifak
hâlinde saldırılarını sürdürmektedirler. Dışarıda “dost” dediğimiz,
zannettiğimiz ülkelerin lider ve politikacıları Türkiye aleyhindeki tutumlarını
devlet politikası hâline getirmişlerdir. Elli üç yıldır kapısında
bekletildiğimiz şaşaalı Avrupa Birliği malikânesinin bırakınız mukimlerini,
kâhyaları ve bahçıvanları bile maalesef aleyhimizdedir. 
Okyanus
ötesinden yerküreye ayar vermeye çalışan Amerikan alametinin direksiyonuna
geçen Donald Trump’tan sıcak mesajlar gelmemektedir, bu da zaten
beklenilmemelidir. Bilinmelidir ki Washington’da kim iş başına geçerse geçsin
Amerika’nın temel politikaları hiçbir zaman değişmeyecektir. Trump’la Amerikan
politikasında radikal değişiklik beklemek, kümesteki tavukları tilkiye emanet
edince onların emniyette olacağını sanmaktan farksızdır. Amerika’nın dış
politika anlayışı eski Başkan Roosevelt’in şu ilginç tespitinden beri bizce hiç
değişmemiştir: “Yumuşak konuş fakat büyükçe bir sopa taşı, bu sayede daha uzağa
gidersin.” Temel felsefe budur. Nitekim, Washington her ne kadar İran’ı tehdit
algısı içinde tutsa da gizliden bu ülkeyle ortak çıkarlar kurabilmiş, Irak ve
Suriye’de Türkiye’yi denklemin dışında tutmuştur. Türkiye’nin hiçbir bölgesel
çözümün parçası ve aktörü olması istenmemektedir. Washington’un Irak ve
Suriye’yle ilgili planlarında Ankara’nın fikirlerine dün ve bugün ehemmiyet
vermediği gibi, yarın da vermemesi sürpriz olmayacaktır. Türkiye için büyük
tehlike, henüz tamamlanmamış ulus devlet sürecinin Batılılar ve onların
taşeronu olan bölücü örgütler tarafından engellenme çabalarıdır. 15 Temmuz
kalkışması da bu çerçevede yorumlanmalıdır. Avrupa Birliği ülkelerinin
yöneticileri ve örgütleri tarafından Türkiye aleyhinde yürütülen ve giderek
volümü yükseltilen kampanyalar bu çabaların ciddiyetini ortaya koymaktadır.
Türkiye’nin Avrupa Birliğine üyelik yolunda ilerleme kararı küresel aktörlerin
hesaplarını boşa çıkarmak için değil; evrensel değerlere bağlı, Batı’ya siyasi
ve ekonomik açıdan entegre olmaya hazır olduğunu göstermek için atılmış bir
adımdır. Ancak, Avrupalı politikacılar millî ve üniter yapısını hedef aldıkları
Türkiye’yi AB’nin dışında tutmuştur. Almanya’da Hristiyan Demokrat Birliği
Partisinin eski milletvekili Avrupa Birliğinin Türkiye’ye bakışını çarpıcı
ifadelerle şöyle özetlemiştir: “Aşağılayıcı ve yalnızca kendi adaletini savunan
Batılı eleştirmenlerin düşüncesi şöyledir: ‘Biz sizi Avrupa Birliğinde
istemiyoruz ama siz yine de bizim kurallarımıza uymalısınız.’” Mantık budur.
Avrupa
Birliği bir küresel projedir ancak ulus devlet gerçeği karşısında bugün bu
projenin geleceği tehlikeye girmiştir. İngiltere’de Brexit’in ortaya çıkması ve
İngiliz halkının AB’ye “hayır” demesinin arkasında da bu ulus devlet olgusu
vardır. Atatürk de millî devlet ve üniter yapının sırlarını keşfedip hayata
geçirmiş ama tamamlamaya ömrü yetmemişti. Onun attığı tohumlar kök salmış ve
Türkiye, yoluna çıkan bütün engellere, bütün antidemokratik inkıtalara,
darbelere rağmen yoluna devam etmesini bilmiştir. Bu arada, küreselleşmenin yol
açtığı kutuplaşma ve millî yapılara emperyalizmin mücadelesi aksi tesir icra
etmiştir. Milliyetçiliğin ve muhafazakâr değerlerin yükselmesine zemin
hazırlayan küresel emperyalizm, ulus devlet yapılarının ve yerel üniter
mekanizmaların direnişiyle karşılaşmıştır. Batı dünyasının, kendi ürettiği
evrensel değerler yerine bunları istismar eden yeni sömürgecilik politikalarına
yönelmesi, modern demokrasilerin güçlü liderler rejimi ve otokrasiye
evrilmesine de yol açmıştır. Öyle ki, küresel aktör konumundaki büyük devletler
bile müessiriyetlerini güçlü liderliklerle sürdürebileceklerini görmüşlerdir.
Dünyaya nizam verme iddiasındaki Amerika’da Obama yönetiminin özellikle
uluslararası alanda attığı yanlış müteselsil adımlar bu ülkenin uluslararası
alanda prestijini sarsmakla kalmamış, yerküreyi kaos ortamına çevirmiştir.
Amerika’da Trump’ın Başkan seçilmesinde rol oynayan birçok etken arasında bu
olgunun bizce büyük payı vardır. 
Trumplar,
Putinler, Merkeller dünyasının Türkiye’ye de birtakım yansımaları, takdir
edeceksiniz, mutlaka olacaktır. Türkiye, bu süreci fiilî uygulamalar ve keyfî
yönetim anlayışıyla değil hukukun üstünlüğünü ilmek ilmek örmek suretiyle
karşılamalıdır. Bu bağlamda, ilk olarak bütün tutarsızlıkları, fiilî ve keyfî
uygulamaları ortadan kaldıracak tutarlı bir demokratik sistemin tesisi mutlaka
gereklidir. 
Sayın Başkan, saygıdeğer milletvekilleri; bilindiği
gibi, Genel Başkanımız Sayın Devlet Bahçeli, 11 Ekim günü partimizin grup
toplantısında yaptığı konuşmada siyasi tarihimiz açısından dönüm noktası
sayılabilecek bir çıkış yapmış ve Sayın Cumhurbaşkanının görev sınırlarını
aşarak fiilî bir durum yarattığını söylemiştir. Bu uyarılardan sonra, Sayın
Genel Başkanımızın çağrısı gerek Sayın Cumhurbaşkanı gerekse Sayın Başbakan
tarafından olumlu karşılanarak, bir Anayasa değişikliği için düğmeye
basılmıştır. Daha sonra bir süreç başlatılmıştır. Burada esas olan,
Cumhurbaşkanlığı makamının görev ve sorumluluklarını belirleyen Anayasa
değişikliğinin kapsamlı olmaması ve sınırlı tutulmasıdır. Milliyetçi Hareket
Partisinin amacı bağcıyı dövmek değil üzüm yemektir. Rejimin temellerini
yıkacak bir çürümeye meydan verilmeden, dönüşü olmayan bir hukuksuzluk
atmosferine sürüklenmeden, siyasetin bu konuda üzerine düşeni yerine getirmesi
için öncülük yapmaktadır. Yol gösterici olmak, dahası, tıkanan kanalların
açılmasını sağlamaktır. Dört başı mamur ve kapsamlı bir Anayasa değişikliği,
daha önce kurulan Anayasa komisyonlarında varılan mutabakat çerçevesinde
yürütülebilecek uzun süreçli bir yoldur. Şimdilik buna ne konjonktür ne de
siyasi atmosfer müsaittir. 15 Temmuzla birlikte ciddi anlamda yoldan çıkan
demokratik sistem yeniden rayına oturtulduktan ve Türkiye'ye yönelik tehditler
bertaraf edildikten sonra eminiz ki, bu hususta millî mutabakata geçilecek ve
çözülecektir.
Anayasa
değişikliği için Milliyetçi Hareket Partisinin düğmeye basması karşısında bütün
bu anlattığımız faktörleri dikkate almadan getirilen eleştiriler haksızdır.
Milliyetçi Hareket Partisi, Türk siyasi hayatında daima siyasi çıkmazları çözen
parti konumundadır. Siyasi krizlerin ortadan kaldırılmasında yapıcı roller
üstlenmiştir. Bugün de Türkiye tarihinin en büyük bunalımı ve tehditleriyle yüz
yüzedir. Eleştiri zamanında eleştirmek, çözüm gerektiği zamanda da çözüm
üretmek politikanın doğasında vardır, Milliyetçi Hareket Partisi de bunu
yapmaktadır. 
Bugün
gelinen noktada partimizin hemen her alanda haklı olduğu, savunduğu fikirlerin
isabetli ve çözüm önerilerinin doğruluğu birer birer ortaya çıkmıştır. Buna en
somut örnek, MHP'nin öteden beri terör ve teröristle müzakere edilmesinin
fevkalade yanlış olduğuna dair ısrarlı görüşleridir. Terörle mücadelenin en
tavizsiz ve kararlı şekilde son terörist yok edilinceye kadar sürdürülmesinin
elzem olduğu artık anlaşılmıştır. Halkın mal ve can güvenliğinin sonsuza kadar
sağlanması için devletin ne gerekiyorsa yapmasının şart olduğu konusunda
Milliyetçi Hareket Partisinin haklılığı tescillenmiştir. Bugün Hükûmet terörle
tavizsiz şekilde mücadele etmekte, devletimiz bölücü terörle dişe diş mücadele
vermektedir.
Değerli
milletvekilleri, ülkelerin siyasi hayatlarında öyle olaylar vardır ki gelecek
açısından belirleyici ve tayin edici olurlar. Bu olaylardan biri de biraz evvel
üzerinde durduğumuz, 15 Temmuz günü yaşanmış ve Türkiye uçurumun eşiğinden
dönmüştür. PKK’nın dışında sinsi bir başka bölücü terör güruhunun devletin
bütün kademelerine sızdığı da bugünden itibaren daha iyi anlaşılmıştır. Kısaca
“FETÖ/PDY” denilen bu güruhun hem devleti ele geçirmek hem de rejimi yıkmak
üzere olduğu ortaya çıkmıştır. Milliyetçi Hareket Partisi, hukukun üstünlüğünün
bir an önce hayata geçmesi ve Anayasa ihlaline yol açan uygulamalara bir an
önce son verilmesi için bu tarihten itibaren çok ciddi adımlar atmıştır.
Partimiz, Milliyetçi Hareket Partisi olarak elini taşın altına koymuştur;
üzerimize düşen görevi yaptık ve yapmaya da devam ediyoruz. 
Bugün
gelinen noktada hukuksuzlukların en büyük kaynaklarından biri olan
FETÖ/PDY’nin, yargı başta olmak üzere, sistemin iliklerine kadar sızdığı ve
devletin temellerine yuvalandığı artık ortaya çıkmıştır. Devletin kilit
kademelerindeki yetişmiş insan unsuru biçilerek ülkemizin iç ve dış tehditler
karşısındaki direnme gücü zayıflatılmıştır. Türkiye’yi 15 Temmuza getiren
faktörlerin başında, hukuksuzluğu kendine rehber edinmiş kimi kravatlı, kimi
üniformalı bir terörist güruhun devleti ele geçirme ve rejimi yıkma planları
gelmektedir. Bu vaziyet karşısında, Türkiye’de güçlü bir demokratik rejimi
yeniden tesis etmenin yolu Anayasa ve yasaların gereklerinin titizlikle yerine
getirildiği yani hukukun egemen olduğu bir yönetim anlayışını hâkim kılmaktan
geçmektedir. Türkiye gemisi bu dalgalı sulardan bir an önce uzaklaştırılmalı ve
hukukun sakin limanına çekilmelidir. İşte, buradan hareketle, Milliyetçi Hareket
Partisi, terörle mücadelede olduğu gibi, Türkiye'de rejimin yerinden oynayan
taşlarını, sarsılan temellerini onarmak, hükûmet tarzını anayasal temele
oturtmak için elini demokrasi tuğlasının altına koymuştur. Burada, bir kişi
veya grubun çıkarları değil, bütün milletimizin selameti, devletimizin bekası
söz konusudur. İktidar partisi ile Milliyetçi Hareket Partisi arasında yapılan
Anayasa değişikliği görüşmelerinde, Meclisin icra erki karşısında güçlü ve
etkin bir konumda olması, kuvvetler ayrılığı prensibinin hayata geçirilmesi
hususları dikkate alınmaktadır. Muhakkak ki sadece yönetim sistemini
değiştirerek, Türkiye'nin içinde bulunduğu riskler ortadan kaldırılamaz.
Türkiye'nin geleceği, milletimizin mukadderatı açısından risk oluşturan bütün
faktörleri tespit etmek ve bunları tamamen ortadan kaldırmak icap eder. Hangi
yasayı çıkarırsanız çıkarınız, hangi anayasayı kabul ederseniz ediniz, aslolan
bunların uygulanıp, hukukun üstünlüğü prensibine sadık kalınmasıdır. Tekraren
ifade ediyorum, yine, bizce aslolan, hukukun üstünlüğünün demokrasi
kültürümüzün bir parçası hâline getirilmesidir. 
Bütün
bu gerçeklerin ışığında, Milliyetçi Hareket Partisinin neden Türkiye'de hukukun
üstünlüğü prensibinin süratle ve kâmilen yerleştirilmesi gerektiği konusundaki
ısrarı daha iyi anlaşılacaktır. Milliyetçi Hareket Partisi, hukukun
üstünlüğünün demokrasiden önce geldiğine yürekten inananların siyaset yaptığı
bir kurumdur. Hukukun üstünlüğü hayata geçirilmediği takdirde, demokrasilerin
dikta rejimlerine, otokrasilere dönüşeceği muhakkaktır. Hukuk herkese lazımdır.
Demokrasinin güçlenmesi, insan hakları ihlallerinin sona ermesi, ülkemize
toplumsal barışın ve huzurun gelmesi, ancak hukukun üstünlüğünü hâkim kılmakla
mümkündür. Bu Meclisin ve bu devletin kurucusu Atatürk’ün başlattığı ulus
devlet sürecinin devamı da tehdit ve saldırılar karşısında içe kapanarak değil,
hem kendi coğrafyamızda hem de uluslararası alanda hukukun üstünlüğü
gözetilerek sağlanabilir. Ayrıca, temelleri Atatürk tarafından atılan millî
devlet süreci küresel müdahalelerle bundan sonra yolundan çevrilemeyecektir. Bu
süreç, bütün engellemelere karşın devam etmektedir. Türkiye, Batı’ya rağmen,
Batılı normlar ve evrensel değerlere riayet eden bir ülke olma çabasını yine
sürdürecektir; aynı zamanda üniter ve ulus devlet yapısını koruyarak yoluna
devam edecektir.
Milliyetçi
Hareket Partisi, etkin bir siyasi aktör olarak, bu konuda, bugüne kadar olduğu
gibi bugünden sonra da üzerine düşeni yapmaya kararlılıkla devam edecektir. 
Yüce
Meclisi saygıyla selamlıyorum efendim. (MHP sıralarından alkışlar)
BAŞKAN
– Teşekkür ederim Sayın Yalçın.
Milliyetçi
Hareket Partisi Grubu adına şimdi de Mersin Milletvekili Sayın Oktay Öztürk
konuşacak.
Buyurun
Sayın Öztürk, süreniz on dört dakika. (MHP sıralarından alkışlar)
MHP
GRUBU ADINA OKTAY ÖZTÜRK (Mersin) – Büyük Türk milleti, Sayın Başkan, değerli
milletvekilleri; Anayasa Mahkemesi, Yargıtay ve Danıştay bütçeleri hakkında
Milliyetçi Hareket Partisinin görüş ve önerilerini arz etmek üzere söz almış
bulunmaktayım. Bu vesileyle hepinizi saygıyla selamlıyorum. 
Gönül
isterdi ki bu kürsüden demokrasi ile hukuk devleti ilkelerinin pratiğe
dökülmesi adına yargı erkinin ne kadar önemli bir kurum olduğunu ve bu pratiğin
en temel sağlayıcı organları olan Anayasa Mahkemesi, Yargıtay ve Danıştayın
bütçelerinin somut çözüm önerilerimizde yapısal yenilikler getirilmesi adına
harcanması gibi konuları konuşalım; demokrasi fikriyle gelişen, egemenliğin
kayıtsız şartsız milletçe kullanılması ilkesi ve bu ilkenin anayasalardaki
doğal sonucu olan egemenliğin millet adına üstünlük değil, denge esasına göre
yetkili organlarca kullanılması ve bu organlar arasında yargı erkinin hukuk
devleti ilkesi de dâhil demokrasi ve insan hak ve özgürlükleri bakımından
sağlanacak istikrarın ve dengenin neredeyse en önemli erki olduğunu, bunun da
teminatının Anayasa’nın üstünlüğü ve yargının bağımsızlığı ve tarafsızlığıyla
sağlanabileceğini söyleyelim. Bu doğrultuda, hem devletin hukukla bağlılığını
düzenleyen hem de en temel norm olarak ortaya koyan Anayasa’ya uygun bir devlet
ve idare yapısının teminatı Anayasa Mahkemesidir diyebilelim.
Öyle
ki, bir ülkedeki hem siyasal hem hukuki temel nizamın belgesi elbette ki
Anayasa’dır. Devlet ve idarenin bağlı olacağı tüm hukuk normları da bu temel
belgeye uygun olmak zorundadır. Anayasa ve kanunlar arasındaki bu uyum ve
uygunluğun yanında, bir de devlet ve idare organlarının bu hukuk normlarına
uygun davranması ve hukuka bağlı kalması şartı vardır. Bu hukuka bağlılık aynı
zamanda bireyin temel hak ve özgürlüklerinin de korunması ve güvence altına
alınması anlamını taşır. İşte hem Anayasa ile alt normların hem de devlet
organlarının hukuka uygun ve bağlı olmasının en aktif, en temel sağlayıcı
organı Anayasa Mahkemesidir. Ancak, bunları konuşabilmenin her geçen gün biraz
daha uzağındayız.
Nitekim,
ülke pratiğimize baktığımızda, Anayasa Mahkemesinin bu rolünün tam anlamıyla
sağlanamadığını bugüne kadar fırsat bulduğumuz her kürsüde dile getirdik. Her
dönem ülke gündeminin çokça şahit olduğu siyasal iktidar ile Anayasa
Mahkemesinin verdiği kararlar üzerinden yaşanan gerilimin ülkeye hiçbir fayda
getirmediğini haykırdık. Öte yandan, yargı erkinin de bazı çevrelerce “yargısal
aktivizm” diye adlandırdığı eylem tarzıyla Anayasa’nın kendisine çizdiği sınırı
aştığını, bu anlamda, yargının siyasallaşması kadar yargıcın da
siyasallaşmasının tehlikesine işaret etmeye devam ettik, herkes için temel
nizam ve sınırın Anayasa olduğunu hep hatırlattık.
Yine,
Eylül 2012’de yürürlüğe koyulan Anayasa Mahkemesine bireysel başvuru hakkının
bireyin hak ve özgürlüklerinin korunması bakımından önemli bir mekanizma olması
beklenirken yargı-siyaset gerilimine eklenen yeni bir sebep olmasına şahit
olduk. Bu ve benzeri gerilimlerin yersizliğine ve sonuçlarının ülke ve millet
adına ağır sonuçlar doğuracağına hep dikkat çektik. 
Bugün
geldiğimiz noktada, yargı ve özelde Anayasa Mahkemesiyle ilgili bu ve evvelden
söylediklerimiz hâlen geçerli olmakla birlikte, 15 Temmuz darbe girişiminden
sonra artık soruşturma makamlarımızın “terör örgütü” olarak nitelediği bir yapının
yargı içerisinde bu derece yapılanıp ülkenin demokrasisine ve hukuk sistemine
zarar verdiğini herkesin anlaması gerekir. Biz, 2010 HSYK değişiklikleri dâhil,
bu konudaki ve diğer tüm alanlardaki uyarılarımızı ve mücadelemiz noktasında
bir siyasi parti olarak üzerimize düşen sorumluluğun gereğini yapmanın huzuru
içerisindeyiz ancak Türk milliyetçiliği fikrinin temsilcisi, çizgisi belli bir
siyasi parti olarak da ülkemizin içine düştüğü bu kara tablodan da bir o kadar
rahatsız durumdayız. Artık bu aşamadan sonra birinci önceliğin, “FETÖ” olarak
dillendirilen bu kirli yapılanmanın, ucu kime uzanırsa uzansın, yargı
içerisindeki son ferdine kadar yok edilmesi gerektiğine inanıyoruz. Yargı
organı içerisinde terörist olduğu iddia edilen kişiler hâkim sıfatıyla bir an
dahi olsa bulunmamalı. Devlet böyle bir çelişkiyi barındıramaz. Hele hele de
mülkün temeli olan adaletin tecelligâhı yargı organları da böyle bir çelişkiyle
ayakta kalamaz. Bu devletin varlığı ve devamı için, masumlara dokunulmadan,
yine hukuk çerçevesinde bu yapılanmayla mücadele edilmelidir. Bu noktada,
muhatabı gerçekten bu kirli yapı olan her türlü mücadele ve girişimin
destekçisi olduğumuzu ifade etmek isterim. Bir taraftan da bu noktaya nasıl
geldik herkes düşünmeli ve sorumluluğunun gereğini yerine getirmelidir. Böylesi
bir mücadele öncelikli olmakla birlikte, Anayasa Mahkemesinin anayasal
sistemimiz içerisindeki rolünün hakkıyla yerine getirilmesi adına temel tespit
ve önerilerimizi bir kere daha dile getirmekte fayda görmekteyiz. 
Daha önce de ifade ettiğimiz gibi, dünya üzerinde başka
sistemler olmakla birlikte, ülkemizde 1961 yılından beri Anayasa’nın üstünlüğü
ilkesinin ve hukuk devleti ilkesinin en temel sağlayıcı yargı organı Anayasa
Mahkemesidir. Eğer hukuk devleti ilkesinden bahsedebileceksek, bir kere, devlet
ve idarenin bağlı olacağı hukukun ne olduğunun ortaya konulmuş olması gerekir.
Herkesçe malum olunacağı üzere, bunun en temel belgesi Anayasa’dır. İşte devlet
ve idarenin hem bu temel belge olan Anayasa’ya hem de Anayasa’ya uygun olması
gereken kanun ve diğer alt normlara uygun hareket etmesi ve bağlı kalması
gerekmektedir. Bu uygunluk silsilesinin birbiri arasındaki uygunluğu ile en
genel anlamda hukuka uygunluğunu denetleyecek yargı organı tabii ki Anayasa
Mahkemesidir. 
Evet, anayasalar hukuki belge oldukları kadar devletin siyasal
ve idari yapısıyla ilgili de temel bağlayıcı hükümler içerir. Çoğu zaman da
Anayasa Mahkemesinin vermiş olduğu kararlar siyasi ve idari yapıyı
ilgilendirir. İşte bu noktada ülkemiz pratiğinin çokça alışık olduğu
siyaset-yargı çekişmesi de ortaya çıkmaktadır. Siyaset kurumunun özellikle de
temsilcilerinin Anayasa Mahkemesi kararlarını baskı kuracak veya kamuoyu önünde
yargıyı itibarsızlaştıracak derecede eleştirdiğini görmekteyiz. Bu yaklaşım da
devlet idaresinin barındıramayacağı bir çelişkidir. Siyaset kurumları kendi
işini yapacak, bunu yaparken de hukuka bağlı kalacak; bundan hariç bir yetkisi
de yoktur. Anayasa Mahkemesi de yapacağı denetimde yani vereceği yargısal
kararlarda hukuka uygunluktan başka bir ilkeye bağlı olmayacaktır. Devlet
yapısı içerisinde her kişi ve kurumun kendisine Anayasa’nın çizdiği sınırı
bilmesi ve buna uygun hareket etmesi kadar, diğer kurumlar için öngördüğü
konumu ve çizdiği sınırları da bilmesi ve buna uygun hareket etmesi
gerekmektedir.
Konuşmamızın
diğer konu başlıkları Yargıtay ve Danıştay bakımından da yargının geneliyle
ilgili söylediklerimiz aynen geçerlidir. Yargı toplumun vicdanı, adaletse
mülkün temelidir. Bir toplumda adalet inancı ne kadar yaygınsa ve adaletin sağlandığı
duygusu ne kadar hâkimse o toplumun hayatı o kadar kaliteli ve sıhhatli, onu
sağlayan devlet o kadar güçlü ve dirayetli olmaktadır. Bir dönem, adalet
sağladığını söyleyerek mağdur edenlerin sonradan mağdur durumuna düşerek
“adalet” diye bağrışması yargının nasıl siyasi bir obje hâline getirildiğinin
yakın, çarpıcı bir örneğidir. Milliyetçi Hareket Partisi olarak, bu sürecin
hangi dönemde olursa olsun, mağdur edilenlerin kimliklerinin farklı olması
yargının tarafsızlığı ve bağımsızlığının gerektiğini savunmamıza olan
yaklaşımımızı değiştirmedi, değiştirmeyecektir. Yargının tarafsızlığı ve
bağımsızlığı, o veya bu grup, ideoloji veya kişi için eğilip bükülmeden
herkesin vicdanın ortak malı olarak sahiplenilecek en temel varlığımızdır. Aksi
hâlde, ne yaşanacak bir ülke ne o ülkenin sunacağı huzurlu bir yaşam ne de
birlikte yaşama ülküsüne inanmış onurlu bireylerden bahsedebiliriz. 
Yargıtay
üyelerinin seçiminde gerekli hassasiyet gösterilmediği için, mutlaka subjektif
bir mensubiyetlik arandığı için, biz 2010 HSYK seçimlerinden itibaren yargının
alaşağı edildiğini görmekteyiz. Öylesine alaşağı edildi ki karar verirken
vicdanları -galiba verilen karardan rahatsızlık duydukları için- bu insanları
terk ettiler. Milliyetçi Hareket Partisi olarak çok yakın zamanda bunu en acı
şekliyle ve hukuk adına üzülerek seyrettik. 
Malumlarınızdır, sulh hukuk mahkemesi Milliyetçi
Hareket Partisi üzerinde bir karar verince karar 18. Yargıtay Hukuk
Dairesine geldi. Maalesef, yargıdaki yapılanmayı gördüğümüz için buradan adil
bir karar çıkmayacağını işaret ettik. Belli vasıtalarla da uyarmamıza rağmen,
Yargıtay Başsavcılığı kararın Anayasa Mahkemesine gitmesi gerektiğini yazıyor,
18. Hukuk Dairesine gönderiyor. Ancak bu yazının hukuk dairesine geleceğini
hesaba katarak o günlerde 18. Hukuk Dairesinin bütün hâkimleri sanki izin
almış, daireyi terk etmişler, kimse bu yazıya muhatap olmuyor. Sonra da kararı
verdikleri vakit ekliyorlar oraya: “Anayasa Mahkemesine gidileceğini bilseydik
biz bekletici unsur yapardık.” Hâlbuki biliyorlardı, almamak için de kaçtılar.
Milliyetçi Hareket Partisi hakkında karar veren bu hâkimlerin birisi kaçak,
birisi de şu anda içeride. Şimdi buradan bu 18. Hukuk Daire Başkanına
sesleniyorum: Verdiğin adalet seni rahatlatıyor mu? Yastığa başını koyduğun
vakit rahat uyuyabiliyor musun? Neredeyse elli yıllık bir çınarı budamaya
kalkıştın ve sen de bunda alet oldun. Böyle bir hukuk olur mu? Bu şekliyle
adalet sağlanır mı? Eğer bir memlekette adalet bu kadar ayaklara düşmüş ise, bu
memlekette adalet hatır gönül adına tecelli ediyor ise bu memleketten hayır
beklemek mümkün olur mu? Biz “18. Hukuk Dairesi Başkanı bu hâliyle nasıl Daire
Başkanı oldu?” diye düşünürken bir de bakıyoruz ki 2 tescilli FETÖ’cüyü 5
kişilik heyete seçerken bir bedel ödüyor çünkü bunlar vasıtasıyla 18. Hukuk
Dairesinin Başkanı olmuş. 
Değerli kardeşlerim, saygıdeğer milletvekilleri; bunun
gibi aşağıda da adaletsizlikler hüküm sürmektedir. Bir zamanlar birisi
söylemişti “Hâkimler vicdanları ile cüzdanları arasına sıkışmıştır.” diye.
Şimdi, hâkimler bir yerde vicdanları ile Hükûmet arasına sıkışmış vaziyetteler,
bir yerde de vicdanları ile polisler arasına sıkışmış vaziyetteler.
Karadeniz’in bir ilinde bir iş adamı için bir karar
veriliyor, FETÖ’cü diye içeriye alınıyor. Sulh hukuk mahkemesi serbest
bırakıyor “Böyle bir iddia yok, sübuta ermemiş.” diye. Aradan zaman geçiyor,
bir daha alınıyor ve bu 5 defa tekrar ediyor. Şimdi, bu kararı veren sulh hukuk
mahkemesi hâkimi bu sefer ağır ceza reisi olarak atanıyor, aynı dava ağır ceza
reisi olarak önüne geliyor, bu sefer tutuklamaya karar veriyor. El altından bu
soruşturulduğu vakit, “Böyle bir vicdan olur mu?” diye soruşturulduğu vakit
“Ben de biliyorum suçsuz olduğunu ama bunu bırakırsak polisler bu sefer bize
diyecekler ki: ‘Biz tutuyoruz, hâkimler serbest bırakıyor.’” Böyle bir korkuyla
adalet tecelli eder mi? Böyle bir korkuyla bu hâkimler gerçekten adil
olabilirler mi? Yetkililere buradan sesleniyoruz, biraz önce söylediğim gibi,
bir zamanlar mağdur edenler bugün mağdur vaziyettedirler. Bu duruma düşmemek
için adaletin bihakkın tecelli etmesi noktasında önünde ne engel var ise bunu
kaldırmak gerekir. İnsanlar huzursuz, kurunun yanında bir sürü yaşı da
yakıyoruz. Karar almışsınız, hacca müracaat ediyor adam, para yatıracak, 5 tane
banka veriyorsunuz, bu bankaların içerisinde Bank Asya da var ve masraf
almadığı için götürüp buraya yatırıyor ama şimdi onu yargılıyorsunuz “Bank
Asyaya niye para yatırdın?” diye. Devlet memura beş kuruşluk zam yaptığı vakit
bayram ediyor. E, en yüksek faizi burası veriyor, götürmüş, yatırmış, faizini
almış. Bank Asyacılıkla veya FETÖ’cülükle, şununla, bununla bir alakası yok;
şimdi, bunları tutukluyorsunuz. Eğer buradaki ayrımı bihakkın yapmazsanız
inanın ki FETÖ’yle mücadelede FETÖ’ye adam kazandırmanın ötesinde hiçbir sonuca
ulaşamazsınız. Onun için buradan bütün yetkilileri uyarıyoruz. Ki bir taraftan
da amirler, müdürler; kaşını gözünü beğenmediği, kendisinden olmadığına
inandığı adamlara iftira atarak “FETÖ’cü” diye açığa aldırıyor, ihracına
sebebiyet veriyor. Bu haksızlığın, bu adaletsizliğin bir an önce giderilmesini
diliyor ve hepinizi saygıyla selamlıyorum. (MHP sıralarından alkışlar) 
BAŞKAN – Teşekkür ederim Sayın Öztürk. 
Birleşime on dakika ara veriyorum. 
Kapanma Saati: 15.21
ÜÇÜNCÜ OTURUM
Açılma Saati: 15.34
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit
DURMUŞOĞLU (Osmaniye), Ali Haydar HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Üçüncü Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz.
Komisyon
yerinde.
Hükûmet
yerinde. 
Şimdi,
Milliyetçi Hareket Partisi Grubu adına Muğla Milletvekili Sayın Mehmet Erdoğan
konuşacaktır. 
Buyurun
Sayın Erdoğan. (MHP sıralarından alkışlar)
Konuşma
süreniz on üç dakikadır. 
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri;
2017 yılı Merkezi Yönetim Bütçe Kanunu Tasarısı’nın Başbakanlık Millî
İstihbarat Teşkilatı Müsteşarlığı ve Millî Güvenlik Kurulu Genel Sekreterliği
bütçesi üzerinde Milliyetçi Hareket Partisi Grubu adına söz almış
bulunmaktayım. Bu vesileyle, yüce heyetinizi ve ekranları başında bizleri
izleyen aziz Türk milletini saygıyla selamlıyorum.
Sözlerimin
başında, vatanımızı ve milletimizi canlarını feda ederek koruyan şehitlerimizi
rahmetle anıyor, gazilerimize hayırlı bir ömür diliyor, terörün kökünü kazımak
için yurt içinde ve yurt dışında mücadele eden güvenlik güçlerimize
şükranlarımı sunuyorum. Allah kahraman güvenlik güçlerimizin yâr ve yardımcısı
olsun. 
Değerli
milletvekilleri, 15 Temmuz gecesi milletçe çok ciddi bir işgal girişimiyle
karşı karşıya kaldık. Bu olayı çok doğru okumak, doğru dersler çıkarmak lazım
ki tekrarını yaşamayalım. Aradan geçen sürede herkes 15 Temmuzdan kendi adına
ne çıkarabilecek, hangi kazanımları elde edebilecek telaşına düştü, bu da bizi
işin özünden uzaklaştırmaktadır. Fetullahçı terör örgütünün öncülük ettiği 15
Temmuz darbe girişimi Türkiye’yi bölüp parçalamayı, Türk milletini birbirine
düşürerek bin yıllık kardeşliğimizi dinamitlemeyi hedeflemiştir. Ancak, o gece
Sayın Genel Başkanımız Devlet Bahçeli herkesten önce makamına gelerek her
zamanki gibi “Önce ülkem ve milletim, sonra partim.” düsturunu bu zor zamanda
bir kez daha uygulamıştır. Aslında, 15 Temmuzla ilgili kişisel kahramanlık
çıkarımlarının faydalı olmadığını düşünüyorum. Çünkü, 15 Temmuz gecesi siyaset
kurumu, basın-yayın, asker -bunu özellikle vurgulamak istiyorum, eğer Türk
ordusunun içerisinde demokrasiye, devletine, milletine bağlı insanlar olmasaydı
o gece işimiz zordu- polis, kısaca bütün milletimiz topyekûn bir millî duruş
göstermiştir. Bu topyekûn millî duruşu gölgelemeye kimsenin hakkı olmadığı
kanaatindeyim. 
Değerli
milletvekilleri, bu girişten sonra bazı endişelerimi ve kanaatlerimi sizlerle
paylaşmak istiyorum. 15 Temmuza doğru yol alırken yıllardır devletin kurumları
Fetullahçı terör örgütü tarafından birer birer ele geçirilmiştir. Bu süreçte
MİT ne yapmıştır? Yapması gerekenlerin ne kadarını yapabilmiştir? 15 Temmuz
gecesi Sayın Cumhurbaşkanı ve Sayın Başbakan niçin MİT Müsteşarına
ulaşamamıştır? 15 Temmuz sonrası neler yapılmıştır? 
Şimdi,
bu minvalde soracağım soruları herkesin dikkatlice dinlemesini ve tefekkür
etmesini istirham ediyorum.
1)
MİT 15 Temmuz öncesinde FETÖ’nün hareketleriyle ilgili olarak hangi
istihbaratları hangi kurumlara zamanında iletmiştir?
2)
15 Temmuz gecesi Başbakan ve Cumhurbaşkanının MİT Müsteşarına ulaşamamasının
sebepleri irdelenmiş midir?
3)
15 Temmuz sonrası kendisine bağlı MİT Müsteşarıyla Sayın Başbakan kaç defa
görüşmüştür? Ya da uzunca bir süreden bu yana görüşmediği iddia edilmektedir.
Bunun sebepleri nedir? 
4)
Özellikle, 15 Temmuz Darbe Girişimini Araştırma Komisyonunda dinlediğimiz asker
kökenli kişiler, bugüne kadar FETÖ’yle ilgili askerî kaynaklara bilgi
gitmediğinden yakınmaktadır. Bilgi yok olduğundan mı gitmemiştir, yoksa olduğu
hâlde ilgili kurumlara bu istihbarat ulaştırılmamış mıdır? Bunun sebepleri
nelerdir?
5)
Sayın Başbakan bunları hiç merak etmiş midir? Yoksa, bir an önce Başbakanlığı
lağvedip bu sıkıntılardan kurtulmakla mı meşguldür? Tabii, hâlihazırda
Başbakandır ve sorumludur, hiç kimse hesap soramasa da tarih kendisinden bunun
hesabını soracaktır. 
6)
15 Temmuz gecesi TRT’de bildiri okutan yurtta sulh konseyi kimlerden
oluşmaktadır? 
7)
Bu sözde konseyin siyasi uzantıları ve siyasi destekçileri kimlerdir?
8)
FETÖ yapılanmasının kullandığı kaynakların ciddi rakamlara ulaştığından
bahsedilmektedir. Son günlerde TMSF’nin birçok şirket hakkında aldığı el koyma
kararları bulunmaktadır. Bugüne kadar MİT, MASAK, BDDK gibi devletin sorumlu
kurumları bu para hareketlerinin hiçbirisini fark etmemiş midir? Gördüyse ne
yapmıştır? Bugün FETÖ’nün kullandığı mali kaynakların bütün detaylarıyla ortaya
konulması gerektiği kanaatindeyim.
9)
15 Temmuzdan bu yana byLock kullananların listesine ulaşan, byLock kullanan
ebeye, hemşireye, öğretmene, hâkime, hekime, polise, askere ulaşan MİT, bunları
atayan il müdürlerine, genel müdürlere, müsteşarlara ve bakanlara
ulaşamamıştır. Üst düzey bürokratlara ve siyasetçilere ne zaman ulaşılacaktır?
10)
Bugüne kadar FETÖ’ye istediği arazileri tahsis eden belediye başkanlarına niçin
ulaşılamamaktadır? 
Tüm
bunların üzerinde ciddiyetle durulması ve bu karanlık noktaların aydınlatılması
gerekmektedir. 
Bundan
sonrası için yeni bir 15 Temmuz yaşanmaması konusunda da şu önerilerimizin
dikkate alınmasını tavsiye ediyorum:
1)
Hukukun üstünlüğü sağlanmalıdır, yapılan her şey hukuk içinde yapılmalıdır.
Haksız yere ihraç edilen, açığa alınan kim varsa bunların mağduriyetleri bir an
önce giderilmelidir.
2)
Devletin içindeki bütün terör unsurları temizlenmelidir. 
3)
Devletin içerisinde liyakat, ehliyet ve devlete sadakat öne çıkmalı, şunun
bunun adamı olmak devletin içerisinde herhangi bir makama gelmekte ölçü
olmaktan çıkmalıdır.
4)
Bir paralelle mücadele ederken yeni paralellere alan açılmamalıdır. Bu noktada,
15 Temmuz Darbe Girişimini Araştırma Komisyonunda dinlediğimiz eski Diyanet
İşleri Başkanı Sayın Ali Bardakoğlu’nun ortaya koyduğu ölçü çok dikkat
çekicidir. Eğer birisi “Ben cemaatim.” diyor ve sadece dinle uğraşıyorsa
bununla meşgul olmaya gerek yoktur ancak birisi “Ben cemaatim.” diyor, dinden
başka siyasetle, ticaretle, kadrolaşmayla, eğitimle ve diğer kamu
faaliyetleriyle çok yakından ilgileniyorsa bunların da şimdiden dikkatle takip
ve kontrol edilmesi gerekir. Göz göre göre yeni terör örgütlerinin ortaya
çıkmasına seyirci kalınmamalıdır.
Sayın
Başkan, değerli milletvekilleri; ülkemizin içeride ve dışarıda karşı kaşıya kaldığı
tehditlerin her yönüyle değerlendirildiği, daha doğrusu değerlendirmesi gereken
bir kurumumuz var. Bu kurum Millî Güvenlik Kuruludur. Ülkemizin içeride ve
dışarıda çok ciddi tehlikelerle karşı karşıya olduğu da ortadadır ancak bu
kurum yani Millî Güvenlik Kurulu maalesef Türkiye'nin gündemiyle uğraşmak
yerine sanal gündemlerle Türkiye’yi meşgul etmektedir. Türkiye'nin içinde
bulunduğu coğrafyada yaşanan olağanüstü gelişmelerin olduğu bir dönemde Millî
Güvenlik Kurulu toplantılarından kamuoyuna yansıyan açıklamalar Türkiye'nin
gerçeklerini milletimize açıklayabilecek nitelikte değildir. Millî Güvenlik
Kurulu kararlarının nasıl sümen altı edildiğini de detaylarıyla birlikte
sorgulamakta fayda var. Zamanın Başbakanlık Müsteşarı Ömer Dinçer 2004
yılındaki Millî Güvenlik Kurulu kararını nasıl sümen altı ettiklerini kitabında
açıkça ifade etmektedir, merak edenler oradan baksınlar ancak Millî Güvenlik
Kurulu 2004 yılı sonrasında ülkemiz için tehlike arz eden FETÖ olayını neden
bir daha gündeme almamıştır ya da alamamıştır? Millî Güvenlik Kurulu “çözüm”
adlı ihanet süreciyle ilgili uyarıları zamanında niçin yapmamıştır? Özellikle
çok yakın coğrafyamızdaki gelişmelerle ilgili gerekli değerlendirmeleri yaparak
alınması gereken tedbirleri zamanında niçin alamamış ve bunun sonucunda ülkemiz
milyonlarca mülteciyi ağırlamak zorunda kalmıştır? Millî Güvenlik Kurulu sınır
güvenliğinin sağlanması konusunda gerekli değerlendirmeleri bugüne kadar niçin
yapmamıştır? Terör örgütlerinin faaliyetlerini sürdürebilmesi için ciddi
kaynaklar kullandıkları ortadayken, terör örgütlerinin kullandığı kaynakların
kurutulmasıyla ilgili gerekli değerlendirmeler Millî Güvenlik Kurulunda bugüne
kadar niçin yapılamamıştır?
Sayın
Başkan, değerli milletvekilleri; bütçe deyince akla gelecek bir başka husus da
bir taraftan geleceğe yönelik projeksiyon yapmak ama bir taraftan da geçmişin
hesabını vermek söz konusudur. Kürsüye çıkan bütün Hükûmet yetkilileri
“Hesabını veremeyeceğimiz hiçbir şey yok.” diye kükremektedir. Ancak AKP
iktidarı döneminde örtülü ödenek kullanımı katlanarak artmıştır. Aziz Türk
milletinin aklına gelen ilk soru şudur: Madem hesabı verilemeyecek hiçbir
şeyiniz yoktur, neden hesabı sorulamayacak konulardan bu kadar büyük paralar
harcanmaktadır? Örtülü ödenek keyfîliği örtmek için konmamıştır, örtülü ödenek
savurganlığı gizlemek için konulmamıştır, örtülü ödenek sorumsuz makamları
fonlamak için konulmamıştır. Dolayısıyla örtülü ödenek kullanımının azaltılması
ve bütçe kaynaklarının şeffaf bir şekilde harcanması sağlanmalıdır. 
Sayın
Başkan, değerli milletvekilleri; ülkemiz sosyal bir kaosun kıyısında olduğu
kadar ekonomik bir krizin de eşiğindedir. Devletin yaşaması için milletin de
yaşatılabilmesi lazım. Milletin yaşamasıyla ilgili iki temel husus vardır.
Birisi güvenlik, ikincisi de ekonomidir. Az önce güvenlikle ilgili
endişelerimizi dile getirmeye çalıştım, şimdi de müsaade ederseniz ekonomiyle
ilgili düşüncelerimi kendi seçim bölgem Muğla’dan vereceğim örneklerle sizlerle
kısaca paylaşmak istiyorum.
Başta
Sayın Cumhurbaşkanı olmak üzere herkes milletimize dövizlerini bozdurmaya
yönelik çağrılarda bulunuyor, ancak 2016 yılında seçim bölgem Muğla’da ne
turizmci ne çiftçi ne de esnaf borcunu ödeyecek kadar para kazanamadı. Eğer bu
insanların parası olsa döviz alacaklarına önce borçlarını öderlerdi. Bugün
bölgemizde dikkat çekici bir şekilde mülk satışı vardır. Vatandaşlarımız bu
şekilde borçlarını ödeme gayreti içine girmişlerdir. 
Hükûmetin
on dört yıllık yanlış iç ve dış politikalarının sonucu olarak maalesef turizm
bitmiştir. Can çekişen turizmin ayağa kaldırılmasıyla ilgili olarak bu kürsüden
defalarca uyarılarda bulunduk ancak hiçbirisi dikkate alınmadı. Sektör
çalışamadığı için işletmeler para kazanamadı. Sektörde çalışan insanlarımız
işsiz kaldı ve buna bağlı olarak turizm sektörünün lokomotifliğini yaptığı
bütün işletmeler perişan hâle düştü. Turizm, 2015 yılında 2014’e göre yüzde 30
geriye gitti. 2016 yılında da 2015’e göre turizm sektörü yüzde 45-50 civarında
yeni bir kayıpla karşı karşıya kaldı. Bu da cari açığın kapanması konusundaki
en önemli yerli kaynak olan turizm gelirlerinin bittiği anlamına gelmektedir.
Bugüne kadar önerilerimiz dikkate alınmadığı için turizm sektörü 2017 için de
umut vadetmemektedir.
Yine,
Hükûmetin uyguladığı yanlış dış politikaların sonucu olarak yaş sebze ve meyve
pazarlarımızı kaybettik, bu da üreticilerimizi çaresiz bırakmıştır. Geçtiğimiz
günlerde bölgemizdeki bazı sebze meyve hallerini ziyaret ettik,
üreticilerimizle buluştuk. 2016 yılında ürettiği narı satamayan üretici nar
ağaçlarını kesti. Şu anda tarlada limonun fiyatı 15-20 kuruş, portakalın fiyatı
25-30 kuruş, seradaki domates 75 kuruş. Yani, üretici ürettiği ürünü maliyetine
bile satamamaktadır, bu da üreticilerimizi çaresiz bırakmıştır. Bu bağlamda, 23
Kasım 2016 tarihinde Muğla’daki bütün ziraat odalarının başkanları Meclise
gelerek üreticilerin sorunlarını bizlere aktardılar. Peki, bu durumda, 2017
bütçesi çiftçinin, esnafın, memurun, işsiz vatandaşlarımızın, turizmcinin
kısaca değindiğim sıkıntılarına derman olabilecek midir? Maalesef, her sene
olduğu gibi bu sene de böyle bir bütçeden bahsetmek mümkün gözükmüyor. Ekonomik
darboğazdan çıkmak için bu bahsettiğimiz konulara çözüm getirecek yerli ve
millî bir uygulamaya ihtiyaç vardır.
Sayın
Başkan, değerli milletvekilleri; sözlerime son vermeden önce çok önemli bir
hususa dikkatlerinizi çekmek istiyorum. Son dönemde Türkiye Büyük Millet
Meclisi ağlama duvarına dönmüştür. Anadolu’nun dört bir köşesinden gelen
binlerce insan Meclisin kapısında uzun kuyruklar oluşturmaktadır, bu da yurdum
insanının ne kadar çaresiz olduğunun çok basit, açık bir göstergesidir. İktidar
sözcülerinin “Burada her şey güllük gülistanlık.” demesi vatandaşlarımızın
sorunlarına çözüm olmamaktadır. Eğer vatandaş dertlerine çare bulsa buralarda
ne işi vardır? 
Bu
duygu ve düşüncelerle 2017 yılı bütçesinin milletimiz için, devletimiz için
hayırlı uğurlu olmasını diliyor, sizleri ve ekranları başında bizi izleyen
vatandaşlarımızı saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Erdoğan. 
Milliyetçi
Hareket Partisi Grubu adına İstanbul Milletvekili Sayın Atila Kaya konuşacak. 
Siz
mi konuşacaksınız Mehmet Günal? 
MEHMET
GÜNAL (Antalya) – Ben konuşacağım.
BAŞKAN
– Peki. Antalya Milletvekili Sayın Mehmet Günal konuşacak. 
Buyurun
Sayın Günal. (MHP sıralarından alkışlar)
Sürenizde
bir değişiklik yok değil mi, yirmi dakika?
MEHMET
GÜNAL (Antalya) – Efendim, tamamını ben konuşacağım. Atila Bey’in yerine de ben
konuşacağım, arkasındaki kurumları da…
BAŞKAN
– O zaman süreniz otuz üç dakika. 
Buyurun.

MHP
GRUBU ADINA MEHMET GÜNAL (Antalya) – Sayın Başkan, değerli milletvekilleri;
hepinizi saygıyla selamlıyorum. 
Sayın
Başkanın süreyle ilgili de söylediği gibi, Sayın Kaya’nın yerine de ben
konuşacağım için -sonraki kurumlar da var- dolayısıyla her zamanki gibi
dosyalarımızla çıktık çünkü konular derin. Birbirinden çok farklı gibi
görünmekle beraber bir de tevafuk gibi de aslında söyleyebiliriz. Bugün içinde
yaşadığımız sorunların üç değişik boyutunu içeriyor benim üzerinde konuşacağım
kurumlar. 
Birincisi:
Diyanet İşleri Başkanlığı bütçesi, ki işin manevi boyutunu, bugün içinde
yaşadığımız, hepimizin tartıştığı 15 Temmuz darbe kalkışmasının arka planında
yatan birtakım nedenleri ilgilendiriyor. Öbür taraftan, yaşadığımız ekonomik ve
sosyal sorunların temeli olan denetimsizlik, şeffaf olamama, hesap verememe
gibi birtakım hususları, içinde bulunduğumuz bu Gazi Meclisin, yüce Meclisin en
önemli hakkı olan bütçe hakkının kullanılmasıyla ilgili, daha doğrusu
kullanılamamasıyla ilgili Sayıştayın yapmış olduğu çalışmaları içeriyor. Öbür
taraftan da bütün bunların sonucunda Türkiye Cumhuriyeti’nin bütün varlıklarını
temsil eden Hazine -adı üzerinde- Müsteşarlığımızın bütçesiyle ilgili
konuşacağım için çok farklı gibi görünse de aslında tamamen bugünkü sorunların
farklı boyutlarını içeren kurumlar olarak görüyorum.
Öncelikle
Diyanet İşleri Başkanlığımızın bütçesi üzerinde bazı düşüncelerimi paylaşmak
istiyorum, sonrasında da diğer hususlarla ilgili kısa kısa sizlerle kanaatimi
paylaşacağım.
Değerli
arkadaşlar, din olgusu hepimizi yakından ilgilendiren, farklı şekillerde
yorumlanan, tartışılan bir olgudur ama buradaki amaç insanın ahlakileşmesi,
ahlaki olgunluğunu tamamlamasıdır ve bunun için din vardır yani dinin hedefi
insandır. Bu anlayışla baktığımız zaman dinin doğru anlaşılması, doğru
anlatılması çok önemli bir husustur. Sistemli bir eğitim yoluyla da din
eğitiminin doğru bir şekilde yapılması sağlanamadığı zaman işte din ile
siyasetin, din ile ticaretin, din ile diğer alanların birbirine karışması
muhtemel hâle geliyor. Maalesef, bugün bu sorunları yaşıyoruz. Türkiye’de bu
konuda dinle ilgili eğitimi örgün din eğitimi olarak ve öğretimi, eğitimi
yürüten Millî Eğitim Bakanlığı ile bunun dışında yine, yaygın din eğitim ve
öğretimini yürüten Diyanet İşleri Başkanlığı yerine getiriyor. Bu kapsamda da
din eğitimiyle ilgili Diyanet İşleri Başkanının çok önemli olduğunu baştan
vurgulayarak sözlerime başlamak istiyorum.
Bunu
Diyanet İşleri Başkanlığının bütçesinde de, geçtiğimiz dönemlerde Diyanet
İşleri Başkanlığının bir kanunu, teşkilat kanunu görüşülürken de defalarca dile
getirdim. Başkanlığımızın yetkilileri burada. Bakanlar sık sık değişiyor ama
başkanlarımız, başkan yardımcılarımız, Din İşleri Yüksek Kurulu üyeleri burada;
bunları yakından biliyorlar. 
Değerli
arkadaşlar, bu kurumun önemine binaen -Osmanlı’da da yine önemli bir kurum
olarak devam etmiş ama- cumhuriyetin kurulmasından sonra, Atatürk, Diyanet
İşleri Başkanlığını kurdururken -ki bu Başkanlık, Genelkurmay Başkanlığıyla
aynı kanun içerisinde düzenlenmiş, enteresan bir şeydir- Diyanet İşleri
Başkanının maaşının da statüsünün de Genelkurmayın bir tık üzerine getirilmesi
için 5 lira fazladan maaş verilmesini öngörmüş, protokolde de Cumhurbaşkanından
sonra birinci sırada gelmiş uzunca yıllar. Bir süre değişikliklere uğramışsa da
yeniden 61 Anayasası’ndan sonra, 82 Anayasası’ndan sonra farklı statülere
kavuşmuş yani çok önemli bir yere koyduğu bellidir. 1961 Anayasası’nda yine
154’üncü maddede de kanunla düzenlenen bir görev verildiğini ve kurumun
statüsünün korunduğunu görüyoruz. Kısacası, burada, 1982 Anayasası’nda da yine
devam ediyor: “Diyanet İşleri Başkanlığı, laiklik ilkesi doğrultusunda, bütün
siyasi görüş ve düşünüşlerin dışında kalarak ve milletçe dayanışma ve
bütünleşmeyi amaç edinerek özel kanununda gösterilen görevleri yerine getirir.”
deniliyor yani “Milletçe bütünleşmenin bir aracıdır. Bu dayanışmayı sağlamanın
da bir aracı olması gerekir.” diyor. Dolayısıyla bunu sağlayabilmek için her
türlü siyasi görüş ve düşüncenin üzerinde kalması gereken bir kurumdur.
Birtakım konularda fedakârlık ve yardımlaşma gibi dinimizin yüce prensiplerini
de birlik, beraberlik ruhunu da halkımıza benimsetmesi gereken bir kurumdur
çünkü İslam’ın güzel ahlakı içerisinde vatandaşlarımızın mutlu olmalarını, dinî
ve millî sorumluluk duygusu içerisinde çalışmalarını sürdürmelerini, insani ve
manevi değerlere, millî ülkülere bağlı kalmalarını sağlamak, yurt içinde ve
yurt dışında yoğun bir disiplin içerisinde etkin ve yaygın bir din hizmeti
sunmak da bu kurumun saymış olduğumuz temel görevleri arasındadır. 
Bunları
söyledikten sonra, tabii, “Peki, ne kadar bunları yerine getirebiliyor?” diye
baktığımız zaman, maalesef, bugün yaşadığımız ortamda tam olarak
fonksiyonlarını yerine getiremediğini görüyoruz. Tabii hemen 15 Temmuzun arkasında
burada Sayın Başkan bir çalışma yapmış ve Olağanüstü Din Şûrası’nda Dini
İstismar Hareketi Raporu gibi birtakım şeyleri paylaşmış ama bu sadece testi
kırıldıktan sonraki kısmıyla ilgili olanlardır. Yani birkaç tane ana şûra
kararlarından başlıkları söylersem siz ne dediğimi o zaman daha iyi
anlayacaksınız.
3’üncü
maddesi: “FETÖ/PDY açık bir din istismarı hareketidir.” demiş. “İslam’da davet
Allah’a ve Hazreti Peygamber’in yoluna yapılır. Allah adı kullanılarak çeşitli
kişilere, yapılara ve hiziplere yönelik davet ‘din ve Allah’ diyerek insanları
aldatmaktır ve dine yapılmış en büyük haksızlıktır.” doğru. 
7’nci
maddesi: “FETÖ/PDY İslam ümmetinin vahdetini parçalayan bir tefrika
hareketidir.” diyor. Tespitler doğru. 
12’nci
maddesi: “FETÖ/PDY dinlerarası diyalog adına din mühendisliği yapan ve kelimei
tevhidi parçalayan bir harekettir.” diyor. Doğru.
Yani açıkçası burada önemli bir şey söylemiş
tespitinde: “Kamuoyunun ilgi ve desteğini sağlamak, medeniyetler çatışması
tezine karşı duyarlılık üretme adına “dinlerarası diyalog” ve “ılımlı İslam”
diyerek şaibeli girişimler başlatmış…” Ben de tam bu noktada karşı çıkıyorum
değerli arkadaşlar. “…pek çok sırlı ve gizemli ilişkiyle uluslararası dünyada
Müslümanların aleyhine…” diyor. Tam da bu dünyada son dönemde yaşanan
gelişmelere baktığımız zaman “medeniyetler çatışması tezine karşı” diye
söylediği “diyalog, ılımlı İslam” sözüne -Sayın Başkan Yardımcılarımız
oradaydılar kendilerine söyledim- Adalet ve Kalkınma Partisi olarak Büyük
Ortadoğu Projesi’nin bir uzantısı olan “ılımlı İslam” kandırmacasına eğer
aldanmamış olsaydık, bugün Diyanet İşleri Başkanlığının da tespit ettiği gibi,
bunların, farklı unsurların bize dayattığı bir yapı olduğunu eğer o zaman
anlasaydık buna ihtiyacımız yoktu. Onun için önümüzde yılların imbiğinden
süzülerek gelmiş bir Türk İslam medeniyeti varken Türk Müslümanlığı varken,
Buhara’dan, Semerkant’tan gelen, Yesi’den gelen, İmam Mâtürîdî’den Yesevi’ye,
Hacı Bektaş’a, Yunus Emrelere gelen bir kültürümüz varken, bunun dayandığı
büyük bir Türk İslam medeniyeti varken, ılımlı İslam’ın peşine gidersek,
sonucunda buraya düşeriz. Onun için, bunları bir çözüm önerisi olarak
söylüyorum. Durum tespitleri güzel ama halkımıza o dini Atatürk’ün koyduğu
ilkeler çerçevesinde, o günün şartlarında, Elmalılı Ahmet Hamdi’ye yaptırdığı
tefsirde “İtikaden Maturidi olsun.” diyecek kadar bu işin farkında olan
Atatürk’ün koymuş olduğu yere Diyanet İşleri Başkanlığını koyabilseydik bugün
FETÖ hareketinin inançlı insanlarımız arasında, bugün kullanıldıklarını fark
eden insanlarımız arasında bu kadar yer tutması mümkün olmayacaktı. Bugün
tutmuş durumdalar maalesef ve bunu sorgularken de Diyanet İşleri Başkanlığına
çok büyük bir görev düştüğünü yeniden hatırlatmak istiyorum değerli
arkadaşlarım. 
Arkadaşlarımız geldiler. 15 Temmuz gecesi birçok
arkadaşımız buradaydı, ben de geldiğimiz andan itibaren kürsüde diğer
arkadaşlarımla beraberdim. Sonrasında, TRT’den röportaj için geldiler, dediler
ki: “Hocam, sizin için buradan çıkarmamız gereken en önemli ders ne?” Ben de
kendilerine dedim ki: En önemli ders ve sorumluluk Diyanet İşleri
Başkanlığımıza düşüyor. Neden? Neden acaba? Eğer söylediğimiz anlamda dini
gerçekten anlatabilseydik hurafelerden, dogmalardan uzaklaştırarak, yıllarca
subaylık eğitimi almış, strateji, taktik görmüş, kurmaylık düzeyine gelmiş
subaylarımızın, paşalarımızın bir vaizin peşine gitmesi mümkün olur muydu? Veya
yıllarca bilim tahsil etmiş, profesörlük düzeyine gelmiş, dekanlık, rektörlük
görevlerinde bulunmuş akademisyenlerimizin bir talimatla bu hâle gelmesi, eğer
gerçekten din eğitimini vermiş olsaydık böyle kandırılmaları mümkün olur muydu?
Demek ki aksayan bir şeyler var. Onun için, sonuç olarak diyorum ki: “Diyanet
İşleri Başkanlığı bu yapısını gözden geçirmelidir. İş olduktan sonra din şûrasıyla
FETÖ’ye “terör örgütü” demek yetmez, onların yuvalanmalarına bakmak lazım. 
Diyanet
İşleri Başkanlığı, son olarak, siyaset üstü kalmalıdır. Bir devlet kurumu
olarak, toplumu bilinçlendirme kurulu olarak, Türkiye merkezli yeni bir
medeniyetin ihyası için manevi değerlere, küreselleşme karşısında, sosyal
boyutu olan millî değerlerin yanı sıra, manevi değerlerin yanı sıra, insani
değerlere önem veren yeni bir neslin gelişmesi ve 2023 lider ülke vizyonumuza
ve 2053 uzun erimli vizyonumuza erişebilmek için böyle bir çalışmaya
ihtiyacımız var. Bunun için de siyaset üstü kalmalıdır. 
Son
olarak, “Siyaset üstü kalsın.” derken de, sendikalar arasında, çalışanlar
arasında ayrım yapmamalıdır. Cuma hutbelerinde okunan ayette Allahuteala bize
adaletle iş görmemizi, kötülükten kaçınmamızı emrediyor. Onun için, başta, her
hafta bunu dinleyen, okuyan görevli arkadaşlarımız olmak üzere, kendi
personelleri arasında da “Bu TÜRK DİYANET VAKIF SEN’lidir.” veya
“BEM-BİR-SEN’lidir.” diye bakmadan, ayrım yapmadan yapmamız lazım. Çok fazla
şikâyetler geliyor. Zaman zaman Sayın Başkana, sayın bakanlara iletiyoruz ama
kurumun personeli arasında da adaletli olmak gerektiğini söylüyor, Diyanet
bütçesi hayırlı olsun diyorum. Çünkü arkasından Sayıştay bütçesi ve Hazineyle
ilgili de bir şeyler söylemem lazım. 
Şimdi, tabii, asıl bizim Meclis olarak en önemli
hakkımız, değerli arkadaşlar, şu anda bütçe hakkını kullanmak. Şu anda görüşmüş
olduğumuz bütçe hakkının da en önemli aracı Sayıştay Başkanlığı. Ama öyle
görüyorum ki ve üzülüyorum, değerli arkadaşlar, sıralara bakıyorum -maalesef bu
bütçe hakkımızı kullanmak- Sayıştay bütçesi bugün görüşülüyor olmasına rağmen
arkadaşlarım maalesef fazla ilgi göstermiyorlar. Demek ki Sayıştayın etkisiz
olması da, bize raporları göndermemesi de hepimiz tarafından kabul ediliyor.
Zaten biz de önemsiyoruz ki onlar da bizi önemsemiyor diye düşünüyorum. Niye
öyle söylüyorum? Çünkü bizim en temel hakkımız, değerli arkadaşlar, bütçe
hakkıdır. Sayıştay, Anayasa’daki tanımıyla, Türkiye’de demokratik ve şeffaf devlet
niteliklerinin en önemli kurumudur, bizim de bütçe hakkımızı aracılığıyla
kullandığımız bir kurumdur. Demokratik yönetimin en önemli ilkesi de
yönetenlerin her türlü eylem ve işlemlerinin denetime açık olmasıdır. Yani,
denetim ve demokrasi ayrılmaz bir ikilidir. Bizim de demokrasinin tecelligâhı
olan, millet iradesinin tecelligâhı olan yüce Meclis içerisinde bu hakkımızı
kullanmamız gerekiyor. 
Bu kapsamda, geçmişte birtakım “reform” adı altında
Sayıştay Kanunu’nda bazı değişiklikler yapılarak maalesef etkisizleştirildi ve
gelen raporlar bize benim “Raporları Kuşa Çevirme Kurulu” dediğim Rapor
Değerlendirme Kurulu tarafından maalesef kuşa çevrilerek gönderildi, bir kısmı
gönderilmedi. Birazdan bunları anlatacağım ama Sayıştayın görevi, bu
denetimleri yaptıktan sonra, bunları adına denetim yapmış olduğu yüce Meclise
göndermektir değerli arkadaşlar. 
Sayıştay, kamu kurum ve kuruluşlarını denetlediği için
değil, Türkiye Büyük Millet Meclisinin bütçe hakkını kullanması amacıyla
denetim yaptığı için bizim açımızdan önemlidir. Sadece denetlemesi değil ama
bizim adımıza denetlemesi ve raporunu bize sunması gerektiği için önemlidir.
Burada da biz bu yetkimizi, kullanmamız gereken raporlar bize gelmediği için
maalesef denetim yetkimizi yapamıyoruz ve Sayıştay yapılan birtakım
çalışmalarla, torba kanunlarla etkisizleştirilerek zaten denetim yapamaz hâle
getirilmişti ama sonrasında daha vahim bir şekilde, şimdi o gelen raporlar da
bütçe hakkımızın gasbıyla beraber ortadan kalkmış bulunuyor.
Şimdi,
bir de 5018 sayılı Kanunu’muz var hiç uymadığımız, kanun hazırlarken de “torba
kanun” dediğimiz artık galatımeşhur kanunları, garabetleri yaparken de herhangi
bir usule ilişkin tartışma yaşarken de hiçbir şekilde uymadığımız 5018 sayılı
Kamu Mali Yönetimi ve Kontrol Kanunu var. Burada kamu kurumlarının
yöneticilerinin hesap verme sorumluluğunu yerine getiren iç denetim ve TBMM
adına yürütülen dış denetim, yani Sayıştay denetimi olmak üzere iki adet
mekanizma var bütün bu kurumlarla ilgili bu şeffaflığı sağlamak üzere. Bu denetim
faaliyetlerinden dış denetim faaliyetinin çerçevesi de 5018 sayılı Kanun’da
çizilmiş ve “Uygunluk denetimi yanında kamu idarelerinin mali rapor ve
tablolarının ilgili kurumun mali durumu ve faaliyetlerinin güvenilirliği
yanında kaynakların etkin ve verimli kullanılıp kullanılmadığı da Sayıştayın
dış denetim faaliyetleri içerisinde yer almaktadır.” diyor.
Bakın,
şimdi size geçtiğimiz dönemlerden birkaç hatırlatma yapayım: 2012 yılında
-kanunda 2010 yılında yeni revizeler olduğu için oradan geriye gitmeden
söylüyorum, hep tantanaların başladığı dönemdir- toplam 358 raporun 146’sını
Meclise göndermiş; KİT performans denetim raporlarıyla birlikte 455 rapor
düzenlemiş. 2013 yılında toplam 400 raporun 157’sini Meclise göndermiş; KİT
raporları ve performans denetim raporlarıyla beraber 455 rapor. 2014 yılında
482; KİT raporları ve performansla beraber 698 rapor düzenlemiş. 
Şimdi,
8 Eylül 2016 tarihinde Meclise Genel Uygunluk Bildirimi, Dış Denetim Genel
Değerlendirme Raporu, Faaliyet Genel Değerlendirme Raporu, bununla beraber mali
istatistikler ve ajanslarla ilgili raporları sunmuş. Buna göre, 211 adet kamu
idaresine ilişkin Sayıştay raporunu sunmuş; 45’i genel bütçeli, 147’si özel
bütçeli, 2’si Sosyal Güvenlik Kurumu, 9’u düzenleyici, denetleyici kurum ve 5018’e
tabi olmayan 8 tane kurum. 
Değerli
arkadaşlar, bunların içerisinde hem geçen yıl hem bu yıl, maalesef, KİT denetim
raporları, yayınlanması gereken raporlar, web sitesinde de yayınlanması gereken
raporlar yayınlanmıyor. KİT Komisyonuna arkadaşlarımız gelip bilgi veriyorlar.
Bize 1 tane… Sadece Hazinenin -şimdi, birazdan oraya geçiş yapacağım- kamu
işletmeleri raporu var; bunlarda da 1 sayfa -yani şuradan bakıyoruz- 1,5 sayfa,
2 sayfa örnek. En büyük kurumlar sadece bir bilanço göstergesiyle toplanıp bir
rapor hâline getirilmiş. Burada bir denetim yok, genel bir rapor var. 
Şimdi,
bu kamu işletmeleri genel raporunun dışında da herhangi bir şey, maalesef, bize
gelmemiş. 47 tane KİT’e ait rapor yok. Sayıştay bunların 43’üncü maddesine
dayanarak bunları açıklamıyor ama hemen arkasında 44’üncü madde var, raporların
yasaklı durumlar hariç kamuoyuna duyurulacağı da 44’üncü maddede yer alıyor;
maalesef maddenin bir tarafını okuyup bir tarafını okumayınca böyle oluyor.
Daha
vahimi var. Neyse, hadi onları yine bir şekilde KİT’te, geliyorlar,
anlatıyorlar. Kısmen raporlar var, istersek zorla bir kısmını buluyoruz ama
mahallî idarelerle ilgili raporlar… Bizim Kesin Hesap Kanunu’na ilişkin
muhalefet şerhimizde ayrıntısı var, isteyen arkadaşlarımız bakabilir ama bir iki
cümle ondan da bahsedeyim. 
Mahallî
idarelerle ilgili raporlar TBMM’ye hiç gelmiyor değerli arkadaşlar. Eğer
kanunun 38’inci maddesine bakarsanız Dış Denetim Genel Değerlendirme Raporuyla
ilgili: “Dış Denetim Genel Değerlendirme Raporu ile Kurulca görüş bildirilen
kamu idarelerine ilişkin denetim raporları Sayıştay Başkanlığınca genel
uygunluk bildirimi ile birlikte Türkiye Büyük Millet Meclisine sunulur.” Yani
bunun içerisinde yer alan bütün denetlenen kurumların raporlarını sunmanız
lazım. Burada da aynen kamu işletmeleri raporu gibi Mahallî İdareler Genel
Müdürlüğünün hazırladığı genel raporun dışında herhangi bir şey
yapmıyor. Sayıştay Başkanlığı İçişleri Bakanlığının hazırladığı raporu alıyor,
bunun içinden bir özetleme yapıyor, bize bunu sunuyor. 
Şimdi,
değerli arkadaşlar, bunu yaparken nasıl yapıyorlar? Orada da çok böyle zekice
çalışma yapan arkadaşlarımız var. Kanundaki şeyi yönetmelikle aşmaya çalışıyor,
böyle bir garabet var. Kısaca orayı da sizin dikkatinize sunayım.
Değerli
arkadaşlar, Sayıştay Denetim Yönetmeliğinde Değişiklik Yapılmasına Dair
Yönetmelik’in 2’nci maddesi var; burada, (6)’ncı fıkrada sadece TBMM’ye değil,
ilgili mahallî idarelerin meclislerine bilgi verileceğini söylüyor. Bakın,
kanun diyor ki: “Türkiye Büyük Millet Meclisine bilgi verilir.” Yönetmelik
diyor ki: “Belediyelerin belediye meclislerine gönderince işiniz biter.” Şöyle
diyor: “Rapor Değerlendirme Kurulunca merkezi yönetim kapsamındaki kamu
idareleri ile sosyal güvenlik kurumlarına ilişkin görüş verilen denetim raporları
Dış Denetim Genel Değerlendirme Raporu ile birlikte Türkiye Büyük Millet
Meclisine sunulur ve bilgi ve gereği için kamu idarelerine gönderilir. Kurulca
görüş verilen -eklemişler burayı- mahalli idarelere ait denetim raporları
ilgili mahalli idarelerin meclislerine bilgi ve gereği için gönderilir.” Yani,
Türkçesi, mahallî idarelerin raporları TBMM’ye sunulmadan, kaçırılarak ilgili
belediye meclislerine ve il özel idarelerine veriliyor. 
Ne
diyor şimdi? Değerli arkadaşlar, 2015 yılında yürütülen denetimler sonucunda
şöyle bir ibare yazmışlar rapora da: “İl özel idareleri, büyükşehir
belediyeleri, büyükşehir bağlı idaresi, il belediyeleri yüzde 100 oranında
denetlenmiş -yani tamamı- ilçe belediyeleri yüzde 71, kalkınma ajansları yüzde
100.” Yani ilçe belediyeleri hariç bütün kurumlar denetlenmiş. 185 belediye ve
51 il özel idaresini incelemişler. Şimdi buraya dikkatinizi çekiyorum: 51
belediye ve 17 il özel idaresi için olumlu yani 51+17; 68, toplam 185’te 68
olumlu görüş var. Tekrar dönüyoruz, devam ediyoruz; 127 belediye ve 34 il özel
idaresi için şartlı denetim görüşü yani “Eksiklikler var, bunları onaylamıyoruz
ama şu, şu, şu eksikliklerin giderilmesi gerekir.” diye, 6 belediye için
olumsuz denetim görüşü yani ibra edilmemiş, denetleme sonucu bize sunulmadığı
gibi kendileri de uygun görmemişler ve son olarak 1 belediye için ise görüş
bildirmekten kaçınılmış. 
Şimdi
ben soruyorum: Değerli Sayıştay Başkanı, bunlar hangi belediyeler? Neden bunlar
bize Meclis olarak bildirilmiyor? En azından hangileriyle ilgili ne gibi bir
olumsuz kanaat vardı ki… Görüş bildirmekten kaçınmak en ağır şeydir arkadaşlar.
Yani şartlı olanı yine anlayabilirsiniz ama görüş bildirmekten Sayıştayın
kaçınması demek “İler tutar bir tarafı yok, ben buna hiçbir şey diyemem.”
demektir. Onun için burada genel uygunluk bildirimine baktığımız zaman yine
aynı şeyler var. 
Birkaç hususa daha değinmek istiyorum. Bizim bütçe
hakkımız elimizden alınıyor dedim. Değerli arkadaşlar, genel uygunluk bildirimi
içerisinde ödenekler, yedek ödenekler bölümleri var, ödenek üstü gider var,
bütçe gideri var. Şimdi birkaç cümleyle hemen onu sizin dikkatinize sunayım,
zamanım azalıyor. Örneğin, genel uygunluk bildirimi içerisinde ödenek
aktarmayla ilgili bu görmüş olduğunuz… Arkadaşlarımız hiç görmüyorlardır, bir baksınlar.
Yani bize de geliyor ama iktidara geliyor mu gelmiyor mu bilmiyorum, sadece
bundan bakabiliyoruz. Bunun içerisinde ödenek aktarma ve ekleme kısmı var, her
konuda bununla ilgili Bakana aktarma, döndürme yetkisi veriyoruz ama acil
durumlar için verilen bu yetki… Bunun içerisinde rakamlar var, isterseniz
bakarsınız, ek 1’de. Değerli arkadaşlar, bu tabloyu incelediğimiz zaman
“Gerçekleştirilen ödenek aktarma, düşme ve ekleme işlemleri ile genel bütçeli
idarelerin toplam ödenek tutarında bir değişim olmamakla birlikte, bu
işlemlerle eklenen ve düşülen ödenek tutarının kamu idarelerinin yıl sonu
ödenek toplamlarına oranının yüzde 4,79’dan yüzde 108,85’ine -yanlış
duymadınız- kadar değişiklik gösterdiği, ortalama değişim oranının ise yüzde
29,55 olduğu…” Yani toplamda baktığınız zaman kamu idarelerinin toplam
bütçelerinde yüzde 30’u kadar aktarma, döndürme yapılmış ve 2015 yılında
eklenen, düşülen ödeneğin toplamını ise toplam ödenek oranı en yüksek olan ilk
15 kurum almış. İlk 15 kurum için yüzde 63’ü geçmiş. Bakın, yani ilk 15 kurumda
biz -sizin anlayacağınız dille söylüyorum arkadaşlar- Meclis olarak, Plan ve
Bütçe Komisyonu olarak 100 lira ödenek vermişiz, biz demişiz ki -bizim
verdiğimizin dışında- “Bunun 63 lirasını şuraya harcayın.”, o kaldırmış başka
yere harcamış, başka yerlere harcamış. Şimdi, burada harcamanın doğru yere
gittiği veya makbuzların, faturaların doğru olduğu ayrı bir şey, bizim
verdiğimiz amaçla o proje için ödeneğin kullanıp kullanılmadığı ayrı bir
şeydir. Yani bütçe hakkınızın denetlenmesi engellenmiş oluyor. Dolayısıyla,
burada bunu dikkatinize sunuyorum. Neden böyle söylüyoruz? Yani ödenek üstü
şeylere bakıyorsunuz 35,2 milyar. Bütçenin yüzde 7,26’sına tekabül ediyor.
Verdiğimiz 100 liranın 7,26’sı kadar, bütün bütçenin tamamının yüzde 7,26’sı
maalesef gitmiş. Peki, niye söylüyorum, normal olması gereken ne? Limit
koymuşuz, yedek ödenek limiti yüzde 2, kanun koyucu yani aşılabilecek oranı da
vermiş. Bu kaç? Yüzde 7,3. Dolayısıyla, bizim bütçe hakkımız gidiyor. 
Tabii, ödenek üstü giderlere baktığımız zaman da
aktarma, döndürmenin dışında 31,2 milyar yine toplam ödenek üstü miktar var.
Bunun 20 milyara yakını Millî Eğitim Bakanlığına ait. Oradan bir torba yapıyor
Bakan, oradan oraya, oradan oraya aktarıyor. Maalesef, bütçe hakkımız elimizden
gidiyor. 
Son
olarak, burada, değerli arkadaşlar, Hazineye geçmeden önce yine Hazineyi de
ilgilendiren bütçe hakkımızla ilgili başka bir şey var: Sağlık Bakanlığı
bütçesi geldi, arkadaşlarımız baktılar, Bakanın sunumunun ilk başında var; bir
döner sermaye garabetimiz var. Sayıştayın bütün raporlarında döner sermaye
işletmeleriyle ilgili eleştiriler var. Kabaca 32 milyar lira bütçesi var Sağlık
Bakanlığının, 32 milyara yakın da -31 milyar küsur- döner sermaye işletmesi
var. Yani, öyle bir şey olmuş ki bizim bütçe hakkımız diye bir şey kalmamış.
Bütün kurumlarda döner sermayeler ayrı bir beylik gibi. Ve yapılan harcamalarla
ilgili eleştiriler var. Ya, doktorlara daha fazla verelim ama kuruma daha fazla
döner sermaye verelim diye harcama olmayan şeyleri harcama gösterip şişiriyor
muyuz? Nereye gidiyor? Buradan kim nereye harcama yapıyor? Yani, denetim dışına
çıkmış 32 milyarlık bir şeyden bahsediyoruz. Dolayısıyla, bu döner sermaye
meselesinin de Maliye Bakanlığı tarafından bir an önce çözümlenmesi ve gerekli
yasal düzenlemelerin yapılması gerekiyor. Hâlâ ortada gidiyor, Sayıştaya
verdikleri cevaplarda “Yaptık.”, “Yapıyoruz.”, “Çalışıyoruz.” deniyor. Bunu
söylemişken şehir hastaneleriyle ilgili garabet var. Hazine bütçesinden
konuşuyoruz. Hazine garanti veriyor. Sayın Cumhurbaşkanı “Herkes dövizini
bozdursun." diyor. Efendim, BİST bozdurmuş, şu bozdurmuş. Peki, ne
yapacağız, yükümlülükleri nasıl yapacağız? Köprü taahhütleri, yol taahhütleri…
Şehir hastanesinde hasta garantisi veriyoruz, doluluk oranını garanti ediyoruz,
bunlar da dolar üzerinden. Nasıl değiştireceğiz? Herkesi, tamam, söylüyoruz ama
önümüzdeki yirmi-yirmi beş yıl sürede bunlara milyarlarca dolar ödeme
taahhüdünde bulunduk, üstüne üstlük hasta garantisi verdik. Bunlar ne olacak?
Asıl bunlara bakmamız lazım. Hazinenin üstlendiği garantileri de ciddi şekilde
gözden geçirerek daha etkin alanlara yönlendirmemiz lazım. Efendim, “Bakan
istiyor.” Ya, doğru mu? Değil. Sayın Bakan burada. Kalkınma Bakanıyla konuştuk.
On yıldır bekleyen kamu-özel ortaklığı kanun tasarısı taslağı var, birisi alıp
getiremedi. Sağlık Bakanlığı ayrı yapıyor, Turizm Bakanlığı ayrı yapıyor,
Özelleştirme İdaresi ayrı yapıyor. Böyle bir şey olur mu? Aynı döner sermaye
işletmesi gibi. Bunların hepsini zapturapt altına almamız lazım, doğru alanlara
kaynaklarımızı yönlendirmemiz lazım. Bu sefer sürekli borç taahhüdüne
giriyoruz, döviz taahhüdüne giriyoruz, sonra da döviz yükümlülüklerimiz
artınca, açık pozisyonumuz artınca sıkıntıya düşüyoruz, onun için bunları
kökten çözmemiz gerekiyor değerli arkadaşlar.
Aynı
şey… Bizim görevimiz, sizi bütün konularda uyarmak, doğruya doğru teşvik etmek,
yanlışları eleştirmek. Burada söylediğimiz şeyler herhangi bir yıkıcı değil,
yapıcı eleştiri. Örnek söylüyorum, yine Hazineyle ilgili, burada Sayıştayın
raporlarında da var, Sayın Bakana da ilettik, Kredi Garanti Fonu’yla ilgili
uyarılar var. Bunların işlemleriyle ilgili Sayıştayın yaptığı uyarılar var,
“Kriterler belli değil; neye göre, kime veriyorsunuz, kime vermiyorsunuz belli
değil.” diyor. Arkadaşlarımız getirdiler alelacele -Komisyon Başkanımız yok ama
Komisyon üyesi arkadaşlarımız burada- gecenin yarısında bir kanun tasarısının,
teklifinin içerisine, torbaya bir madde. “Nedir?” dedik. “Kredi Garanti
Fonu’yla ilgili, efendim, 2 milyar daha limit istiyoruz.” 2 milyar vermiştik
zaten. Yani merak ettik, böyle aceleyle, acele, sahibinden, ihtiyaçtan, bizim
torba kanunlar… Artık kitaptan bahsetmez olduk, eskidi. Sürekli bir kurum bir
şey getiriyor, son saniyede gelince de bir içine bakalım dedik. Gerekçesini
okuduk, diyor ki: “Yeni kurulacak olan İhracat Kredi Garanti Fonu’na
kullandırılmak üzere.” Arkadaşlara soruyorum, böyle bir şey kuruldu da bizim mi
haberimiz yok, yoğunluktan bazen oluyor çünkü dikkat edemeyebiliyoruz.
Maalesef, böyle bir şeyde yeni bir kurum kuralım, kafamıza göre yapalım.
“Peki.” dedik. Ya, bunu Bakanlar Kurulunun yapma yetkisi var, bir.
İkincisi:
Verdiğimiz 2 milyarın tamamını kullandınız mı? “Hayır.” “Dökümünü getirin.”
dedik. “Aceleyle bir şey çıkmadı.” Sonra söyledik, Sayın Bakan da bakmış ve
nitekim yolunu gösterdik, amacımız burada eleştirmek değil. “Ne yapacağız?”
dediler. “Bakanlar Kurulu gelsin, ‘İhracatçılar için de Kredi Garanti Fonu’ndan
kullandırılır.’ desin, bir Bakanlar Kurulu kararıyla çıkarın.” Evet, çıkarmışlar,
teşekkür ediyoruz, eksik olmuş bazı konular var ama yine burada Bakanlar Kurulu
30/10/2016 tarihinde kararlaştırmış, kasım ayı içerisinde de Resmî Gazete’de
yayınlanmış. 2 milyarlık kaynak şu anda duruyor, kullanırlarsa ihracatçıya da
kullandırılacak, Eximbank aracılığıyla gelirse de yüzde 100’üne Kredi Garanti
Fonu’ndan para verecek. Demek ki muhalefetin her söylediği yanlış değilmiş,
eksik de olsa bir şeyler yapıldığı zaman… Doğru “Yeniden oraya niye kaynak
kuruyorsunuz, niye yeniden bir fon kuruyorsunuz?” dedik. Tam tersine, fonların,
döner sermayelerin bütçe disiplini içerisinde Hazinenin, Maliyenin kontrolünde
çalışması gerektiğini söyledik, aksi takdirde kaynak israfı oluyor değerli
arkadaşlar, maksat, oraya buraya gelmesi değil. Şimdi, en büyük sorunumuz…
Diyoruz ki: “Döviz sıkıntısı başlayınca herkes dövizi satsın, TL’ye geçsin.”
Peki yeterli mi? Eğer o taahhütleri azaltamıyorsak, tasarruflarımızı
artıramıyorsak, sürekli olarak döviz üzerinden kaynak bulup tüketimi finanse
etmeye çalışırsak bunun içinden çıkamayız. Ne lazım bize? Yapısal önlemler
lazım, ekonomide bunları kalıcı hâle getirecek çalışmalar lazım. Onun için de
sadece köprüyle, yolla ilgili değil, şehir hastaneleriyle ilgili de Hazinenin
bütün garantilerini de üzerimizde baskı yaratacak, döviz pozisyonumuzla ilgili
kırılganlığımızı artıracak çalışmaları da bir an önce azaltacak şekilde bu
çalışmaları gerçekleştirmemiz gerekiyor; aksi takdirde, bunu konuşur dururuz.
Yani, en önemli döviz kazancı getiren sektörümüz turizm sektörü, maalesef, onunla
ilgili de yasal düzenlemeleri çıkaramadık. Geçen hafta otelcilerin genel kurulu
vardı, Sayın Bakan da oradaydı, Sayın Kılıçdaroğlu da oradaydı, ben de
oradaydım, konuştuk ve maalesef henüz yasal bir düzenlememiz çıkmadığı için de
bunu yapamıyoruz. Önce, döviz getirici alanlardaki eksiklerimizi tamlayıp
buralarda elimizde olan imkânları değerlendirmemiz lazım. Onun için de yapıcı
bir muhalefet anlayışı içerisinde sizlere sunmuş olduğumuz bu görüşleri dikkate
alarak ülkemizin daha da gelişmesi, 2023 yılında lider ülke olması, 2053’te
süper güç olması için, başta Diyanet İşlerinin eğitimi de dâhil olmak üzere,
bütün konularda iş birliği yapılması gerektiğini düşünüyor, bütçelerin hayırlı
uğurlu olmasını temenni ediyorum. (MHP sıralarından alkışlar) 
BAŞKAN
– Teşekkür ederim Sayın Günal. 
Şimdi,
Cumhuriyet Halk Partisi Grubunun konuşmacılarını dinleyeceğiz. 
İlk
olarak Ankara Milletvekili Sayın Ahmet Haluk Koç’u kürsüye davet ediyorum. 
Buyurun
Sayın Koç. (CHP sıralarından alkışlar) 
Süreniz
dokuz dakika. 
CHP
GRUBU ADINA AHMET HALUK KOÇ (Ankara) – Sayın Başkan, teşekkür ediyorum.
Değerli
milletvekilleri, ayrılan kısa süre içerisinde Cumhurbaşkanlığı bütçesi üzerinde
siyasi değerlendirme mi yapalım, yoksa bütçe rakamları üzerinden teknik bir
değerlendirme mi yapalım? Ama, herhâlde komisyonda teknik boyutu konuşuldu.
Daha çok siyasi değerlendirme yapma ihtiyacı ortaya çıkıyor.
Öncelikle,
hepinizi sevgiyle saygıyla selamlıyorum. 
Değerli
arkadaşlarım, tarih öyle örnekler ortaya koyuyor ki bazı ülkelerde demokrasinin
tanıdığı temel hak ve özgürlükler kullanılarak sandıktan iktidar olarak
çıkanların, daha sonra kendilerini oraya getiren temel hak ve özgürlükleri adım
adım budayarak, ortadan kaldırarak sandıktan bir daha çıkmamak gibi bir sorunun
olmayacağı bir ortamı sağladıklarını görüyoruz. Bu, Türkiye'deki örneklerden
bir tanesidir. Diyeceksiniz “Biz hangi özgürlükleri kısıtladık?” Bunlar
örnekleriyle var. Anayasa'nın 101, 102, 103, 104’üncü maddelerinde
Cumhurbaşkanlığı makamıyla ilgili… Ki parantez içinde şunu da söyleyeyim:
Herkesin, Türkiye Cumhuriyeti devleti için çok önemli bir makam olan bu konuda
yorum yaparken, siyaset geliştirirken -o makamı işgal edip o görevi yaparken
de- çok dikkatli olması gereken bir noktada olduğunu hatırlatmak istiyorum. 
Anayasa’da,
dediğim gibi, maddelerde hukuki durum ifade edilmiş. Bir de fiilî durum var
yaşadığımız. Maalesef, Anayasa'da yer alan tariflerle hiçbir ilgisi yok bugün
yaşadığımızın. Yani, Anayasa’ya göre sorumluluk alanları sayın bakanlar ve
Başbakanda. Başbakan büyük bir çaba içerisinde kendini ilga etmek için şu
aşamada yani kendi varlığını ortadan kaldırıp sistemi bir başkanlık sistemine
dönüştürmek için büyük bir çaba içerisinde. Cumhurbaşkanlığı makamına
bakıyorsunuz, sorumsuzluk tarif ediliyor. Ama, sorumsuz bir kişi bugün
Türkiye'de hem Cumhurbaşkanı, hem Başbakan, hem Meclis Başkanı, hem Yargıtay
Başkanı, hem üniversite rektörü, hem doktor, hem spor federasyonu başkanı, hem
dernek başkanı, hem sendika başkanı, her şey. (CHP sıralarından alkışlar) “Ben
her şeyim.” diyor, “Bunu bu şekilde kabul edeceksiniz.” diyor, “Ben
yaptıklarımdan sorumlu tutulmam.” diyor, “Böyle bir sistem geliştireceksiniz.”
diyor, “Ben denetlenmeyeceğim. diyor, “Böyle gidecek bu iş." diyor ve uzun
yıllar Batı Trakya’da eziyet çekerek sonunda ana vatanına kavuşan Sayın
Müezzinoğlu bunu külhanbeyi siyaseti olarak yorumluyor ve cumhuriyetin
kurucusuyla bağdaştırarak bir yorumda bulunuyor bu tavra, hiç ilgisi dahi yok. 
Değerli
arkadaşlarım, şimdi, bakıyorsunuz, siyasetin görevi nedir? Siyasetin görevi
fiilî durumları hukuk devleti kuralları içerisine getirme görevidir. Şimdi,
Türkiye'de yaşanan tersten okuma. Nedir o? Bir fiilî durum var, hukuki durum
içine bunu getiremiyoruz, o zaman hukuki durumu fiilî duruma göre ayarlayalım.
Ya, ne yapalım? Bu kişinin istediği bütün yetkileri verelim, denetlenmesin,
sorgulanmasın, başına buyruk gitsin. 
Değerli
arkadaşlarım, bir gün “Esad’a savaş açmak için oraya girdim.” diyen, yirmi dört
saat sonra “Oradaki terör örgütlerine karşı mücadele etmek için oradayım.”
diyen, bir gün “Libya’da NATO’nun ne işi var?” diyen, ertesi gün NATO’nun
verdiği görev çerçevesinde Libya’ya giden bir kişiye her konu nasıl emanet
edilebilir? 
Bakın,
tarih 4 Şubat 2015 -dört yıl parti sözcülüğü yaptım- şöyle demişim tek kişiyi tarif
ettikten sonra: “4 Şubat 2015. Özetle şunu demek istiyor: ‘Yeni çıkacak bir
paketle sürekli bir sıkıyönetim hâli getirmeliyim ki Türkiye'ye, sürekli bir
olağanüstü hâl dayatmalıyım ki hak, hukuk, adalet, özgürlük ve eşitlik gibi
kavramlar peşine düşen her kimse onları bir şekilde derdest edebilmeliyim,
nefes alışlarını dahi takip edebilmeliyim.’ İşte Türkiye böyle arızalı bir
siyasetin elinde.” demişim parti sözcüsü olarak. (CHP sıralarından alkışlar) 
4
Şubat 2015, Allah’tan subliminal mesaj çıkartılmadı bana, bir darbe sonrasında
gerçek darbeyi yapan bir eylemi tarif etmemişim orada. Sadece kişinin
beklentilerini tarif etmişim.
Değerli
arkadaşlarım, bakın, herkes tedirgin, gerçeği paylaşalım, herkes huzursuz.
Büyük bir ihtimalle benim son dönemim görev olarak, sizlerin de. İnşallah devam
edersiniz ama bir noktada son vereceksiniz. Bu huzursuzluk çevrenizde de var,
sizlerde de var. Yarından emin değil kimse. Kimse güven duymuyor, herkes
tedirgin. Siyaset görevi olarak siz başka şeyler söyleyeceksiniz, bunu
anlayışla karşılarım ama ben gerçeği söylüyorum. Baktığınız zaman, şimdi,
birilerine bir siyasi görev verilmiş gibi -demin söylediğim gibi- başkanlığın
peşinde koşan bir siyaset tarzı Türkiye’de geliştirilmeye çalışılıyor. Onların
eski söylemlerine bakıyoruz. Ben tekrar etmiyorum. Eski söylemleriyle çelişen
tavırlar siyaseti her zaman için güvenilir kurumların en sonunda gösteriyor
Türkiye’de. 
Değerli
arkadaşlarım, bu örnekten de yola çıkarak, çelişkiler yumağı var karşımızda,
pişmanlıklar sahnesi var siyasette, ikiyüzlü politika örnekleri var; kötü,
teslimiyetçi, inandırıcılıktan uzak siyaset tavırları var. Yani bütün bunları
yaşıyoruz. Sizler çok büyük kalabalıklar toplayabilirsiniz -tarihte bunun
örnekleri var- gösteriler ve göz alıcı törenlerle herkesin gözünü boyayabilir,
etkileyebilirsiniz. Oluşturduğunuz medya havuzlarında istediğiniz kişileri ve
kurumları haysiyet suikastlarıyla karşı karşıya bırakabilirsiniz. Örneklerini
her gün görüyoruz. İstediğinizi vatan haini, istediğinizi iş birlikçi ilan edebilirsiniz.
Bu yetkileriniz var. Bu haklarınızı kullanıyorsunuz. Yandaşlarınızla birlikte
tarif edilmesi zor bir iktidar kibrinde “erişilmez”i, “tartışılmaz”ı
oynayabilirsiniz; her gün sabah-akşam, ilgili-ilgisiz her konuda, büyük, her
şeyi bilen edasıyla topluma ayar vermeyi de inatla sürdürebilirsiniz. Bunları
gören de sizi gerçekten güçlü, tutarlı ve erişilmez zannedebilir. Aslında
yaptığınız tüm eylemlerinizden, hukuk dışılıklarınızdan, sergilediğiniz
usulsüzlüklerden ve yolsuzluk iddialarından gerçekten korkuyorsunuz. (CHP
sıralarından alkışlar) Gerçekten huzursuzsunuz, tedirginsiniz. En çok da
birbirinizden korkuyorsunuz, acaba Pandora’nın kutusu açılır da nasıl
birbirimizin kuyruğundan birbirimizi tutarız diye tedirginsiniz. Özet olarak,
Türkiye bu dayatmalarla karşı karşıya. 
Değerli
arkadaşlar, samimi bir arkadaşınız olarak, 4’üncü dönemini, 5’inci dönemini
tamamlayan bir arkadaşınız olarak, beş yıl grup başkan vekilliği yapmış,
değişik noktalarda bulunmuş bir arkadaşınız olarak şunu samimiyetle söyleyeyim:
Türkiye’ye iyilik yapmıyorsunuz. Sizler de Türkiye’ye iyilik yapmıyorsunuz
değerli kardeşlerim. Bu tavır, uygun bir tavır değil. Bu tavır, Türkiye'nin
birliğini, bütünlüğünü savunabilecek bir tavır değil. Bu şekilde gelgitlerle,
uluslararası her türlü ilişkinin ortasında muhasara edilmiş gibi duran tek bir
kimlikle Türkiye, bugün içine düştüğü iç ve dış güvenlik sarmalından çıkamaz,
çok daha ağır bedeller ödemek zorunda kalır.
Bu
ülke, bu vatan hepimizin. Hep birlikte, hep birlikte bu vatanın asıl
sahipleriyiz. Hep beraber eşit haklara sahip, eşit hukuku paylaşan, eşit birer
cumhuriyet yurttaşı olarak demokratik parlamenter sistemimizi güçlendirmek
zorundayız.
Yanlış
yaparsınız. Türkiye’ye iyilik yapmazsınız. İnatla siyaset olmaz. Tek kişinin
güdümünde giderek siyaset olmaz. Ortak aklı geliştirecek her türlü mekanizmayı
kullanmak zorundayız. İşte, onun için Parlamento var. Onun için Parlamentoyu
korumalıyız. Onun için parlamenter demokrasiyi geliştirmeliyiz. Tek kişiye
emanet edilen bir Türkiye başını beladan -açık söylüyorum- kurtaramaz.
Bir
an önce öz eleştiri yapması gerekenler umarım öz eleştirilerini yapar ve
Türkiye bu sıkıntıdan bir an önce kurtulur.
(Mikrofon
otomatik cihaz tarafından kapatıldı) 
AHMET
HALUK KOÇ (Devamla)- Hayırlı olmasını diliyor, saygılar sunuyorum. (CHP
sıralarından alkışlar) 
BAŞKAN
– Teşekkür ederim Sayın Koç.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
ERKAN
AKÇAY (Manisa) – Sayın konuşmacı konuşması sırasında özellikle birkaç kez
sıralarımıza da dönmek suretiyle ve bize de hitap etmek kastıyla, bize ait
olmayan bazı görüşleri bize atfederek bazı görüşler serdetmiştir. Sataşmadan
dolayı söz istiyorum.
BAŞKAN
– Sizin grubunuzun adını geçirmedi ama. 
ERKAN
AKÇAY (Manisa) – Grubumuzun adını illa geçirmesi gerekmiyor. Yani, böyle,
gözünüzün içine baka baka bir şey söylenince…
BAŞKAN
– Peki, buyurun Sayın Akçay.
İki
dakika, lütfen…
VI.- SATAŞMALARA İLİŞKİN KONUŞMALAR
1.- Manisa Milletvekili Erkan Akçay’ın,
Ankara Milletvekili Ahmet Haluk Koç’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde CHP Grubu adına yaptığı konuşması sırasında Milliyetçi
Hareket Partisine sataşması nedeniyle konuşması
ERKAN
AKÇAY (Manisa) – Teşekkür ederim Sayın Başkan. 
Tabii,
Sayın Koç’u dikkatle dinledik; Türkiye’de son zamanlarda, son yıllarda yapılan
aktüel tartışmalara ilişkin kendi görüşlerini değerlendirdi. Elbette bütün
görüşler saygıdeğerdir, bu tartışmaları da yapmak durumundayız, yapmak
zorundayız ve yapacağız. Öyle görünüyor ki önümüzdeki günler içerisinde de bu
tartışmaları daha fazla yapacağız. 
Değerli
arkadaşlar, “fiilî durum” dediğimiz hadise şu: Bilhassa, 2014 Ağustosunda
Cumhurbaşkanının seçimle gelmesinden itibaren bilhassa doğan ve hukuka ilişkin
birtakım hukuk dışı, Anayasa’yı tanımayan, Anayasa Mahkemesini de kararlarını
da tanımadığını açık açık ifade eden bir Sayın Cumhurbaşkanını elbette
muhalefet olarak hepimiz ikaz da ettik. Fakat, fiilî durumdan şu polemiğe ve
demagojiye girmememiz gerekir: Şu anki -Milliyetçi Hareket Partisi olarak-
fiilî durumun en önemli müsebbiplerinden birisi Anayasa’daki Cumhurbaşkanının
sorumsuzluğuna ilişkin düzenlemelerdir. Bir kere, eğer, önümüzdeki günlerde
gelecek olan Anayasa değişikliğinde Cumhurbaşkanına bu konuda belli bir hukuki
ve siyasi sorumluluğun getirilmesi hâlinde anayasal olarak da bu fiilî durumun
sona erdirilmesi imkânı da olacaktır. 
İkincisi:
“Kim görev vermişse…” diyerek -inşallah yanlış anlamışımdır- eğer bizi
kastederek bir şey söylemişse Sayın Koç, buradan kim kime görev vermişse onu
açıklamak durumundasınız.
(Mikrofon
otomatik cihaz tarafından kapatıldı) 
ERKAN
AKÇAY (Devamla) - Milliyetçi Hareket Partisi sadece kendi ilkelerini ve
doğrularını, doğru politikalarını uygulayan bir siyasi partidir. 
BAŞKAN
– Teşekkür ederim Sayın Akçay.
ERKAN
AKÇAY (Devamla) - Aksi takdirde, kaos hâlinin devam ederek “Tahterevalli
siyasetinden nemalanmaya devam etmek istiyorum.” diyorsanız, “Fiilî durum, bu
kaos hâli devam etsin.” diyorsanız o konuda da söyleyeceğimiz şeyler olabilir. 
Herkese
teşekkür ediyorum. (MHP sıralarından alkışlar) 
BAŞKAN
– Sayın Akçay, teşekkür ederim.
Sayın
Bostancı…
AHMET
HALUK KOÇ (Ankara) – Sayın Başkan…
BAŞKAN
- Sırayla gidelim Sayın Koç.
Buyurun
Sayın Bostancı.
MEHMET
NACİ BOSTANCI (Amasya) – Sayın Koç yaptığı konuşmada, özgürlükler marifetiyle
iktidara gelenlerin sonraki dönemde bu özgürlükleri ortadan kaldırıp otoriter
bir rejime doğru sürüklendiklerini ifade ederek bizi kastetti. Bu, açık bir
sataşmadır, söz istiyorum.
BAŞKAN
– Buyurun, iki dakika da size süre verelim.
AHMET
HALUK KOÇ (Ankara) – Vallahi herkes üstüne almış Sayın Başkan, ben kimseyi
kastetmedim. 
BAŞKAN
– E, Genel Kurulda hitap ettiğiniz için üstüne alınanlar oluyor tabii doğal
olarak Sayın Koç.
Buyurun
Sayın Bostancı.
2.- Amasya Milletvekili Mehmet Naci
Bostancı’nın, Ankara Milletvekili Ahmet Haluk Koç’un 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın birinci tur görüşmelerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Haluk Bey
katılmadığımız eleştirilerini zarif bir üslupla ifade etti, öncelikle kendisine
teşekkür ediyoruz ve ümit ederiz daha sonraki dönemlerde de Meclisimizde
bulunur.
Burada
konuşurken siz görüşlerinizi söylüyorsunuz, ben de gerçekleri söylüyorum.
İdeoloji böyle bir şeydir, kendini tabiatın dublikasyonu olarak sunar. Ben
hakikati konuşuyorum, siz de öyle, görüşlerinizi ifade ediyorsunuz. Haluk Bey,
aslında siz de görüşlerinizi söylüyorsunuz. Sonuçta da bütün görüşleri millet
dinleyip bir karar veriyor. 
Sandıktan
çıkıp özgürlükler marifetiyle iktidara gelenler, sonra bunları ilga ediyorlarmış.
Yapanlar var, onlar sandığı da ortadan kaldırıyorlar Haluk Bey, tarihteki
örnekler. Bugün sandık var, yarın da olacak. O sandığa, millet iradesine de hep
birlikte sahip çıkacağız tıpkı 15 Temmuzda yaptığımız gibi.
İBRAHİM
ÖZDİŞ (Adana) – Rektör seçimlerinde siz de sandığı kaldırdınız Sayın Başkan,
rektör seçimlerinde!
BAŞKAN
– Sayın milletvekilleri, lütfen…
MEHMET
NACİ BOSTANCI (Devamla) – Sayın Cumhurbaşkanına ilişkin her türlü görevi
uhdesine aldığı ve bunları ifa ettiğine dair bir eleştiri getirdi. 2014’te halk
tarafından ilk defa seçilen bir Cumhurbaşkanı 2007 değişikliğinin ardından…
GARO
PAYLAN (İstanbul) – Evren seçilmişti.
MEHMET
NACİ BOSTANCI (Devamla) – Halk seçmeye başladığında, artık Cumhurbaşkanı siyasi
bir kişiliktir ve elbette siyasete yani her şeye ilişkin görüşlerini açıklama
durumundadır. Yarın başkası olacak, emin olun, onun da aynı şekilde halkla
bağlantılı bir tarzda bu işi yürüttüğü için görüşlerini açıkladığını
göreceksiniz. 
MURAT
EMİR (Ankara) – Kim kullanıyor Sayın Başkan?
MEHMET
NACİ BOSTANCI (Devamla) – Cumhurbaşkanları görüşlerini açıklar ama herkes kendi
görevini yapar ve bütün bunlar da yasalar çerçevesinde olur. 
HALUK
PEKŞEN (Trabzon) – Anayasa’yı tanımamak hangi görevidir Cumhurbaşkanının? Anayasa’ya
meydan okumak Cumhurbaşkanının görevi midir?
MEHMET
NACİ BOSTANCI (Devamla) – Bunlara dikkat etmek gerekir.
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederim.
Sayın
Koç, sizi de dinleyeyim.
AHMET
HALUK KOÇ (Ankara) – Efendim, her iki sayın konuşmacı da adımı zikrederek bazı
açıklamalarda bulundu. Doğal olarak…
BAŞKAN
– Ama, bir sataşmada bulunmadılar şahsınıza.
AHMET
HALUK KOÇ (Ankara) – Ben de sataşmamıştım efendim. Çok dikkatli bir üslup
kullandım, sataşmadım.
BAŞKAN
– Bir sataşma söz konusu oldu ama Sayın Bostancı ve Sayın Akçay, ben de
dinledim…
AHMET
HALUK KOÇ (Ankara) – İsmim söylendiği için ben de iki dakika yanıt vermek
istiyorum.
BAŞKAN
– Sayın Koç… Sayın Koç, bir dakika… 
İsminiz
burada söylenebilir, bütün milletvekillerinin ismi söylenebilir. Siz de grup
başkan vekilliği yaptınız, biliyorsunuz, bizden daha da iyi bildiğinizi
söyleyebiliriz. Eğer isminizi kullanıp şahsınıza bir sataşma yapıldıysa size
buradan söz verilir. 
AHMET
HALUK KOÇ (Ankara) – Efendim, ismim kullanıldı, söylemek istediğim…
BAŞKAN
– Ama şu anda Sayın Akçay da Sayın Bostancı da evet, isminizi kullandı ama
şahsınıza yönelik bir sataşmada bulunmadı. (CHP sıralarından gürültüler)
AHMET
HALUK KOÇ (Ankara) – Söylemek istediklerimden farklı anlamlar söyleyerek adımı
söylediler.
BAŞKAN
– Ha, o zaman, buyurun iki dakika, tabii ki.
Biz
konuşarak anlaşıyoruz sayın milletvekilleri, siz kendinizi yormayın.
Buyurun
Sayın Koç. (CHP sıralarından alkışlar) 
3.- Ankara Milletvekili Ahmet Haluk Koç’un,
Manisa Milletvekili Erkan Akçay ile Amasya Milletvekili Mehmet Naci
Bostancı’nın sataşma nedeniyle yaptıkları konuşmaları sırasında şahsına
sataşması nedeniyle konuşması
AHMET
HALUK KOÇ (Ankara) – Sayın Başkan, teşekkür ederim.
Öncelikle,
şu değerlendirmeyi yapmama müsaade edin: Siyasette en zor görev, bulunduğunuz
mevkide inanmadığınız siyaset görüşlerini göreviniz gereği söyleme sorunuyla
karşı karşıya kalmanızdır. Ben Sayın Bostancı’yı da Sayın Akçay’ı da bu
pozisyon içinde değerlendirdim. (CHP sıralarından alkışlar) 
HİKMET
AYAR (Rize) – Siz çok kalmış gibi konuşuyorsunuz.
AHMET
HALUK KOÇ (Devamla) – Bu benim görüşüm, siz de kalkar burada söylersiniz. Bir
görüşünüz olursa zaten size söz verirler, çok kıymetli bir eleman olduğunuz
belli.
BAŞKAN
– Sayın Koç, lütfen, yeni sataşmalara neden olmayınız.
AHMET
HALUK KOÇ (Devamla) – Değerli arkadaşlarım, şimdi, Sayın Akçay’a benim saygım
var, ikisine de saygım var arkadaşlarımızın, temsil ettikleri siyasi partilere
de tabii ki saygım var. Benim söylediğim çok açık, daha önce başkanlık sistemi
tartışıldığı zaman partinizin meydan meydan söyledikleri ortada.
ERKAN
AKÇAY (Manisa) – Tamam, yine aynı.
AHMET
HALUK KOÇ (Devamla) – Söyledikleri ortada, aynı değil. Ben bu çelişkiye dikkat
çekiyorum ve Türkiye’ye iyilik yapmazsınız diyorum. Burada kötü bir şey yok,
bir tespit var. Yani, bunu söylemenin neresi eleştiri, neresi sizi rahatsız
ediyor? Şimdi siz kendiniz söylediniz, ortada bir anayasal tablo var, bir de
fiilî durum var. E, “Uygulamalar bu Anayasa’ya, hukuka sığmıyor.” diyorsunuz,
“O zaman biz yeni bir hukuk geliştirelim.” Ben de diyorum ki: Siyasetin görevi
bu değil. O zaman, 5 kişi daha yarın uymadı hukuka, onlara da yeni hukuk mu
tarif edeceğiz, yeni hukuk mu düzenleyeceğiz? Sayın Akçay, söylemek istediğim
bu. Siyasetin görevi fiilî durumu hukuki duruma yani hukuk devleti kuralları
içine çekmektir, bu kadar açık. (CHP sıralarından alkışlar) Demokrasinin tarifi
de budur. Demokrasinin temeli de “hukuk devleti” kavramıdır. Söylemek istediğim
bu, onun için siyasi çelişkiye dikkat çektim ve Türkiye'ye iyilik etmezsiniz
sözünü de çok açık söyledim.
Deminki
şeye gelince: Vallahi o kadar özgürlükler var ki, hiçbir şeyi ellemediniz,
basın özgürlüğünden nefes almakta zorlanıyoruz. Her taraf çok özgür, özgürlük
fazla geldi, fazla oksijen gibi. Yani biraz kinaye mi yapayım Sayın Bostancı?
Saygılar
sunuyorum. (CHP sıralarından alkışlar) 
BAŞKAN
– Teşekkür ederim.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
ERKAN
AKÇAY (Manisa) – Çok bariz bir şekilde bir sataşmada…
BAŞKAN
– Bir açıklama yaptı Sayın Koç.
Sayın
milletvekilleri, size sonsuz söz verebilirim, grup başkan vekilisiniz, çok da
arzu ederim ama bir gündemimiz var, onu takip etmek zorundayız.
ERKAN
AKÇAY (Manisa) – Sayın Başkan, eğer bir hatibe…
BAŞKAN
– Sizi dinleyeceğim Sayın Akçay.
ERKAN
AKÇAY (Manisa) – Tamam.
BAŞKAN
– Lütfen, buna özen göstermenizi ve hassasiyetle bu konuyu takip etmenizi rica
ediyorum. 
Buyurun,
sizi dinleyeyim şimdi Sayın Akçay.
Süreniz
iki dakika.
4.- Manisa Milletvekili Erkan Akçay’ın,
Ankara Milletvekili Ahmet Haluk Koç’un sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Değerli milletvekilleri, tekrar hepinize saygılar sunuyorum.
Biz
Milliyetçi Hareket Partisiyiz, dün başka, bugün başka konuşmayız. Dün ne
demişsek yine aynısını ifade ediyoruz. Dün bu kürsüden Milliyetçi Hareket
Partisi Grubu adına yaptığım konuşmada da… Çok açık, net bir şekilde, biz
Milliyetçi Hareket Partisi olarak çok partili, demokratik, hukuki parlamenter
sistemden yana olduğumuzu binlerce kez ifade ettik, yine bu ifademizin
arkasındayız.
Şu
anda âdeta karanlıkta veya bulanık suda bir tartışma yaratır gibi, henüz
Türkiye Büyük Millet Meclisine sunulmayan ve üzerinde sadece tahmin yürütülen
bir Anayasa teklifi üzerine, sadece bol bol spekülasyon ve demagoji yapılıyor.
Dolayısıyla,
biz inanmadığımız bir şeyi savunmayız. Yarın, geldiğinde, neyin savunulduğunu
neyin savunulmadığını da çok net bir şekilde bütün milletimizle birlikte de
paylaşırız. Fakat, şunun da mutlaka ortaya konulması gerekir: Ortada bir kaos
var mı? Var. Fiilî durum var mı? Var. Hukuki duruma çekilmesi gerekiyor mu? 
MAHMUT
TANAL (İstanbul) – Fiilî durum yok, suç işleme var, Anayasa’yı ihlal var
Başkan. 
ERKAN
AKÇAY (Devamla) – Çekilmesi gerekiyor. Ama, ben öyle anlıyorum ki yani, bu
kaosun, bu fiilî durumun çekişmesinden…
MAHMUT
TANAL (İstanbul) – Anayasa’yı ihlal var, fiilî durum yok, Anayasa’yı ihlal var.

BAŞKAN
– Sayın Tanal…
ERKAN
AKÇAY (Devamla) – …bir memnuniyet var herhâlde, memnun oldukları bir durum söz
konusu, buna ilişkin bir argüman geliştirilmiyor. 
MAHMUT
TANAL (İstanbul) – Başkanım, Anayasa’yı ihlal var. 
BAŞKAN
– Sayın Tanal, size söz vermedim. 
ERKAN
AKÇAY (Devamla) – Dolayısıyla, bu tartışmaları hukuki ve anayasal zeminde
önümüzdeki günlerde daha da tartışacağız. 
Yani,
Milliyetçi Hareket Partisiyle sürekli bu konuda tartışma yürütmekten ziyade…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Akçay.
ERKAN
AKÇAY (Devamla) – …çeşitli mitinglerinizdeki, bölücü unsurlarla olan birlikte
çalışmalarınızı da bir gözden geçirmenizde fayda var.
BAŞKAN
– Teşekkür ederim.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sadece kayıtlara geçsin diye… 
Biraz
önce Sayın Haluk Koç konuşurken “Ben gerçekleri konuşuyorum, siz de
görüşlerinizi söylüyorsunuz.” gibi bir söz söylemişti. Aynı mahiyette,
sözlerini devam ettirir şekilde, “İnanmadıklarınızı söylüyorsunuz. Ben ise
burada yine gerçekleri söylüyorum.” babında bir değerlendirme yapması niyet
okuma, haksız bir eleştiri. Kendi görüşlerini kuvvetlendirmek için karşı
tarafı, bir bakıma, kendi inandıklarını söylemeyen, görev icabı öyle konuştuğu
şeklinde bir profile yerleştirmeye çalışan bir dildir, ayıp bir dildir. Kayıtlara
geçsin diye söylüyorum. 
Teşekkür
ederim.
AHMET
HALUK KOÇ (Ankara) – Sayın Başkan…
BAŞKAN
– Sayın milletvekilleri, tedbirim var, biliyorsunuz. 
Sizi
de bir dinleyelim, o tedbire başvurmadan bu işi noktalarız inşallah. 
AHMET
HALUK KOÇ (Ankara) – Yani, Sayın Bostancı’nın ifade ettiği gibi ayıp bir dil
kullanmadım. Üslubuna son derece dikkat eden bir kelime tercihiyle konuştum. Bu
konuda açıklama yapmak istiyorum. Doğrudan adımla ilgili. 
BAŞKAN
– Sayın Koç, yerinizden yapsanız. 
AHMET
HALUK KOÇ (Ankara) – Efendim, Sayın Akçay da kullandı, ben de kullanayım.
BAŞKAN
– Peki, size de bir söz verelim. 
Bir
gerginlik yaşanmasın diye gerektiği kadar hassas davranıyorum ama aynı
hassasiyeti lütfen, sizlerden de bekliyorum, tekrar edeyim. 
Buyurun
Sayın Koç. 
5.- Ankara Milletvekili Ahmet Haluk Koç’un,
Amasya Milletvekili Mehmet Naci Bostancı’nın yerinden sarf ettiği bazı
ifadeleri sırasında şahsına sataşması nedeniyle konuşması
AHMET HALUK KOÇ (Ankara) – Sayın Başkan, gerginlik
yaşanmaz, merak etmeyin. Bu kadar güler yüzle kürsüye gelen biri niye gerginlik
çıkarsın, niye gerginliğin sebebi olsun?
BAŞKAN – Çaba sarf ediyoruz.
Buyurun.
AHMET
HALUK KOÇ (Devamla) – Sayın Bostancı, demin söylediği gibi, iktidar partisinin
grup başkan vekili, görevini yapıyor. Umarım, anılarını yazdığı zaman da bu
dönemki siyasi tutumunu aynı bu şekilde değerlendirir, “Ben doğruyu
yapıyordum.” diye değerlendirir. Bu şekilde ifadelerine, bu şekilde
pişmanlıklarına çok tanık olduk daha önce belli noktalarda görev yapan
arkadaşlarımızın. Umarım ben daha…
MEHMET
NACİ BOSTANCI (Amasya) – Sizin var mı Haluk Bey? Siz yazdınız mı
hatıralarınızı?
AHMET
HALUK KOÇ (Devamla) – Olabilir. 
Ben,
gerekirse partimin içinde öz eleştiri yapmasını da bilen, kurallar içerisinde
değerlendirmesini de bilen bir arkadaşınızım; siyasette biat edilmemesi
gerektiğini öğrenen bir kişiyim ve biat da etmedim. Partimin yanlış yaptığı
yerlerde de tavır koyan bir insanım.
YILMAZ
TUNÇ (Bartın) – Yanlış mı yaptı?
AHMET
HALUK KOÇ (Devamla) – Size de tavsiye ederim, bu kadar boyun eğmişlik
yaşamayın. (CHP sıralarından alkışlar) 
BARIŞ
YARKADAŞ (İstanbul) – O zaman sürekli tavır koymaları lazım Hocam, sürekli
tavır koymaları lazım.
BAŞKAN
– Sayın Yarkadaş…
AHMET
HALUK KOÇ (Devamla) – Sayın Akçay’a gelince… 
Sevgili
Akçay, size ayrı bir saygım var, sevgim var. Sayın Usta benim hemşehrim,
yanınızdaki arkadaşım. Daha kendisini yeni Samsun’da ziyaret ettim, çay içtik
birlikte. Camianızla da çok yakından görüşürüm Samsun’da daha önceki
milletvekilliğim döneminde. 
Şimdi,
şöyle söyleyeyim: Bence siz bu süreçte daha az konuşun, daha az yıpratırsınız
kendinizi.
ERKAN
AKÇAY (Manisa) – Daha az tahrik edin, biz de daha az konuşalım.
BAŞKAN
– Sayın Koç…
AHMET
HALUK KOÇ (Devamla) – Şimdi, bakın, fiilî durum… Bakın, ben not aldım…
BAŞKAN
– Sayın Koç, bakın, yeni sataşmalara neden oluyorsunuz. Sizden özellikle ricada
bulundum. Lütfen…
AHMET
HALUK KOÇ (Devamla) – Sayın Başkan, siz benimle taraf değilsiniz. Ben Sayın
Akçay’a söylüyorum.
BAŞKAN
– Lütfen, yeni hakaretlere neden olmayın.
AHMET
HALUK KOÇ (Devamla) – Müsaade edin de konuşayım.
BAŞKAN
– Siz önerimi dikkate alırsanız, ben size müsaade ederim.
AHMET
HALUK KOÇ (Devamla) – Fiilî durum nedir Sayın Akçay? Fiilî durum Anayasa’ya
uymazlık, Anayasa sınırlarında olmamak. Fiilî durum bu, değil mi? O zaman hukuk
devletinin görevi nedir? Hukuk devletinin görevi, parlamenter demokrasi buradan
yara alıyorsa parlamenter demokrasiyi güçlendirecek adımlardır; tam tersine, bu
fiilî durumu yaratan kişiyi bu fiilî durumu yaratmasından dolayı ödüllendirmek
değildir.
(Mikrofon
otomatik cihaz tarafından kapatıldı)
AHMET
HALUK KOÇ (Devamla) – Bunu söylemek istedim.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim anlayış gösteren grup başkan vekillerine.
Sayın
Özel…
ÖZGÜR
ÖZEL (Manisa) – Ben yerimden pek kısa bir açıklama yapmak istiyorum.
BAŞKAN
– Buyurun.
IV.- AÇIKLAMALAR (Devam)
2.- Manisa Milletvekili Özgür
Özel’in, Manisa Milletvekili Erkan Akçay’ın sataşma nedeniyle yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, benim için de -Sayın Koç’un ifade ettiği gibi-
Sayın Akçay’la karşılıklı bir polemik çok güç, hem seçim bölgemizden hem
birbirimizle olan geçmişimizden ama “Milliyetçi Hareket Partisi dün ne dediyse
bugün onu diyor.” dediği zaman… Burada bir rektörlük atamasıyla ilgili tartışma
yaşanmıştı, çok net ve doğru bir tavır konmuştu. O gün rektörlük önerisiyle
ilgili ne geldiyse bugün Anayasa paketine o konmuş durumda. O gün Sayın Akçay
“Bu fevkalade sorunlu bir durumdur, bu ancak diktatörlüklerde olacak bir
uygulamadır. Bunu kabul etmek mümkün değildir, bu önerge çekilmelidir.” derken
hepimizin alkışını almıştı ama bugün partilerinin kabul ettiği metinde
rektörlük atamasıyla ilgili aynı madde yer alıyor. Şimdi, bu durumda,
kendisinin durumunu tutarsızlıkta bulunmamakla tarif etmesi güç ama bugünkü
fiilî durumun adını Cumhuriyet Halk Partisi olarak şöyle koyuyoruz: Birileri,
geçmişte yaşadığımız gibi, demokrasimize tecavüz etti, şimdi diyorsunuz ki:
“Demokrasiyi tecavüzcüyle evlendirelim ve affedelim onları.” Bunu yapmamız
mümkün değil. (CHP sıralarından alkışlar)
BAŞKAN
– Sayın Özel, bakın, ben gündemde konuyu kapatmaya çalışıyorum, her iki
partinin grup başkan vekili de uyarıma ve ricama hassasiyetle karşılık veriyor.
Gündeme davet ediyorum, başka bir konudan yine başka bir gündem hâline
getirmeye çalışıyorsunuz. Lütfen, bir daha böyle yapmayın.
ÖZGÜR
ÖZEL (Manisa) – Ne alakası var ya? Fiilî durumu konuşuyorlar efendim.
BAŞKAN
– Yani, burada biz Sayın Akçay’ın tutarlı olup olmadığını tartışmıyoruz. 
BÜLENT
YENER BEKTAŞOĞLU (Giresun) – Ne alakası var? Bütçe görüşmesi bu.
BAŞKAN
- Sayın Akçay’ı hepimiz biliyoruz, ne kadar tutarlı bir siyaset yaptığına siz
de tanıksınız, ben de tanığım, lütfen. [CHP sıralarından alkışlar(!)]
ERKAN
AKÇAY (Manisa) – Sayın Başkan…
MAHMUT
TANAL (İstanbul) – Fiilî durum Sayın Başkan, fiilî durum. Fiilî durum bu.
BAŞKAN
- Sayın Akçay, buyurun, sizi dinliyorum. 
Niçin
şahsiyatla uğraşıyorsunuz, anlamadım yani.
ERKAN
AKÇAY (Manisa) – Sayın Başkan, şimdi, hem Sayın Koç…
Buyurun
Sayın Akçay, gerekçenizi biliyorum.
İki
dakika…
VI.- SATAŞMALARA İLİŞKİN KONUŞMALAR (Devam)
6.- Manisa Milletvekili Erkan Akçay’ın,
Ankara Milletvekili Ahmet Haluk Koç’un sataşma nedeniyle yaptığı konuşması
sırasında ve Manisa Milletvekili Özgür Özel’in yaptığı açıklaması sırasında
şahsına sataşması nedeniyle konuşması
ERKAN
AKÇAY (Manisa) – Şimdi, herhâlde üniversite öğretim üyelerinin, hocaların bir
alışkanlığı var; Sayın Koç’un böyle “Az konuşun.” veya “Çok konuşun.” gibi
tavsiyelerde bulunmamasını tavsiye ederim. Burası Türkiye Büyük Millet Meclisi.

KAMİL
AYDIN (Erzurum) – Az geldiği için Meclise, çok az…
ERKAN
AKÇAY (Devamla) - Türkiye Büyük Millet Meclisinde mümkün olduğunca bütün
milletvekilleri de konuşur, bundan rahatsız da olmamak gerekir. 
Şimdi, üniversite rektörleriyle ilgili bu düzenleme
geldiğinde, bunun doğru olmadığını söyledim ve aynı kanaatteyim. Şimdi bu
muhal, bu anayasa teklifinde ne gibi, hangi yetkiler, bunlar tartışılıyor.
Bunlara elbette Türkiye Büyük Millet Meclisinde tartışıldıktan sonra bir şekil
verilecektir. Şimdiden ön yargılı olmamakta fayda var, biraz ön yargılı gördüm.
Fakat, üniversite rektörlerinin seçimi, zaten öteden beri yani mevcut o seçim
dediğimiz hadise de çok tartışmalı. Ne kadar demokratik olmadığını,
tartışmalara yol açtığını hepimiz de biliyoruz. Fakat, bir OHAL düzenlemesiyle,
kanun hükmünde kararnameyle bunun bir geçici düzenleme mi, sürekli bir uygulama
hâline mi geleceği hususu henüz belli değil ve tartışmalara açık ve ben de bu
konuda, böyle, tek kişinin üniversiteye rektör veya yönetici atamasına karşı
olduğumu da ifade etmek isterim. Bunun, üniversite ve bilim hayatına,
üniversitenin olması gereken özerk yapısına da uygun, kendine özgü bir yapının
kurulması gerektiği de açıktır. Yıllardan beri süren tartışmalar, yine son
zamanlarda derinlik kazanmıştır. Bu tartışmalara da devam etmekte fayda vardır.
Ben görüşümü değiştirmedim.
Teşekkür
ederim, sağ olun.
BAŞKAN
– Ben teşekkür ederim, buyurun.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkan, Sayın Özel’in yapmış olduğu benzetme,
“demokrasi tecavüzcüsü”, “evlendirme” benzetmesi bir eleştiri değildir. Bu
konulara ilişkin eleştirilerini çok çeşitli biçimlerde Sayın Özel’in kendisi,
CHP’li arkadaşlar ifade ediyorlar. Bu, son derece ayıp bir benzetmedir. Bu
bakımdan kınıyorum, kayıtlara geçsin diye bunu söylüyorum.
BAŞKAN
– Teşekkür ederim.
AYŞE
SULA KÖSEOĞLU (Trabzon) – Biz de kınadık. 
ÖZGÜR
ÖZEL (Manisa) – Sayın…
BAŞKAN
– Birleşime on dakika ara veriyorum.
Kapanma Saati: 16.52
DÖRDÜNCÜ OTURUM
Açılma Saati: 17.22
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit
DURMUŞOĞLU (Osmaniye), Ali Haydar HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Dördüncü Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam edeceğiz.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Komisyon yerinde.
Hükûmet
yerinde. 
ÖZGÜR
ÖZEL (Manisa) – Sayın Başkan...
BAŞKAN
– Buyurun Sayın Özel.
ÖZGÜR
ÖZEL (Manisa) – Şimdi, siz, biraz önce -tabii, aslında önceden işaretini
verdiniz- dediniz ki: “Benim de yapacaklarım var.” Sonra da oturumu kapattınız
ve böylelikle, benim, Naci Bey’in yapmış olduğu o eleştiriye cevap verme
imkânım ortadan kalktı. 
BAŞKAN
– Evet.
ÖZGÜR
ÖZEL (Manisa) – Yoksa kürsüden cevap vermem gereken bir durum ama tutanaklara
geçmesi açısından şunu söylüyorum: Ayıplı bir dil kullanıldığını söylüyor ve
bunu kınadığını söylüyor. Buradaki bizim kullandığımız dilin ayıplı bir dil
olması için oradaki “tecavüz” kelimesinin birinci anlamında kullanılıyor olması
lazım. Oysaki, örneğin Cumhurbaşkanının bakanların ya da bakanların
milletvekillerinin yetkilerine tecavüzden bahsedildiğinde, bunun yetki tecavüzü
olduğuna ya da hukuksal anlamda kullanıldığına bir şüphe yok. Bunun böyle
anlaşılmış olması beni hayretler içinde bıraktı. 
Tutanaklara
geçmesi açısından söylüyorum, bugün Türkiye’de Saray’ın, Cumhurbaşkanlık
makamının yürütme makamı üzerinde ve yürütme makamının Meclis üzerinde bir
yetki tecavüzünden bahsediyoruz, bunu da ifade etmeye devam edeceğiz. 
Teşekkür
ederim. (CHP sıralarından alkışlar) 
BAŞKAN
– Teşekkür ederim, sağ olun. 
Şimdi
Cumhuriyet Halk Partisi Grubu adına Ankara Milletvekili Sayın Tekin Bingöl
konuşacak. 
Buyurun
Sayın Bingöl. (CHP sıralarından alkışlar) 
Süreniz
dokuz dakika. 
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum. 
Birlikte
mesai yaptığımız, Parlamento çalışmasında her zaman özveriyle bize destek veren
mesai arkadaşlarımızın sorunlarına bir nebze değinerek konuşmama başlamak
istiyorum. 
Meclis, maalesef, çalışanlar için eşitsizliğin ve
adaletsizliğin hâkim kılındığı bir niteliğe bürünmüştür. Meclis, maalesef, iş
barışını personele yaptığı uygulamalarla ortadan kaldırmıştır. Bugün
Parlamentoda 4 farklı türde personel çalıştırılmaktadır ama istismar edici bir
anlayışla 4/C ve taşeron işçilik âdeta Türkiye Büyük Millet Meclisinin kalıcı
istihdam politikasına dönüşmüştür. Bu, gerçekten diğer kurumlara örnek olması
gereken Parlamentoya hiç de yakışmamaktadır. O kadar iş büyütülmüştür ki,
yetişmiş Parlamento elemanları huzursuz edilerek istifa ettiklerinde onların
yerine de taşeron işçiler istihdam edilmiştir. Taşeron işçilik statüsü, emeğin
sömürüsüdür ve bu emek sömürücülüğü bu Parlamentoya asla yakışmamaktadır. (CHP
sıralarından alkışlar)
Değerli milletvekilleri, Parlamento çalışanlarının çok
farklı sorunları vardır. Aynı işi yapan Parlamento çalışanları farklı ücret
alabilmekte, iş sonu tazminatı alamamakta, işsiz kaldıklarında ise işsizlik
ücreti alamamaktadırlar. Bakın, hepimizin danışmanları var, grup danışmanları
var, büyük bir özveriyle bu Parlamento çatısı altında çalışma sergiliyorlar ama
hiçbir güvenceleri yok; ne kıdem güvenceleri var, ne işçi güvenliği var, hiçbir
güvenceleri yok. Arkadaşlarımız bunu asla hak etmiyor. 
Değerli milletvekilleri, 2003 yılında Parlamento
çalışanlarının servisleri tasarruf nedeniyle kaldırıldı. Bu trajikomik bir
durum. Niye? Çünkü o Parlamento çalışanları bizimle birlikte hafta sonları,
bazen sabahlara kadar çalışıyorlar. Bir servis dahi onlara reva görülmüyor.
Oysa, Parlamento çalışanları, nakit ya da servisle, bu sorunlarının çözülmesini
çoktan hak ediyor. 
Değerli milletvekilleri, Parlamento çalışanlarının
inanın çokça sorunu var. Son günlerde bir şey duymaya başladık, bu rahatsız
edici bir olay, özellikle Sayın Meclis Başkanının dikkatini çekmek istiyorum:
Sayın Meclis Başkanının adı da kullanılarak bazı bürokratlar tarafından,
İstanbul’da ağırlıklı olmak üzere, Parlamentoda çalışanların yandaş bir
sendikaya geçmeleri için baskı yapılıyor. Buradan uyarıyoruz: Eğer bu gerçek
çıkarsa, bu derinleşirse, Sayın Meclis Başkanı bunun tedbirini almazsa bu
kürsüye çıkıp o bürokratların adını tek tek açıklarız ve bunun altında Sayın
Meclis Başkanı kalır, buradan ifade etmek istiyorum. (CHP sıralarından
alkışlar)
Değerli milletvekilleri, 15 Temmuzu, keşke Sayın Meclis
Başkanı burada olsaydı da birlikte hatırlasaydık. O gece biz Parlamentoya
geldiğimizde Sayın Meclis Başkanı kürsüden inip kollarını açarak bize “Size bir
demokrasi öpücüğü kondurmak istiyorum.” diyerek boynumuza sarılmıştı, onu
hatırlatmak isterim. O gece burada ve sığınakta farklı partilere mensup
milletvekilleri kırkyıllık dostmuş gibi bir araya gelip “Bu birlik ruhunu, bu
ortaklaşmayı, bu dayanışma ruhunu uzun soluklu, Parlamentoda hayata geçirelim.”
diye konuşmalar sergilemiştik ve akabinde 4 siyasi parti bir araya gelerek o
tarihî bildirgeyi kaleme almıştı, Meclis Başkanı da imzalamıştı. 
Ama ne oldu? Yenikapı’da değil, burada yaratılan ortak
ruh, Meclis Başkanı eliyle ve Hükûmet eliyle âdeta boşa çıkarılmıştır. O,
Türkiye için ciddi bir şanstı değerli milletvekilleri. Eğer o ruh devam
ettirilseydi, o uzlaşma kültürü bu Parlamentoya hâkim kılınsaydı, belki bugün
bu sorunları konuşuyor olmayacaktık. 
Sayın Meclis Başkanı, milletvekillerinin iki temel
görevi olan yasama ve denetim görevlerini ciddi anlamda sorgular hâle
getirmiştir. Aslında, Sayın Meclis Başkanı bu Parlamentonun ve
milletvekillerinin itibarını ve saygınlığını korumakla yükümlüdür. Bunu yapıyor
mu? Asla. Sayın Meclis Başkanı başka şeylerle meşgul. Sayın Meclis Başkanı ne
yapıyor? 23 Nisanda çocuklarımızın burada resepsiyon yapmasını engelliyor.
Sayın Meclis Başkanı ne yapıyor? “Laiklik Anayasa’dan çıkarılsın.” diye çok
engin özdeyişlerde bulunuyor, son günlerde de Sayın Meclis Başkanı, Atatürk’ün
resimlerini değersiz yerlere asmakla meşgul. Bu, Sayın Meclis Başkanına ve o
kürsüye asla yakışmıyor. 
Buradan Sayın Meclis Başkanına hatırlatırım: Sayın
Başkan, sizi o koltuğa, peşine düştüğünüz Sultan Abdülhamit Han oturtmadı; sizi
o koltuğa, Mustafa Kemal Atatürk’ün ve arkadaşlarının ulusal kurtuluş
mücadelesi sonrasında oluşturduğu bu cumhuriyet ve halkın iradesi oturttu. (CHP
sıralarından alkışlar) Ona layık görev yapmak zorundasınız. 
Bakın,
bu Parlamentoda maalesef milletvekilleri tutuklanıyor, parlamenterler içeride
ve dışarıda saldırılara maruz kalıyorlar, parlamenterlerin denetim görevini
yapmasının içi boşaltılıyor ama Meclis Başkanı bunlarla meşgul değil, Meclis
Başkanı başka işlerle meşgul. Bu Parlamentoda baskıyı, terörü, şiddeti, tekçi
anlayışı, maalesef, bu Meclis Başkanı Parlamentonun gündemine oturtmuştur.
Oysa, bu Meclis Başkanı çalışanlarına ve milletvekillerine daha farklı
yaklaşsaydı, Parlamentonun ve milletvekillerinin itibarını güçlendiren bir
anlayışla Meclis Başkanlığı yapsaydı tarihe bu olumlu yaklaşımıyla geçerdi. Maalesef,
Meclis Başkanı, tarihe, Meclis çalışanlarına yüzünü dönmeyen, parlamenterleri
itibarsızlaştıran bir anlayışla Meclis Başkanlığı yapan bir Meclis Başkanı
olarak geçecektir. Bu da bizi üzüyor değerli arkadaşlarım. 
Bugün
milletvekillerinin ve Meclisin yurt dışında da itibarı maalesef
zayıflatılmıştır, bu da Meclis Başkanı eliyle yapılmıştır. Meclis Başkanı
elbette yurt dışı gezileri yapacak ama dönüp öncelikle Parlamentodaki bu
sorunları çözmek zorundadır. Kiminle meşgul Meclis Başkanı? Konferanslar,
paneller düzenlemekle; iki yüz üç yüz yılın takılmışlıklarını, kendi kafası
arkasında kurguladıklarını hayata geçirmekle meşgul. Bu Parlamento bunları hak
etmiyor değerli arkadaşlarım. 
Milletvekilleri
denetim görevini yapamıyorlar. Milletvekilleri konuklarıyla birlikte basın
toplantısı yapamıyorlar. Milletvekilleri kendi vermiş oldukları kanun
tekliflerini, soru önergelerini, araştırma önergelerini -daha önceki bir
uygulama olan- web sitelerinde göremiyorlar; vatandaşların ve sivil toplum
örgütlerinin o çalışmaları görmeleri engelleniyor. Tümüyle yasakçı bir anlayış
Parlamentoda hâkim kılınmıştır. 23 Nisan yasaklanıyor. Parlamenterlerin,
milletvekillerinin basın toplantısı yapmaları yasaklanıyor ve bu yasaklar
zinciri, maalesef, milletvekillerinin daha üretken çalışmalarının önüne
geçiyor. 
Değerli
milletvekilleri, Meclis Başkanı bir tek şey yapmalı; o da asli görevi olan, bu
Parlamentonun ve milletvekillerinin itibarını daha da yüceltecek, daha da
büyütecek bir anlayış sürdürmeli. 
Biz
15 Temmuz gecesi buraya gelirken seçilmişlerin darbeyle değil, zorla değil,
baskıyla değil, seçildikleri için seçimle gitmeleri gerektiğini önemsediğimiz
için geldik ama şimdi ne yapılıyor? Bütün bunlar göz ardı ediliyor. Biz o akşam
Cumhurbaşkanının da, Başbakanın da, Hükûmetin de, tüm milletvekillerinin de
seçilmiş olmalarını önemsediğimiz için darbeye karşı çıktık. (CHP sıralarından
alkışlar)
(Mikrofon
otomatik cihaz tarafından kapatıldı) 
TEKİN
BİNGÖL (Devamla) – Tıpkı bundan önce karşı çıktığımız gibi 15 Temmuzda da karşı
çıktık. Bundan sonra da darbeye sonuna kadar, aynı anlayışla, Cumhuriyeti
koruyan, demokrasiyi içselleştiren bir anlayışla karşı çıkacağız diyorum,
hepinize saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Bingöl. 
Sayın
Aydın söz istediler. 
Buyurun
Sayın Aydın.
IV.- AÇIKLAMALAR (Devam)
3.- TBMM Başkan Vekili Ahmet Aydın’ın,
Ankara Milletvekili Tekin Bingöl’ün 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde CHP Grubu adına yaptığı konuşmasındaki bazı ifadelerine
ilişkin açıklaması
AHMET
AYDIN (Adıyaman) – Teşekkür ediyorum Sayın Başkanım. 
Sayın
Bingöl konuşmasında Sayın Meclis Başkanımızla ilgili, baştan sona bir dizi
haksız açıklamalarda, yersiz açıklamalarda bulunmuştur. Ben öncelikle şunu
ifade edeyim: Tabii, kullandığımız dil çok önemli. Hepimizin insan olarak
bireysel hataları da olabilir ama bunu dile getirirken kullanacağımız üslubun
da çok çok önemli olduğunu ifade ediyorum. 
Öncelikle
şunu ifade edeyim ki milletvekilleri olarak bu koltuklara hepimizi bu millet
oturtmuştur. Sayın Meclis Başkanını da o koltuğa aziz milletimiz oturtmuştur.
Milletimizle birlikte, Genel Kurulda milletvekillerinin seçimiyle o koltuğa
oturmuştur ve o koltuğun da hakkını sonuna kadar veriyor, bir.
İkincisi:
Meclisin ve milletvekillerinin itibarını korumak tabii ki Meclis Başkanının
önemli görevlerinden biridir ama sadece Meclis Başkanının değil milletvekilleri
olarak her birimizin ayrı ayrı görevidir, her birimiz milletvekilinin itibarını
korumak durumundayız ve zorundayız. Meclisin itibarına da hepimiz dikkat etmek
zorundayız. Kullandığımız söylemler, o kürsüye çıktığında milletvekillerimizle
ilgili ifadeler, milletin iradesiyle ilgili konuştuğumuz tüm kelam, her söz
milletvekili ve Meclisin itibarı için önemlidir, her bir milletvekili de buna
dikkat etmek zorundadır. 
Söylediğiniz
pek çok konuyla ilgili Sayın Meclis Başkanımızın basın açıklamaları oldu. Ben
konulara tek tek girmeyeceğim ama şunu ifade edeyim ki bu milletin onurunu
korumak, bu Meclisin itibarını korumak ve egemenliğin kayıtsız şartsız millette
olduğunu göstermek adına o gece hiç kimseye danışmadan, darbe haberini alır
almaz bu Parlamentoda kapıları açan da, açtıran da, bu Meclisi açan da Meclis
Başkanıdır. Bunun da bilinmesi lazım. (AK PARTİ sıralarından alkışlar) Ve aynı
şekilde…
(Mikrofon
otomatik cihaz tarafından kapatıldı) 
TBMM
BAŞKAN VEKİLİ AHMET AYDIN (Adıyaman) - O Meclis Başkanımızın cesaretini,
kararlılığını, duruşunu hepimiz çok iyi bir şekilde gördük, görmeye devam
edeceğiz.
BAŞKAN
– Sayın Aydın, mikrofonunuzu açıyorum, toparlayınız lütfen.
TBMM
BAŞKAN VEKİLİ AHMET AYDIN (Adıyaman) – Yine, değerli arkadaşlar, cumhuriyet,
demokrasi, Gazi Mustafa Kemal Atatürk bu milletin ortak değerleridir, bu
milletin içselleştirmiş olduğu değerlerdir.
ALİ
ŞEKER (İstanbul) – Selamünaleyküm!
TBMM
BAŞKAN VEKİLİ AHMET AYDIN (Adıyaman) – Bu değerleri sadece belli grubun
uhdesinde gibi göstermek bu değerleri yüceltmez, bu değerleri küçültür. Lütfen
dikkat edelim, ortak değerler üzerinde de siyaset yapmayalım diyorum.
Teşekkür
ediyorum.
UĞUR
BAYRAKTUTAN (Artvin) – Senin Meclis Başkanın Atatürk’e saygı göstersin, başka
bir şeye gerek yok.
TEKİN
BİNGÖL (Ankara) – Sayın Başkan…
BAŞKAN
– Sayın Bingöl…
TEKİN
BİNGÖL (Ankara) – Sayın Aydın benim bahsettiğim bazı konuları teyit etti ama
bazı konularla da ilgisi olmayan açıklamalar yaptı. Müsaade ederseniz ben bu
konulara açıklık getirmek istiyorum. 
BAŞKAN
– Bir sataşma yok sizin şahsınıza.
TEKİN
BİNGÖL (Ankara) – Olur mu? Sataşma var. 
MUSA
ÇAM (İzmir) – Sataşma var, direkt sataşma var.
TBMM
BAŞKAN VEKİLİ AHMET AYDIN (Adıyaman) – Ben Sayın Meclis Başkanıyla ilgili
konuştum, sizinle ilgili değil.
İLKNUR
İNCEÖZ (Aksaray) – Meclis Başkanıyla alakalı konuştu yani şahsına yönelik bir
sataşma söz konusu değildir ki.
TEKİN
BİNGÖL (Ankara) – Adımı zikrederek benim ifade ettiğimin dışında bazı
tespitlerde bulundu. 
BAŞKAN
– Peki, buyurun, iki dakika söz veriyorum. (CHP sıralarından alkışlar) 
VI.- SATAŞMALARA İLİŞKİN KONUŞMALAR (Devam)
7.- Ankara Milletvekili Tekin Bingöl’ün,
TBMM Başkan Vekili Ahmet Aydın’ın yaptığı açıklaması sırasında şahsına
sataşması nedeniyle konuşması
TEKİN
BİNGÖL (Ankara) – Önce Sayın Aydın’a teşekkür ederim, “Bazı hatalar
yapabiliriz.” diyerek en azından hatalarının bir kısmını kabul etti. İkincisi…
TBMM
BAŞKAN VEKİLİ AHMET AYDIN (Adıyaman) – Herkes için geçerli bu, beşer şaşar.
Yani sizin de hata yaptığınızı söyledim.
TEKİN
BİNGÖL (Devamla) – Sayın Aydın, bir dinlerseniz… Ben sizi sükûnetle dinledim. Siz
Meclis Başkan Vekilisiniz, laf atmak size yakışmaz. 
BAŞKAN
– Sayın Bingöl, lütfen…
Sayın
Aydın, sizden de rica edeyim.
Buyurun
Sayın Bingöl.
TEKİN BİNGÖL (Devamla) – Ben konuşmamda Sayın Meclis
Başkanının da hepimiz gibi Parlamenter demokratik sistemin gereği ve halkın
iradesiyle buraya geldiğini ifade ettim ve dedim ki: O akşam biz o iradeyi
savunmak adına, bu Parlamentoyu savunmak adına buralara geldik. Sadece Meclis
Başkanı gelmedi; daha da doğrusu, Meclis Başkanından önce CHP’li milletvekili
arkadaşlarımız geldi ve Sayın Genel Başkanımız uçaktan iner inmez bize talimat
verdi, “Ankara’daki bütün milletvekilleri ne pahasına olursa olsun Meclis
gidin.” dedi ve biz o talimat gereği hepimiz buraya geldik. Burada çok farklı
bir ortam vardı, o atmosferi burada yaşayan AKP’li milletvekili arkadaşlarıma
bir kez daha hatırlatırım. Orada öyle uyumlu bir anlayış vardı ki, ben onu
hatırlıyorum, buna sahip çıkın diyorum. Çok geç kalınmış değil. Siz bu
Parlamentoda uzlaşmayı sağlarsanız, siz bu Parlamentoda ortak anlayışı
sağlarsanız Türkiye’nin önünü açarsınız; bu görev size düşer, bu görev Hükûmete
düşer, bu görev Başbakana düşer ve Parlamento için de Meclis Başkanına düşer.
Peki, Meclis Başkanı bunların gereğini yapıyor mu? Asla yapmıyor. 
Benim söylediklerimin hangisi yanlış değerli
milletvekilleri? 23 Nisanı söyledim, yanlış mı? Atatürk’ün posterlerini
söyledim, yanlış mı? Laiklikte bahsettiğim konu, yanlış mı? Birçok konuyu
söyledim, hepsi tarihe mal olmuş gerçeklerdir ve bunları yok edemezsiniz. Sayın
Meclis Başkanı -üstlerine vazifeymiş gibi- bir halk kahramanı Che Guevara’yla
ilgili saldırılarda bulunuyor, sonra dönüp özür dilemek zorunda kalıyor. Ben
onun o açıklamasını anlayışla karşılarım, geçmişte ve gençliğinde o radikal ve
eylemci kimliğinden kaynaklanarak Che Guevara’ya laf söyleyebilir ama bu
Parlamentonun değerlerini yok etmeye asla cüret edemez diyorum.
Saygılar sunuyorum. (CHP sıralarından alkışlar)
BAŞKAN – Teşekkür ederim.
VII.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, milletvekillerinin Meclisin itibarının
korunmasından sorumlu olduğuna ilişkin konuşması
BAŞKAN – Sayın milletvekilleri; Sayın Bingöl, Sayın
Aydın da aynı şekilde bahsetti. Bu Meclis Kurtuluş Savaşı esnasında kurulmuş
bir Meclistir, bu Meclis hepimizin tanık olduğu 15 Temmuz gecesini yaşamış olan
bir meclistir. Hepimiz bunun idrakindeyiz, buna inanıyorum. O geceyi burada
olan arkadaşlarımın unutmayacağına, unutturmayacağına da inanıyorum. Meclisin
itibarını, o geceyi yaşamış olan milletvekilleri olarak bizler de korumakla
sorumluyuz ve bu kürsü, Meclisin itibarının korunması için en önemli araçtır.
Evet, birbirimizi eleştirebiliriz, eleştirmeliyiz de. Yalnız, sorunların
diyalog yoluyla çözülmesinden yana olduğumu vurguluyorum. Eğer Meclisin itibarı
söz konusuysa kullandığımız dilin daha yapıcı olmasını Genel Kurulu idare eden
Meclis Başkan Vekili olarak sizlerden rica ediyorum. 
TEKİN
BİNGÖL (Ankara) – Sayın Başkan, benim dediğim son derece yapıcı, ben
gerçeklerden bahsediyorum. 
UĞUR
BAYRAKTUTAN (Artvin) – Sayın Başkan, biz o akşam Meclis Başkanından önce
geldik, kapıları Meclis Başkanı açmadı. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel Müdürlüğü
2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî Yönetim
Kesin Hesabı
BAŞKAN
– Cumhuriyet Halk Partisi Grubu adına Adana Milletvekili Sayın Elif Doğan
Türkmen konuşacak. 
Buyurun
Sayın Türkmen. (CHP sıralarından alkışlar) 
CHP
GRUBU ADINA ELİF DOĞAN TÜRKMEN (Adana) – Teşekkür ediyorum Başkanım. 
Sayın
Başkan, değerli milletvekilleri; Sayıştay bütçesi üzerine söz aldım. 
Değerli
milletvekilleri, Sayıştay Türkiye Büyük Millet Meclisi adına yani millet adına
denetim yapmakla görevlidir. Etkin denetim, kamunun iyi yönetilip
yönetilmediğinin göstergesidir. Etkin denetimle kamu hesap verir, etkin
denetimle kamuya güven sağlanır ve kamuda yolsuzluk riski azalır ancak ne yazık
ki Türkiye’de bütçesini görüştüğümüz Sayıştay da dâhil olmak üzere, tüm
kurumlarda hiçbir denetim mekanizması çalışmamaktadır ya da çalıştırılmamaktadır.
Bağımsız olmayan denetim mekanizmalarıyla ülkemiz yıllardan beri hukukun yerle
yeksan olduğunu, ekonominin tükenmişliğe itildiğini; yolsuzluk, hırsızlık,
çevre sorunları ve istismarın alıp başını gittiğini; daha birçok konuda -bu
konuları sayacağım ama can ve mal kayıpları geri getirilemeyecek bir kayıp,
asıl bunu anlatmak istiyorum- denetimsizliğin ekonomiye verdiği zararı,
yolsuzluğun artan etkisini; bütün bunları hepimiz biliyoruz ancak
denetimsizliğin bir de facialara yol açması var. 
Değerli milletvekilleri, daha önce de örneklerini
yaşadık ancak ders almadık, bugün yeniden tekrarlandı, ocaklara ateş düştü.
Yurt yangınlarında denetimsizlik nedeniyle canlarımızı kaybettik, Aladağ’da bir
cemaate ait olan yurtta 11 küçük kız çocuğumuz çocukluklarını yaşamadan toprağa
gömüldüler. Yaralı yavrularımızı ziyaret ettim; hepsinin gözlerinde yaşadıkları
yangının alevini ve korkuyu gördüm. Eğitim öğrenim hakkı anayasal bir haktır.
Neden AKP iktidarı çocuklarımızın anayasal hakkını kullanmasının gereklerini
yerine getirmemektedir? Türkiye Cumhuriyeti’nde on beş yıldan bu yana AKP
iktidar. 
Adana’nın yalnızca Aladağ ilçesi değil, Saimbeyli,
Tufanbeyli, Feke, Ceyhan, Kozan, Pozantı ilçelerinde de köylerimizin birçoğunda
okullar kapatıldı. Çocuklarımız ya taşımalı eğitime ya da Aladağ’da yaşandığı
gibi ana kucağından koparılarak dernek, vakıf ve cemaat yurtlarına teslim
ediliyorlar. Aladağ’ın Köprücük, Kışlak ve Karahan köyleri, 11 çocuğumuzu
kaybettiğimiz köyler. Bu çocuklarımızın bu yurtta kalmalarının tek nedeni var:
Köylerindeki okullar kapatıldı. Ve bu köyler Aladağ’a bir buçuk iki saat
uzaklıkta. Bu çocuklarımız -özellikle yağmurda ve karda- eğer evlerindeyse
okula gidemez durumdalar, okuldaysa evlerine dönemez durumdalar. Bu nedenledir
ki ana babalar, mecburen, buldukları hangi yurtsa çocuklarını oraya vermek
zorundalar. 
Zaten
Ceyhan’daki bir hemşehrimizden bugün “WhatsApp”tan bir mesaj aldım, Millî
Eğitim Müdürünün gönderdiği mesaj. Burada günlerce taşımalı eğitimle ilgili
haykırdık, duymadınız. Ceyhan İlçe Millî Eğitim Müdürü bir yazı göndermiş
veliye, ne diyor biliyor musunuz? “Biz, taşımalı eğitimi kaldırdık, yapacağımız
bir şey yok ama isterseniz Ceyhan’ın merkezinde çocuğunuzu bir okul pansiyonuna
yerleştirebiliriz.” Bu, devletin resmî bir kurumunun göndermiş olduğu bir yazı.
Bunun benim anladığım meali: “Çocuğunuzu bir cemaat yurduna teslim edebiliriz.”
Şimdi, bugün, AKP’li milletvekili arkadaşlar mega
projelerden, büyük Türkiye'den bahsettiler. Ben de bir şeyi sormak istiyorum:
Daha çocuklarımızın cenazesini götüremeyeceğimiz yollar yaptınızsa -daha
doğrusu yapmadınızsa- daha çocuklarımızın anayasal hakkını teslim etmiyorsanız
hangi büyük Türkiye’den bahsediyorsunuz siz? (CHP sıralarından alkışlar) Büyük
Türkiye böyle olacaksa olmaz olsun o büyük Türkiye! 
Sevgili milletvekili arkadaşlarım, AKP iktidarının
yaptığı bir şey var: Köylerimizi öğretmensiz, çocuklarımızı geleceksiz
bırakıyorlar ve on beş yıldır, AKP, bu eğitim politikasını bilinçli bir biçimde
sürdürüyor. Hani o televizyon programlarında diyorlar ya “Ne yapsın,
aileler yoksul, çocuklarını mecburen gönderiyorlar.” diye. Ailelerin
yoksulluğuna bir şey demiyoruz ama çocukları bu denetimsiz yurtlara teslim eden
AKP anlayışını gerçekten kınıyoruz. 
Ve şunu söylemek istiyorum: Ne yazık ki Türkiye’de
hiçbir konuda etkin denetim mekanizması yok; olsaydı bugün, başta Millî Eğitim
Bakanı olmak üzere, seçilmişler istifa ederdi ve atanmışların tamamı görevden
alınır ve haklarında soruşturma yapılırdı ama Türkiye’de ne yazık ki, Meclis
başta olmak üzere, Meclisin denetim kurumu Sayıştay başta olmak üzere, denetim
mekanizması hiçbir şekilde işlemiyor; işlemiyor çünkü niye biliyor musunuz?
İktidarın bir sloganı var, iktidar diyor ki: “Her zaman için 1; 317’den
büyüktür.”
Saygılarımı sunuyorum. (CHP sıralarından alkışlar) 
BAŞKAN – Teşekkür ederim Sayın Türkmen.
Cumhuriyet Halk Partisi Grubu adına şimdi de Ankara
Milletvekili Sayın Murat Emir konuşacak. 
Buyurun Sayın Emir. (CHP sıralarından alkışlar) 
CHP GRUBU ADINA MURAT EMİR (Ankara) – Sayın Başkan, değerli
milletvekilleri; Genel Kurulu saygıyla selamlıyorum. 
Anayasa’nın askıya alındığı bir ortamda ve buna Anayasa
Mahkemesinin göz yumduğu bir ortamda Anayasa Mahkemesinin bütçesini
konuşuyoruz. Olağanüstü hâl kararından sonra Anayasa’nın dışına taşarak, olağanüstü
hâlin bile dışına çıkarak çıkarttığınız kanun hükmünde kararnamelerle, bu
ülkede heveslediğiniz diktatöryal rejimi adım adım döşüyorsunuz. 
Değerli
arkadaşlar, Anayasa Mahkemesi Türk hukuk tarihine kara bir leke olarak geçecek
bir karar verdi. Biz, bu kanun hükmünde kararnameleri Anayasa Mahkemesine
götürdüğümüzde, Anayasa’nın 148’inci maddesini göstererek “Ben bu konuda
yetkisizim.” dedi. Oysaki Anayasa Mahkemesinin bu yorumu son derece yanlıştı;
lafzi yorum yapmıştı ve Viyana Anlaşması’nın da gerektirdiği gibi, uluslararası
hukukun da gerektirdiği gibi ve daha önemlisi, Anayasa Mahkemesinin, 1991
içtihadının gerektirdiği gibi mutlaka sistematik yorum yapması gerekirdi. Ne
demişti 1991’de Anayasa Mahkemesi? “Senin ne dediğine bakmam, kanun hükmünde
kararnamenin adına bakmam, içeriğine bakarım, ne yaptığına bakarım.” demişti.
Peki,
sizin getirdiğiniz kanun hükmünde kararnameler neler getirdi? İşte, bunları
konuşmamız lazım.
Buradan
sormak istiyorum Anayasa Mahkemesinin değerli temsilcilerine: Peki, olağanüstü
hâl kanun hükmünde kararnameleri Anayasa’ya aykırıysa, bunu kim denetleyecek?
Kimin görevidir bu? Siz denetlemeyecekseniz kim bunu engelleyecek? Buna seyirci
kalmak, aslında Anayasa’nın ilga edilmiş olması, Türkiye'nin
anayasasızlaştırılması anlamına gelmiş olmuyor mu? Ve siz de Anayasa’nın imha
edilmesi sürecine göz yummuş, hatta katkı vermiş olmuyor musunuz? 
Somutlaştırayım:
Olağanüstü hâl kanun hükmünde kararnameleri Anayasa’mızın 15’inci maddesindeki
o çiğneyemeyeceğiniz çekirdek insan haklarına dokunduğu zaman -ki bunu
defalarca yaptınız- bunu kim engelleyecekti? Veya kalıcı düzenleme
yapılamayacağını biliyorsunuz, kanun hükmünde kararnamelerle kanun
değiştiremeyeceğinizi biliyorsunuz, ama bugüne kadar 45 ayrı kanunda 150
değişiklik yaptınız; buna Anayasa Mahkemesi nasıl göz yumabilir? Böyle bir
ülkeye hukuk devleti denemez arkadaşlar. 
Tabii,
ilgisiz kararnameler çıkarttınız, ölçüsüz kararnameler çıkarttınız, kanun
hükmünde kararnameleri aştınız, Anayasa hükmünde kanun hükmünde kararnameler
çıkarttınız. 
Peki,
bunlar üzerinden Anayasa’da teminat altına alınmış, Anayasa hükmü olmuş
kurumlar, kurallar dahi kanun hükmünde kararnameler çıkartılırken, mesela
Anayasa Mahkemesi, kaldırılırsa ne yapacaksınız? Yine seyredecek misiniz? 
Doğrusu,
tabii, şu anda Anayasa Mahkemesinin şu hâliyle kaldırılma ihtiyacı kalmamıştır,
çünkü Anayasa Mahkemesi, artık, Saray’a bakan ve onun ne düşüneceğine dikkat
eden bir Anayasa Mahkemesi konumundadır.
Değerli
arkadaşlar, yine, bizim söz konusu ettiğimiz bu “Ben yetkisizim.” kararı, aynı
şekilde, oy birliğiyle çıkmış olması açısından da düşündürücüdür. Nasıl
olmuştur, anımsayalım: Kendi 2 üyesini sosyal çevre bilgisi üzerinden ihraç
etmiştir. Böyle bir Anayasa Mahkemesinden bahsediyoruz. Peki onun yerine kim
atanmıştır? Hani o bütün yetkileri eline vermek istediğiniz Cumhurbaşkanı var
ya, o, kendi başdanışmanını atadı, bir de Anayasa Uzlaşma Komisyonundaki
AKP’nin uzmanını atadı. Yani tamamen AKP’nin ve kendisinin yakın çevresinden
olan ve zaman zaman “Anayasa’ya inanmıyoruz, Anayasa’ya uymayabiliriz.” diyen
insanları Anayasa Mahkemesi üyesi yani Anayasa’nın bekçisi olarak atamaktan da
çekinmedi. Tabii, böyle bir Anayasa Mahkemesinden biz hukuka uygun bir karar da
elbette ki beklemiyoruz. 
Yalnız
şunu da söylemek isterim: Bugün bir Anayasa değişikliği çabasını görüyoruz.
Değerli arkadaşlar, anayasalar öyle 3-4 kişinin kapı arkasından konuşarak
yapacağı şeyler değildir. Anayasa, tüm ülkenin konuşması gereken kritik bir
konudur; çoğulculuğu işletmek gerekir. Bakın, bunu sadece biz söylemiyoruz.
Venedik Komisyonu var; anımsarsınız, siyasi partilerin kapatılması konusunda
Venedik Komisyonunu tepe tepe kullanmıştınız, anımsatmıştınız. Ne diyor Venedik
Komisyonu? “Anayasa yaparken çoğulcu olacaksınız, yeterli zamanı vereceksiniz,
tartıştıracaksınız, şeffaf olacaksınız, katılımcı olacaksınız.” diyor. Bugün
hangisi var bunlardan? Şuralarda imzaya açtınız, görmediği bir taslağın
imzasını burada atan arkadaşlarımız oldu. Bu da ayrıca utanç vericidir,
ciddiyetsizliktir.
Değerli
arkadaşlar, bunun yanında, Anayasa Mahkemesi, işte, eğer geçerse, eğer burada
330’u bulursa önüne gelecek maddeleri de görmek zorunda kalacaktır ve yapılması
gereken, hukuk devleti üzerinden, demokratik devlet üzerinden yani
değiştirilemeyecek kurallar üzerinden, geçmişte olduğu gibi, o Anayasa
değişikliklerini de iptal etmektir; böyle bir tarihî görevle karşı karşıyadır. 
Bireysel
başvuru sayısı 15 Temmuzdan sonra 40 bin olmuş ve Anayasa Mahkemesi Başkan
Yardımcısının söylediğine göre kara kara düşünüyorlarmış. İşte Türkiye’yi
getirdiğiniz temel durum budur. Temel insan hak ve özgürlüklerinin sürekli
ayaklar altına alındığı ve Anayasa Mahkemesinin de buna seyirci kaldığı bir
dönemde Anayasa Mahkemesinin bütçesini konuşuyoruz.
Ancak,
değerli arkadaşlar, hukukun üstünlüğü hepimizin temel şiarıdır ve bu inançla
hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Emir.
Cumhuriyet
Halk Partisi Grubu adına Muğla Milletvekili Sayın Ömer Süha Aldan konuşacak.
Buyurun
Sayın Aldan. (CHP sıralarından alkışlar)
Süreniz
altı dakika.
CHP
GRUBU ADINA ÖMER SÜHA ALDAN (Muğla) – Sayın Başkan, değerli milletvekilleri; 15
Temmuz sonrası ihraç edilen yargı mensuplarının oranına baktım geçen gün: Yüzde
23,4 yani Türkiye’deki her 4 hâkim ve savcıdan ve yüksek yargıçtan 1’i
meslekten ihraç edilmiş durumda. Ve şu anda Yargıtayda 1,5 milyonu aşkın dosya
var. Önemli bir travma geçiriyor yargımız. Umarım, bundan olumlu bir şekilde
çıkar; tabii ki baştan en büyük dileğim bu.
Fakat,
iki üç tane konudan bahsetmek istiyorum. Bir tanesi, geçtiğimiz dönemlere dair
olan Mavi Marmara olayıdır. Mavi Marmara olayıyla Türk yargısı kendi
hükümranlık hakkından vazgeçmiştir ve bunu Türkiye Büyük Millet Meclisi
sağlamıştır.
Bakın, Mavi Marmara olayı dolayısıyla yargılanan
sanıkların suçlarından bazılarını söyleyeyim: Canavarca hisle ve eziyet
çektirerek öldürme suçuna azmettirmek, mala zarar vermeye azmettirmek, yağma
suçuna azmettirmek, eziyet suçuna azmettirmek vesaire; toplam hapis cezası
18.032’şer yıldır. Evet, ne yazık ki bu Meclisin aldığı bir kararla, dolaylı
bir afla -çünkü, uluslararası anlaşmalara karşı Anayasa Mahkemesine
başvurulmadığından- bu insanlar affedilmiştir. Bu, Türk hukuk tarihi adına kara
bir lekedir. Benim için uluslararası anlaşma, ülkeler arasındaki ilişkilerin
hiçbir önemi yoktur. 10 Türk vatandaşını göz göre göre öldürenler serbest
kalmıştır. Bunun -lütfen- vicdan muhasebesini herkes yapmalıdır. 
İkincisi:
Vaki 15 Temmuzdan sonra yapılan yargılamalarda bazı hoşumuza gitmeyen yöntemler
gözlemliyoruz. Eğer yargı siyasetin daha fazla sultasına girmişse, keza hukuk
muhakeme yeteneği çok gelişmemişse hukuk adamında, bir süre sonra karşısındaki
sanık ve şüpheliyi düşman olarak görmeye başlar. Bu ciddi bir sorundur.
Türkiye’de ne yazık ki bunun izlerini görüyoruz yapılan soruşturma ve
yargılamalarda. Bu noktada bütün yargı mensuplarını adil davranmaya davet
ediyorum. Lütfen cumhuriyetin savcısı ve milletin hâkimi olsunlar. (CHP
sıralarından alkışlar) 
Değerli
milletvekilleri, bir noktaya daha değinmek isterim. Yargıtay ve Danıştay
Başkanları çok tartışma konusu oldu, o çay may meselesi oldu ama her şeyden
öte, en önemli şey, adli yılın açılışının Saray’da yapılmış olmasıdır. Biraz
önce Sayın Bostancı, Sayın Cumhurbaşkanı için “Siyasi bir kişiliktir artık
çünkü seçimle geldi.” demiştir. Yargının orada ne işi var? Yargının Saray’da ne
işi var? Salon mu yok bu ülkede? (CHP sıralarından alkışlar) Bütün yargı
mensuplarını cübbelerini ellerine verip koştura koştura Saray’a götürmek
yargıya gölge düşüren bir davranıştır. Bakın, Nizamülmülk ne diyor biliyor
musunuz? “İyi sultanlar, bilginlerle düşüp kalkanlardır. İyi bilginler ise
sultanlarla düşüp kalkmayanlardır.” diyor. (CHP sıralarından alkışlar) 
Değerli
arkadaşlarım, yargıda şöyle bir anlayış vardır: Yargıda bir yeri denetlemeye
gelen müfettiş şöyle bir bakar, davası çok olan bir kişiyle haşır neşir olan
bir hukuk adamı varsa onun siciline 2 kelime yazar, “Çevresini genişletmiştir.”
der. “Çevresini genişletmiş” demek, artık onun orada görev yapamayacağı anlamına
gelir ve ilk kararnamede o hâkim ya da savcı görevden alınır. Sayın Erdoğan bu
ülkenin Cumhurbaşkanı olabilir ama Sayın Erdoğan en az 2 bin davanın tarafı
olan bir kişidir. Şu anda kendisine hakaret dolayısıyla yığınla dava var,
bunlar yargı aşamasında devam ediyor ve bir gün gelip bunlar yüksek yargıya
intikal edecektir. Koştura koştura Saray’a giden o yargıçlardan nasıl adil
karar bekleyeceğiz biz? Bu açıdan, keşke bir köy kahvesinde yapsalardı bu adli
yılın açılışını, daha makbule geçerdi. (CHP sıralarından alkışlar) O zaman
halkın yargısıyla karşı karşıya olduğumuzu düşünürdük. Danıştayın salonu var,
Anayasa Mahkemesinin salonu var, Ankara Adliyesinin salonu var. Salon, yeter
ki… Oradaki o ruh önemli ama siz o Saray’a o kadar kişiyi götürürseniz o insanlardan
artık adil karar beklemek zorlaşır.
Değerli
milletvekilleri, onun için belki bu bütçeye şunu eklemek lazım: Yargıtaya
lütfen bir tane salon parası da ekleyelim.
Sayın
Mehmet Şimşek Birinci Dünya Harbi’nden bu yana en zor dönemimizi yaşadığımızı
söyledi. 
BÜLENT
YENER BEKTAŞOĞLU (Giresun) – Doğru!
ÖMER
SÜHA ALDAN (Devamla) – Bunu belki siyasal anlamda söyledi ekonomiden sorumlu
Başbakan Yardımcısı olarak ama ben onu ekonomik olarak algılıyorum. Demek ki
İkinci Dünya Savaşı’ndan daha zor durumdayız, demek ki 70 sente muhtaç
olduğumuz dönemden daha zor bir durumdayız, demek ki ülkemiz 2001 krizinden de
daha zor bir sürece girmektedir. 
Şunu
öneriyorum: Lütfen başkanlığı bir tarafa bırakın. Başkanlık ekonomide popülizmi
beraberinde getirecektir, bu ülke daha çabuk zor durumlara ve batma noktasına
gelecektir. Bu ülkenin daha önemli sorunları vardır. 
Bu
ülkedeki bu sorunlara önem verilmesi dileğiyle yüce Meclisi saygıyla
selamlıyorum. (CHP sıralarından alkışlar)
BAŞKAN
– Teşekkür ederim Sayın Aldan.
Şimdi,
Cumhuriyet Halk Partisi Grubu adına İstanbul Milletvekili Sayın Gürsel Tekin
konuşacak.
Buyurun
Sayın Tekin. (CHP sıralarından alkışlar)
Süreniz
sekiz dakika.
CHP
GRUBU ADINA GÜRSEL TEKİN (İstanbul) – Sayın Başkanım, değerli milletvekili
arkadaşlarım; grubum adına, özellikle darbeden sonra el konulan vatan
topraklarıyla ilgili düşüncelerimi ifade etmek için buradayım.
Hükûmetinizin
özellikle çok iddialı olduğu -mülkiyet sorununa- 2/B yasası, orman vasfından
çıkmış araziler, kentsel dönüşüm ve deprem dönüşümü; bütün bunlara
baktığımızda, on beş yıllık süre içerisinde bırakın bu değişimleri,
dönüşümleri, ne yazık ki yurttaşlarımızın -en çok güvendiği- mülkiyet sorunuyla
karşı karşıya olduğunu görüyoruz. 
Doğal
olarak tabii bu tartışmalar başlarken başta Sayın Başbakan ve Çevre ve
Şehircilik Bakanı “Vatan topraklarına el koyduk.” demişti. Bunun üzerine,
hatırlayacağınız gibi -Sayın Bakanım çok iyi bilir, Sayın Kurtulmuş- özellikle
2007, 2008, 2010 ve bütün dönemlerde Türkiye’nin dört bir yanında nasıl bir talanın
olduğuna kendisi de tanıklık etmiştir, zaman zaman da ekranlarda paylaşmıştır.
Gerek 2010 yılında gerekse 2011 yılında talan edilen yerlerle ilgili dönemin
Başbakanına rant haritasını göndermemize rağmen herhangi bir önlem alınmadı,
tam tersine burada Sayın Bakan -geçmiş dönemdeki Çevre ve Şehircilik Bakanı-
bana cevap vermiş oldu. 
Haklı olarak “vatan toprakları” deyince biz de Sayın
Bakana bir soru önergesiyle, bu vatan topraklarının -1.142 tane vatan toprağı-
hangi illerde, hangi ilçelerde, hangi parsellere ait olduğuna dair tarafımıza
bilgi verilsin diye… Şunu okumak bile istemiyorum, gerçekten çok gayriciddi bir
cevap, cevap veremeyeceğini söylemiş. Tabii, bunun üzerine, daha önce aslında
bizim de çok yakinen bildiğimiz, takip ettiğimiz özellikle kentsel ve rantsal
dönüşümlerle ilgili yapmış olduğumuz çalışmalarla, her ne kadar Sayın Bakan ve
Hükûmetiniz cevap vermemiş olsa da bütün bu bilgileri elde ettik. Şimdi, 15
Temmuzdaki darbeden sonra el koymuş olduğunuz… Defalarca, yıllarca bizim uyarılarımıza
rağmen, Sayın Bakanın da uyarılarına rağmen maalesef üzülerek söylüyorum,
hiçbirine cevap verilmiş değildir. 
Değerli arkadaşlar, şimdi, bakın, biraz önce sayın
Adana milletvekilimiz ifade etti. Kendi çocuklarımıza, kendi vatandaşlarımızın
çocuklarına yurt yeri bulamazken 110 tane yurda, sadece yurda verilen arsalar
değil arsaların üstüne yapılan binalar dâhil olmak üzere, çeşitli kurumlar,
çeşitli bakanlıklar tarafından destek verilmiştir. Vakıflar Genel Müdürlüğünde
bir yeri kiralamanın ne kadar zor olduğunu iktidar milletvekili olarak sizler
çok iyi biliyorsunuz. 105 vakıf, 934 okul, 17 sendika, 17 üniversite, 42
hastane, çok sayıda AVM, rezidans ve daha ismini sayamadığınız onlarca rant
alanı… 
Değerli arkadaşlar, “Siz vatandaşımızın mülkiyet sorununu
çözeceğiz.” derken sadece bir grubun mülkiyet sorununu çözebilmişsiniz, o da
darbe yapan FETÖ terör örgütünün mülkiyet sorunu. 81 ilin tamamında bunları
görebilirsiniz. Bunu merak eden milletvekili arkadaşlarımız varsa mutlaka
sizlere de vermek istiyorum. Sadece bu arsalar mı tahsis edilmiş? Arsalar
tahsis edilmiş, imar uygulamaları yapılmış, yetmemiş yapımı konusunda çeşitli
kurumların katkıları olmuş. 
İzmir’de
bir toplantıda “Suça ve kirliliğe bulaşmış belli gazetelere mutlaka el
konulmalı.” dediğimde en çok iktidar milletvekilleri ve iktidar mensupları çok
ciddi feryat figan çıkardılar. Hâlbuki hiçbir gazetenin ismini vermiş değildim.
Şimdi size soruyorum: Bu darbecilerin gazetelerine niye el koydunuz? Sayın
Mehmet Şimşek burada olsaydı kendisine soracaktım. 2005 yılında -aslında deprem
dönüşümü için ayrılmış olan geçmiş dönemdeki yani Marmara depreminden sonra
DSP-MHP iktidarının oluşturmuş olduğu- özellikle büyük kentlerdeki kamuya ait,
bakanlıklara ait yerlerin, deprem dönüşümü için kullanılması gereken
yerlerin... Zaman gazetesine 32 dönüm yer verdiniz. Şimdi, ben savcılar
dinliyor mu dinlemiyor mu bilmiyorum, merak ediyorum. Siz, bu arsaları tahsis
edenlere, bu arsaların üstüne imar uygulaması yapanlara, bunlara teşvik kredisi
veren kurumlara, yetkililere herhangi bir soruşturma açtınız mı? Hayır, bunu
açmıyorsunuz. Kime açıyorsunuz? O okullara çocuklarını gönderen yurttaşlarımıza
her türlü eziyeti ediyorsunuz. 
Bir
başka şey daha söyleyeyim: Bu incelemeyi yaparken sadece buraya değil, değerli
arkadaşlar, Afrika’da 193 tane okula bakın. O okulların isimlerinde çok şey
göreceksiniz, birçok siyasetçinin merhum annelerinin, merhum babalarının
isimlerini göreceksiniz. Burada da aynı manzara var. Bakın, birçok siyasetçinin
annesinin, babasının o okullara, o vakıflara, o dershanelere isimleri verilmiş.
Niye veriliyor yani neden CHP, MHP, HDP’deki milletvekillerinin ailelerinin,
annelerinin, babalarının isimleri bu okulların üstüne yazılmıyor da sizinkiler
yazılıyor? (CHP sıralarından alkışlar) 
Değerli
arkadaşlar, eğer bir darbeyle hesaplaşmak istiyorsanız son on beş yıldaki
uygulamaların tamamına bakmak zorundasınız ve para hareketi, arsa hareketlerine
baktığınızda bu darbecilerle böyle hesaplaşabilirsiniz, aksi takdirde söylemin
ötesine geçmez. Ama ben Sayın Başkan, Sayın Meclis Başkanından da rica
ediyorum, bu kadar gayriciddi bir yazıyı da sayın bakana hiç yakıştıramadım.
Bir yurttaş olarak, bir vatandaş olarak en meşru hakkım olan, 1.142 vatan
toprağının hangi illerde olduğunu… Sayın Arınç’ın dediği gibi, Ankara,
İstanbul, büyük şehirlerde bunların hepsini biliyoruz ama bunun dışındaki
illerde… Mesela, Sayın Çevre ve Şehircilik Bakanı “Bugün Kayseri’ye gideceğim…”
Kayseri’ye şimdi burada bakıyorum, 44 tane yer var. Sayın Bakan diyor ki: “Biz
1 metre yer vermedik.” Allah aşkına, bu 44 tane yeri kim verdi? Bunun sağlıklı
bir şekilde soruşturulması gerekiyor diye düşünüyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Tekin. 
Şimdi
de Cumhuriyet Halk Partisi Grubu adına İstanbul Milletvekili Sayın Mahmut Tanal
konuşacak. 
Buyurun
Sayın Tanal. (CHP sıralarından alkışlar)
Süreniz
altı dakika. 
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla selamlıyorum. 
“Kamu
Denetçiliği Kurumunun Türkiye’de kurulmasına ihtiyaç var mıydı, yok muydu?”
sorusuna vereceğimiz cevap: Tabii, demokratik hukuk devleti olan tüm ülkelerde
gerçekten böyle bir kuruma ihtiyaç var ve böyle bir kurum âdeta… Sayın Bülent
Kuşoğlu’na teşekkür ederim. Onun yazmış olduğu bir makalede “Eskiden maden
ocaklarına kanarya konulurdu. O kanarya öttüğü sürece havanın yeterli olduğuna,
sorun olmadığına inanılırdı. Kamu denetçisi de eğer demokratik olan ülkelerde
gerçekten konuşuyorsa, iktidarları uyarıyorsa orada demek ki kamu denetçisi
vardır.” diyor. Yani, bu örnek Türkiye’deki sisteme tam uyuyor. 
Şimdi,
kamu denetçisi bugüne kadar neler yaptı veya kamu denetçisi literatüre,
Anayasa’ya baktığımız zaman, tarafsız olmalı, bağımsız olmalı, objektif olmalı.
Kamu denetçisi seçilen başkandan üyelerine kadar, bugüne kadar bir siyasi
partiye üye olup veya milletvekili adayı olup veya milletvekili olup seçimden
bir hafta önce veya on beş gün önce istifa ediyorlar, “Biz tarafsızız.”
diyorlar, partizanca davranışlarla hepsi seçiliyor. Bunun adı nedir? Kanuna
karşı hiledir. Bunun adı nedir? Bunun adı, açık ve net bir vaziyette
kayırmacılıktır. Kayırmacılık neyi besler? Kayırmacılık eşitsizlik getirir,
insan haklarını ihlal eder, demokrasiye yabancı bir kavramdır, demokrasiye
aykırıdır bu. Şimdi, peki -kayırmacılıkla bu şekilde seçildiği zaman- bu kurum
ne yapması gerekiyor? Yapması gereken… Esas sorun da, esas sorun da… Siyasi
iktidarın uygulamalarının ve yöneticilerin eylem ve işlemlerinin hukuka,
adalete uygun olup olmadığını nasıl denetler? Hukukta temel bir ilke var: Borç
alan emir alır. Peki, borç nedir? Borç “Ben seni bu makama seçtim, seçtirdim;
sen beni denetleyemezsin.” Onun için, dikkat edilirse bugüne kadar, bu kadar
hak ihlalinin olduğu bir ülkede acaba Kamu Denetçiliği Kurumunun bu konuyla
ilgili siyasi iktidarı uyarıcı kaç tane kararı oldu? Bakıyorsunuz, bu kadar hak
ihlalinin olduğu ülkemizde en fazla başvuruların olduğu bölgeler Trakya, İç
Anadolu; Güneydoğu ve Doğu Anadolu aşağı yukarı yok denilebilecek kadar. Bununla
birlikte, kurumlara baktığımız zaman en fazla ihlalin olduğu yerler neresi?
BAŞKAN
– Sayın Tanal, bir dakikanızı rica ediyorum.
V.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Başkanlıkça, Genel Kurulu
ziyaret eden Afganistan Halk Meclisi Afganistan-Türkiye Parlamentolar Arası
Dostluk Grubu Başkanı Qudratullah Zaki ve beraberindeki Parlamento heyetine
“Hoş geldiniz.” denilmesi
BAŞKAN
– Sayın milletvekilleri, ülkemizi ziyaret etmekte olan Afganistan Halk Meclisi
Afganistan-Türkiye Parlamentolar Arası Dostluk Grubu Başkanı Qudratullah Zaki
ve beraberindeki Parlamento heyeti şu anda Meclisimizi teşrif etmiş
bulunuyorlar. (AK PARTİ, CHP sıralarından alkışlar)
Kendilerine
yüce Meclisimiz adına hoş geldiniz diyorum. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Buyurun Sayın Tanal.
Sürenizi
ekleyeceğim.
MAHMUT
TANAL (Devamla) – Teşekkür ederim.
Değerli
konuklarımıza da hoş geldiniz diyorum. Cumhuriyet Halk Partisi İstanbul
Milletvekiliyim -onu da belirtmiş olayım- hoş geldiniz Meclisimize. (CHP
sıralarından alkışlar)
Değerli
arkadaşlar, tabii, Kamu Denetçiliği Kurumu ileri bir demokrasinin en temel ve
en etkin olan kurumlarından birisidir. Bu iyi yönetimin oluşabilmesi için ilk
önce kamu denetçisi neyi öğretiyor vatandaşa? Diyor ki: “Ben seni yönetim
karşısında, idare karşısında koruyorum. Bu yönetim, bu devlet, bu iktidar sana
hesap verebilmeli.” Yani, vatandaşını koruyan bir kurumdur Kamu Denetçiliği
Kurumu. Peki, Kamu Denetçiliği Kurumuna bugüne kadar esasen ihtiyaç
duyulmasının nedenleri için deniliyor ki: “Bir: Yargı süreci çok yavaştır. İki:
Yargı denetimi biçimseldir. Üç: Yargı denetimi pahalıdır. Dört: Yargı organları
arasında yetki paylaşımı olduğu için sürekli bir uzatmaya sebebiyet
vermektedir.” 
Peki,
kamu denetçiliği eğer işlemiş olsa ülkemizde neler olur? Kamu yönetiminin
kalitesi artar. Yani, eğer kamu yönetiminin kalitesi artmıyorsa burada Kamu
Denetçiliği Kurumunun sorumluluğu vardır, görevini ifa etmediğinin açık
göstergesidir. İki: Aynı zamanda, kamu yönetiminin ulaşılabilir ve saydam
olması lazım. Eğer ülkede yönetimde saydamlık yoksa, ulaşılamıyorsa Kamu
Denetçiliği Kurumu bu görevini yapmıyor demektir. Üç: Eğer ülkede demokratik
kurallar işlemiyorsa bunu sağlayacak olan, kararlarıyla birlikte yön gösterecek
olan Kamu Denetçiliği Kurumudur; bu görevini yapmıyor demektir. Katılımcılık…
Esasında, en azından, bununla ilgili raporların, önerilerin bulunması lazım.
Dördüncüsü: Kamu yönetimine karşı yurttaşlara, yeni bir koruma mekanizması
anlamında önerilerin sunulması gerekirken maalesef, görebildiğimiz kadarıyla -2012’de
kuruldu, 2013’ten itibaren şikâyetleri almaya başladı- bugüne kadarki
şikâyetlere baktığımız zaman bir arpa boyu yol kat etmiş değiliz. 
Peki,
biz bunu kime yapıyoruz? Avrupa Birliğinin bu kadar önerileri nedeniyle biz
bunu kurduk. Esasen, insanımız için kurmamız lazım. Bizim daha
demokratikleşmemiz için kurmamız lazım, hukuk devlet için, özgürlükler için,
demokrasi için. Ama, hukukun bu kadar rafa kaldırıldığı bu dönemde Kamu
Denetçiliği Kurumundan ses çıkmıyorsa demek ki maden ocaklarındaki, oradaki
esas bizim can olayımız, bize ses verecek, yol gösterecek olan Kamu Denetçiliği
Kurumu görevini yapmıyor, işlevsiz bir durumdadır.
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Tanal.
Cumhuriyet
Halk Partisi Grubu adına İzmir Milletvekili Ahmet Tuncay Özkan konuşacak şimdi.

Süreniz
altı dakika.
Buyurun
Sayın Özkan. (CHP sıralarından alkışlar)
CHP
GRUBU ADINA AHMET TUNCAY ÖZKAN (İzmir) – Sayın Başkan, değerli arkadaşlar;
Millî İstihbarat Teşkilatı Türkiye Büyük Millet Meclisi çatısı altında doğmuş
bir istihbarat birimidir, “Askerî P Teşkilatı” olarak tarihî kaynaklarımızda
yer bulur ve tutanaklarını, gizli celse zabıtlarını incelediğinizde Meclise
bağlı olarak düşmana karşı istihbarat toplamada çok nitelikli çalışmalar
yapmıştır. Ancak, bugünkü Millî İstihbarat Teşkilatı 2000’li yıllardan sonra iktidar
partisinin yaptığı düzenlemelerle vesayetten kurtularak bugünkü yapısına
kavuşmuştur. Türk ordusu da vesayetten kurtarılmıştır, 2003 yılında askerî
vesayetin sivil otorite üzerindeki etkisi azaltılmıştır, 2003 yılından sonra
çeşitli düzenlemeler yoluyla güvenliğimizi artıracak önlemler getirilmiştir,
onu da iktidar yapmıştır ve ordu da iktidarın istediği şekilde yeniden
yapılandırılmıştır. Ne yazık ki iki kurum da bugün kapısına kilit vurulacak
duruma gelmiştir, çok üzülerek söylüyorum. Millî İstihbarat Teşkilatı
yapılandırıldıktan sonra faaliyetleriyle darbeyi haber verememiştir; darbeyi
haber veremediği gibi önleyici hiçbir tedbirde de bulunamamıştır. Türk Silahlı
Kuvvetleri ne yazık ki sistemin tamamı içinde vesayeti -diğer unsurlarıyla
baktığınızda- silinmiş, kazınmış, Fetullahçı örgütlenmeye teslim edilmiş ancak
darbe uygulamasının üstümüze bir karabasan gibi çökmesine engel olunamamıştır.
Neden? “Neden?” sorusu ele geçirme mantığında yatmaktadır. Bir Komisyon kurduk,
-Sayın Beşir Atalay’ı biraz önce gördüm buradaydı, Sayın Bakanım- Komisyonla
ilgili olarak bu kürsüden yaptığı konuşmada diyor ki: Bu Komisyon denetleme
görevini yerine getirecektir ve bütün vesayetlerin üstünde, millî egemenliğin
geçerli olduğu bir düzende vesayetleri bir kenara yırtıp atarak denetleme
faaliyetinde bulunacaktır.” Yürekten alkışlıyorum. Gerekçesi, o konuşma metni,
sık sık Komisyon çalışmasında hatırlattığımız bir düzenlemedir. Peki, sonuç ne
olmuştur? Komisyon çalışmıyor arkadaşlar, Komisyon hiçbir şekilde çalıştırılmıyor.
Sayın Bakanımız biraz önce buradaydı, çalıştırılmıyor Komisyon, Komisyona bilgi
yok. Rapor olarak getirilen şeyler… Türkiye Büyük Millet Meclisi denetiminden
kaçırılan şey ne biliyor musunuz? FETÖ örgütünün denetlenebilir hâlde
incelenmesi. Ne demek o? 2015 yılı raporu geldi bize, Komisyona ve ben sordum,
dedim ki: Neden Fetullah Gülen örgütlenmesiyle ilgili bu raporda hiçbir şey
yok, niye yok? Yanıt verdiler 2015’in Nisan ayında, şu kadarcık: “Çok sıkı
izliyoruz, denetliyoruz, gözlüyoruz, edilgen durumda, hepsinden haberdarız.”
Temmuzda darbe oldu. (CHP sıralarından alkışlar) Şimdi, burada bazı soruları
sorduğumuz zaman kızmamanız lazım, size soruyorum: Peki, bu darbeden MİT’in
haberi olabilir mi? Olamaz. Niye olamaz? Çünkü düzelttik, vesayeti ortadan kaldırdık.
Peki, bu darbeden haberi olabilir mi ordunun? Olamaz. Niye olamaz? Çünkü
vesayeti ortadan kaldırdık, yeniden düzenledik. Aslında ne yaptık biliyor
musunuz? Kendimize benzettik. O zaman ne oldu? Darbe oldu işte. Devlet
geleneğini yok ettik, ortak aklı yok ettik, bilgi birikimini yok ettik, kendi
kadrolarımızı doldurduk, sonuç budur. 158 tane generalin darbeye teşebbüs
etmesi ne demek, kalkışmaya teşebbüs etmesi?
MÜRTEZA
ZENGİN (İstanbul) – Önceleri haber veriyor muydu?
AHMET
TUNCAY ÖZKAN (Devamla) – Vallahi Süleyman Demirel’e gitmiş, MİT Müsteşar
Yardımcısı Hiram Abas söylemiş. Ben bu konuda kitap yazdığım için biraz
tarihini biliyorum, aydınlatabilirim. Güvensizlik ortamı var, tehdit analizi
yapılamıyor. Bakın buradan uyarıyorum, Kıbrıs konusunda yaptığınız tehdit
analizleri politiktir, günü kurtarmaya dönüktür, para toplamaya dönüktür,
Kıbrıs satılırsa bunun altında kalırız. Hep beraber direnmeliyiz arkadaşlar,
karşımızda kim olursa olsun direnmeliyiz ve Kıbrıs’ı asla, çocuklarımız için
bırakmamalıyız.
Yakamda
gördüğünüz bu altı ok rozeti belki sizin dedelerinizin, babalarınızın yakasında
da görmeye alıştığınız -annem taktı sabahleyin- 1957-1960 arasında kullanılan
rozetlerden, Atatürk’ün yakasında da bundan görmüşsünüzdür; güneş gibidir, ters
durmaz, aşağı doğru durur, yukarı değildir oklarımız, göğse, kalbe doğrudur,
güneş ışıklarını yansıtır. Burada çok üzüldüğü bir şey için taktı annem. Sizler
dünyanın her yerinde Fetullah’ın önünü açtınız, onun ticareti ele geçirmesine,
onun devleti ele geçirmesine göz yumdunuz, göz yumduğunuz Fetullah geldi darbe
yaptı. Ben evimden alınırken -Cumhuriyet Halk Partisine bir şey söylerken
dikkatli olmanızı öneririm- 1.500 kişi kapıya toplanıp “Fetullah’ın itleri,
yıldıramaz bizleri!” diye bağırdı, “Fetullah’ın itleri, yıldıramaz bizleri!”
Biz yılmayız arkadaşlar. Bu mücadelede belki dönenleriniz olacak, belki “Yanlış
yaptık.” diyenleriniz olacak, biz o gün de Fetullah Gülen’in karşısında, onun
gibi düşünenlerin karşısında dimdik duracağız Cumhuriyet Halk Partisinin altı
okunu şerefle göğsümüzde taşıyarak. 
Teşekkür
ederim efendim. (CHP sıralarından alkışlar) 
BAŞKAN
– Teşekkür ederim Sayın Özkan.
Cumhuriyet
Halk Partisi Grubu adına İstanbul Milletvekili Sayın Mehmet Bekaroğlu
konuşacak. (CHP sıralarından alkışlar) 
Buyurun
Sayın Bekaroğlu, süreniz altı dakika.
CHP
GRUBU ADINA MEHMET BEKAROĞLU (İstanbul) – Sayın Başkan, değerli
milletvekilleri; Diyanet İşleri Başkanlığı bütçesi üzerinde konuşacağım. 
Bildiğiniz
gibi, Diyanet İşleri Başkanlığı Kanunu’nda görevi, İslam dininin itikat ve
ibadet alanıyla ilgili işleri yürütmek ve dinî kurumları idare etmek, bu
şekilde yazıyor ama biliyorsunuz, Türkiye’de sadece İslam dini yok, değişik
dinler, değişik yorumlar var. Demokratik bir ülke, herkesten eşit bir şekilde
vergi alıyoruz ama Diyanet İşleri Başkanlığı, bildiğiniz gibi, tek bir mezhebe
hizmet ediyor maalesef. Ben, bunların üzerinde çok konuşmayacağım, bunlar çok
konuşuldu, tartışıldı, hâlâ konuşuluyor; Sünni, Hanefi mezhebi üzerinde şey
yapılıyor. 
Diyanet
İşleri Başkanlığıyla ilgili, bütçesini konuşurken, birçok konu gündeme
gelebilir. Mesela, Sayıştay raporları benim çok dikkatimi çekti, Diyanet
İşlerinin bütçesinde Sayıştay raporları. Türkiye Diyanet Vakfıyla ilgili dünya
kadar problem var. “Haiti’yle ilgili toplanan paralar gönderilmedi.” diye
Sayıştay raporlarında yazıyor, işte, camilerde toplanan paralar vakfa
aktarılıyor, vakıfta ne olduğu belli değil, bir sürü laflar var ama ben
bunların üzerinde de konuşmayacağım. Fakat, bir şeyin üzerinde durmak
istiyorum. 15 Temmuzdan sonra Diyanet İşleri Başkanlığı alelacele, apar topar
9. Din Şûrası’nı topladı ve orada 2 tane önemli karar var. Bir: FETÖ sapık bir
külttür. İki: Fetullah sahte mehdidir. Günaydın! Hadi Hükûmet aldatıldı, AKP
aldatıldı falan Diyanet İşleri Başkanlığı ne yapıyordu, o zaman mı aldandı? Bir
soru daha soruyorum bu hocalara: Ya, o sahte mehdi de hakiki mehdi kimdir,
nerede, kim karar verecek buna? Bu soruların cevabı var mı?
Değerli
arkadaşlarım, bütçe görüşmelerinde Plan ve Bütçe Komisyonunda ilgili bakan ve
daha sonra da Diyanet İşleri Başkanı dedi ki: “Biz sahih İslam’ın
peşindeyiz.” Peki, devlet İslam’ın sahihini tanımlayacaksa bu nasıl olacak,
farklı yorumlar nasıl değerlendirilecek? 
Bakın,
bu ülkenin ve İslam’ın en temel sorunlarından bir tanesi “hadis” diye konuşulan
konudur. Orada ne konuşulur, nedir biliyor musunuz? “Ümmetim 72 fırkaya
ayrılacak, bunlardan bir tanesi hak, diğerleri batıldır.” Kim karar verecek
işte? Bakın, İslam dünyasının en temel sorunlarından biri bu. Ama, ben
bunlardan, hiçbirinden söz etmeyeceğim bugün, bunları konuşmayacağım. 
Şimdi,
tabii, anladık, elbette, ibadetler var, imanın, İslam’ın şartları var, farzlar,
vacipler, sünnetler, elbette dinin bir şekli tarafı da var. Ama, esası nerede?
Diyanet İşleri Başkanlığına ve bu ülkenin ulu hocalarına soruyorum: Esas
nerede? İslam’ın özü dediğimiz şey nerede, bunu soruyorum. Siz, zaman zaman,
hutbelerde, vaazlarda başka şeylerden de ahlaktan da söz ediyorsunuz, İslam
ahlakından da söz ediyorsunuz ama yanınızdaki örneklerden hiç söz ediyor
musunuz? Kul hakkından, kibirden, israftan, iltimastan, kayırmacılıktan söz
ediyor musunuz?
Bakın,
size bir şey söyleyeyim Diyanetin görevlileri, ilahiyatçılar, bütün İslam
âlimlerine soruyorum: Kasım ayında bu ülkede 190, 2016’nın on bir ayında 1.816
işçi iş kazasında, iş cinayetinde öldü gerekli tedbirler alınmadığı için,
denetleme yapılmadığı için. Diyanetten bir tane ses geldi mi? 
“Taşeron
işçilik” diye bir kurum var burada, kölelik, kölelik. Peygamberin bin dört yüz
sene evvel kaldırmış olduğu kölelik var. Peki, Diyanet İşleri Başkanlığı, bir
tane hoca çıkıp bu konuda bir şey söyledi mi? (CHP sıralarından alkışlar) 
Kentler
yağmalanıyor, dağlar, vadiler yağmalanıyor, meralar yağmalanıyor; gelecek
kuşakların mirası, gelecek kuşakların emaneti yağmalanıyor, bir gün bir tane
Diyanet görevlisi, bir hoca, bir ilahiyatçı çıktı bir şey dedi mi? Bunlar
yanlıştır dedi mi? 
Su
paketleniyor, Allah’ın suyu. Bütün canlıların olan Allah’ın suyu paketleniyor,
satılıyor. Diyanet İşleri Başkanlığı çıktı, bir tane hoca, ilahiyatçı çıktı bu
konularda bir şey söyledi mi? (CHP sıralarından alkışlar) 
Bakın,
Cahiliye Dönemi’nde kız çocukları diri diri gömülüyordu, şimdi yakılıyor. Nasıl
yanıyorlar biliyor musunuz? Gerekli tedbirler alınmadığından dolayı yanıyor bu
çocuklar. Diyanet İşleri Başkanlığı gidip kurslarında bu konuda bir denetim
yaptı mı? (CHP sıralarından alkışlar) 
Niçin
bize Veda Hutbesi’nden söz etmiyorsunuz? Veda Hutbesi, en önemli insan hakları
belgesidir. Orada hiçbir suçlunun anasının babasının, evlatlarının
suçlanamayacağını söylüyor. 3 yaşında çocuk 40 derece ateşle doktora gitmiş,
“Senin baban FETÖ’den tutuklu, SGK güvencen kalmadı.” diye bakılmamıştır. (CHP
sıralarından “Bravo” sesleri, alkışlar) Diyanet İşleri Başkanlığı, hocalar
çıkıp bir şey söylemişler midir bu ülkede? 
Niçin
bize sarayların Muaviye geleneği olduğunu, Peygamber’in tevazu timsali
olduğunu… Niçin saraylara gidip dikilmiyorlar? Ebu Zer gibi niye demiyorlar,
“Bu sarayı paranla yaptıysan israftır, milletin malıyla yaptıysan haramdır.”
diye niye demiyorlar bunlar? 
Ve
niçin bize isyanın farz olduğunu öğretmiyorsunuz, ey ulu hocalar? Tamam,
“Bizden olsun, ülülemre itaat edelim.” Peki bu, bizden ne demek? Bizim
kabileden, bizim mezhepten mi demek yoksa adalete uyan, hukuka uyan mı demek?
Adalete, hukuka uymayana isyan etmenin farz olduğunu niçin söylemiyorsunuz bize
sayın hocalar? Ey, yeşil sarıklı ulu hocalar, niçin bize bunu öğretmiyorsunuz,
niçin bütün bunları bize söylemiyorsunuz; suçlusunuz, sorumlusunuz. Bunları
sadece bu ülkenin yani Türkiye’nin hocalarına, ilahiyatçılarına söylemiyorum,
bütün İslam coğrafyasının hocalarına söylüyorum: Eğer siz bunları söylemiş
olsaydınız, siz eğer iktidarların önünde eğilmemiş olsaydınız, bunları söylemiş
olsaydınız İslam coğrafyasında insanlar birbirleriyle boğazlaşmazdı, çocuklar
öldürülmezdi. 
Ey,
yeşil sarıklı ulu hocalar, sorumlusunuz, sorumlu, bunun hesabını Allah’a
vereceksiniz. 
Saygılarımla.
(CHP sıralarından “Bravo” sesleri, alkışlar) 
BAŞKAN
– Teşekkür ediyorum Sayın Bekaroğlu. 
Cumhuriyet
Halk Partisi Grubu adına şimdi de İzmir Milletvekili Sayın Atila Sertel
konuşacak. 
Buyurun
Sayın Sertel. (CHP sıralarından alkışlar) 
Sizin
de süreniz altı dakika. 
CHP
GRUBU ADINA ATİLA SERTEL (İzmir) – Sayın Başkanım, kıymetli milletvekilleri;
konu RTÜK, dakika altı. Altı dakikada RTÜK’ü ve Türkiye’deki basının, medyanın,
televizyonların, radyoların sorunlarını tartışmak mümkün değil. Bana bir buçuk
iki saat bile yetmez ama ben altı dakika içerisinde özetlemeye çalışacağım.
Radyo
ve Televizyon Üst Kurulunun görevlerini özetlemek gerekirse denetlemek ve o
denetimi ifa etmektir ama bugün gelinen noktada Radyo ve Televizyon Üst Kurulu
ne yazık ki bir sansür kurulu hâline gelmiştir. İktidara önerim şudur, Sayın
Numan Kurtulmuş’a önerim şudur: RTÜK bitmeli, RTSÜK başlamalıdır, Radyo
Televizyon Üst Kurulu değil, radyo televizyon sansür kurulu olarak yeniden
düzenlenmelidir çünkü her konuda sansür, her konuda yayın engelleme karşımıza
çıkmaktadır. Geçen yıl 44 kez televizyonlara, radyolara, medyaya yayın yasağı
getirilmiştir, 44 kez. Tecavüzü önleyemiyorsunuz, tecavüzle ilgili yayın
yasağını getiriyorsunuz. Patlama oluyor, terör olayı oluyor, terörü lanetle
kınıyoruz, kınıyorsunuz, terör önlenemiyor ama terörle ilgili yayın yasağını
getirip çakıyorsunuz. Adana’da Valilikte patlama oluyor, daha televizyon
kanalları oraya ulaşmadan, Radyo ve Televizyon Üst Kurulu ve Hükûmet hemen
olayı yasaklıyor. Yasakçı bir zihniyetle Türkiye’deki sorunların üstesinden
gelmeniz asla mümkün değil, asla çözemezsiniz. Üstünü örterek sorunlar çözülmüş
olsaydı gerçekten çok başarılı bir iktidar olurdunuz. O kadar çok konunun
üstünü örtmeyi o kadar maharetle beceriyorsunuz ki, yasakçısınız ve gerçekten
Türkiye’de televizyonları kapatmakta, radyoları ve televizyonları susturmaktan
öte medyayı susturmakta bir dünya rekorunuz var. 
Kanun
hükmündeki kararnameyle 50 yayını durdurdunuz, 34 televizyonu kapattınız, 33
radyoyu kapattınız. Bu kapatmalarda RTÜK’ün imzası yok, RTÜK devre dışı,
olağanüstü hâl kapsamında keyfî hükümler kararnamesiyle bu kararları aldınız. 
Ahlaka
önem vermiyorsunuz. Önem verseydiniz RTÜK’le bütün gün evlilik programları diye
yayınladığınız saçma sapan ve manken artıklarının çıkarılıp bir dizayn
içerisinde Türk toplumuna sunulmasını ahlaka aykırı bulur ve o programları yasaklardınız.
Ama o programlar sizin işinize geliyor ve o toplumun sorunlarının konuşulması
yerine kim kimle, ne yapıyor, kim kimi gözetliyor, gözetleme evinden evlilik
evlerine Türkiye’yi çevirdiniz. 
Ayrıca,
yerel televizyonlara, yerel basınlara Anadolu içerisinden baktığımızda
Anadolu’nun içindeki arkadaşlarımızın büyük sıkıntılar içerisinde olduğunu
söylemek isterim. Adıyaman’da -Ahmet Aydın’ın memleketinde- Mercan TV var.
Mesela Mercan TV’nin yayın yapmak için 3 megabit banda ihtiyacı var. Bu 3 megabit
banda toplam 16.500 dolar para ödemek zorunda. Bununla yetinmiyor Mercan TV,
2.500 dolar da uplink bedeli ödüyor. Yani toplamda 19.500 dolar her ay takır
takır bu kasaya ödeniyor. 
Arkadaşlar,
ocak ayında bir yerel televizyon 65.914 lira kira bedeli veriyordu, bugün bu
rakam 79.147 liraya çıktı. Şimdi soruyorum: Ulusal bazda yayın yapan televizyon
kanallarına da aynı fiyat uygulanıyor, yerel bazda 500 liraya, bin liraya, 300
liraya, 150 liraya ilan almış televizyon kanalları için de aynı rakamlar sunuluyor.
Bu hak mıdır? Soruyorum: Nerede yerel televizyonların ayakta kalması, mümkün
müdür? Takır takır düşüyorlar ve hepsi birer birer kapanıyor arkadaşlar. (CHP
sıralarından alkışlar)
Şimdi,
geçen gün, AVM açılışında, Kayseri’de, Sayın Cumhurbaşkanı konuşuyor: “AVM
kiraları Türk lirası olsun, dolar bitsin, dolar kalksın, dolarla uygulamayın.”
diyor, doğru söylüyor, tamam, katılıyoruz. Peki, AVM olunca dolar uyuyor da
uydu kiraları olunca dolar niye uymuyor, niye Türk lirasına çevrilmiyor? AVM’ye
uyan, uyduya niye uymuyor? Bunu sormak lazım. (CHP sıralarından alkışlar)
Sevgili
arkadaşlarım, 720 civarında basın kartını iptal etti bu Basın-Yayın Enformasyon
Genel Müdürü. İçinde çalışanların ve hangi kuruluşta çalışırsa çalışsın
hiçbirinin basın kartının iptal edilmemesi lazım. Ama bir arkadaşımız var ki
-benim neredeyse çocukluktan beri beraber büyüdüğüm ve beraber çalıştığım
arkadaşım, Sedat Kaya- sadece “facebook”ta yaptığı yorumlar nedeniyle sürekli
basın kartı elinden alınmıştır. Bu ayıptır, bu yazıktır, bu günahtır, böyle bir
şey olmaz. (CHP sıralarından alkışlar) Sevgili arkadaşlarım, bunun hesabı bir
gün gelir sorulur. 1919’da Mustafa Kemal Atatürk nasıl Samsun’a çıktıysa,
2019’da da Cumhuriyet Halk Partisi iktidarıyla bu sorunlar çözülecektir. 
Teşekkür
ediyorum. 
BAŞKAN
– Teşekkür ederim Sayın Sertel. 
Sayın
Yıldırım, bir söz talebiniz var. 
Buyurun.

IV.- AÇIKLAMALAR (Devam)
4.- Muş Milletvekili Ahmet Yıldırım’ın,
Şemdinli Belediyesinin kapısına kilit vurulmasına ve Van Özalp Belediyesinde
kayyuma kayyum atanması uygulamasına ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Sayın Başkan, bugün konuşmamda ifade ettiğim bir hususa
dair yeni bir gelişme: Şimdi, her geçen gün gerçekten akıllara durgunluk veren
yeni bir iktidar uygulamasıyla karşı karşıyayız. Ben, Şemdinli Belediye
Başkanımızın bugün sabah tutuklandığını ifade etmiştim. Hemen sonrasında
Valilik kararıyla oraya dayanan güvenlik güçleri, zincirle belediye kapısını
kilitleyerek, gelen çalışanlara “İkinci bir emre kadar burası kapalıdır.”
demiş. 
Bir diğer husus, iki buçuk aydır kayyum atanmış olan
Van Özalp Belediyesine dün kayyuma kayyum atanarak yeni bir uygulamaya yine
şahitlik ettik. 
Şunu ifade edelim: Bir belediye binasını teslim alarak
o ilçedeki bütün halkın AKP’li olacağı saikiyle mi bu yapılıyor bilmiyoruz ya
da bir belediye binasını kilitleyip ilçeyi hizmetsiz bırakarak otomatik irade… 
(Mikrofon otomatik cihaz tarafından kapatıldı)
BAŞKAN – Tamamlayın lütfen. 
AHMET YILDIRIM (Muş) – Teşekkür ederim.
Şimdi, bir belediye binasını kilitleyip ilçeyi
hizmetsiz bırakarak otomatik olarak o halkın iradesinin ve inançlarının anında
eğer değişeceği düşünülüyorsa büyük yanılınıyor. Bir şeye hizmet eder bu
uygulamalar, o ilçenin bu ülkeye olan aidiyet ve sahiplenme duygusunu zayıflatır.
Bizim bu uygulamaları kabul etmemiz mümkün değil. Çünkü belediye başkanlarını,
parti yöneticilerimizi, milletvekillerimizi tutuklamayı daha bu iktidar
partisinin bütün vekilleri, bakanları, yöneticileri bile içine sindiremiyorken,
onların bile bir bölümünün eleştirilerine mazhar oluyorsa bizim bu uygulamaları
kabul etmemiz mümkün değil, ancak bölge halkının devlete ve bu ülkeye olan
aidiyet ve sahiplenme duygusunu zayıflatmaya hizmet eder diyorum.
Teşekkür ediyorum. 
BAŞKAN- Teşekkür ederim. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 211 Adet
Denetim Raporunun Sunulduğuna İlişkin Sayıştay Başkanlığı Tezkeresi (3/829),
2015 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı Merkezî
Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN – Evet, Cumhuriyet Halk Partisi Grubu adına
şimdi de İstanbul Milletvekili Sayın Kadri Enis Berberoğlu konuşacak.
Buyurun Sayın Berberoğlu. (CHP sıralarından alkışlar)
Süreniz altı dakika. 
CHP GRUBU ADINA KADRİ ENİS BERBEROĞLU (İstanbul) –
Teşekkür ederim Sayın Başkan.
Kıymetli milletvekilleri, grubum adına Basın-Yayın
Enformasyon Genel Müdürlüğü bütçesi üzerine söz almış bulunuyorum. 
Bir cumhuriyet kurumunun daha içinin boşaltıldığını
söyleyeyim özetle, konunun aslında özeti bu çünkü. 
Bakın, 1920 tarihli bir kanunla, yani cumhuriyetten
önce kurulmuş bir kurumdan bahsediyoruz; o zamanki adıyla Matbuat ve İstihbarat
Müdüriyeti Umumisi Teşkilatı kuruluyor. Niye kuruluyor? Daha sonra kanun
hükmünde kararnameyle düzenlenen görevlerine baktığınız zaman, amacının içeride
ve dışarıda tanıtım olduğu, hükûmet aleyhine ve Türkiye aleyhine propaganda
faaliyetlerini takip etmek, dış tanıtma faaliyetlerini yönlendirmek, dış
işleriyle koordineli gitmek gibi birtakım görevlerin sayıldığını görüyoruz.
Peki, bugün AKP sayesinde Türkiye'nin dostlarının sayısının bir elin
parmağından az, düşmanlarınsa hakikaten parmakla sayılamayacak kadar çok olduğu
bir ortamda bu kurum en azından dış politikaya dönük işlevini veya dış tanıtım
işlevini yerine getiriyor mu diye bir teknik analizde bulunmak gerekirse,
sadece personel yapısına bakmak yeterli. Baktığımızda, yaklaşık 700 küsur
kişilik personelden 550’sinin Türkiye’de istihdam edildiğini, bunların yarısına
yakınının yabancı dil bildiğini, yine baktığımızda, sadece 35 ülkede
basın-yayın temsilcisinin bulunduğunu görüyoruz, yani yüzde 5, personelin yüzde
5’i kadar bir istihdam yurt dışında yapılmış. E peki “Böyle bir müesseseden
neler çıkar, nasıl bir siyaset üretilir?” diye baktığınız zaman belki ilginizi
çekecek birkaç maddeyi sıralamak istiyorum ve Sayın Bakan Numan Kurtulmuş
burada olsaydı kendisine de arz etmek isterdim şahsen. 
Birincisi:
Türkiye'nin şu andaki medyasının en büyük sorunu olarak gördüğüm -eski bir
gazeteci olarak- akreditasyon sorunuyla ilgili ne zatıalilerinizin bir derdi
var ne de Basın-Yayın ve Enformasyon Genel Müdürlüğünün bir derdi var. Bir
gazetecinin bu ülkede Cumhurbaşkanını ve Başbakanı takip etmek için izne tabi
olması ve bu iznin bazı gazetelere, televizyon kuruluşlarına ve haber
ajanslarına verilip diğerlerine verilmemesi başlı başına bu ülkedeki medya
düzenini anlatmaya yeterlidir. Ben profesyonel bir gazeteci olarak hangi izne
gerek duyayım bu ülkenin Başbakanının, bakanının halka açık, kamuoyuna açık
faaliyetlerini takip etmek için, orada bulunmak için, kamera götürmek için,
teyp tutabilmek için? Bu ayıbı eğer Basın-Yayın ve Enformasyon Genel Müdürlüğü
dert etmiyorsa kendine bence eksik iş yapıyor demektir. 
İkincisi:
Hepimizin cebinde nüfus kâğıdı var, yeni çıkan kimlikler var. Gazetecilerin,
medya mensuplarının cebinde bunlara ilaveten bir de basın kartı vardır. Tıpkı
bizlere dağıtılan, parlamenterlere dağıtılan kimlikler gibi. Bu kimlikleri bize
dağıtırken Meclis Başkanlığı herhangi bir vesayet kurumundan izin alıyor mu?
Almıyor. Peki, Basın-Yayın ve Enformasyon Genel Müdürlüğü hangi kriterde
kendini medya mensubu olarak gören insanların -kadınların erkeklerin, şu
siyasetten bu siyasetten, şu gazeteden, öteki televizyondan- arasında ayrım
yapabiliyor? Bir kısmına basın kartı yani tanıtım kartı veriyor. Bakın, onu iyi
anlamanızı istiyorum sayın milletvekilleri. Tanıtım kartlarıdır bunlar. Bunlar,
üzerinde herhangi bir avantaj sağlayan, kredi kartı gibi ya da herhangi bir
mağazanın hediyesi olan, promosyonu olan bir şey değildir; insanların sadece
medya mensubu olduğunu gösterir. Siz bu kartları dağıtırken adil davranmamakla
kalmıyorsunuz, sudan sebeplerle bu kartların bir kısmını iptale başladınız. Bu
da bence Basın-Yayın ve Enformasyon Genel Müdürlüğünün derdi olmalıdır.
Son
olarak, aslında AKP Grup Başkan Vekili Sayın Bostancı’dan ben ilham aldım.
Kendileri bu kürsüde çok doğru bir ifade kullandılar. Mealen söyleyeceğim, eğer
hata yaparsam lütfen kendileri düzeltsin beni. “İlk defa halk oyuyla seçilen
Sayın Cumhurbaşkanı artık siyasi bir kişiliktir.” dedi. Kesinlikle katılıyorum
ve her siyasetçi gibi eleştirilerden de nasibini almak zorundadır. Size, bana
yöneltilen eleştiriler eğer mahkeme huzuruna giderse “siyasetçi hoşgörüsüne”
diye bir hüküm kuruluyor -ki bu doğrudur- ama Sayın Cumhurbaşkanına eleştiri
yapılırsa o zaman özel kanunla yargılanıyorsunuz, özel kanunla dava
ediliyorsunuz. Şu anda içeride olan arkadaşlarımızın, benim eski
meslektaşlarımın bir bölümü bu davalar yüzünden içeridedir, bu davalar yüzünden
haklarında hüküm verildi veya hüküm veriliyor. Lütfen, Basın-Yayın ve
Enformasyon Genel Müdürlüğü son olarak bu konuda da üstüne düşeni yapsın. En
azından basın davalarıyla ilgili bölümde Cumhurbaşkanının siyasi bir kişiliği
olduğu unutulmadan Cumhurbaşkanına dönük eleştirileri makamdan ayırabilsin.
Çok
teşekkür ederim efendim. (CHP sıralarından alkışlar) 
BAŞKAN
– Teşekkür ederim Sayın Berberoğlu.
Cumhuriyet
Halk Partisi Grubu adına son olarak Bursa Milletvekili Sayın Lale Karabıyık
konuşacak.
Buyurun
Sayın Karabıyık. (CHP sıralarından alkışlar)
Süreniz
altı dakika.
CHP
GRUBU ADINA LALE KARABIYIK (Bursa) – Teşekkürler Sayın Başkan.
Değerli
milletvekilleri, Plan ve Bütçe Komisyonunda sayın bakanlar bize sunum yaparken
her zaman çok pespembe bir tablo çizdiler, tablo güzel de içindeki veriler
gerçek değildi. Biz ise gerçekleri söylemeye çalıştık ama aldığımız karşılık
şuydu: “Siz sandıktan çıkan sonuca bakın.” Böyle geçiştirildik ancak konu
saptırılırsa vatandaşı böyle kandırmak da doğru değil.
Şimdi, sadece bakanlar değil pembe tablo çizen. Merkez
Bankası yılda 2 kez Finansal İstikrar Raporu açıklıyor ve bu son raporunda öyle
bir pembe tablo çizmiş ki bütün sorun dünyada FED’de, FED’in faiz artırma
beklentisinde. Peki, başka nerede? Trump’tan beklenen ekonomik politikaların
riski artırdığı yönünde birtakım riskler var. Peki, Türkiye'de hiçbir sorun yok
mu? Hayır, yok. Bir ayrışma yok mu? Hayır, yok. Türkiye dışındaki benzeri
ülkeler için kötü bir manzara çiziliyor, tablo kötü ama Türkiye için pespembe
bir tablo. Bakın, şu cümleleri size okumak isterim. Finansal İstikrar
Raporu’nda diyor ki Türkiye için: “Küresel tahvil piyasasındaki olumsuz gelişmeler
Türkiye’ye yansımayacak -Merkez Bankasının raporu bu- bankalar dışarıdan borç
bulmakta hiç zorlanmayacak, tahsili gecikmiş alacaklar çok makul düzeyde, reel
sektör borçlu… Ama olsun, borçların çoğu zaten uzun vadeli. “Cari açık düşmeye
devam edecek.” Başka bir cümle okuyayım size: “Türkiye'nin risk primi de
düşmekte.” 
Sayın vekiller, bu nasıl bir pembe tablodur Merkez
Bankasının çizdiği? Bu nasıl bir kendini kandırmaktır, aldatmacadır? Evet, şunu
biliyorum: Merkez Bankası özerk değil, rahat konuşamaz ama lütfen siz, sizler
vatandaşı kandırmayınız. Türkiye gelişmekte olan diğer ülkeler gibi dolara
karşı değer kaybetti, evet ama Türkiye'nin değer kaydı diğer ülkelerininkinin
tam 2 katıdır. Bu aradaki farkı nasıl açıklayacaksınız vatandaşa? “Siyasi kriz
var.” desenize. “Siyasi krizin ekonomiye yansımasıdır bu.” diyebiliyor musunuz?
Bu gerçekleri anlatabiliyor musunuz? “Bu gerçekler varken biz başkanlık sistemi
telaşına düştük.” diyebiliyor musunuz sayın vekiller?
Türkiye'nin döviz yükümlülüğü maalesef 610 milyar
dolar, döviz varlığımız 220 milyar dolar. Peki, başka bir gerçeğimiz işte bu
aradaki fark kadar 390 milyar dolar döviz açığımızın olduğu. Yılbaşında kur
2,92’ydi ve bu durumda 1 trilyon 138 milyar liraydı, bu döviz açığının TL
karşılığı. Ne oldu dolar? 3,47. Şimdi ne? 1 trilyon 350 milyar lira. Ee, bu
risk değildir de nedir acaba soruyorum? 
Sayın
vekiller, Türkiye, cari açık vererek büyüyor. Tasarruflarını artıramıyor,
borçlanarak kaynak sağlamaya çalışıyor; borçlanarak sağladığı kaynağı ise üretimde
kullanamıyor, tüketimle büyüyor zaten. Bakın, lafa gelince “Türkiye'nin borcunu
on dört yıllık dönemde azalttık.” diyorsunuz. Peki, bakın, 2002’de Türkiye'nin
brüt dış borç stokunun gayrisafi yurt içi hasılaya oranı 56,2’ymiş. Bu arada
birkaç sene 37’lere düşürmüşsünüz, son beş yılda artışa geçmiş ve şu anda
Türkiye'nin brüt dış borç stokunun gayrisafi yurt içi hasılaya oranı 59,5. Yani
56,2’den devralmışsınız 59,5’e çıkartmışsınız, kutluyorum. Kamu borç stokunu ne
yaptınız? 2002’den bu zamana kadar 2’ye katladınız. Özel sektörün dış borcu ne
oldu peki? İç ve dış borç olarak 7,5 kat daha arttı sayenizde. 
Sayın
vekiller, Türkiye’nin 167,8 milyar dolar kısa vadede ödemesi gereken borcu var,
yıllık dış finansman ihtiyacı da 200 milyar dolar. Yani, cari açıkla büyüme
modelinde devletin, özel sektörün ve hane halkının borçlarını da artırmış
durumdasınız. Ailelerin 167,1 milyar lira sadece ihtiyaç kredisi, bakın, sadece
ihtiyaç kredisi var. Eğer bu borçların geri ödemesinde bir sorun yaşanırsa
değerli vekiller, bankalar bundan etkilenmeyecek mi, bu önemli bir risk değil
midir sizce? İşte, cari açık vererek ve borçlanarak finanse ettiğiniz büyüme
modelinde devraldığınız yüzde 8,4 işsizlik de şu anda 11,3; bunu da kutluyorum!
2015 yılından bu yana da Türkiye hem bütçe açığı veriyor hem de cari açık
vererek gidiyor. Tasarruf oranlarını da indirdiğiniz yerler: 2002’de 18,6’da
aldınız, 2016’da yüzde 13,5’e düşürdünüz tasarruf açığını. Dünya ortalaması
nasıl mı? 25,4; gelişmekte olan ülkeler 31,2; Asya yüzde 41’lerde; Avrupa
17’lerde en kötü olmasına rağmen ama siz yüzde 13,5’e maalesef düşürdünüz.
Umutlar büyüme için dış kaynağa ve yabancı sermayeye bağlanıyor ama sermaye
girişi yıllık 50 milyar dolardan 20 milyar dolara geriledi çünkü güveni
azalttınız, para gelmiyor.
(Mikrofon
otomatik cihaz tarafından kapatıldı)
LALE
KARABIYIK (Devamla) – Değerli vekiller, bu gerçekleri lütfen görmezden
gelmeyiniz. (CHP sıralarından alkışlar)
Teşekkür
ediyorum.
BAŞKAN
– Teşekkür ederim Sayın Karabıyık.
Sayın
milletvekilleri, böylelikle grup adına konuşmalar sona erdi.
Şimdi
şahsı adına Aydın Milletvekili Sayın Abdurrahman Öz’ü dinleyeceğiz.
Buyurun
Sayın Öz. (AK PARTİ sıralarından alkışlar)
Süreniz
beş dakika.
ABDURRAHMAN ÖZ (Aydın) – Sayın Başkanım, teşekkür
ediyorum. 
Sayın
Başkan, değerli milletvekilleri; 2017 Yılı Bütçe Tasarısı lehinde şahsım adına
söz almış bulunuyorum. Genel Kurulu saygıyla selamlıyorum. 
Sözlerime
başlamadan önce, başta 15 Temmuz akşamında işgal hareketine direnen, bu amaçla
sokağa çıkan, tanklara karşı duran, devletine sahip çıkan insanımızı
selamlıyorum. 
Yine,
vatanımızın bölünmez bütünlüğü için canını ortaya koymuş aziz şehitlerimize
Allah’tan rahmet diliyor, kederli ailelerine de sabırlar diliyorum,
gazilerimize de acil şifalar diliyorum. 
Görüşmekte
olduğumuz bütçe tasarısı, AK PARTİ hükûmetlerinin 2002 yılından beri
hazırladığı 15’inci bütçe tasarısıdır, öncelikle hayırlı olmasını diliyorum.
Bugün
Cumhurbaşkanlığı, Türkiye Büyük Millet Meclisi Başkanlığı, Sayıştay Başkanlığı,
Anayasa Mahkemesi, Yargıtay, Danıştay, Başbakanlık, Kamu Denetçiliği Kurumu,
MİT, Millî Güvenlik Kurulu Genel Sekreterliği, Diyanet İşleri Başkanlığı, RTÜK,
Basın-Yayın ve Enformasyon Genel Müdürlüğü ve Hazine Müsteşarlığının
bütçelerini görüştük.
2017
yılı bütçesi hizmet bütçesi niteliğinde hazırlanmış bir bütçe olup geçmiş on
dört yılda olduğu gibi vatandaşımızın refahını artıran, hizmetleri karşılayan
bir bütçe özelliğini taşımaktadır. Bütçede yatırımlar desteklenmiştir. Bu
bütçede yatırım harcamaları geçen yıla göre yüzde 30 artırılmıştır. En yüksek
pay Ulaştırma ve Millî Eğitim Bakanlığına ayrılmıştır, sırasıyla Tarım ve
Sağlık Bakanlığı yatırımları takip etmektedir. 
Değerli
milletvekilleri, bütçe tasarısında reel sektör desteklenmeye devam edilmiştir.
Yerel yönetimler, bölgesel ve kırsal kalkınmada desteklenmiştir. Aynı
çerçevede, tarıma destekler devam etmiştir. Bütçede tarıma ayrılan kaynak 30,9
milyar, yaklaşık 31 milyar TL’dir. Biliyorsunuz, AK PARTİ hükûmetleri döneminde
mazot, gübre, buğday ve hububat desteği, büyükbaş ve küçükbaş hayvan, süt ve
besi desteği, yem bitkileri ve organik tarım gibi birçok destekler verilmiştir;
bu destekler artarak devam etmektedir.
Milletvekili
olduğum Aydın ilimizde 2016 yılında, dokuz aylık dönemde, 287 milyon TL
tarımsal destek ödemesi yapılmıştır. 2017 yılı için bu rakam yaklaşık 500
milyon TL olarak öngörülmektedir. 
Tarımın
Aydın’ımız için ne denli önemli olduğunun bilincindeyiz. İlimizde yetişen,
destek kapsamında olmayan incir gibi bir kısım ürünlerin tarımsal destek
kapsamına alınması için Aydın milletvekilleri olarak çalışmaya devam ettiğimizi
ve inşallah en kısa sürede sonuçlandıracağımızı ifade etmek istiyorum. Zira,
biliyorsunuz “incir” denilince akla ilk Aydın gelir, “Aydın” denilince de incir
akla gelir. Bu sene yaklaşık 60 bin ton incir üretilmiştir, bunun 35 bin tonu
ihraç edilerek ülkemize 400 milyon TL’ye yakın döviz girdisi sağlanmıştır. 
Değerli
milletvekilleri, görüşmekte olduğumuz bütçede yurt içi tasarruflar da teşvik
edilmiştir. 2002 yılı bütçesine göre eğitime ayrılan pay 10 kat artırılmıştır;
bu da Hükûmetimizin, AK PARTİ’nin eğitime verdiği önemi göstermektedir.
Yükseköğrenim burs ve kredi tutarları seçim vaadinde belirttiğimiz üzere daha
önce artırılmıştı. Sağlık, çalışanlar ve sosyal güvenlik hizmetleri bakımından
da bütçenin genelinde olduğu gibi vatandaşımızın refahını artırma ilkesine göre
planlama yapıldığını görmek AK PARTİ’liler olarak bizleri memnun etmiştir. 
Değerli
milletvekilleri, malumunuz, bütçe görüşmelerinden sonra önümüzdeki günlerde
yeni anayasa yapılması ve Anayasa değişikliğiyle ilgili çalışmalarımız Meclis
gündemine gelecek ve inanıyorum ki Meclisten kabul oyu alarak daha önce de
vadettiğimiz gibi bu değişiklik insanımızın karşısına referandumda onay için
çıkarılacaktır. İnsanımız önüne gelecek olan bu değişiklik teklifini, bu yeni
anayasayı değerlendirecek ve büyük oranda “evet” diyeceğine, destekleyeceğine
inanıyoruz, bu inançla yola çıkıyoruz. Çünkü, insanımız yapılacak olan
değişikliğin kendisi için olumlu sonuçlar doğuracağına ve daha güçlü bir Türkiye
için gerekli olduğuna inanmaktadır. 
Bu
vesileyle, 2017 Yılı Merkezi Yönetim Bütçe Kanunu Tasarısı’nın ülkemize ve
milletimize hayırlı olmasını temenni eder, nice 15’inci bütçeler hazırlama
dileğiyle Genel Kurulu saygıyla selamlarım. (AK PARTİ sıralarından alkışlar) 
BAŞKAN
– Teşekkür ederim.
Şimdi
Hükûmet adına Başbakan Yardımcısı Sayın Mehmet Şimşek’i dinleyeceğiz. 
Buyurun
Sayın Şimşek. (AK PARTİ sıralarından alkışlar)
Süreniz
yirmi dakika. 
BAŞBAKAN
YARDIMCISI MEHMET ŞİMŞEK (Gaziantep) – Sayın Başkan, değerli milletvekilleri;
yüce Meclisimizi, sizleri sevgiyle saygıyla selamlıyorum. Görüşmekte olduğumuz
tüm kurumların bütçelerinin ülkemize, milletimize hayırlı olmasını temenni
ediyorum. Emeği geçen herkese teşekkür ediyorum.
Dün
genel olarak Türkiye ekonomisi ve dünya ekonomisine ilişkin görüşlerimi
sizlerle paylaştım. Müsaade ederseniz bugün daha çok Hazine Müsteşarlığına
ilişkin, onun faaliyetlerine ilişkin görüşlerimi sizlerle paylaşmak istiyorum.
Ayrıca, bazı eleştirilere, tespitlere, değerlendirmelere ilişkin fikirlerimi de
sizlerle paylaşayım.
Her
şeyden önce, bu sıkıntılı dönemde Türkiye'nin bilançosu, devletin bilançosu,
kamu maliyesi aslında hâlâ güçlü. Bu da aslında şoklara karşı bir miktar direnç
göstermemizi sağlıyor. Devletin bilançosu, Hazinenin bilançosundan kastımız
tabii ki kamu maliyesinin durumu. Türkiye'nin bugün brüt kamu borç stokunun,
devletin brüt kamu borç stokunun millî gelire oranı yaklaşık yüzde 33. Bu da
-dün de ifade ettiğim gibi- gelişmekte olan ülke ortalamaları olan yüzde 47’nin
oldukça altında. Yine, avro bölgesi yüzde 90’ın üzerinde, OECD ülkelerinin
ortalaması yüzde 116’lar civarında. Dolayısıyla, bu anlamda bir mali alanımız
var ve nitekim bu mali alanı da ekonomiyi desteklemek üzere kullanıyoruz.
Benzer şekilde, aslında, bütçe geçen sene genel devlette neredeyse sıfır açık
verdi ama bu sene bu açık millî gelirin yüzde 2’si civarına kadar yükseldi.
Gelecek sene de o düzeyde tutulması hedefleniyor ve burada yatırımları
önceliklendirme söz konusu. Dolayısıyla, ülkemizin gerek bütçe açığı, gerekse
kamu borç oranı itibarıyla baktığınız zaman güçlü bir konum söz konusu ve bu
mali alanı da, dediğim gibi, bu zor dönemde ekonomiyi desteklemek üzere
kullanıyoruz. 
Diğer
önemli bir husus: Geçmişte, biliyorsunuz, borç sürdürülebilirliği önemli bir
kaygıydı; bu da kısmen vadeyle, kısmen maliyetle, kısmen borcun yapısıyla
ilişkiliydi. Eskiden Hazine, iç piyasalardan ortalama dokuz aylık bir vadeyle
borçlanırken Hükûmetimiz dönemlerinde, şimdi bu vade altmış sekiz, yetmiş aya
kadar çıkmış durumda. Dış piyasalarda dolar cinsinden tahvil borçlanmamızın
ortalama vadesi ise bugün on beş yıla çıkmıştır. Sabit getirili TL cinsi iç
borçlanmanın ortalama maliyeti de eskiden yüzde 60’ların üzerindeyken şimdi
yüzde 10’a kadar gerilemiştir. 
Yine,
borcun yapısına baktığımız zaman, hakikaten önemli iyileşmeler sağladık yani
sadece borcu azaltmakla kalmadık, borcun yapısını da önemli ölçüde
iyileştirdik. Tabii, borç stokunun maruz kaldığı riskleri yönetmek amacıyla
2003 yılından bu yana stratejik ölçütlerle borçlanma politikası uyguluyoruz.
Borçlanmaları ağırlıklı olarak Türk lirası cinsinden ve sabit faizli
enstrümanlarla gerçekleştiriyoruz, vadeyi piyasa koşulları el verdiğince
uzatmaya çalışıyoruz. 
2002
yılında merkezî yönetim borç stokumuzun yüzde 58’i döviz cinsinden iken 2016
Ekim itibarıyla bu oran yüzde 35,9’a düşmüştür. Benzer şekilde borç stokumuzun
eskiden yüzde 55’i değişken faizli senetlerden oluşurken bu oran bugün yüzde
30,9’a kadar gerilemiştir. 
Stratejik
ölçütlere dayalı borçlanma politikası sayesinde borç stokumuzun faiz, kur ve
likidite risklerine karşı duyarlılığını da önemli ölçüde azalttık. 2003
yılından bu yana ağırlıklı olarak sabit faizli borçlanma yaparak borç stokunun
faize karşı duyarlılığında önemli iyileşmeler sağladık. Borç stokumuzun
yapısının önemli ölçüde iyileştiği yine yaptığımız duyarlılık analizlerinden
ortaya çıkıyor. Mesela, bugün, Türk lirası faiz oranları 500 baz puanlık, yani
bir artış söz konusu olursa faizlerde, 2001 yılında borç stok yapısında bu borç
stokumuzu aynı yıl içerisinde yüzde 1,7, daha doğrusu 1,7 puan millî gelire
oran olarak artırırdı. 2015’te bu sadece 1 puan artırıyor. Benzer şekilde bugün
büyüme 2 puan aşağı düşerse bizim borç stokumuzun millî gelire oranı sadece
yüzde 0,6 artacak. Hâlbuki bu oran eskiden 1,6 puandı. Yine 2001 yılındaki stok
yapısını sürdürüyor olsaydık ve Türk lirası yüzde 10 değer kaybetseydi, borç
stoku 4,4 puan millî gelire oran olarak artıyor olacaktı. Hâlbuki 2015
yılındaki yapıyı dikkate alırsak ve eğer Türk lirası yüzde 10 değer kaybetse
etkisi 1,2 puan civarındadır. 
Dolayısıyla,
sürdürülebilirlik analizlerimize göre, bu tek seferlik tüm şokların hepsinin
bir arada gerçekleştiği varsayılsa dahi -ki bu oldukça kötümser bir senaryo
olur- yani büyüme 2 puan düşer, faizler 500 baz puan yükselir, lira yüzde 10
değer kaybederse, bu durumda bile Avrupa Birliği tanımlı borç stokunun millî
gelire oranı bu var olan orta vadeli program döneminin sonunda yüzde 38’in yine
altında bir borç bölü millî gelirle karşı karşıya oluruz ki bu bile Maastricht
Kriteri’nin oldukça altında olur. Bütün bu analizler kamu maliyemizin, kamu
borç yapımızın ne derece sağlam olduğunu, şoklara karşı ne kadar dirençli
olduğumuzu ortaya koyuyor. 
Bugün
burada da, zaman zaman dışarıda da gündeme getirilen önemli hususlardan bir
tanesi, kamu-özel iş birliği çerçevesinde Hazinenin yüklenimleri. Hazine
Müsteşarlığı genel bütçe kapsamındaki kamu idareleri ile özel bütçeli idareler
tarafından kamu-özel iş birliği modeliyle gerçekleştirilen belirli altyapı projeleri
için borç üstlenim taahhüdü sağlamaktadır. Bugüne kadar Avrasya Tüneli Projesi
için 960 milyon dolar, Gebze-Orhangazi-İzmir Otoyolu Projesi için yaklaşık 5
milyar dolar, Kuzey Marmara Otoyolu Projesi üçüncü köprü kesimi için yaklaşık
2,7 milyar tutarında olmak üzere Hazine Müsteşarlığı tarafından toplamda 8,7
milyar dolarlık borç üstlenim anlaşması imzalanmıştır. 
Hazine
garantili borç stoku 2016 yılı 2’nci çeyreği itibarıyla 12 milyar dolar
civarında gerçekleşmiştir. Hazine garantili borçlardan üstlenim oranı 2016 yılı
2’nci çeyreği itibarıyla sadece yüzde 2,9’dur. Hâlbuki bu oran 2002 yılında
yüzde 52 civarındaydı. Dolayısıyla, hem Hazinenin garanti ettiği dış borç stoku
bu çerçevede sınırlıdır hem de bunların gerçekleşme, bu riskin gerçekleşme oranı
da oldukça düşüktür. 
Sayın
Başkan, değerli milletvekilleri; müsaade ederseniz şimdi de Hazine
Müsteşarlığının finansman programı hakkında size bilgi vermek istiyorum. 2017
yılında 80,5 milyar lira anapara, 52,7 milyar lira da faiz olmak üzere toplam
133,1 milyar lira tutarında borç servisi gerçekleştirilecektir. Borç servisinin
98,1 milyar lirasının iç borç, 35 milyar lirasının ise dış borç servisi olarak
yapılması planlanmaktadır. 
Geleneksel eurobond, Japon yeni ve kira sertifikası
ihraçları yoluyla uluslararası sermaye piyasalarından 6 milyar dolar finansman
sağlanması ve 96,2 milyar tutarında iç borçlanma yapılması planlanmaktadır. 
Şimdi
de müsaade ederseniz Hazine Müsteşarlığının bütçe büyüklükleri hakkında bilgi
vermek istiyorum. 2017 yılı Hazine Müsteşarlığı bütçesine baktığımız zaman,
teklif edilen ödenek tutarı 77,4 milyar liradır. Bu tutarın 57,5 milyar liralık
kısmının faiz ödemelerinden oluştuğunu biliyoruz. 2017 yılı bütçe teklifinde
yer alan 12 milyar lira cari transferler ödeneğinin 6,5 milyar lirası KİT’lere
yapılacak görev zararı ve kamu sermayeli bankalara yapılacak gelir kaybı
ödemelerinden oluşuyor. 3,8 milyar lirası bireysel emeklilik sistemi devlet
katkısı, 894 milyon lirası ulusal fona yapılacak ödemelerden, 572 milyon
lirasıysa yurt dışına yapılan transferlerden oluşmaktadır. 
Sayın
Başkan, değerli milletvekilleri; uluslararası kuruluşlarla ilişkilere gelince,
uluslararası ve bölgesel kalkınma bankalarıyla olan ilişkilerimizi başarılı bir
şekilde sürdürüyoruz. Avrupa İmar ve Kalkınma Bankasında iki yıldır, en çok
kredi kullanan ülke konumundayız. Bu banka, diğer Orta Asya operasyonlarını
İstanbul ofisi üzerinden yürütmektedir. 2012-2016 dönemini kapsayan çerçeve
anlaşması kapsamında Dünya Bankasından yaklaşık 4,3 milyar dolar tutarında
finansman sağladık. Dünya Bankasıyla 2017-2021 dönemini kapsayacak beş yıllık
bir çerçeve anlaşmasına ilişkin çalışmalarımızı sürdürüyoruz. 2016 yılında
faaliyete başlayan Asya Altyapı Yatırım Bankası 12 üyeli Direktörler Kurulunda
ülkemiz de yerini almıştır. IMF Kota ve Yönetim Reform Paketi 2016 yılı
başlarında yürürlüğe girmiştir. IMF nezdindeki kotamız yaklaşık 1,46 milyar
SDR’den 4,66 milyar SDR’ye; oy gücümüz ise yüzde 0,61’den yüzde 0,95’e
yükselmiştir. Bu kota artışı için gerekli ödemeyi 2016 yılı bütçesinden yaptık.
Böylece fonun en yüksek kotaya sahip 20 üyesinden birisi konumuna geldik. 
Geçtiğimiz
yıl G20 dönem başkanlığını başarılı bir şekilde tamamladık. Ülkemiz üç yıl
süreyle aktif görev aldığı G20 Troyka üyeliği pozisyonunu bu yıl 1 Aralık itibarıyla
tamamlamıştır. 
Değerli
hatiplerden biri G20 üyeleri arasında olamayabileceğimizi ifade ettiler, konuyu
açıklığa kavuşturmak istiyorum. G20 üyelik mekanizması 1999 yılında
oluşturulmuş olup platform küresel sistemde sistemik öneme sahip ülkeleri bir
araya getirmektedir. G20 üyelerinin seçiminde ekonomik büyüklük göz önüne
alınmış olsa da G20’yi en yüksek gayrisafi yurt içi hasılaya sahip ilk 20
ülkeyi temsil etmemektedir. G20 üyeliği yıllar itibarıyla değişkenlik
göstermemektedir, sabit bir yapıyı haizdir. Dolayısıyla -teorik olarak
söylüyorum- eğer bir ülkenin gayrisafi yurt içi hasılası dolar bazında düşse
dahi G20 üyeliği kaybolmuyor ki Türkiye'nin şu anda böyle bir riski de şu an
itibarıyla söz konusu değildir.
Sayın
Başkan, değerli milletvekilleri; şimdi de, müsaade ederseniz, hazinenin çiftçi,
esnaf, KOBİ ve girişimcilere yaptığı desteklerden bahsetmek istiyorum.
Çiftçilerimize, biliyorsunuz, yüzde sıfır ile 8,25 arasında değişen faiz
oranlarıyla sübvansiyonlu kredi kullandırtıyoruz. 2016 Kasım itibarıyla Ziraat
Bankası ve tarım kredi kooperatiflerince kullandırılan düşük faizli kredi
bakiyesi 35,4 milyar liradır. 2004 yılında sadece 205 bin üretici uygulamadan
faydalanırken 2016 Kasım itibarıyla söz konusu uygulamadan 900 bin üreticimiz
faydalanmaktadır. Esnaf ve sanatkârlarımızın desteklenmesi amacıyla Halk
Bankası tarafından hâlen yüzde sıfır ile yüzde 5 arasında değişen faiz
oranlarıyla sübvansiyonlu kredi kullandırılmaktadır. 2016 Kasım itibarıyla bu
kapsamda kullandırılan esnaf kredilerinin bakiyesi 20 milyar lirayı aşmıştır.
2002 yılında 64 bin esnafımız bu tür kredilerden faydalanıyordu, kasım
itibarıyla bu rakam 431 bini aşmıştır. 
Sayın
Başkan, değerli milletvekilleri; şimdi de müsaade ederseniz Kredi Garanti
Fonu’ndan bahsetmek istiyorum. Aslında, önümüzdeki dönem, ekonomide sıkıntıları
aşmak için özellikle KOBİ’lerimizin, ihracatçılarımızın finansmana erişimini
sağlamak için Kredi Garanti Fonu mekanizmasını çok daha güçlü bir şekilde
kullanacağımız bir dönemdir. Kredi Garanti Fonu aracılığıyla 11.590 firmaya
hazine destekli kredi kefaletleri sağlanmıştır. Temmuz 2009-Ekim 2016 döneminde
kullandırılan toplam kredi tutarı 8,6 milyar liraya, kefalet tutarıysa 6,1
milyar liraya ulaşmıştır. Kredi Garanti Fonu’nun hazine destekli kefalet kullandırılmasını
etkin hâle getirecek ve daha çok KOBİ ve ihracatçının ihtiyaçlarına cevap
verilmesini sağlayacak yeni düzenlemeleri yaptık, yapacağız. Bu çerçevede,
yüksek hacimli kredi kefalet taleplerinde kredi onay süreçlerindeki verimliliği
artırmak üzere kredi derecelendirme sistemine geçiyoruz. 
İhracatçılar
için getirilen yeni imkânla kefalet oranı, Eximbank’ın doğrudan sağladığı
kredilerde yüzde 100’e kadar, diğer bankalar tarafından ihracatçılara sağlanan
kredilerde ise yüzde 85’e kadar çıkartılacaktır. Kredi Garanti Fonu’na
sağlayacağımız ilave kaynaklarla firmalarımızın krediye ulaşımını
kolaylaştırmayı planlıyoruz. 
Ayrıca,
Portföy Garanti Sistemi’yle her bankaya ayrı ayrı kredi tazmin üst limitini
belirleyeceğiz. Bu sayede, Kredi Garanti Fonu’na herhangi bir başvuru
yapılmaksızın küçük ölçekli krediler doğrudan bankalar tarafından KOBİ’lere
verilebilecektir. Yani bürokrasiyi azaltıyoruz. Bu uygulamayla Kredi Garanti
Fonu’nun ve bankaların kredi verme süreci birkaç güne inebilecektir. Yeni
düzenlemelerin faaliyete alınmasıyla birlikte, 3 milyar lira olan kefalet
bakiyesi kısa vadede 10 milyar liraya çıkacaktır. Önümüzdeki sene içinde
bütçeden belki aktarılacak imkânlarla bu miktar çok daha yüksek seviyeye
çıkartılabilecektir.
Sayın
Başkan, değerli milletvekilleri; Hazine Müsteşarlığı 2018 yılına kadar 500
milyon lira tutarında bir kaynağı üst fonlara aktarmak üzere
yetkilendirilmiştir. Bu tutarın 50 milyon lira ve 60 milyon avrosu iki farklı
fona taahhüt edilmiştir. İlerleyen süreçte 500 milyon lira tutarındaki tüm
kaynağın girişimcilik ekosistemine aktarılmasıyla birlikte toplam yatırım
hacminin 1,5 milyar avroya ulaşmasını hedefliyoruz. 
Bireysel
Katılım Sermayesi Sistemi’nin yani melek yatırımcılığın 2013 yılında faaliyete
alınmasıyla birlikte yaklaşık 50 adet melek yatırımcı yatırım faaliyetinde
bulunurken 2016 Aralık ayı itibarıyla 409 melek yatırımcı lisansı alınmış ve 14
adet melek yatırım ağı akredite edilmiştir. 2013 yılında 14,7 milyon avro olan,
ülkemizdeki melek yatırım tutarı 2015 yılında yüzde 110 büyüyerek 31 milyon
avroya ulaşmıştır. Bu uygulamalar çok önemli çünkü eğer gerçekten başlangıç
düzeyinde, yüksek teknoloji, en azından o alanlarda yani bilgi yoğun, teknoloji
yoğun alanlarda faaliyet gösterecek firmalara destek mekanizmaları anlamında
bunlar ekosistemin çok önemli bileşenleridir. Bir an önce aslında şu patent
kanunu, kitle fonlaması gibi hususları, kalkınma bankacılığının yeniden
yapılandırılması gibi reformları da tamamlayabilirsek aslında Türkiye bu yüksek
teknolojili alanlarda yani katma değeri yüksek, AR-GE boyutu yoğun olan
ekosistemin bütün bileşenlerini yerine oturtmuş olacak.
Sayın
Başkan, değerli milletvekilleri; müsaade ederseniz biraz da sigortacılık
sektörü hakkında sizleri bilgilendirmek istiyorum.
Sayın
Başkan, sürem belki bitiyor ama müsaade ederseniz bir on dakika daha…
BAŞKAN
– Süreniz var sizin, buyurun.
BAŞBAKAN
YARDIMCISI MEHMET ŞİMŞEK (Gaziantep) – Peki, teşekkür ediyorum.
BAŞKAN
– On dakika daha verelim.
BAŞBAKAN
YARDIMCISI MEHMET ŞİMŞEK (Gaziantep) – Teşekkür ediyorum.
Mali
sistemin önemli bileşenlerinden bir tanesi sigortacılık ve özel emeklilik
sektörleridir. 2016 yılı içerisinde bu sektörler büyümeye devam etti.
Sigortacılıkta 2016 yılı ikinci çeyreği itibarıyla prim üretimi 2015 yılının
aynı dönemine göre yüzde 35,5 artış göstermiştir. 2016 yılı sonunda prim
üretiminin 42 milyar lirayı aşacağını öngörüyoruz. 
Trafik
sigortası poliçe tazmini esnasında teminat kapsamına girmeyen rizikoların yargı
kararlarıyla kapsama dâhil edilmesi ve hasar ödemelerinde belirsizliğin
başlamasıyla birlikte bu alanda, biliyorsunuz, sorunlar baş gösterdi. Bu
kapsamda yargı uygulaması kaynaklı yapısal sorunun giderilmesi ve hukuki
altyapının netleştirilmesi amacıyla bu sene nisan ayında bir kanuni düzenleme
yaptık. Bu düzenlemeyle fiyatlamada istikrarı bozan yargı kaynaklı yapısal
sorunlar giderilmiştir. Kanuni düzenlemeden sonra yani 2016 Mayıs ayından
itibaren kasım sonuna kadar trafik sigortası primlerinde tüm araç grupları için
ortalama yaklaşık yüzde 8, otomotiv araç grubu için yaklaşık yüzde 10’luk bir
düşüş gerçekleşmiştir. Doğrusu, bu beklediğimizin altındadır. Sektörle diyalog
içerisindeyiz. Daha önemli, daha yüksek düşüşler öngörüyoruz. İnanıyorum ki
önümüzdeki dönemde bu düzenlemeler…
HAYDAR
AKAR (Kocaeli) – Önce yüzde kaç arttı, sonra yüzde kaç düştü, onu söyleyin de
anlayalım olayı.
BAŞBAKAN
YARDIMCISI MEHMET ŞİMŞEK (Devamla) – Şimdi, tabii, onlar çok değişiyor. 
HAYDAR
AKAR (Kocaeli) – Değişiyor değil mi? Yüzde 300 arttı, yüzde 8 düştü. 
BAŞKAN
– Sayın Akar, Sayın Bakan; lütfen karşılıklı konuşmayalım.
HAYDAR
AKAR (Kocaeli) – Harika vallahi, çok güzel izah ediyorsunuz Sayın Bakan,
müthişsiniz vallahi.
BAŞKAN
– Sayın Akar…
HAYDAR
AKAR (Kocaeli) – Müthiş izah ediyor, teşekkür ediyorum.
BAŞBAKAN
YARDIMCISI MEHMET ŞİMŞEK (Devamla) – Sayın Başkan, değerli milletvekilleri;
müsaade ederseniz bireysel emeklilik sisteminden de biraz bahsetmek istiyorum.
Ülkemizin
en önemli sorunlarından bir tanesi, biliyorsunuz, düşük tasarruflardır. Az önce
değerli hatip de ifade ettiler, hakikaten dünyada ortalama tasarruf oranı yüzde
25’in üzerinde. Bizim gibi orta üst gelir grubuna sahip ülkelerde ise yüzde
32,5. Maalesef Türkiye’de bu oran yüzde 14 civarı. Şimdi, tabii, yatırım
ihtiyacı yüksek, bu da kendisini cari açık olarak gösteriyor ve Türkiye’nin en
önemli kırılganlık alanı da maalesef bu düşük tasarruflardır. Tabii,
tasarrufları artırmak için gerçekten 2013’ten bu yana çok önemli adımlar attık.
Özellikle, tasarrufları teşvik etmek için bireysel emeklilik sistemi
çerçevesinde çok güçlü destekler veriyoruz. Hazinenin borçlanma faizinin yüzde
10 civarında olduğu bir dönemde, tasarruf edilen ilave her 100 lira için 25
liralık bir devlet desteği söz konusu. Buna rağmen, şu ana kadar sınırlı bir
tasarruf artışı sağlandı. Gerçi, 2013 sonrasında bir başarı var, katılımcı
sayısı 3 milyondan 6,5 milyon kişiye, fon büyüklüğüyse 20 milyar liradan 58,7
milyar liraya çıkmıştır. Ama bu yeterli değildir tabii ki. 
Yine,
bu sene yaptığımız önemli bir reformla, 2017 başından itibaren otomatik katılım
uygulamasına başlayacağız. Burada, BES’teki yüzde 25’lik devlet katkısını
koruyoruz. Teşvik edici olsun diye cayma hakkını kullanmayarak sistemde kalan
kişilere bin lira ilave devlet katkısını başından itibaren tahsis ediyoruz.
Sistemden emekli olup, birikimini toplu para olarak değil de yıllık gelir
sigortası şeklinde almak isteyenlere de birikimlerinin yüzde 5’i kadar ek
devlet katkısını taahhüt ettik. Otomatik katılımla ilgili alt düzenleme
çalışmalarımızda son aşamaya geldik. Bu çerçevede, önümüzdeki on yıllık süreç
sonunda en az bir 100 milyar liralık ilave tasarruf, ilave birikim öngörüyoruz.
Amacımız, vatandaşlarımızın çalışma döneminde sahip oldukları refah seviyesini
emeklilik döneminde de koruması için…
HAYDAR
AKAR (Kocaeli) – 1.300 liralık refahın neresini koruyacaksınız?
BAŞBAKAN
YARDIMCISI MEHMET ŞİMŞEK (Devamla) - …sosyal güvenlik sisteminin sağladığı
menfaatler yanında, ikinci bir emeklilik teminatına sahip olmalarıdır. 
Sayın
Başkan, değerli milletvekilleri; son olarak, proje aşamasında bulunan kamu sermayeli
şirketlere ilişkin kurumsal yönetim reformunu da çok önemsediğimi ifade etmek
istiyorum. Reformla, günümüz ticaret koşullarına uygun olmayan mevzuat yeniden
düzenlenerek bu şirketlerin ticari hayatın gerektirdiği şekilde faaliyet
sürdürmeleri, etkinlik, verimlilik ve kârlılıklarını daha yüksek düzeylere
çıkarmaları, uluslararası platformlarda da rekabet edebilir düzeye gelmelerini
sağlamak istiyoruz. Burada, tabii, bizim için en önemli öncelik şeffaflık ve
hesap verilebilirliktir.
Sayın
Başkan, değerli milletvekilleri; tabii, burada, Hazine Sayıştay raporlarına
ilişkin de bir iki hususa değinildi. Müsaade ederseniz, ben, denetim rapor
sonucunu, görüşünü etkileyen üç bulgu hakkında bilgi vermek istiyorum. 
Öncelikle
şunu söyleyeyim: Biz Sayıştay denetimini çok önemsiyoruz. Gerçekten de gerek
Maliye Bakanlığında olsun gerekse şimdi dışarıdan bir denetimin ne kadar
faydalı olduğu ortaya çıkıyor, neden? Çünkü, bizim yöneticiler olarak
görmediğimiz bazı hususlar dikkatimize geliyor ve bunları düzeltme fırsatı
buluyoruz. Onun için önemli bir rehber olarak görüyoruz ve gerçekten Sayıştay
denetimini takdir ediyoruz.
Şimdi,
burada şöyle bir bulgu var: Darphane ve Damga Matbaası muhasebe birimindeki
altın, gümüş gibi menkul varlıkların mali tablolarda gerçek değeriyle
gösterilmemesi hususu gündeme gelmişti. Bu konuyu Plan ve Bütçe Komisyonunda da
konuştuk. Konu Maliye Bakanlığı İstanbul Defterdarlığına ait bir konu aslında.
Bizimkiler Darphanede bir yer kiralamışlar. Maliye Bakanlığı İstanbul
Defterdarlığı tarafından bir komisyon kuruldu, çalışmalara başlanıldı. 
MUSA
ÇAM (İzmir) – Yeni mi?
BAŞBAKAN
YARDIMCISI MEHMET ŞİMŞEK (Devamla) – Evet.
Üç
dört ay içerisinde bu çalışmaların sonuçlandırılacağı hususu bize de bilgi
olarak verildi yani dolayısıyla, aslında doğrudan doğruya Hazinenin bir konusu
olmamakla birlikte ben yine dikkatinize getirdim.
İkinci
husus: Hazine Müsteşarlığına tahsisli taşınmazların muhasebe kayıtlarına
intikal ettirilmemesi bulgusu var. Söz konusu bulgu kapsamında, 2015 yılında
Maliye Bakanlığı nezdinde taşınmazların muhasebeleştirilmesine yönelik
çalışmaları başlattık. İlk etapta ana bina ve ek binaların muhasebeleştirilme
sürecini tamamladık ve merkez saymanlığına bildirdik, dolayısıyla esas işi
yaptık. (AK PARTİ sıralarından alkışlar) Sadece bir eksiğimiz var, onu da
tamamlayacağız kısa süre içerisinde, o da şu: Lojmanlara ilişkin süreç devam
ediyor. Yönetmelikte belirtilen tarihe kadar, inanıyorum ki bu yılın sonuna
kadar bunun da gerekli çalışmalarını tamamlamış olacağız. 
Üçüncü
bir bulgu söz konusu, o da şu: Anadolu Ajansı Türk Anonim Şirketi tarafından
iktisap edilen paylar üzerindeki Hazine lehine intifa hakkının muhasebe
kayıtlarına tam olarak intikal ettirilmemesi hususu. Anadolu Ajansının yüzde
50,065 oranına tekabül eden 500.650 TL sermaye payı üzerinde Müsteşarlığımız
lehine doğan intifa hakkı, Maliye Bakanlığı görüşü çerçevesinde 14/11/2016
tarihinde kayıt altına alınmıştır. Sayıştaya teşekkür ediyoruz bu bulguları
için. Hemen hemen 3 konuda da gereken adımları attık. 
Sayın
Başkan, değerli milletvekilleri; ben tekrar bu vesileyle burada bütçelerini
tartıştığımız kurumların bütçelerinin vatanımıza, milletimize hayırlı olmasını
temenni ediyorum. Hepinizi saygıyla sevgiyle selamlıyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan. 
Sayın
Usta, buyurun.
IV.- AÇIKLAMALAR (Devam)
5.- Samsun Milletvekili Erhan Usta’nın, Başbakan Yardımcısı Mehmet
Şimşek’in 433 sıra sayılı 2017 Yılı Bütçe Kanunu Tasarısı ile 434 sıra sayılı
2015 Yılı Kesin Hesap Kanunu Tasarısı’nın birinci tur görüşmelerinde Hükûmet
adına yaptığı konuşmasındaki bazı ifadelerine ilişkin açıklamas
ERHAN
USTA (Samsun) – Teşekkür ederim Sayın Başkan. 
Ben
öncelikle Sayın Bakana teşekkür etmek istiyorum, gerçekten önemli bilgiler verdi,
özellikle bu hassasiyet analizleri çok önemli, bizi de bir miktar rahatlattı.
Fakat, konunun daha iyi açıklığa kavuşması açısından benim 2 tane sorum olacak
veya hani, açıklama yapma ihtiyacı vardır diye düşünüyorum Sayın Bakan.
Bir tanesi: “Bu kamu maliyesi bizi şoklara karşı bir
miktar koruyor.” dediniz. O miktar ne kadar? O konuda biraz bilgi verirseniz
sevinirim. Ama, bu kısmı yoruma açık bir kısım ancak rakam açısından bence
ihtiyacımız olan bir şey var Sayın Bakanım. Şimdi, biliyorsunuz, kamu-özel iş
birliği projelerimiz var, bunlardan bahsettiniz. Garantilileri söylediniz,
onlar içerisinde kamu-özel iş birliği projeleri var mı? Onu öğrenmek istiyorum.
Şimdi, bu sene Plan Bütçe Komisyonunda Sayın Kalkınma Bakanı, kamu-özel iş
birliği projeleri toplam sözleşme tutarının 122,1 milyar dolar olduğunu,
dolayısıyla yükümlülük anlamında da bu rakamı kullandıklarını ifade etti, 122,1
milyar dolar. Şimdi, tabii, burada devlet olarak 2 tane riskle karşı
karşıyayız. Bu nedir? Vuku muhtemel yükümlülükler. Yani, işte, İngilizcede…
(Mikrofon otomatik cihaz tarafından kapatıldı) 
BAŞKAN – Tamamlayın lütfen, bir dakika…
ERHAN USTA (Samsun) – …yabancıların bu “contingent
liability” dediği miktar ne kadardır yani biz ne kadar riskle karşı karşıyayız,
ne kadar riski öngörüyorsunuz; birincisi bu, çok önemli. 
İkincisi: Tabii, bir kısım kamu-özel iş birliği
projeleri kapsamında kira ödeyeceğiz. Önümüzdeki bu anlamdaki muhtemel
yükümlülükler nedir Sayın Bakanım? 
Üçüncüsü: Son dönemde biraz ortaya çıkmış olan müdahale
riski olduğunu görüyorum ben yani bir kısım fiyatların mesela doların çok
artması gibi nedenlerle uygulanamaması, kamunun müdahalesi nedeniyle bizim o
şirketlere vermemiz gereken yine bir miktar ödeme olacaktır. Bunlara ilişkin
riskler konusunda bize bilgi verirse bunun ben piyasalar açısından da çok
önemli olduğunu düşünüyorum. 
Teşekkür ederim. 
BAŞKAN – Sayın Bakan herhâlde soru-cevap kısmında
cevaplayabilirsiniz. 
Birleşime on beş dakika ara veriyorum.
Kapanma Saati: 19.26
BEŞİNCİ OTURUM
Açılma Saati: 19.57
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit
DURMUŞOĞLU (Osmaniye), Ali Haydar HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Beşinci Oturumunu açıyorum.
2017 Yılı Merkezi Yönetim Bütçe Kanunu Tasarısı ile
2015 Yılı Merkezi Yönetim Kesin Hesap Kanunu Tasarısı’nın görüşmelerine devam
edeceğiz.

III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi (3/831),
2015 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan
2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
- Komisyon yerinde.
Hükûmet
yerinde. 
Şimdi
Hükûmet adına Başbakan Yardımcısı Sayın Numan Kurtulmuş konuşacaktır.
Buyurun
Sayın Kurtulmuş. (AK PARTİ sıralarından alkışlar)
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli milletvekili
arkadaşlarım; hepinize hayırlı akşamlar diliyorum.
2017
yılı bütçesinin genelinin ve bugün konuştuğumuz kurumlarla ilgili bütçenin
ülkemiz için, milletimiz için hayırlı olmasını temenni ediyorum. Meclisin
teveccühüyle eğer bütçe onaylanırsa bu bütçenin de milletin hizmeti için
faydalı olmasını diliyorum. 
Öncelikle,
bugünkü görüşmelerde de dile getirildiği üzere, Gazi Meclisin çatısı altında,
Türkiye’nin bir badireyi geride bırakmış, uçurumun kenarından kurtulmuş bir
ülke olarak, milletin temsilcileri olan siz değerli milletvekillerinin burada
2017 yılı bütçesini konuşuyor olması Türkiye demokrasisi açısından büyük bir
başarıdır. Eğer 15 Temmuz akşamındaki o hain teşebbüs başarılı olmuş olsaydı
bugün burada dört siyasi partinin hiçbirisi yerinde olmayacak, Türkiye Büyük
Millet Meclisi belki başka bir şekilde yönetilecek, Türkiye Cumhuriyeti
Hükûmeti ve Türkiye’nin seçilmiş bütün kurum ve kuruluşları, kişileri
değiştirilerek bir darbe yönetimi Türkiye’nin, milletin başına bela olacaktı.
Onun için, bugün burada bu bütçe görüşmelerinin kıymetini bilmemizin
gerektiğini ifade etmek istiyorum. 
Ayrıca,
başından itibaren bu görüşmelere olumlu katkıda bulunan bütün milletvekili
arkadaşlarımıza da teşekkürlerimizi ifade ediyorum. 
Yine,
bu Meclisin çatısı altında 2017 bütçesini görüşürken herhâlde her birimizin,
tek tek ve topyekûn, Meclisimizin resmî şahsiyeti itibarıyla hepimizin 248
şehidimize can borcumuzu, vefa borcumuzu bir kere daha hatırlatmayı vazife
olarak telakki ediyorum. Ölen bütün şehitlerimize Allah’tan rahmet diliyorum,
gazilerimize şifalar diliyorum. O gece uçurumun kenarından dönen 79 milyon
milletimize, vatandaşımıza da geçmiş olsun dileklerimi bir kere daha ifade
etmek istiyorum. 
Değerli
milletvekili arkadaşlarım, Türkiye toprakları tarihi boyunca çok büyük
ihanetler görmüş, nice arkadan hançerlemelerle, nice milletin önünü kesen,
yolunu kesen birtakım tertiplerle, ihanetlerle karşı karşıya kalmıştır ancak
hiç abartmadan ifade etmek gerekirse, 15 Temmuz gecesi Türkiye’nin karşılaştığı
ihanet Anadolu topraklarının gördüğü en büyük ihanettir, en ağır ihanettir.
Dolayısıyla, bu ihanete karşı mücadelemiz kararlılıkla sürecektir. 
Yine,
bugün buradaki görüşmelerde dile getirildi, ben de önce başta Sayın Meclis
Başkanımız olmak üzere, 15 Temmuz gecesinde hemen 20 metre ötesine bombalar
düşerken burada Meclisin çalışmalarını Meclisi açık tutarak sürdüren bütün
partilerden değerli arkadaşlarımıza, yaklaşık 150 milletvekili arkadaşımıza
teşekkürü bir borç biliyorum. O geceden itibaren başlayan mücadele kararlılıkla
sonuna kadar devam edecektir. Bu mücadelede hepimizin ortak bir noktada
durması, hepimizin milletin geleceği, milletin istiklali ve istikbaliyle ilgili
millî duruş sergilemekte ortaklaşmamız, herhâlde 15 Temmuz darbecilerine karşı
verilecek en büyük cevaptır diye düşünüyorum.
15
Temmuz sonrasında Türkiye yeni bir döneme başlamıştır. Bu, 14 Temmuzdan önceki
alışkanlıklarımızı terk etmemiz gerektiğini de işaret ediyor. Öncelikle
milletin karar merci olan Türkiye Büyük Millet Meclisi özelinde ve Türkiye
siyaseti genelinde yeni bir dil, yeni bir söylem ve yeni bir üslup geliştirmek
ve bunun üzerinden Türkiye’nin millî menfaatlerini korumak mecburiyetindeyiz.
Bu, şehitlerimize karşı vefa borcumuzun, can borcumuzun en temel gereklerinden
birisidir. 
Değerli
milletvekili arkadaşlarım, Türkiye, FETÖ darbe teşebbüsüyle karşı karşıya
kalana kadar, bildiğiniz gibi, Temmuz 2015’ten itibaren başlamak üzere, çok
taraflı ve çok yoğun bir terörle mücadele ortamında bulunuyor. Tabiri caizse Türkiye
artık terörle mücadele değil, terörle savaş durumundadır. Bu çerçevede, bir
taraftan DEAŞ’ın diğer taraftan PKK’nın ortaya koymuş olduğu terör eylemleri
hepimizin ortak bir mücadele vermemiz gereken millî meselelerimizden bir
diğeridir. Bu çerçevede, sadece Türkiye toprakları içerisindeki terör
faaliyetleri değil, aynı zamanda Suriye ve Irak’taki gelişmeler de, oradaki
siyasi çalkantılar, oradaki askerî gelişmeler de Türkiye’nin teröre karşı
gerçekten çok hassas bir noktadan geçtiği dönemde fevkalade büyük önem arz
ediyor.
Değerli
arkadaşlarım, hepimizin yakinen takip ettiği gibi Suriye’de 2011 yılının Mart
ayından itibaren başlayan iç savaş, üç yıl “üç savaş” diyebileceğimiz
boyutlarda devam etmiş, 2’nci üç yılı yani içinde bulunduğumuz şu dönemde keskin
bir vekâlet savaşlarına dönmüştür. Bu vekâlet savaşları, sadece Suriye’de 600
bini aşkın masum insanın öldüğü bir sonucu ortaya çıkardı. Ayrıca, burada
“DEAŞ” denilen terör örgütüne karşı verilen ortak mücadele maalesef,
uluslararası camianın da ortak bir kararlılığı sürdürememesi sonucu tam
manasıyla bir karmaşaya döndü. Halep, Cerablus, Rakka, Musul gibi bölgenin
önemli şehirlerinde şöyle bir strateji ortaya çıkmaya başladı: DEAŞ’ı buradan
süpürürken bu şehirlerin içerisine, şehirlerin sakinlerini bir tarafa
bırakarak, yeni birtakım silahlı grupların, terör örgütlerinin
yerleştirilmesinin bölge barışına hiçbir katkısı olmayacağını ifade ediyoruz.
Evet, Musul’dan DEAŞ’ı çıkaralım ama Musul’dan DEAŞ’ı çıkarırken oraya başka
bir grubu yani Haşdi Şabi’yi ya da başka bir terör örgütü olan PYD’yi oraya
yerleştirmeyelim. Bizim başından beri tezimiz şudur, uluslararası camiayı da
ikna etmeye çalıştığımız tez şudur: Bütün bu şehirler bu şehirlerin halkları
tarafından yeniden DEAŞ’tan kurtarılsın, uluslararası camia destek verecekse
desteği buraların yerel halklarına versinler ve o bölgenin insanları, o
şehirlerin insanları gelip kendi şehirlerine yerleşsinler. Türkiye’nin Fırat
Kalkanı’yla uyguladığı Cerablus örneği bu anlamda başarılı bir örnektir ve
Cerablus’a 45 bin Cerabluslu gelmiş, operasyondan sonra oturmuştur. 
Değerli
milletvekili arkadaşlarım, Suriye ve Irak’taki bu savaş ortamının, bu büyük
siyasi istikrarsızlığın ortadan kaldırılmasının ilk adımı Suriye’de sağlanacak
olan bir barış olmalıdır. Türkiye olarak, Suriye’de sağlanacak olan barışa
katkı vermek bakımından bütün gücümüzle uluslararası camiayla müzakerelerimizi
sürdürüyoruz. Ancak, biz, birilerinin anladığı gibi, Suriye’deki barışı,
birtakım ülkelerde yapılan barış görüşmelerinde Suriye halkına zoraki olarak
dayatılan bir barış olarak anlamıyoruz. Suriye halkının kabul edeceği,
Suriye’de ilgili bütün tarafların işin içerisinde olacağı bir barış sürecine
Türkiye katkı sunmaya devam edecektir. 
Ayrıca,
bu coğrafyadaki gelişmeler iki önemli küresel sorunla da karşı karşıya
bırakıyor bizleri. Bir taraftan küresel terör, diğer taraftan küresel göç
hadiseleri, sadece bölgemizi, sadece Türkiye’yi ilgilendiren meseleler olmanın
artık çok ötesine geçmiştir. Avrupa Kıtası başta olmak üzere bütün dünya ülkeleri
küresel terörün de, küresel göçün de birinci derecede muhatabı hâline
gelmişlerdir. Dolayısıyla, bu sorunları çözmek için sorunların köküne inecek
bir kararlılık içerisinde bulunmak mecburiyetindeyiz. 
Bu
çerçevede, biz, bölgedeki hem terör meselesini hem terör örgütlerini hem de
küresel ölçeklere gelmiş olan göç meselesini bir sebep olarak görmüyor, bunları
sonuç olarak görüyoruz. Bu sonuçların ortadan kaldırılması için bu sonuçlara
vücut veren, bunları ortaya çıkaran sebeplerin ortadan kaldırılması zaruridir.
Üç önemli meselenin üzerinde dünya sistemi eğer bir çözüm bulamazsa bu bölgemiz
de, dünya da küresel göçün ve küresel terörün tehdidinden kurtulamayacaktır. 
Bir taraftan bölge ülkelerindeki askerî müdahaleler ve
işgaller -Afganistan’ın işgaliyle birlikte başlayan süreç- arkasından Irak’ın
işgali ve daha sonra vekâlet savaşlarıyla dünyadaki neredeyse bütün orduların
gelip bir türlü vaziyet ettikleri Orta Doğu coğrafyası. Bunun ortadan
kaldırılması için askerî müdahaleler ve işgaller dönemi mutlaka sona
erdirilmelidir. 
Ayrıca,
bölgedeki terör ve göç meselesinin altındaki en önemli ikinci diğer neden;
despot yönetimler, demokrasi kıtlığı ve halkın büyük kesimlerinin yönetim ve
karar süreçlerine bir türlü dâhil edilememesidir. Milleti yönetim ve karar
süreçlerine dâhil eden bölgesel yönetimler kurulmadan, bölgede demokrasinin tam
manasıyla tesisi yönünde bir istikamette hareket edilmeden ne göçü ne de
küresel terörü önlemenin mümkün olmayacağı kanaatindeyiz. 
Ayrıca,
bir başka temel neden ise bölge ülkelerinin halklarının, özellikle genç
nesillerin ekonomik sistem içerisinde yer alamamasıdır. Gelir dağılımı
adaletsizliği, yoksulluk ve neredeyse hayatı ilgilendiren her türlü gelişmeden,
medeni gelişmeden yoksunluk, bölgedeki terörün ve göç hareketinin arkasındaki
en temel nedenlerdir.
Değerli
arkadaşlarım, bütün bu genel çerçeve içerisinde, esasen söylememiz gereken
temel şey, bugün karşı karşıya kaldığımız problem, küresel düzenin barış
ekseninden kaymış olması ve bu anlamda küresel düzende mutlak manada bir
düzensizliğin hâkim olmasıdır. Bugün karşı karşıya kaldığımız uluslararası bir
sistemin varlığından, kurumlarıyla işleyen bir sistemin varlığından söz
edebilmek mümkün değildir. Sadece iki olaya baktığımız zaman bunu bütün
açıklığıyla görüyoruz. Bunlardan birincisi Ukrayna krizidir, ikincisi ise
Suriye krizidir. Suriye ve Ukrayna krizine sistemin çözüm bulamamış olması,
sadece ilgili tarafların görüşlerinin çok farklı olmasından değil, aynı zamanda
küresel sorunlara çözüm bulacak uluslararası bir mekanizmanın ortada mevcut
olmamasından kaynaklanıyor.
Onun
için, her vesileyle dile getirdiğimiz Birleşmiş Milletlerin yeniden
yapılandırılması meselesi, Türkiye’nin bundan sonraki süreçteki temel
meselelerinden birisidir. “Dünya 5’ten büyüktür.” derken sadece söz olsun diye,
retorik olsun diye bunu söylemiyor, uluslararası sistemin problem çözme
yeteneğini yitirmiş olan bu yapısına dikkat çekmeye gayret ediyoruz. 
Sayın
Başkan, değerli milletvekilleri; bölgemizdeki gelişmeler, bu gelişmelerin
Türkiye’yi ilgilendiren kısmı, bütün bu sorunları tek tek konuşursak çözüm
bulmamız oldukça zordur. Tabiri caizse, önümüzde 3 bin-5 bin parçadan oluşan
bir “puzzle” vardır, biz sadece bir tanesini alır, bu parçalardan birisi
üzerinde konuşmaya gayret edersek ne sorunu çözebilir ne de o meseleyi
çözebilecek bir siyasi perspektifi ortaya koyabiliriz. Örneğin, 15 Temmuz
akşamı burada bombanın patlatılması “puzzle”ın sadece parçalarından birisidir.
Cizre’de, Sur’da, Diyarbakır’da çukurlar kazılarak bombaların yerleştirilmesi “puzzle”ın
sadece parçalarından birisidir. DEAŞ’ın 14 yaşındaki bir çocuğun üstüne
bombaları yerleştirerek Gaziantep’te çok sayıda insanımızı katletmesi, şehit
etmesi sadece “puzzle”ın bir parçasıdır. Ya da Rakka’daki, Musul’daki
operasyonlarda dünyanın birçok ülkesinin, ellerindeki maşaları kullanarak
oralarda bir vekâlet savaşlarını sürdürmesi ya da Halep’teki insani trajedi
“puzzle”ın sadece bir tek parçasından ibarettir. Büyük resmi görmek
mecburiyetindeyiz. Büyük resmi görmediğimiz takdirde söyleyeceğimiz her sözün
karşılıksız olduğunu, her sözün çözümsüz olduğunu bilmemiz, anlamamız
gerekiyor. Büyük resim şudur: Bir asır evvel bu bölgenin, bu coğrafyanın
halkları arasında insanların, akrabaların şehirlerini, köylerini, kasabalarını
bölerek sınırlarını yapay bir şekilde çizen irade yani birinci Sykes-Picot’u
ortaya koyan irade bir asır sonra ikinci Sykes-Picot’u ortaya koymaya
çalışıyor. Onun için, bir asır önce yaptıklarını şimdi daha kökleştirerek, daha
derinleştirerek, sınırlarını bölüp ama gönüllerini ve zihinlerini bölemedikleri
bölge halklarının şimdi zihinlerini ve gönüllerini bölmeye çalışıyorlar.
Türklerin, Arapların, Kürtlerin, Farisilerin, bu coğrafyada yaşayan bütün
insanların etnik ayrımcılık üzerinden ya da mezhep ayrımcılığı üzerinden birbirlerine
düşmesini, birbirleriyle kavga etmesini istiyorlar; büyük oyun budur. Bu
binlerce parçadan oluşan “puzzle”da ortaya çıkan resim ikinci Sykes-Picot’la
bölgeyi lime lime etmektir. Bu bölünmede ne Türklerin ne Kürtlerin ne Arapların
ne Acemlerin ne de bölgedeki diğer halkların hiçbirisinin hayrına bir tek
hazırlık yoktur. (AK PARTİ sıralarından alkışlar) Dolayısıyla, bu büyük resmin
gerçeği karşısında hepimizin ciddi bir şekilde millî menfaatlerimiz, ulusal
menfaatlerimiz çerçevesinde bir arada olmamız ve bunu da aşarak, ulusal
sınırlarımızı da aşarak bölge halklarının menfaatlerini gözeten bir bütünleşme
içerisinde bulunmamız gerekiyor. Evet, ikinci Sykes-Picot iki fay hattı
üzerinde, etnik ayrımcılık ve mezhep çatışmaları üzerinde bu coğrafyada sınırları
böldüğü gibi şimdi gönülleri ve zihinleri bölmeye çalışıyor. Onlar bölmeye
çalışacak, Türkiye’nin üzerine düşense bu bölmeye çalıştıkları coğrafyayı daha
fazla bütünleştirmek, daha fazla birleştirmektir. 
Bu
çerçevede, sadece siyaseten söylediklerimize değil, günlük lisanda
konuştuklarımıza da dikkat etmek mecburiyetinde olduğumuzun altını çizmek
isterim. Öyle bir algı operasyonu, öyle bir şekilde insanları yönlendiren bir
operasyon yapılıyor ki mesela, Orta Doğu’daki terör örgütleri üzerinden ya da
silahlı gruplar üzerinden konuşulurken bu örgütlerin, grupların isimleri ve
kimlikleri söylenmek yerine mezhepleri, meşrepleri ve etnik kökenleri
söyleniyor. Örnek olarak, “Şii milisler” deniliyor, “Kürt milisler” deniliyor,
“Türkmen milisler” deniliyor, “Sünni milisler” deniliyor. Allah aşkına söyler
misiniz, DEAŞ denilen bu terör örgütü Sünnileri temsil eden bir örgüt müdür? Ya
da Haşdi Şabi denilen örgüt bölgedeki Şiileri temsil eden bir örgüt müdür? Ya
da PYD-PKK dediğimiz örgüt Kürt kardeşlerimizin tamamını temsil eden bir örgüt
müdür? Hayır değildir. Dolayısıyla, bu bölgede konuştuğumuz lisana da dikkat
etmek mecburiyetindeyiz. Eğer illa bir örgütün örneğin, Musul’la ilgili bir
haberde bir örgütün isminden bahsedeceksek “PYD” deyin, “Haşdi Şabi” deyin. Niye
insanların etnik kökenlerini, insanların mezheplerini, meşreplerini dile
getirerek bu anlamda uluslararası emperyalizmin ekmeğine yağ sürecek ikinci Sykes-Picot
taraftarlarının planlarını kolaylaştıracak söylemlerin içerisinde oluyoruz? (AK
PARTİ sıralarından alkışlar) 
Vakti
mümkün olduğu kadar az kullanmak için hızlı konuşuyorum, çok yoruldunuz,
farkındayım.
ÖZGÜR
ÖZEL (Manisa) – Efendim, Parlamento burası ne kadar müzakere o kadar kaliteli
yasama.
BAŞBAKAN
YARDIMCISI NUMAN KURTULMUŞ (Devamla) – Eyvallah, olsun, sizleri daha fazla
yormamak için saate de bakıyorum bir taraftan. 
ÖZGÜR
ÖZEL (Manisa) – Burası konuşulacak yer, buyurun.
BAŞKAN
– Sizin süreniz var Sayın Bakan. 
ÖZGÜR
ÖZEL (Manisa) – CHP varsa herkes için var efendim. 
BAŞKAN
– Tabelaya bakmayın siz, süreniz var sizin. 
BAŞBAKAN
YARDIMCISI NUMAN KURTULMUŞ (Devamla) – Sürem olduğunu biliyorum da arkadaşlar
çok yoruldular onun için.
MUSA
ÇAM (İzmir) – Var efendim, daha zamanınız var. İlave süre kullanabilirsiniz. 
BAŞBAKAN
YARDIMCISI NUMAN KURTULMUŞ (Devamla) – Eyvallah. 
BAŞKAN
– Peki, buyurun.
BAŞBAKAN
YARDIMCISI NUMAN KURTULMUŞ (Devamla) – Değerli arkadaşlar, bu genel konuşmadan
sonra özellikle şunun için bunları söylüyorum: 
15
Temmuzu hepimiz yaşadık. 15 Temmuz 79 milyonun ortak acısıdır, 15 Temmuz 79
milyonun ortak direncidir, ama 15 Temmuz, 15 Temmuz akşamı bitmedi onu
hatırlatmak istiyorum. 15 Temmuzdan sonra bunun belki uzun yıllar sürecek bir
mücadele olduğu, sadece FETÖ tarafı değil, sadece DEAŞ tarafı değil, sadece PKK
tarafı değil, diğer bütün taraflarıyla topyekûn bir ulusal mücadele olduğunun
altını çizmek için bunları söylüyorum. Bu örgütlerin her birisi, sanmayın ki
sadece iktidar partisine karşıdır, sadece bir tek siyasi partiye karşıdır. Bu
örgütlerin ortak tarafı, bölge insanının dirliği ve birliğidir, Türkiye'nin
ulusal menfaatleri ve Türkiye'nin güçlü, büyük bir Türkiye olarak ileriye
gitmesini önlemektir. Dolayısıyla biz de tersini yapacağız. Evet, burada farklı
fikirlerimiz olacak, konuşacağız, tartışacağız hatta sesimizin en üst
perdesinden tartışacağız ama bileceğiz ki, vatanımız birdir, ülkemiz birdir,
geçmişimiz birdir, geleceğimiz birdir, bayrağımız birdir, medeniyetimiz birdir.
(AK PARTİ sıralarından “Bravo” sesleri, alkışlar) 
Değerli
arkadaşlarım, yine, bugünkü müzakereler sırasında çok fazla konuşulan
konulardan birisi de Diyanetle ilgili konulardır. 15 Temmuz sonrasında evet,
Türkiye’de dinî algının, dinî düşüncenin, dinî yaşayışın düzgün ve sahih bir
şekilde yeniden ele alınmasıyla ilgili zaruret de bir kere daha ortaya
çıkmıştır. Kapalı örgütlenmelerin, içine kapalı birtakım kendisini dine atfeden
örgütlerin Türkiye’ye zarar verdiği de FETÖ örneğiyle bir kere daha
anlaşılmıştır. Dolayısıyla bu tahribatın düzeltilmesi başta Diyanet teşkilatı
olmak üzere ilahiyat fakültelerinin ve Türkiye’de dinî hayat ve gelenekle
ilgili görüşü olan herkesin vazifesidir. Bu anlamda, Diyanet İşleri teşkilatı,
bu vazifesini Türkiye’nin içerisinde ve dışarısında sürdürmeye gayret ediyor. 
Özellikle
bugün karşı karşıya kaldığımız küresel ölçekteki iki önemli tehdidin daha
altını çizmek isterim. Bunlardan bir tanesi İslamofobiya çalışmalarıdır, bir
diğeri de DEAŞ’ın üzerinde sembolize edilen aşırıcılık meselesidir. Bu anlamda,
Türkiye, Diyanet teşkilatı üzerinden bir taraftan bu mücadeleyi verirken diğer
taraftan da gerçekten Türkiye’de yaşanan İslami hassasiyetlerin yeniden
üretilerek milletin önüne sunulmasına gayret göstermelidir. Bu anlamda dinî
hayat Türkiye için de öyledir; her ülkenin, her geleneğin, her medeniyetin bir
geleneği var; sadece teolojiden ibaret değil, aynı zamanda geleneği de
barındıran bir konudur. 
Bu
anlamda Türkiye topraklarında asırlardır sürdürdüğümüz gelenek, Fergana
Vadisi’nden gelen, Horasan erenleri vasıtasıyla gelen, Hacı Bektaş Velilerle,
Hacı Bayram Velilerle, Ahmet Yesevilerle gelen bir büyük medeniyettir, bir
büyük gelenektir. Bu gelenek herkese kapısı olan bir anlayışı bu ülkede tesis
etmiştir. Bazı arkadaşlarımız yanlış anlıyor ama bir kere daha söyleyeceğim: Bu
geleneğin bu topraklarda üç tane görünür kurumu vardır. Bunlardan birisi
camidir, birisi medresedir -yani okul bugünkü adıyla- bir diğeri de dergâhlar,
tekkeler, ocaklardır. Alevi dergâhlarının adı ocaktır, Sünni dergâhlarının adı
dergâhtır. Bütün bunların üçünün de ortak özelliği herkese kapısının açık
olmasıdır. Eline, diline ve beline sahip olan herkes bu kurumlara gelir,
feyzalır, istifade eder, istifade ettiği kadar; istifade ederse o kurumun
kuralları içerisinde yükselir. 
Şimdi,
bizim bu anlamda Türkiye’de dinî geleneğin bu açıklığını yeniden üretme
mecburiyetimiz olduğunun altını çizmek istiyorum. Bu çerçevede Diyanet İşleri
teşkilatımızın özellikle üzerine düşen sorumluluğu camileri yeniden eski
fonksiyonuna döndürmektir yani herkese açık hâle getirmektir. Herkesin istifade
edeceği…
VELİ
AĞBABA (Malatya) – Cemevleri…
BAŞBAKAN
YARDIMCISI NUMAN KURTULMUŞ (Devamla) – Oraya da geleceğim. Dergâhlar da,
cemevleri de ocakların geleneğidir.
VELİ
AĞBABA (Malatya) – Cemevlerine bir şey var mı?
BAŞBAKAN
YARDIMCISI NUMAN KURTULMUŞ (Devamla) – Eyvallah, ocağın devamı da cemevleridir,
aynı gelenektir. 
Hiçbir
problem yok, herkes kendi geleneğini sürdürsün, herkes kendi geleneğini
sürdürsün ama sonuç itibarıyla bunların herkese açık hâle gelmesini temin
etmemiz gerekiyor. Bu çerçevede Diyanet İşleri Başkanlığı, dinî yüksek ihtisas
merkezleri, uluslararası imam-hatip okulları, uluslararası ilahiyat
fakülteleriyle 65 ülkeden insanların düzgün bir şekilde din eğitimi alması için
üzerine düşen sorumlulukları yerine getiriyor, yurt dışı temsilciliklerini
etkin hâle getirmeye gayret ediyor. 52 müşavirlik, 38 ataşelik ve 12
koordinatörlükle bu çalışmaları sürdürüyor. 1.275 çeşit farklı düzeylerde
insana hitap eden dinî yayınlarla yayıncılık faaliyetlerine katkıda bulunuyor.
Yeni bir cami konseptiyle camiyi mahallenin eman merkezi, çocukların
sosyalleşme alanı hâline getirmek için üzerine düşen sorumlulukları yerine
getirmeye gayret ediyor. Bu çerçevede bu pazartesi günü aldığımız bir kararı da
bir kere daha buradan vatandaşlarımızla paylaşmak istiyorum. Hac ve umre ziyaretine
gidecek olan yurttaşlarımız bundan sonra hac ve umre paralarını dolar üzerinden
ödemeyecekler, pazartesi gününden itibaren Türk parası üzerinden ödeyecekler.
(AK PARTİ sıralarından alkışlar)
Yeni
Anayasa çalışmalarıyla ilgili de…
ATİLA
SERTEL (İzmir) - Televizyonların uydu çıkışlarını da Türk lirası yapın Sayın
Başkan.
BAŞBAKAN
YARDIMCISI NUMAN KURTULMUŞ (Devamla) – Evet, onları da TÜRKSAT’la konuşuyoruz.
BAŞKAN
– Dinliyoruz sayın milletvekilleri Sayın Bakanı.
BAŞBAKAN
YARDIMCISI NUMAN KURTULMUŞ (Devamla) – Oraya da Türk parası olarak ödeyeceğiz.
VELİ
AĞBABA (Malatya) - Sayın Bakan, Suudi Arabistan bu konuda ne düşünüyor? Dolar
konusunda Suudi Arabistan…
BAŞBAKAN
YARDIMCISI NUMAN KURTULMUŞ (Devamla) – Bunların hepsini sabitleyeceğiz. 
ATİLA
SERTEL (İzmir) - Yerel televizyonlar öldü, öldü Sayın Bakan.
BAŞKAN
– Sayın Bakan, lütfen, Genel Kurula hitap eder misiniz.
VELİ
AĞBABA (Malatya) - Biz Türk parası yaptık da Suudi Arabistan kabul eder
inşallah. Suudi Arabistan yeşili seviyor çünkü, yeşil renge karşı zaafı var
Suudi Arabistan’ın.
BAŞBAKAN
YARDIMCISI NUMAN KURTULMUŞ (Devamla) – Burada mevzubahis edilen konulardan
birisi de yeni Anayasa çalışmalarıydı. Türkiye’nin demokratik bir reform
sürecine ihtiyacı var. Bu demokratik reform sürecinde dört temel metnin
değiştirilmesinin Türkiye’nin demokratikleştirilmesi için önemli adımlar
olduğunu yıllardır konuşuyor, bunlarla ilgili görüşler beyan ediyoruz.
Bunlardan bir tanesi, kapsamlı bir Anayasa değişikliğiyle Türkiye’de anayasal
bir reformu yapmaktır; ikincisi, Meclis İçtüzüğü’nü düzeltmektir; üçüncüsü,
Seçim Yasası; dördüncüsü ise Siyasi Partiler Yasası’dır. 
Gönlümüz
arzu ederdi ki, bu Anayasa değişikliği meselesinde çok kapsamlı bir anayasal
reformu yapacak imkânı bulalım. Ancak başından itibaren iki tane teklif
hazırladık. Bunlardan birisi, tam bir reform mahiyetinde Anayasa değişikliği,
bir diğeri ise Türkiye’de başkanlık sistemi ya da Cumhurbaşkanlığı sistemine
geçişi sağlayacak bir anayasal değişiklik, yani kısıtlı bir değişiklik.
Nihayetinde, AK PARTİ olarak, iktidar partisi olarak, Parlamentoda Anayasa
değişikliği teklifini çıkarabilecek bir çoğunluğa sahip değiliz. Siyaset sadece
idealleriniz değil, bir de realiteyle ilgili meseledir. Dolayısıyla, en azından
bunu millete götürecek bir sayının bulunabilmesi için bu anlamda ciddi
çalışmalar yapıldı, Milliyetçi Hareket Partisinin başından itibaren ortaya
koyduğu tavırla, karşılıklı olarak, müzakereler açık, şeffaf bir şekilde
yapıldı ve belli bir noktaya geldi. Dolayısıyla, inşallah, önümüzdeki en kısa
süre içerisinde, ilgili Anayasa değişikliği kısıtlı değişiklik paketi Türkiye
Büyük Millet Meclisine gelecek ve inşallah, arkasından, ümit ederiz 367’yi
bulur ama 337’yi bulursa millete gidecek, referandumla karşı karşıya kalacağız.

Değerli
arkadaşlarım, gönlümüz arzu ederdi ki, Parlamentoda çok kapsamlı bir siyasal
reform mahiyetinde Anayasa değişikliği, Anayasa reformu yapabilelim. Bunu
yapamadık ama Türkiye’de yeni bir anayasa ihtiyacı, mevcut Anayasa değişiklik
paketi Parlamentodan geçse, milletten geçse bile bu ihtiyaç ortadan
kalkmayacaktır. Dolayısıyla, Türkiye’de Parlamentonun, milletvekilinin,
siyasetin güçlendirilmesini sağlayacak demokratik bir Anayasa reformu
önümüzdeki dönemde de Parlamentonun önemli meselelerinden biri hâline
gelecektir. 
MAHMUT
TANAL (İstanbul) – Sayın Bakanım, olağanüstü hâllerde anayasa değişmez ki,
dünyada bir örneği var mı? 
BAŞBAKAN
YARDIMCISI NUMAN KURTULMUŞ (Devamla) – Değerli arkadaşlar, bir de konuşmalar
sırasında birkaç şey var, müsaade ederseniz üç beş dakika da onlarla ilgili
görüşlerimizi ifade edeyim.
Muş
Milletvekili Ahmet Yıldırım arkadaşımız “Ana dilde ya da farklı dilde yayın
yapan bütün televizyonlar kapatıldı.” dedi. Şu anda 30 adet televizyon -listesi
burada, tek tek okuyabilirim- 30 televizyon ve radyo ana dillerinde ya da kendi
dillerinde yayın yapıyor; Zazaca, Kürtçe, diğer yayınlar yapıyor, sadece 8
televizyon kapatılmıştır. 
AHMET
YILDIRIM (Muş) – Sayın Bakan, tamamen yanlış bilgi veriyorsunuz. 
BAŞBAKAN
YARDIMCISI NUMAN KURTULMUŞ (Devamla) – Burada, hepsinin resmî şeyleri burada.
AHMET
YILDIRIM (Muş) – Ben de o kurumda çalıştım. 
BAŞBAKAN
YARDIMCISI NUMAN KURTULMUŞ (Devamla) – İkincisi, somut sorduğunuz için, somut
olanlara cevap vereceğim kusura bakmayın. (HDP sıralarından gürültüler)
BAŞKAN
– Sayın milletvekilleri lütfen, dinliyoruz Bakanı.
Buyurun
Sayın Bakan. 
BAŞBAKAN
YARDIMCISI NUMAN KURTULMUŞ (Devamla) – Bir arkadaşımız, Mithat Sancar Bey
söylemiş. “Yargı Cumhurbaşkanına bağlıdır.” diye bir sözüm olmadı, sadece
Anayasa’nın 104’üncü maddesini hatırlatarak “Anayasa’nın uygulanması, devlet
organlarının düzenli ve uyumlu çalışmasını sağlamak Cumhurbaşkanının
meselesidir, bundan sorumludur ve dolayısıyla bütün ilgili kurumlarla ilişkide
bulunması son derece doğaldır.” dedim. Ben yargının Cumhurbaşkanına bağlı
olduğunu söyleyecek noktada değilim. Çarpıtılmış bir sözdür, yanlış anlatılmış
bir sözdür -“Yanlış anlaşılmıştır.” demiyorum- ve benim söylemediğim bir
sözdür; benim söylediğim, bu anlamdaki bir ifadedir. 
Dolayısıyla
değerli arkadaşlar, Türkiye, yeni bir döneme doğru gidiyor. İnşallah önümüzdeki
dönemde…
VELİ
AĞBABA (Malatya) – Sayın Bakan, havaalanlarında Sözcü, Cumhuriyet falan yasak;
bu konuda ne diyorsunuz?
BAŞBAKAN
YARDIMCISI NUMAN KURTULMUŞ (Devamla) – Yasak değil canım, herkes yayınını
yapıyor, herkes yayınını yapıyor. 
VELİ
AĞBABA (Malatya) – Akit var, Yeni Şafak var, Akşam var, hiçbir havaalanında
Sözcü yok, BirGün yok.
BAŞKAN
– Sayın Bakan, lütfen Genel Kurula hitap eder misiniz. 
BAŞBAKAN
YARDIMCISI NUMAN KURTULMUŞ (Devamla) – Herkes yayınını yapıyor, kusura
bakmayın. 
ÖZGÜR
ÖZEL (Manisa) – “Havaalanında” diyor, “Havaalanında dağıtılmıyor.” diyor. 
VELİ
AĞBABA (Malatya) – Bizim paramızla bizim okumak istemediğimiz gazeteler
alınıyor Sayın Bakan. Bu konuda bilgi verir misiniz…
BAŞKAN
– Sayın milletvekilleri… Sayın Bakan, lütfen karşılıklı konuşmayalım, siz Genel
Kurula hitap eder misiniz lütfen. 
BAŞBAKAN
YARDIMCISI NUMAN KURTULMUŞ (Devamla) – Değerli arkadaşlar, darbenin…
VELİ
AĞBABA (Malatya) – Lütfeder misiniz…
BAŞKAN
– Sayın milletvekilleri…
VELİ
AĞBABA (Malatya) – Çok içtenlikle, samimiyetle soruyorum Sayın Bakan,
havaalanlarında Yeni Akit okumak zorunda mıyız biz?
BAŞBAKAN
YARDIMCISI NUMAN KURTULMUŞ (Devamla) – Çok açık söylüyoruz, darbeden sonra
Türkiye’nin meselesi 15 Temmuz akşamında bitmedi. 15 Temmuz akşamı…
VELİ
AĞBABA (Malatya) – Yeni Şafak okumak zorunda mıyız? (AK PARTİ sıralarından
“Okuma” sesleri) 
BAŞKAN
– Sayın Ağbaba, lütfen.
VELİ
AĞBABA (Malatya) – Sayın Bakan, çok rica ediyorum, samimiyetinize güvenerek
soruyorum o soruyu. Örneğin Sözcü niye okumayalım? Cumhuriyet, BirGün
gazetesini niye okumayalım Sayın Bakan?
BAŞKAN
- Sayın Ağbaba, lütfen.
BAŞBAKAN
YARDIMCISI NUMAN KURTULMUŞ (Devamla) – Hangi gazeteyi istiyorsanız okuyun, buna
mâni bir durum yok yani. 
VELİ
AĞBABA (Malatya) – Ama okutmuyorsunuz; Akit veriyorsun, Akit, Akit, Yeni Akit,
Yeni Şafak, Takvim, Star. 
BAŞBAKAN
YARDIMCISI NUMAN KURTULMUŞ (Devamla) – Şimdi, değerli arkadaşlar…
VELİ
AĞBABA (Malatya) – Vallahi öyle…
BAŞKAN
- Sayın Ağbaba, lütfen, müsaade eder misiniz.
BAŞBAKAN
YARDIMCISI NUMAN KURTULMUŞ (Devamla) - Buyur, sen konuş o zaman, ne yapayım ya,
Allah Allah!
VELİ
AĞBABA (Malatya) - Samimiyetinize istinaden söylüyorum efendim.
BAŞKAN
- Sayın Ağbaba, lütfen!
VELİ
AĞBABA (Malatya) - Efendim, bir soru soruyorum.
BAŞKAN
- Düzeni bozuyorsunuz, lütfen!
Buyurun
Sayın Bakan.
BAŞBAKAN
YARDIMCISI NUMAN KURTULMUŞ (Devamla) - Değerli arkadaşlar, bakın, Türkiye 15
Temmuzda bir badireden geçti. 15 Temmuzdan sonraki mücadelemizin devam
edeceğinden kimsenin şüphesi olmasın. Bu konuda, hepimizin millî meselelerde
ortak tavır almamız gerektiğini bir kere daha ifade etmek istiyorum. Bu
darbeciler AK PARTİ’yi sevmiyorlar da Cumhuriyet Halk Partisini çok seviyor
değiller, onu da söyleyeyim; dolayısıyla hepinizin, hepimizin -diğer partiler
için de aynı şeyi söylüyorum- aynı şekilde mücadele etmesi lazım, Türkiye’de
demokrasinin daha da gelişmesi için gayret sarf etmemiz lazım ama bu
mücadeleyi, bu FETÖ örgütüyle mücadeleyi, diğer terör gruplarıyla mücadeleyi
aksatacak bir şekilde bunlar olmaz. Bu anlamda, hepimizin -kaç yıl sürecekse,
ne kadar sürecekse- bu örgütle irtibatlı, iltisaklı olan herkesten bunun hesabı
sorulacaktır. Şunun için bunu ifade ediyorum, ben de birkaç televizyon
programında söyledim: Adil Öksüz’ün -isim vererek söyleyeyim- sadece bir
gölgeden ibaret olduğunu zannediyorum; siyasi tecrübem bana bunu söylüyor, bir
bilgiyle söylemiyorum. Bu darbenin henüz, tam manasıyla arkasında 1 numarası, 2
numarası kimlerdir -arkadaşlar sordu- eğer darbe başarılı olsaydı kimleri iş
başına getireceklerdi, henüz bu bilgilere ulaşılmamıştır, henüz bu bilgiye
ulaşılmamıştır. Bunlara ulaşılması…
BÜLENT
YENER BEKTAŞOĞLU (Giresun) - Sizde var listesi. 
BAŞBAKAN
YARDIMCISI NUMAN KURTULMUŞ (Devamla) - Onlar sadece sıkıyönetim listesi. 
MEHMET
ERDOĞAN (Muğla) - Komisyonun önü de açık olacak.
BAŞBAKAN
YARDIMCISI NUMAN KURTULMUŞ (Devamla) - Eyvallah. 
Bütün
bunların hepsi mahkemelerde ortaya çıkacaktır.
Bakın,
mahkemelerde sürekli olarak ifadeler var. 
MEHMET
ERDOĞAN (Muğla) - Darbe Araştırma Komisyonunun önü açık, çıkartalım Sayın
Bakan.
BAŞBAKAN
YARDIMCISI NUMAN KURTULMUŞ (Devamla) - Tabii ki.
Bağımsız
mahkemelerde bu ifadeler ortaya çıkacak, birtakım insanlar pişmanlıktan
istifade ederek yaptıkları işleri ortaya döküp saçacaklar. Bu zor bir mücadeledir.
Bakın, bu mücadeleyi 12 Eylülle mücadeleyle karıştırmayın; bu mücadeleyi 12
Martla mücadeleyle karıştırmayın. Bundan önceki bütün askerî darbeler ne olduğu
belli olan bir askerî cunta tarafından idare edildi ama bu darbe son derece
karışık, eli her yere uzanmış ve kırk yıla yakın bir süre devlet içerisinde
odaklanarak, maalesef, devletin her yerini ele geçirmiş olan bir çete
tarafından yapıldı. Hatta ve hatta şunu söyleyeyim: Bir kısımları karda
yürüdüler, ayak izlerini belli etmediler. Dolayısıyla, bu mücadelede, lütfen,
eğer samimiyseniz sizlerden de -samimiyetinizden şüphemiz yok- bu mücadelede
destek bekliyoruz. Bu mücadele Türkiye'nin ortak meselesidir. Bu mücadele
sırasında, bakın, şundan da emin olun: Kim bu örgütün içinde, yanında, sağında,
solundaysa bunlardan hesap sorulacaktır. Kim değil ve burada bir yanlışlık
yapılmışsa bu yanlışlıklar da giderilecektir. Nitekim, bazı KHK’larla görevine
son verilenler ve yanlışlık yapılanların durumu düzeltildi. 
Yine,
bir arkadaşımız ifade ettiği için söylüyorum. Bir televizyon kanalının, bilgi
eksikliği dolayısıyla yayınına ara verildi, sonra onun açılmasına müsaade
edildi çünkü hazırlanan raporlarda raporun, ilk gelen bilginin yanlış olduğu
anlaşıldı. Ayrıca, bir radyonun -CHP’li arkadaşlarım da devreye girdiler-
yeniden yayına girmesi için ilave raporlar istendi, bu raporlarda bu radyonun
herhangi bir şekilde zararlı yayın yapmadığı ortaya çıkmış oldu. Dolayısıyla,
olağanüstü hâl meselesini söylüyorsunuz. Kusura bakmayın, olağanüstü hâl
meselesi… Hiçbir hükûmet olağanüstü hâli isteyerek yapmaz ama Türkiye
olağanüstü hâli uygulamak mecburiyetindedir çünkü fevkalade yüksek düzeyde bir
güvenlik riskiyle karşı karşıyayız. Bir taraftan DEAŞ’ı, bir taraftan PKK’sı,
bir taraftan Suriye ve Irak topraklarından gelen tehditler, bir taraftan
devletin içerisinde ciddi şekilde kümelenmiş bir terör örgütü, her yeri sarmış
olan bir kanser hücresi, bunlarla mücadele ediyorsunuz. Olağanüstü hâlin
uygulanmasında yurt dışından gelen bazı tepkilere de, kusura bakmasınlar; Fransa’da
olağanüstü hâl uygulandığı zaman, Allah aşkına, Avrupa’dan bir tek kişinin üç
cümle söz söylediğini duydunuz mu? 
MAHMUT
TOĞRUL (Gaziantep) - Karşılaştırmayın bile Sayın Bakan, karşılaştırmayın
Fransa’yla. Ne alakası var bu durumun? Fransa’yla ne alakası var sizin
yönteminizin?
ZİYA
PİR (Diyarbakır) - Sayın Bakan, lütfen ya, Fransa ile Türkiye… 
BAŞBAKAN
YARDIMCISI NUMAN KURTULMUŞ (Devamla) - Ayrıca, şunu ifade etmek istiyorum:
Almanya’nın birleşmesi sırasında Doğu Almanya’dan gelen memurların Avrupa hukukundaki
adıyla “devletten arındırılması” sürecinde yüz binlerce, binlerce insan işten
atılırken kimlerden ses çıktığını söyleyebilir misiniz? Evet, biz bu konuya
titizlikle… Kusura bakmayın, adaletse adalet bizim omuzlarımızda da önemli bir
ağırlık gösteriyor. Bir kişiye dahi haksızlık yapmak istemeyiz ama bu
mücadelede ikide bir “FETÖ mağdurları” lafının arkasına giderek FETÖ’nün bir
algı operasyonunun değirmenine su taşımayalım. Bu memlekette “FETÖ mağdurları”
diye bir şey yoktur, bu memlekette FETÖ’nün mağdur etmeye çalıştığı 79 milyon
insanımız vardır, 248 şehidimiz vardır. (AK PARTİ sıralarından alkışlar) Hep
beraber bu zor dönemleri aşacağız. Türkiye ekonomide, siyasette bölgenin
istikrarlı ülkesi olma durumunu Allah’ın izniyle sürdürecektir. Türkiye, nice…
ATİLA
SERTEL (İzmir) – Sayın Bakanım, bu yerel televizyonların uydu fiyatları
dolardan TL’ye dönecek mi?
BAŞBAKAN
YARDIMCISI NUMAN KURTULMUŞ (Devamla) – Onları, görüşmeler sürüyor, biz
pazartesi günü söyledik, inşallah düşecek.
ATİLA
SERTEL (İzmir) – Yerel televizyonlara müjdeyi ne zaman vereceksiniz? 
BAŞBAKAN
YARDIMCISI NUMAN KURTULMUŞ (Devamla) – İnşallah, en kısa zamanda bitecek o.
Teşekkür ederim bu yerel televizyonlar konusundaki hassasiyetiniz dolayısıyla. 
Değerli
arkadaşlar, hepinize teşekkür ediyorum. Polemik olsun diye bunları söylemiyorum
ama kararlılıkla bu mücadeleyi yürüteceğiz. İlk başta söylediğim sözü tekrar
söylemek istiyorum: Bu coğrafya nice ihanetlere sahne oldu. Nice zarif ayak
oyunlarıyla bu milletin maalesef geleceğinin karartılmaya çalışıldığı dönemleri
geride bıraktık. Hiç şüpheniz olmasın, bu millet, bu kervan yürüyecektir. Kim,
hangi kumpası kurarsa kursun, kim, hangi vekâlet savaşında hangi aracı
kullanırsa kullansın, hangi terör örgütü Türkiye’nin başına bela olursa olsun,
hangi algı operasyonlarıyla Türkiye’nin önüne tuzak kurarlarsa kursunlar
onların hepsini hep beraber kenara çekeceğiz ve inşallah güçlü, büyük Türkiye
istikametinde yolumuza devam edeceğiz. Allah yolumuzu açık etsin.
Hepinize
teşekkürlerimi sunuyorum. Hayırlı günler diliyorum. (AK PARTİ sıralarından
alkışlar)
BAŞKAN
– Teşekkür ederim Sayın Bakan. 
AHMET
YILDIRIM (Muş) – Sayın Başkanım… 
BAŞKAN
– Sayın Yıldırım…
AHMET
YILDIRIM (Muş) – Sayın Bakan adımı da anarak bir bilgiyi bağlamından
kopardığımı söyledi. Ben bu konuda bir düzeltme yapmak istiyorum ve İç Tüzük
69’a göre söz istiyorum. 
BAŞKAN – Şimdi, size bir sataşma yapmadı, size dedi ki…
Siz kendi yerel dilinde yayın yapan hiçbir yayın kuruluşu bulunmadığını
söylediniz. Kendisi de, Sayın Bakan da “30 tane şu anda Kürtçe, Zazaca yayın
yapan yayın kuruluşu vardır.” dedi. Sizinle ilgili konuşulan konu sadece bu.
Bunun neresinde hakaret var Sayın Yıldırım?
AHMET YILDIRIM (Muş) – Sayın Başkan, bakın, açık
söylüyorum: Ben dört yıl o üst kurulda çalışmış olmanın bilgisiyle konuştum.
Sayın Bakanın bu işte bir suçu günahı yok. Önüne konulmuş olan bilgiyle
aktarıyor ki ben bu konuda bir eksikliğin olduğunu düşünüyorum ve benim
iddialarımın doğru olduğunu, boşa çıkarılmaya çalışıldığını düşünerek
sataşmadan söz istiyorum.
BAŞKAN – Şimdi, bakın, bunu niye soruyorum size Sayın
Yıldırım; eğer açıklama yapmak istiyorsanız yerinizden yapmak zorundasınız.
AHMET YILDIRIM (Muş) – Hayır, Sayın Başkan, benim
kürsüden yaptığım konuşma üzerine Sayın Bakan şey yaptı.
BAŞKAN – Ama şimdi, kuralı hatırlatıyorum size Sayın
Yıldırım, kuralları bozmayalım. “Sataşma var.” derseniz kürsüye alacağım.
AHMET YILDIRIM (Muş) – Sataşmadan istiyorum.
BAŞKAN – Ben de size diyorum ki: Size bir sataşmada
bulunmadı. Açıklama yapacaksanız buyurun, yerinizden size söz vereyim,
açıklamanızı yapın.
AHMET YILDIRIM (Muş) – Sayın Başkan, sataşma sadece
bana dönük bir hakaretin olmasını içermiyor. Bunu siz de çok iyi biliyorsunuz.
“Benim konuşmam bağlamından koparıldı.” diye iddia ediyorum.
BAŞKAN – Peki, buyurun.
Bağlamından koparıldığı konuşma için, size iki dakika
süre veriyorum. 
VI.- SATAŞMALARA İLİŞKİN KONUŞMALAR (Devam)
8.- Muş Milletvekili Ahmet Yıldırım’ın,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
AHMET YILDIRIM (Muş) – Teşekkür ederim Sayın Başkan.
Sayın Bakanın iyi niyetinden zerre şüphe duymuyorum
çünkü kendisi RTÜK’e, orada lisanslanmış olan radyo ve televizyonlara hâkim
olma şansına sahip değil. Ben dört yıl çalıştım. Sayın Bakan keşke çıkıp
şuradan 8 tane radyo, televizyon ismini saysaydı. Ya, “Çizgi film kanalı
açıldı.” diye size söylettiler -bakın, ondan sonra söylüyorsunuz Sayın Bakan-
hâlâ açılmadı, inceleme devam ediyor. Müzik kanalı açılmadı. 
Bir diğer husus, şunu söyleyeyim: İlk bu Mecliste 1
Kasım seçimlerinden sonra -Sayın Bakan iyi hatırlayacaktır- birinci
Sykes-Picot’yla ilgili uzun konuşmayı ben yapmıştım. Şimdiye kadar peki, bu
devlet, birinci Sykes-Picot’nun açığa çıkarmış olduğu fay hatlarının
giderilmesiyle ilgili olarak ülkeyi bütünleştirmek için yüz yılda ne yaptı veya
siyasi iktidar on dört yıllık iktidarı boyunca o birinci Sykes-Picot’nun açığa
çıkarmış olduğu fay hatlarını gidermek için ne yaptı?
ALİM TUNÇ (Uşak) – Çok şey…
ALİ ATALAN (Mardin) – Duvar ördü!
AHMET
YILDIRIM (Devamla) - Sadece son iki yılı söyleyeyim o zaman ben. Allah aşkına,
her birimizin parti kimliğini bir yana bırakarak söylüyorum: Son iki yılda
bölgede geliştirilen uygulamalar bölge insanını devlete yaklaştırmadı. Siz,
vekilleri tutuklayarak, belediye başkanlarını tutuklayıp kayyum atayarak inanın
halkı direkt AKP’li yapmış olmuyorsunuz, akan kanın durmasına hizmet
etmiyorsunuz, bölge insanının bu devlete olan aidiyet ve sahiplenme duygusunu
artırmıyorsunuz. Şiddetin şiddeti tetiklediği, aklıselimi bir bütün olarak şu
Parlamentonun da ülkenin de ülkeyi yönetenlerin de yitirdiği bir süreci yaşıyoruz.
Buradan hareketle söylüyorum: Bakın -hendek veya bir diğeri- söyleyelim,
hendeğe karşı cevap, o şehrin tamamını yerle bir etmek değildi; bunun dışında
makul çözümler vardı. Bu ülke iki buçuk yıl bir gencimizin kanının akmadığı bir
süreci tecrübe etti. İktidardan, muhalefetten, sivil toplumdan bu sürece katkı
sunan herkesten…
(Mikrofon
otomatik cihaz tarafından kapatıldı)
AHMET
YILDIRIM (Devamla) – …Allah razı olsun ama bu yol, yol değil. 
BAŞKAN
– Sayın Yıldırım, teşekkür ederim.
AHMET
YILDIRIM (Devamla) – Ne kadar daha fazla öldürürsek bu ülke veya devlet o kadar
kazanmayacaktır diyorum, bütün Genel Kurulu saygıyla selamlıyorum. (HDP
sıralarından alkışlar)
ALİM
TUNÇ (Uşak) – Ne oldu, hani televizyon söyleyecektin?
AHMET
YILDIRIM (Devamla) – Bakandan bekliyorum, 8 tane Kürtçe kanal ismi verdim, 8
tane.
BAŞKAN
– Sayın Yıldırım, lütfen, yerinize geçer misiniz.
Sayın
Bakan…
BAŞBAKAN
YARDIMCISI NUMAN KURTULMUŞ (Ordu) – Polemik devam etmesin diye soru-cevaba
bırakıyorum.
BAŞKAN
– Soru-cevaba bırakıyorsunuz, peki.
Teşekkür
ederim.
ÖZGÜR
ÖZEL (Manisa) – Sayın Başkan…
MİTHAT
SANCAR (Mardin) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, Sayın Bakan “FETÖ’nün mağdurları olduğunu
söylemekle FETÖ’nün değirmenine su taşıyorsunuz.” diye bizi itham etti. Bu
konuda cevap hakkımızı kullanmak istiyoruz.
BAŞKAN
–Hayır, tam aksine “FETÖ’nün size, Cumhuriyet Halk Partisine çok büyük zararı
vardır." dedi.
ÖZGÜR
ÖZEL (Manisa) – Hayır, anlatacağım zaten efendim onu da ama Sayın Bakan
konuşmasının bir kısmında bu darbenin hepimize karşı yapıldığını söyleyip bizim
de takdirimizi kazanırken bir kısmında da “FETÖ mağdurlarından bahsetmekle,
bunu dile getirmekle FETÖ’nün değirmenine su taşımış olursunuz." dedi.
BAŞBAKAN
YARDIMCISI NUMAN KURTULMUŞ (Ordu) – Size demedim onu, genel olarak söyledim.
BAŞKAN
– Size demedi onu; hayır, size söylemedi.
ÖZGÜR
ÖZEL (Manisa) – Biz söylüyoruz “FETÖ mağdurları var.” diye Sayın Başkan ve bu
eleştirinin hangi gruba -ya da diğer gruplar da alınıyorsa onların da hakkı
vardır- yönelik bir eleştiri olduğu ortada.
BAŞKAN
– Bunu sadece partiler söylemiyor Sayın Özel. Basın-yayın organlarında da
yazanlar, çizenler var, konuşanlar da var. Sadece partiler söylemiyor. Sayın Bakan
bunu genel olarak söyledi diye düşünüyorum.
ÖZGÜR
ÖZEL (Manisa) – Ben bunu ifade eden bir siyasetçi ve bir…
BAŞKAN
– Buyurun, iki dakika…
ÖZGÜR
ÖZEL (Manisa) – Teşekkür ederim.
MUSA
ÇAM (İzmir) – Numan Bey özellikle grubumuza bakarak söyledi.
BAŞKAN
– Çok alıngan oluyoruz, çok alıngan.
9.- Manisa Milletvekili Özgür Özel’in,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
ÖZGÜR
ÖZEL (Manisa) – Sayın Başkanım, bu FETÖ meselesinde, alınganlığı bir yana
bırakın, biz 17-25 Aralıktan beri değil, on yedi yirmi beş senedir bu FETÖ’nün
tehlikesine dikkat çeken, bununla mücadele edilmesi gerektiğini söyleyen bir
grubuz.
Sayın
Bakanın ortaya koyduğu, doğru tonda ve doğru üsluptaki yaklaşımları da dikkatle
takip ettik, memnuniyetle dinledik. Ama, Sayın Bakana şunu söylemek lazım:
“FETÖ mağduru yok.” derseniz, hem de yüzlerce, binlerce mağdurun olduğu bir yerde,
bu hiçbir şey olmasa üzerinde hassasiyetle durduğunuzu söylediğiniz kul hakkına
girer.
Manisa’nın
Turgutlusu’nda bir polis amirinin eşi sekiz aylık hamileyken lojmandan
çıkarıldı, banka hesaplarına el konuldu; eşi belki de FETÖ’cüdür ama eşi seri
katil olsa hanımefendi memuriyetten ihraç edilmezdi, edildi. Hastaneye
gittiğinde bakılmadı, ilaçlarını alamadı. Şimdi burada, eşi darbenin bir
numarası da olsa karnındaki bebeğin, o bebeği taşıyan annenin mağduriyetini
görmek lazım.
Cumhuriyet
Halk Partisi olarak, bizim darbeyle mücadele konusunda size verdiğimiz açık
desteği, darbenin altıncı gününde OHAL ilan ederek, bu Parlamentodaki tüm
siyasi parti gruplarına siyaseten nankörlük ederek elinizin tersiyle ittiniz.
Şimdi yarattığınız OHAL ortamı ülkenin oksijenini alıyor, bu ortamda ne Anayasa
konuşabilirsiniz ne hukuk ne demokrasi. Bir önceki darbenin panzehri de bir
sonraki darbe tehlikesine karşı aşı da demokrasidir, özgürlüklerdir, toplumsal
mutabakattır, toplumsal barış ortamının yükseltilmesidir. (CHP sıralarından
alkışlar) Aksi takdirdeki davranış, bundan önce bu darbenin yapı taşlarını
FETÖ’nün yerleştirmesine nasıl müsaade etiyseniz, göz yumduysanız bir sonraki
için de aynı şeyi yapmaktan başka bir noktaya varmaz. 
Çok
teşekkür ediyorum. (CHP sıralarından alkışlar) 
BAŞKAN
– Teşekkür ederim Sayın Özel. 
MİTHAT
SANCAR (Mardin) – Sayın Başkan…
BAŞKAN
- Sayın Sancar…
MİTHAT
SANCAR (Mardin) – İsmim geçti ama o nedenle istemeyim, o tartışmayı tekrar
etmeyelim. Aynı gerekçeyle söz istiyoruz biz de, biz de FETÖ mağdurları
olduğumuz…
BAŞKAN
– Peki, iki dakika. 
Alınganlık
devam ediyor. 
Buyurun.
(HDP sıralarından alkışlar) 
ÖZGÜR
ÖZEL (Manisa) – Muhalefeti konuşmak için alınganlığa muhtaç edenler utansın
efendim. 
BAŞKAN
– Hiç öyle bir şey yok, o senin algın. 
10.- Mardin Milletvekili Mithat Sancar’ın,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
MİTHAT
SANCAR (Mardin) – Teşekkürler Sayın Başkan. 
Öncelikle,
Sayın Bakan benim konuşmamda geçen bir yerle ilgili açıklama yaptı. Ben sizin
sözlerinizi, Sayın Bakan, çeşitli basın ve İnternet sitelerinden kontrol ettim,
aldım. “Yanlış anlatıldı.” dediniz. Ben zaten sizin ağzınızdan bu sözler
yazıldığında şaşırmıştım çünkü sizin böyle bir ifade kullanmayacağınızı
düşünenlerdenim, böyle bir anlayışta olmadığınızı düşünenlerdenim ama yazı burada,
ben okuyayım, yanlış varsa tekrar düzeltelim ya da sonra düzeltin isterseniz.
Okumayayım, ben burada böyle okudum ama yargı bağımsızlığıyla ilgili tek sorun
bu değil zaten, bu sadece bir sembol olarak benim konuşmamda yer aldı. Uzun
süredir Türkiye’yle ilgili uluslararası kuruluşların da raporlarında
belirtildiği gibi yargı bağımsızlığı alanında çok büyük sorunlar yaşanıyor;
yargının bağımsız olmadığı yönünde tespitler sadece bizden gelmiyor -şimdi isim
saymayayım- bütün önemli uluslararası kuruluşlar bunları söylüyor. Ayrıca,
yargıya güven endeksine baktığımızda, yerlerde sürünüyor. Bütün bunlar da yargı
alanında büyük sorunların olduğunu göstermeye yeter. 
Diğeri
de bu “FETÖ mağdurları yoktur.” dediğinizde bir yanlış oluyor Sayın Bakan çünkü
bu olağanüstü hâl uygulamasıyla büyük mağduriyetler yaratıldı. Bu
mağduriyetleri tek tek saymaya gerek yok, bunlara “FETÖ mağduru” demek durumu
değiştirmiyor. 
Bir
diğeri, darbeyle ilgili 130 bin insanı bu kadar kolay tespit edebildiniz, işten
attınız; darbeyle ilişkili olduğu iddiasıyla 30 bin, 40 insan gözaltında. Nasıl
olur da bunları bu kadar kolay tespit edebildiniz ama siyasi kadro ortada yok?
(HDP sıralarından alkışlar) Bunu açıklamadığınız sürece de bir inandırıcılık
katamazsınız darbeyle mücadele iddianıza, bunu söylüyoruz Sayın Bakan. 
Teşekkürler.
(HDP sıralarından alkışlar)
BAŞKAN
– Teşekkür ederim. 
ERHAN
USTA (Samsun) – Sayın Başkan…
BAŞKAN
– Sayın Usta… 
ERHAN
USTA (Samsun) – Aynı gerekçeyle ben de sataşmadan söz istiyorum. 
BAŞKAN
– Buyurun. 
11.- Samsun Milletvekili Erhan Usta’nın,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
ERHAN
USTA (Samsun) – Teşekkür ederim Sayın Başkan. 
Sayın Başkan, değerli milletvekilleri; tabii bu konuda
söz söylerken aslında biraz dikkatli olmakta bence fayda var. Bu “Mağduriyet vardır, yoktur.” diye veya işte, onun
değirmenine su taşımak… 
Şimdi,
öncelikle şunu söyleyeyim: Milliyetçi Hareket Partisi olarak bizim, FETÖ’yle
tarihin hiçbir evresinde, ne “Muhterem Hoca Efendi” iken ne cemaatken ne
paralel devletken ne FETÖ’yken yolumuz kesişmedi; bir defa, bu tespiti yapalım.
FETÖ'yle en sert şekilde mücadele edilmesi gerekir, hiçbir esnemenin olmaması
gerekir; bu tespiti de yapalım. Ancak, bir taraftan da Sayın Cumhurbaşkanı
kendisi söyledi: “At izi, it izine karıştı.” dedi. Yani, bize o kadar şikâyet
geliyor, mağduriyetin olmadığını söylemek yanlış olur. FETÖ'yle mücadelede
ciddi mağduriyetler var, ciddi hatalar yapılıyor. Bu hataların bir bir tespit
edilip bir masum insanın burnunun kanamaması lazım. Ancak, buradan da şu sonuca
varmamız gerekir: Yani, mağdur olan bir bireyse dahi bunu önemseyelim, bir
kişinin hukuku dahi önemlidir. Ancak, bu mağduriyet meselesi üzerinden FETÖ'yle
mücadeleye zarar verecek herhangi bir pozisyon içerisine de hiç kimsenin
girmemesi lazım. 
Şimdi,
bugün burada ben iktidar grubunu da uyarıyorum. Sayın Bakan, FETÖ'yle
mücadelenin ilk başta yapılması gereken yer şu Meclistir, bu Meclisin dışındaki
siyasetçilerdir, belediye başkanlarıdır. Yani, o kadar büyükşehir belediye
başkanları var, haklarında ciddi ciddi iddialar var. Bunların hiçbirisinin
üzerine çıkmadan, hiçbir suç isnat edilmeden, hiçbir şekilde savunma almadan,
bankanın önünden geçti diye insanları işinden atıyoruz. Bunların da yapılmaması
lazım. Bu tür davranışlar FETÖ'yle mücadeleye zarar verecektir. 
Bizim
Milliyetçi Hareket Partisi olarak hassasiyetimiz şudur: FETÖ'yle mücadelenin en
sert şekilde yapılması lazım fakat mücadele yapılırken FETÖ’cülerin ekmeğine
yağ sürmeyelim. FETÖ’cülerin, bu ülkede darbe isteyenlerin, bu ülkede kargaşa
isteyenlerin ellerini ovuşturmasına, “Bize yeni askerler geliyor.” gibi bir
tavır içerisine girmesine… Onları sevindirecek bir tutum içerisine girmememiz
lazım. Mücadelenin çok dikkatli olması lazım. 
Teşekkür
ederim. (MHP sıralarından alkışlar) 
BAŞKAN
– Sayın Bostancı, siz söz talep ettiniz mi? 
BÜLENT
YENER BEKTAŞOĞLU (Giresun) – Yok, yok. “Diyeceğim bir şey yok.” diyor.
MAHMUT
TANAL (İstanbul) – Sayın Başkanım…
BAŞKAN
– Sayın Bostancı, size de vereyim bir söz.
MEHMET
NACİ BOSTANCI (Amasya) – Ben de yerimden konuşayım.
BAŞKAN
– Buyurun.
Sonra
da son olarak Sayın Pekşen’e vereceğim, bitti. 
MAHMUT
TANAL (İstanbul) – Sayın Başkan, çok önemli bir husus.
BAŞKAN
– Sayın Tanal, lütfen…
Buyurun
Sayın Bostancı. 
MAHMUT TANAL (İstanbul) – Bakın, Bakan hakkını
savunamadı. 5651 sayılı Yasa var. Bu tür eğer haksız haberler yapılmışsa 9’uncu
maddesi bunun yayından çıkarılmasını öngörüyor.
BAŞKAN
– Tamam, yaparlar sonra.
MAHMUT
TANAL (İstanbul) – CHP varsa bakanın da hakkını savunur, bunu söylemek için söz
istedim Sayın Başkanım.
BAŞKAN
– Tamam, peki.
Buyurun
Sayın Bostancı.
IV.- AÇIKLAMALAR (Devam)
6.- Amasya Milletvekili Mehmet Naci
Bostancı’nın, FETÖ’yle mücadelenin önemli olduğuna ve bu mücadele sürdürülürken
siyasi partilerin ilettikleri problemlerle ilgili inceleme yapıldığına ilişkin
açıklaması
MEHMET
NACİ BOSTANCI (Amasya) – Sayın Başkan, teşekkürler. 
FETÖ’yle
mücadele önemli, bu konuda herkes mutabık. “Bu mücadele sürdürülürken kimi
problemler yaşanıyor mu?” soru bu. Esasen problemler yaşanıyorsa bütün siyasi
partiler kendilerine yapılan müracaatları Hükûmete, ilgili yerlere iletiyor ve
Hükûmet de bütün bunlara ilişkin bir inceleme yapıyor. Yani mağduriyetlere
ilişkin bir mekanizma, bir mecra, bunun çalışması var. Ama aslolan, burada
hepimizin dikkat etmesi gereken husus: Karanlık ve kapalı bir örgütün 15
Temmuzda gerçekleştirdiği darbe, oradan da geriye doğru yapmış olduğu tahkimat.
Devlet bununla mücadele ediyor. “Bu mücadeleyi herkesin desteklemesi” derken
kastedilen, asıl mücadeleyi görmek, bir yan unsur olarak mağduriyetler
yaşanıyorsa bunlara ilişkin mekanizmaların çalıştığını ve herkesin de buna
destek verdiğini de unutmamak. Devlet elbette ki birtakım kararlar alırken bir
tane bile haksızlık yapılmaması konusunda hassasiyet gösteriyor, olayın
zorluğuna rağmen, örgütün kapalılığına rağmen ve buna ilişkin tahkikatlar
yapmaya da her zaman açık. Herkes de elinde ne tür belge varsa bunları
iletebilir.
Kırk
yıllık bir örgüt. Baştan beri bu FETÖ değildi, unutmayalım. 15 Temmuza doğru bu
anlaşıldı. Burada esas olarak iki tarih önemli, bunu da unutmayalım: Biri 15
Temmuzdur, biri de 17-25 Aralıktır çünkü her ikisi de Türkiye'de halkın
iradesiyle teşekkül etmiş siyasi iktidara karşıdır. İkisinin de bu niteliği
ortaktır, bunu görmek gerekir.
Teşekkür
ediyorum.
BAŞKAN
– Teşekkür ederim.
Sayın
Pekşen, size de yerinizden bir dakika söz veriyorum ve Barış Yarkadaş bekliyor,
onu kürsüye davet edeceğim.
Buyurun
Sayın Pekşen.
7.- Trabzon Milletvekili Haluk Pekşen’in,
Başbakan Yardımcısı Numan Kurtulmuş’un 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
HALUK
PEKŞEN (Trabzon) – Teşekkür ederim Sayın Başkan.
Sayın
Başbakan Yardımcımızı dikkatlice dinledim. Bugüne kadar Anayasa değişikliği
konusunda söylenen görüşlere bir yeni söylem geldi diye düşünüyorum. Çünkü daha
önce söylenen şey şuydu: 367’yi bulsak dahi halk oylamasına gideceği yönünde
bir görüşü vardı siyasi partinizin, iktidarın. Ama bugün Sayın Başbakan
Yardımcısı 367’yi bulduklarında halka gitmeyecekleri yönünde bir cümle sarf
etti. Yanlış anladım mı, acaba doğrusu bu mu, görüş bu mu? 
İkincisi
de, Sayın Başbakan Yardımcısı, yine FETÖ’yle mücadele konusunda her türlü
tedbiri titizlikle, dikkatlice aldıklarını söylüyor. Ben de şunu öğrenmek
istiyorum: Millî İstihbarat Teşkilatı 15 Temmuzdan önce kendilerine 1.715
kişilik bir isim listesi verdi. 15 Temmuz gecesi bu 1.715’in 1.685’i elinde
silahlarla meydanlardaydı. O hâlde niçin tedbir almadıklarını da kamuoyuyla
paylaşırsa biz de öğrenmiş oluruz.
Teşekkür
ediyorum Sayın Başkan.
BAŞKAN
– Teşekkür ederim.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Şimdi, aleyhte olmak üzere, İstanbul Milletvekili Sayın Barış Yardakaş
konuşacak.
Buyurun
Sayın Yarkadaş. (CHP sıralarından alkışlar) 
Süreniz
beş dakika.
Epeyce
beklettik sizi. 
BARIŞ
YARKADAŞ (İstanbul) – Biraz daha gelemesem ben de alınganlık göstereceğim Sayın
Başkan.
BAŞKAN
– Doğru, haklısınız. Katılırdım size. 
BARIŞ
YARKADAŞ (İstanbul) – “Biz gazeteciyiz. Cezaevinde olmamız bu gerçeği
değiştirmez. İçeride de gazetecilik yapmaya devam ediyoruz. İçeride de bu
haftanın konusu Adana Aladağ’da kaybettiğimiz çocuklarımızdı. Büyük bir facia
yaşanıyor. 12 çocuğumuz ölüyor, 24 çocuğumuz yaralanıyor ve yaralı çocuklarımız
iyileşmek için yattıkları yataklarında üşüyor. Televizyondaki görüntülerden de
anlaşılıyor ki o evleri ısıtmayı dahi beceremiyoruz. Çocuklar başlarında
bereyle yatıyor çünkü üşüyorlar. Basın bunları dile getirmek için var. 
Cezaevindeki
gazeteciler olarak bizi soruyorsunuz. Bizim, Cumhuriyet gazetesi mensuplarının
durumu özel değil. Özel bir isteğimiz de yok. Bugün, düşünceyi ifade etme
özgürlüğünü kullandığı için cezaevinde olan herkes, tüm yazarlar, tüm
gazeteciler özgürlüğüne kavuşana dek sorun hepimizin sorunudur. Tutuklu
gazeteciler özgür değilken hiçbirimiz özgür değiliz. 
Silivri’den
sevgi ve selamlar.”
Değerli
milletvekilleri, az önce okuduğum bu sözleri, bir süre önce asılsız
suçlamalarla tutuklanan Cumhuriyet Gazetesinin Genel Yayın Yönetmeni Murat
Sabuncu içerideki tüm gazeteciler adına yazdı. Mesleğini yapması engellenen
Sabuncu mektubunda kişisel durumdan daha çok basının içine düşürüldüğü hâli
vurguladı. Evet, gerçekten de medyamız iktidar tarafından bir kıskaca alınmış
durumda. 
Bakın,
gazeteci yazar Aslı Erdoğan Türk Ceza Kanunu’na göre yazılan çizilen hiçbir
haberde sorumluluğu olmamasına rağmen aylardır cezaevinde tutuluyor. Aslı
Erdoğan tam 3 kez cezaevinden doktora götürülüyor ve götürülmesi sırasında
ellerine kelepçe vuruluyor ama bu işkenceye rağmen doktorla görüştürülmüyor. Ve
Aslı Erdoğan -işte bu raporda da gördüğünüz üzere- şu anda felç olma riskiyle
karşı karşıya. 
Ben
bu raporu büyüterek gösterdim. Sayın Bakan gibi, Adalet Bakanı Bekir Bozdağ’ın
elinde tutup tutmadığı belli olmayan dekont gibi gösterip çekmiyorum. İşte
burada gerçekler yazıyor. (CHP sıralarından alkışlar) Tüm gerçekler burada yazıyor.

ABDURRAHMAN
ÖZ (Aydın) – Islak imzası nerede, ıslak imzası?
GÖKCEN
ÖZDOĞAN ENÇ (Antalya) – Aferin sana! Çok iyi yaptın, aferin!
BARIŞ
YARKADAŞ (Devamla) – Keza cezaevine atılan birçok gazeteci de Aslı Erdoğan’la
aynı sorunları yaşıyor. 
Atilla
Taş attığı bir “tweet” yüzünden tam yüz yirmi gündür sorgusuz sualsiz,
iddianamesiz yatıyor. Tutuklu yargılama âdeta bir cezalandırma yöntemine
dönüşüyor. 
Bakın,
biz gazeteciler her türlü baskıya rağmen mesleğimizi severek yaparız.
Mesleğimizi icra ederken Basın-Yayın Enformasyon Genel Müdürlüğünün bize
verdiği bu basın kartını bir belge olarak taşırız. Bu basın kartı bizim kamu
adına soru sorma yetkimizi gösteren bir karttır. Burada fotoğrafımız, adımız,
çalıştığımız kurum yazar. Ama bu basın kartı AKP iktidarının baskıları yüzünden
şimdi değişti ve bu hâle geldi. Şimdi artık basın kartlarında gazetecilerin
isimleri, çalıştıkları kurumlar yazmıyor. 173 medya kuruluşunun kapatıldığı,
142 gazetecinin tutuklandığı, 800 basın kartının iptal edildiği ve olağanüstü hâlden
sonra 3 bin gazetecinin daha işsiz kaldığı burada da gördüğünüz üzere yazıyor.
AYŞE
SULA KÖSEOĞLU (Trabzon) – Suç işleyenin mesleği ne zamandan beri önemli hâle
geldi?
BARIŞ
YARKADAŞ (Devamla) – Tabii, sadece basına yönelik baskılar bununla sınırlı değil.
Az önce Veli Ağbaba Sözcü gazetesinden bahsetti. Sözcü gazetesi AKP’yi
desteklemediği için TOKİ’nin ve diğer kurumların, kamu kurumlarının
reklamlarını sizin de gördüğünüz üzere artık alamıyor. Sözcü gazetesinin,
BirGün’ün, Evrensel’in, Yeni Çağ’ın, Cumhuriyet’in hayat damarı reklam
baskısıyla, kamu baskısıyla kesilmeye çalışılıyor. 
AKP
iktidarının yaptıkları kuşkusuz bunlarla sınırlı değil. Grup Yorum
elemanlarının tamamı geçen gün tutuklandı. Mahkeme bununla da yetinmedi, Grup
Yorum elemanlarının çalışma yaptığı İdil Kültür Merkezinde parayla boya yapan
çalışanlar da ev hapsine tabi tutuldu. Şu anda o 3 kişi de ev hapsiyle baş başa
kalmış durumda. 
AKP’nin
her icraatı demokrasiyi katlediyor. Bu tutumun yarattığı siyasal kriz hepimizi
büyük bir ekonomik krize sürüklüyor. AKP iktidarı demokrasiyi katletmekten
vazgeçmedikçe halkın cebindeki 3-5 doları bozdurarak bu sorunu çözemeyecektir.
Ekonomik krizden çıkmanın yolu yeniden demokrasiye, hukuka ve adalete
dönmektir.
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Yarkadaş. 
Sayın
milletvekilleri, şimdi yirmi dakika süreyle soru-cevap işlemini yapacağız.
Yirmi dakikanın on dakikası soru sorulmaya ayrılmıştır, diğer on dakikasında
ise cevaplar verilecektir. Sisteme giren sayın milletvekillerini sırasıyla
okuyacağım ve söz vereceğim kendilerine. 
Sayın
Erkek…
MUHARREM
ERKEK (Çanakkale) – Sayın Başkan, teşekkür ediyorum. 
Bugün
Cumhurbaşkanlığı bütçesini görüştük. Bir evdeki 2-3 arabayı israf kabul eden
Sayın Cumhurbaşkanına acaba tahsis edilmiş uçak sayısı kaçtır? Bunlardan kaçı
mevcut Cumhurbaşkanı döneminde ve ne kadar bedelle satın alınmıştır? Yine,
Cumhurbaşkanlığı bünyesine tahsis edilen araç sayısı ve bu araçların maliyeti
ne kadardır? Cumhurbaşkanlığı bünyesinde görev yapan danışman, başdanışman ve
benzeri statüde çalışan sayısı kaçtır? Bahsi geçen kişilere ödenen aylık ücret
ne kadardır? Kısacası, Cumhurbaşkanlığı Sarayı’nın, toplam, araç sayısıyla,
uçak sayısıyla, danışmanıyla, personeliyle, elektriğiyle, suyuyla aylık gideri,
maliyeti ne kadardır?
Teşekkür
ediyorum.
BAŞKAN
– Sayın Akar…
HAYDAR
AKAR (Kocaeli) – Dolardaki artış ülkemizde neredeyse her sektörü olumsuz
etkiliyor. Bilindiği gibi, ülkemizdeki araçların çok büyük bir bölümünün yedek
parçaları yurt dışından geliyor. Yakın zamanda yayınlanan ÖTV oranlarının
artması dolara endeksli fiyatın artışının trafik sigortası ve kasko ücretlerine
de yansıyacağını gösteriyor. Geçtiğimiz nisan ayında yapılan düzenlemenin de
vatandaşın mağduriyetini gidermediğini görüyoruz. Trafik sigortası ve kasko
ücretlerine ilişkin kalıcı bir çözüm konusunda yapacağınız bir çalışma var mı?
2015 ve 2016 yıllarında trafik sigortası ve kasko yaptıran araç sayıları yıl
bazında ne olmuştur, ne kadar prim ödenmiştir? 
Bir
de, kaçak sarayın gerçek maliyeti ve bugüne kadar harcanan paranın toplamı ne
kadardır? Yine, kaçak saraydaki aylık doğal gaz giderleri ve elektrik
giderlerinin toplamı nedir? Bugüne kadar Saray’da yapılan organizasyonların
maliyeti ne kadar olmuştur? Cumhurbaşkanının şu an kaç danışmanı bulunmaktadır?
Bunlara yapılan aylık ödemenin tutarı ne kadardır? Cumhurbaşkanının… 
(Mikrofon
otomatik cihaz tarafından kapatıldı)
BAŞKAN
– Sayın Gürer…
ÖMER
FETHİ GÜRER (Niğde) – Sayın Bakan, 750 bin taşeron işçisine bir yıl önce kadro
sözü vermiştiniz. Taşeron işçilere ve şeker fabrikasında, kara yollarında,
demir yollarında ve diğer kamuda yıllardır çalışan geçici işçilere 2017 yılında
kadro verilmesi için bütçeden bir kaynak ayrılmış mıdır? 2017’de kadro
verilecek midir?
4/C’lilerin
toplu sözleşmeyle kazandığı hakları on dört aydır uygulanmamaktadır.
4/A’lılarla aynı koşullarda çalışan 4/C’lilerin 2017 yılında eşit işe eşit
haklar sağlanması ve ücretlerin iyileştirilmesi düşünülmekte midir?
Öğretmenler
için ek göstergenin 3600 olmasına yönelik bütçede bir düzenleme var mıdır?
Emeklilikte
yaşa takılanların emeklilik haklarını kazanmış olmalarına rağmen emekli
olamamaları nedeniyle yeni bir düzenleme 2017 yılında yapılması düşünülmekte
midir?
Teşekkür
ederim.
BAŞKAN
– Teşekkür ederim ben de.
Sayın
Tanal…
MAHMUT
TANAL (İstanbul) – Teşekkür ederim Sayın Başkan.
Öncelikle
bugün bütçesi görüşülen tüm kurumların eğer şoförleri, araçları varsa, sizden
istirham ediyorum, aşağı yukarı bir saatten beri o araçlarda şoförler oturuyor;
o şoförler binanın içerisine girsinler, o millî servettir, yerinde sayarak o
akaryakıt tüketiliyor. Ne olur, yani bu konuda biraz tasarruflu olmakta ve
dikkat etmekte yarar var.
İkinci sorum şu: Başbakanlıkta kaç tane personel
çalışıyor? Kaç aracı var, aracın ne kadarı kiralık, aylık gideri ne kadar?
Başbakanlığa
bağlı kaç tane bina var, bu binaların kaç tanesi kirada, aylık kira gideri ne
kadar?
Millî
İstihbarat Teşkilatıyla ilgili 10 Ekim Ankara Garı katliamında yargılanan
IŞİD’liler, Genç Muvahhidler Derneği, Erdemliler Cemiyeti, Genç Ensar Derneği,
Genç Müslümanlar Derneği, Islah-Der, Turhanlar, Vahdet Vakfı gibi 20 tane
dernek ve vakıf var. Bunların başka isimlerle şu anda tekrar çalıştığı
söyleniyor. Bu konuyla ilgili acaba bir…
(Mikrofon
otomatik cihaz tarafından kapatıldı) 
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan. 
Sayın
Bakan, siz herkese diyorsunuz ki: “Dolarınızı bozdurun ve dolar üzerinden
yaptığınız kira sözleşmelerini TL’ye çevirin.” Bu güzel. Peki, gayrimenkulünü
döviz kredisiyle almış olan vatandaşların borcunu TL’ye çevirecek misiniz?
Yine,
dolar üzerinden yapılan yap-işlet-devret sözleşmelerini TL’ye çevirecek
misiniz, örneğin Osman Gazi Köprüsü, Zafer Havaalanı gibi ve buralardan yapılan
hizmet geçişlerinin ücretlerini de TÜFE’ye bağlayacak mısınız?
Yine,
işletmelerin kullandığı döviz kredilerini TL’ye çevirecek misiniz?
Ayrıca,
15 Temmuzdan bu yana Sayın Başbakanla MİT Müsteşarının görüşmediği doğru mudur?
Üst düzey bütün askerî yetkililer MİT’in FETÖ’yle ilgili kendilerine istihbarat
vermediğini söylemektedirler. Bugüne kadar MİT, FETÖ sebebiyle ihraç edilmesi
konusunda Genelkurmaya kaç defa bilgilendirme yapmıştır? 
Teşekkür
ederim.
BAŞKAN
– Sayın Akyıldız…
ALİ
AKYILDIZ (Sivas) – Teşekkür ediyorum Sayın Başkanım. 
2017
yılı bütçesini kabaca inceledim. Diyanet İşleri Başkanlığına ayrılan ödenek, şu
anda benim elimdeki listede, en az 10 bakanlıktan daha fazla, düzenleyici ve
denetleyici kurumların toplamına ayrılan ödenekten daha fazla. Bu ülkede
yaşayan bütün yurttaşlarımızdan toplanan vergilerle yapılan bu bütçeden Diyanet
İşlerine ayrılan bu devasa ödenek, maalesef, ülkemizde yaşayan farklı inanç
grupları ve Müslümanlık içerisinde bir mezhep dışında kalan diğer mezhep
mensuplarına hizmet vermek için harcanmayacağına göre; insan haklarından
vazgeçtik, eşit yurttaşlıktan vazgeçtik, yasalardan, Anayasa’dan vazgeçtik,
bunlardan vazgeçtik de siz yediğiniz bu kul haklarının hesabını Yaradan’ın
huzurunda nasıl vereceksiniz diye bir düşünün. 
Sayın
Bakan, iktidarın arka bahçesine dönüştürülen ve amacından tamamen
uzaklaştırılan, sadece bir mezhebe hizmet veren Diyanet İşleri Başkanlığının bu
devasa bütçesiyle bu ülkede yaşayan farklı inanç gruplarına ve farklı mezhep
mensuplarına hizmet vermeyi düşünüyor musunuz?
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Ben
cuma hutbelerini soracağım.
Önceki
yıllarda Cumhuriyet Bayramı’na denk gelen hutbelerde Cumhuriyet Bayramı’na özel
bölüm ayrılırken son dönemlerde bundan vazgeçildiği basına yansımıştır. Bu yıl
cumartesi günü kutladığımız Cumhuriyet Bayramı’ndan bir gün önce cuma
hutbesinde Cumhuriyet Bayramı’na ilişkin tek kelime edilmemiştir. Basında yer
alan haberlere göre en son 2012’de Cumhuriyet Bayramı kutlanmış. Bunun nedenini
öğrenmek istiyorum. 
İkinci
sorum: Gerekli eğitimi alıp imam-hatip olmuş ve Diyanet İşleri Başkanlığı
bünyesinde çalışmaya başlayan kişiler göreve başlayıp daha sonra başka
kurumlara geçmektedir. Bu yıl itibarıyla, AKP hükûmetleri boyunca Diyanet
İşleri Başkanlığından başka kurumlara geçen kişi sayısı kaçtır?
Teşekkür
ederim.
BAŞKAN
– Teşekkür ederim ben de.
Sayın
Yılmaz…
NECATİ
YILMAZ (Ankara) – Sayın Bakan, bir inkâr ve asimilasyon kurumu olarak faaliyet
yürüten ve verdiği fetvalarla toplumsal barışımızı, inançsal ve ahlaki değerlerimizi
yaralayan Diyanet İşleri Başkanlığının bütçesini görüştük. Alevi inançlı
yurttaşlarımızın sürekli, bütçe dönemlerinde Diyanet İşleri Başkanlığının
bütçesine haklarını helal etmediklerini hatırlatmak istiyorum.
Sayın
Bakan, AKP’de hatipler konuşmalarında sık sık Alevi ulularının ve inanç
önderlerinin adını sayıyor, sözlerinden alıntılar yapıyor. Ancak Alevi inançlı
yurttaşlarımızı ve inanç mekânları olan cemevlerini yüksek yargı kararlarına ve
AİHM’in kararlarına rağmen görmezden geliyorsunuz. Kamuya personel alımında
dışlamak ve işten çıkarmak için listenin başına yazmak üzere sadece Alevileri
hatırlıyorsunuz. İnsanlığın yüzkarası olan bu ayrımcı politikalardan
vazgeçmezsiniz, biliyorum ama hiç mi rahatsız olmuyorsunuz?
Teşekkür
ederim.
BAŞKAN
– Teşekkür ederim.
Sayın
Tüm…
MEHMET
TÜM (Balıkesir) – Sayın Bakan, Cumhurbaşkanlığı bütçesi 2016’ya göre yüzde 50
artırılarak 648 milyon TL olarak öngörülmüştür. Ayrıca, Cumhurbaşkanının
kullandığı örtülü ödenek burada gözükmemektedir. Hükûmete sormak istiyorum:
Memurun maaşı yüzde 3 artarken, enflasyon ortalaması yüzde 8 civarındayken
Cumhurbaşkanı bütçesinin yüzde 50 artırılmasını neye bağlıyorsunuz? Bu artışlar
hangi kalemlerde olmuştur? Cumhurbaşkanlığı yıl içerisinde ek ödenek talebinde
bulunmuş mudur, bulunmuşsa bu miktar ne kadardır? Cumhurbaşkanlığında çalışan
toplam başdanışman sayısı ne kadardır? Cumhurbaşkanlığı bütçesinden maaş alan
bir başdanışmanın aylık ücreti nedir? Bunlara yolluk, harcırah, lojman kirası
gibi ödemeler yapılmakta mıdır? Başdanışmanların devlete yıllık maliyeti ne
kadardır? 
BAŞKAN
– Sayın Topal yerine Sayın Ağbaba…
VELİ
AĞBABA (Malatya) – Sayın Bakan, Cumhurbaşkanı, Hükûmet sürekli dolarla
alışverişten vazgeçilmesi çağrısı yapıyor, dolar mevduatından vazgeçilmesini
söylüyor. Bundan sonra, başta siz Sayın Bakan olmak üzere, Bakanlar Kurulu,
AKP’liler, Başbakan, dolarla alınan, dövizle alınan Mercedes’e, Audi’ye
binmekten vazgeçmeyi düşünüyor musunuz, yoksa Türk işçisinin alın teriyle
üretilen yerli arabalara binmeyi mi düşünüyorsunuz? Bunu soruyorum, merak
ediyorum hakikaten. Eğer bu çağrıyı yapıyorsanız önce sizin dolarla alınan Audi
gibi, Mercedes gibi arabalardan başta AKP milletvekilleri olmak üzere
vazgeçmeniz gerekiyor, yoksa fakir fukaranın koltuk altında, yastığının altında
dolar olmadığını siz de biliyorsunuz. 
Bir
başka konu… Havaalanlarında sadece sizin havuz medyasının gazeteleri okunuyor;
Yeni Akit, Yeni Şafak, Takvim gibi gazeteler okutuluyor. Bizim vergimizle bizim
istemediğimiz gazeteleri okutuyorsunuz. BirGün, Sözcü, Cumhuriyet, Evrensel
gibi gazeteler bu havaalanlarına giremiyor. Bu konuda kul hakkı yediğinizi
düşünüyor musunuz?
BAŞKAN
– Teşekkür ederim.
Sayın
Bakanlar, buyurun.
On
dakika içinde cevap vereceksiniz Sayın Bakanlar.
BAŞBAKAN
YARDIMCISI MEHMET ŞİMŞEK (Gaziantep) – Sayın Başkan, değerli arkadaşlarımıza
teşekkür ediyorum. 
İlgili
kurumlardan gelen bazı verileri sizlerle paylaşacağım. 
Öncelikle
sorulardan bir tanesi Başbakanlıkta ne kadar personel istihdam edildiğiyle
ilgiliydi. Başbakanlıkta 2016 Ekim sonu itibarıyla 1.765’i kadrolu, 180’i
sözleşmeli, 313’ü geçici, 44’ü işçi olmak üzere toplam 2.302 personel görev
yapmaktadır.
ÖMER
FETHİ GÜRER (Niğde) – Başka kurumlardan gelen dâhil mi Sayın Bakan?
BAŞBAKAN
YARDIMCISI MEHMET ŞİMŞEK (Gaziantep) – Diğer bir soru taşeron konusuyla
ilgiliydi, hizmet alımıyla o çerçevede çalıştırılan işçi kardeşlerimizle
ilgiliydi. Evet, biz geçen sene bir söz verdik. Buna ilişkin çalışmalarımız
devam ediyor. 2017 bütçesine bununla ilgili özel bir ödenek konulmamakla
birlikte, zaten öngörülen model, aynı mali haklar üzerinden başlangıçta
alınmasına ilişkin olduğu varsayımına dayanıyor. Fakat, dediğim gibi, eğer
bütçede ödenek olmasa bile, biliyorsunuz, bütçenin kuralı gereği, maaşlarla
ilgili ödemeler, ödenek yetmese de her zaman yapılabiliyor. Dolayısıyla,
taşeron diye bilinen, hizmet alımı çerçevesinde çalışan işçi kardeşlerimize
yönelik çalışma devam ediyor. Sonuçlanınca eminim kamuoyuyla paylaşılacaktır. 
Yine,
bu dolar konusu çok gündeme geldi. Bizim söylediğimiz şey şu: Türkiye’de yastık
altında dolar ve altın tutulmasın; sisteme girsin, sistem daha da güçlensin.
Aslında, biliyoruz ki Türkiye’de çok ciddi bir altın birikimi var, bazı
tahminlere göre 180-200 milyar dolar değerine kadar. Yani o tahminler bile var,
onların sisteme katılması tabii ki Türkiye’deki mali sistemi, Türkiye
ekonomisini güçlendirir. Yani bizim çağrımız, daha doğrusu yaklaşımımız şu:
Sisteme girsin. Hangi türden olursa olsun yeter ki sisteme girsin, sistem
güçlensin ve o kaynaklar atıl kalmasın, tasarrufa, yatırıma dönüşsün. Böylece
ekonomiyi destekleyici bir noktaya gelsin. 
Bu
taşıt konusuna gelince, keşke ülkemiz de Batı Avrupa gibi nispeten, yani terör
tehdidiyle karşı karşıya olmasaydı, şahsen ben bisikletle işe gidip gelmeyi
tercih ederdim. 
ÖZGÜR
ÖZEL (Manisa) – Yerli araba, yerli.
BAŞBAKAN
YARDIMCISI MEHMET ŞİMŞEK (Gaziantep) – Şimdi, yerli araba da yani özellikle
güvenlik, vesaire standartları olursa tabii ki düşünülebilir ama dediğim gibi
yani burada ilave güvenlik hassasiyetleri olmasa o bahsettiğiniz çerçevede
tabii ki bir yaklaşım doğru da olur.
Ben
teşekkür ediyorum.
ÖMER
FETHİ GÜRER (Niğde) – Taşeronlar için bir takvim var mı Sayın Bakanım? Yoksa
yine çalışma sürecek, 2017 sonuna kadar gidecek mi?
BAŞBAKAN
YARDIMCISI MEHMET ŞİMŞEK (Gaziantep) – Şöyle söyleyeyim: Yani, en son bu
çerçevede bir toplantıya başkanlık yaptım ve epey bir mesafe katedildi. Bazı
hususlara ilişkin ilave çalışmalar var. Benim kesin bir tarih vermem doğru
olmaz, sonuçta Bakanlar Kurulundan belki yeni yasal düzenleme gerekebilir hani
o çerçevesine bağlı olarak. Onun için benim kesin bir tarih vermem doğru olmaz
ama bu konuda bir sözümüz var, çalışmalarımız devam ediyor.
BÜLENT
YENER BEKTAŞOĞLU (Giresun) – Bakanım, bu doların yükselişinden dolayı
esnafımıza bir şey var mı sigortada, vergide?
BAŞKAN
– Sayın Kurtulmuş, buyurun.
BAŞBAKAN
YARDIMCISI NUMAN KURTULMUŞ (Ordu) – Müsaade ederseniz, şimdi, değerli
arkadaşlar, bu FETÖ mağdurları meselesi biraz gereğinden fazla alınganlık
konusu oldu. Ben hiçbirinizi kastederek, ne parti olarak ne şahıs olarak
kastederek söylemedim. Söylediğim şey şudur: Türkiye'nin, en aşağılık, en
namussuz, Türkiye'ye karşı yapılmış olan bir ihanet hareketi sonrasında ortaya
konulan algı operasyonlarındaki kullanılan terimlerden birisi “FETÖ mağdurları”
terimidir. Terör örgütlerinin de nasıl etnik ve mezhebi kimlikler üzerinden
adlandırıldığını da örnek vererek başka bir konuyla ilgili söyledim.
Dolayısıyla, bu algının bir parçası olmayalım. Evet, bu konuda gerçekten gadre
uğrayan yok mu? Var bizim de tanıdığımız. Bunlar düzeltiliyor, yapılıyor,
ediliyor ama toplamın içerisine baktığınız an -sadece şunu hatırlatayım- bir
hafta 2’si general olmak üzere 39 Türk Silahlı Kuvvetleri görevlisi görevine
iade edildi, ertesi hafta bin küsur askerî personel Jandarmadan dışarıya
atıldı. Bu, uzun süre devam edecek bir mücadeledir. Suçsuz, günahsız, hatasız,
kusursuz olan kimse burada mağdur edilmeyecektir, buna azami gayret
gösteriyoruz. KHK’larla da göreve iade edilen 18.258 kişi vardır, dolayısıyla
bir mağduriyet söz konusu değildir. En az sizin kadar da bizim bunlara dikkat
ettiğimizi ifade etmek için söylediğim bir sözdür. Hiç merak etmeyin, eninde
sonunda siyasi kadrolar da ortaya çıkarılacak, bu meselenin arkasındaki gerçek
bütünüyle ortaya konulacaktır. (CHP sıralarından alkışlar) 
Şimdi,
TV kanallarıyla ilgili olarak da arkadaşlar, liste burada, listeyi… 
MUSA
ÇAM (İzmir) – Sayın Bakan…
BAŞBAKAN
YARDIMCISI NUMAN KURTULMUŞ (Ordu) – Bana mı söylediniz, onu anlamadım ama…
MUSA
ÇAM (İzmir) – Meclise kadar gelecek mi, Meclise kadar?
BÜLENT
YENER BEKTAŞOĞLU (Giresun) – Bu sene çıkar mı? 
BAŞBAKAN
YARDIMCISI NUMAN KURTULMUŞ (Ordu) – …listeyi gösterdim, tek tek okuyabilirim.
Şu anda 8 tane televizyon kanalı kapatılmıştır. 
ÖZGÜR
ÖZEL (Manisa) – Ben de byLock’çu milletvekili listesi sanmıştım. 
BAŞKAN
– Sayın Özel… 
ÖZGÜR
ÖZEL (Manisa) – ByLock’çu milletvekili listesini bekliyorduk, o tamam. Onu biz
de biliyoruz, biz öbür listeyi…
BAŞBAKAN
YARDIMCISI NUMAN KURTULMUŞ (Ordu) – 8 tane televizyon bu anlamda yayından
menedilmiştir. Şu an itibarıyla devam eden 30 televizyon yayını vardır.
Bunlardan bir tanesi, o çizgi filmle ilgili olarak talimat da bu sabah
itibarıyla yazılmıştır, TÜRKSAT’tan açılması bekleniyor, süreç devam ediyor.
Dolayısıyla, söylediğimiz söz açıktır. 
Bir
arkadaşımız dedi ki arkadan, Cumhuriyet Halk Partili bir arkadaşımız… 367’yi
bulsak dahi… Evet, belki Cumhuriyet Halk Partisi Grubundan da cumhurbaşkanlığı
ya da başkanlık sistemine “evet” diyecek arkadaşlar olur. 367’yi bulsak dahi
-bir kere daha söylüyorum, Türkiye siyaseti için önemli bir değişimdir bu-
Parlamentoda yeterli çoğunluğu bulsak dahi bunu millete götürmek boynumuzun
borcudur. 367’yi aşsa bile götürür, bunu millete sorarız çünkü tarihî bir
değişimdir. (AK PARTİ sıralarından alkışlar) 
MİT’in
bilgileriyle ilgili… Değerli arkadaşlar, tek tek okumama gerek yok. Millî
İstihbarat Teşkilatı, Türkiye’deki kanunların kendisine vermiş olduğu yetkiler
çerçevesinde bilgileri -biliyorsunuz- belli kategorilere tasnif ediyor ve bu
kategorilere göre ilgili devlet kurumlarına bunları gönderiyor. Dolayısıyla,
MİT, düzenli olarak, bilgilerinin paylaşılması gereken seviyede, paylaşılması
gereken gruplarla bunları paylaşıyor. Dolayısıyla, bunu da ifade etmek isterim.

Sayın Başbakan ile MİT Müsteşarının görüşmediği şeklinde
bir konu gündeme geldi. Değerli arkadaşlar, Türkiye Cumhuriyeti devleti ciddi
kurumlarla önceden belirlenmiş takvim içerisinde, hazırlıkları önceden yapılmış
toplantılarla yönetilen bir devlettir. Türkiye Cumhuriyeti devleti bir kabile
devleti değildir. “Millî Güvenlik Kurulu” diye bir kurulumuz var. Millî
Güvenlik Kuruluna devletle ilgili iç ve dış güvenlik tehditleri önceden
hazırlıklar yapılarak gelir. Bir kere her hâlükârda düzenli olarak Başbakan da,
Millî İstihbarat Teşkilatı Başkanı da bu kurulun üyesidir. Ayrıca, devlet
günlerinde, devletin en üst düzeyindeki kişiler ile Millî İstihbarat Teşkilatı
da görüşmelerini yapar. 
Son olarak söyleyeceğim hususlardan birisi de, çok
sayıda soru geldi; “Cumhurbaşkanlığında kaç tane araç var? Ne kadar ısınmaya
gidiyor? Efendim, ne kadar danışman var?” Bunları bilmiyoruz. Ama, kusura
bakmayın arkadaşlar, “Cumhurbaşkanlığı” dediğiniz müessese de sizlerin bir
müessesesidir, bu milletin bir müessesesidir.
MUHARREM ERKEK (Çanakkale) – Tamam, soruyoruz işte. 
ZİYA PİR (Diyarbakır) – O yüzden bilelim. 
BAŞBAKAN YARDIMCISI NUMAN KURTULMUŞ (Ordu) – Bunları
söyleriz yani şu anda elimizde bu bilgiler… İstediğiniz zaman bu bilgiyi size
verebiliriz.
MUHARREM ERKEK (Çanakkale) – Verin. 
BAŞBAKAN YARDIMCISI NUMAN KURTULMUŞ (Ordu) – Bilgide
problem yok. Benim üzerinde durduğum konu şu: Türkiye Cumhuriyeti
Cumhurbaşkanlığıyla ilgili konuşurken başka bir ülkenin Cumhurbaşkanlığından
bahsetmiyoruz arkadaşlar. Oradaki hizmetler neyi gerektiriyorsa bu hizmetlerin
gereği yapılıyor.
VELİ AĞBABA (Malatya) – Sayın Bakan, Amerikan doları,
Amerikan doları; fakir fukara bozduruyor ya. 
BAŞBAKAN YARDIMCISI NUMAN KURTULMUŞ (Ordu) – Bunlarla
ilgili olarak da istediğiniz her türlü bilgiye de ulaşma imkânına sahipsiniz.
AYŞE ACAR BAŞARAN (Batman) – Siz bile bilmiyorsunuz. 
BAŞBAKAN YARDIMCISI NUMAN KURTULMUŞ (Ordu) – Ama, bunu
defaatle “Cumhurbaşkanının kaç arabası var, kaç uçağı var?” diye…
Bildiğim kadarını söyleyeyim: Uçak meselesi;
Cumhurbaşkanlığı, Başbakanlık ve devletin bütün ilgili kurumlarının uçakları
bir havuzda toplanır, kimin o gün, o hafta, o süre içerisinde ihtiyacı varsa o
kullanır. Cumhurbaşkanının ihtiyacı varsa Cumhurbaşkanı kullanır, Başbakanın
ihtiyacı varsa Başbakan kullanır, başka bakanların ihtiyacı varsa onlar
kullanır, Meclis Başkanı kullanır. Sanki bunlar devletin kurumları değilmiş,
uzayda bir kurumdan bahsediyormuşuz gibi Allah aşkına böyle ikide bir
Cumhurbaşkanlığıyla ilgili tahfif edecek anlama gelecek sorular sormayın. 
BAŞKAN – Teşekkür ederim Sayın Bakan. 
ÇAĞLAR DEMİREL (Diyarbakır) – Sayın Başkan…
ÖZGÜR ÖZEL (Manisa) – Sayın Başkan… 
GARO PAYLAN (İstanbul) – Sayın Başkan…
BAŞKAN – Sayın Demirel…
ÇAĞLAR DEMİREL (Diyarbakır) – İç Tüzük’e göre söz
talebim olacak. Yerimden söz talep ediyorum. 
BAŞKAN – Buyurun, bir dakika…
IV.- AÇIKLAMALAR (Devam)
8.- Diyarbakır Milletvekili Çağlar
Demirel’in, Başbakan Yardımcısı Numan Kurtulmuş’un 433 sıra sayılı 2017 Yılı
Bütçe Kanunu Tasarısı ile 434 sıra sayılı 2015 Yılı Kesin Hesap Kanunu
Tasarısı’nın birinci tur görüşmelerindeki soru-cevap işlemi sırasında yaptığı
konuşmasındaki bazı ifadelerine ilişkin açıklaması
ÇAĞLAR DEMİREL (Diyarbakır) – Teşekkür ediyorum Sayın
Başkan. 
Sayın Bakana şunu söyleyeceğim: Bu kadar özel uçakların
olduğunu söyledi. Evet, biz de o özel uçaklardan yararlandık, devlet birimleri
olarak yararlandık. Özel uçaklardan yararlandığımız dönem, eş başkanlarımızın
ve grup başkan vekilimizin, milletvekillerimizin tutuklandığı an itibarıyla
özel uçaklarla cezaevine götürülmesiyle yararlandık. Bu da aslında ne için
kullanıldığının bir açıklaması olacak.
İkincisi, Sayın Bakana şunu ifade edeceğim: Şu anda
bizim rehin tutulan eş başkanlarımız hâlâ bu yasama organının birer üyeleri,
dolayısıyla hem eş başkanlarımız hem de grup başkanımız ve… Sayın Selahattin
Demirtaş’ın, Edirne F Tipi Cezaevinden grup toplantımıza göndermek üzere
cezaevine vermiş olduğu metin sansürlenerek grubumuza gönderilmemiştir.
(Mikrofon otomatik cihaz tarafından kapatıldı) 
ÇAĞLAR DEMİREL (Diyarbakır) – Bitiriyorum Başkan,
toparlıyorum sadece.
BAŞKAN – Lütfen toparlayın.
ÇAĞLAR DEMİREL (Diyarbakır) – Sayın Selahattin
Demirtaş’ın, Eş Başkanımızın grup toplantımıza göndermiş olduğu metin
sansürlenerek kendisine iade edilmiştir. 
Biz, Sayın Bakana, tekrar, buradan tüm Türkiye
kamuoyuna söylüyoruz: Sayın eş başkanlarımızın yasama faaliyetleri devam
etmektedir, siyasi çalışmaları devam etmektedir, kendileri eş başkanlarımızdır
ve bu rehin tutuldukları durum, sadece bağlı oldukları fezlekelerle ilgilidir.
O yüzden, cezaevi idaresinin bunu yapma yetkisi yoktur
ve sayın eş başkanlarımızın göndermiş olduğu metinlere sansür uygulanmasını bir
kez daha buradan kınıyorum. Buna ilişkin de hem milletvekili arkadaşlarımız hem
de avukatlarımız bugün itibarıyla itirazlarını yapmışlardır. Umarım, oradaki
yetkililer bunu gerçekleştirir ve bu hukuksuzluktan geri dönülür diyorum.
Teşekkür ediyorum.
BAŞKAN – Teşekkür ederim.
Sayın Aydın, buyurun.
Bir dakika.
GARO PAYLAN (İstanbul) – Önce biz istedik efendim.
BAŞKAN – Tamam, size de veririm, istediğim zaman,
istediğim anda vermek durumundayım Sayın Paylan.
Buyurun Sayın Aydın.
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı

TBMM BAŞKAN VEKİLİ AHMET AYDIN (Adıyaman) – Teşekkür
ediyorum Sayın Başkanım.
Sorular kısmında gelmedi ama ben, öncelikle tabii tüm
milletvekillerine teşekkür ediyorum, bu, aynı zamanda memnuniyeti de
gösteriyor. Yalnız, konuşmalar esnasında dile gelen bir iki husus oldu, onlara
açıklık getirmek istiyorum. 
Değerli
arkadaşlar, sevindirici bir iki haberi sizlerle paylaşmak istiyorum. Konuşmacı
arkadaşlarımızdan birisi özellikle Meclisimizin yurt dışındaki itibarından
bahsetti haksız bir şekilde. Zira bu süreçte Türkiye Büyük Millet Meclisine, cumhurbaşkanı,
başbakan, meclis başkanları gibi üst düzeyde çok sayıda ziyaretin olduğu, Sayın
Meclis Başkanımızın ve ekibinin, bizlerin yurt dışına sayısız ziyaretler
gerçekleştirdiğimizi ifade etmek istiyorum.
İki
sevindirici haber… Ramazan Can arkadaşımız buradaydı, az önce gördüm, bu
geçtiğimiz hafta içerisinde Sırbistan’da Türkiye’yi KEİPA’nın dönem
başkanlığına seçtirdi. Sayın Can, sizden bahsediyorum. (AK PARTİ sıralarından
“Bravo” sesleri, alkışlar) Türkiye Büyük Millet Meclisi KEİPA’nın dönem başkanlığına
seçildi. 
Yine,
aynı şekilde, Asya Parlamenterler Asamblesi vardı Kamboçya’da. Burada APA üyesi
milletvekillerimizle birlikte bir hafta boyunca…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
Bir
dakika daha veriyorum.
TBMM
BAŞKAN VEKİLİ AHMET AYDIN (Adıyaman) – Sayın Başkanım, tamamlayayım.
APA
üyesi sayın milletvekillerimiz, heyetimizin başkanı Sayın Burhan Kayatürk,
Şanlıurfa Milletvekilimiz Kemalettin Yılmaztekin, aynı şekilde, Karabük
Milletvekilimiz Burhanettin Uysal ve Cumhuriyet Halk Partisi Sinop Milletvekili
Barış Karadeniz arkadaşımızla birlikte bir hafta boyunca Kamboçya’da, 42 asil
üyenin, 26 gözlemcinin olduğu ve dünya nüfusunun yüzde 70’ine yakınını temsil
eden, Çin’den Hindistan’a, Pakistan’dan Bangladeş’e, Rusya’dan İran’a,
Azerbaycan’dan Malezya’ya, Endonezya’ya kadar dünya nüfusunun büyük
çoğunluğunun bulunduğu o bölgede Asya Parlamenterler Asamblesinde bizler
Türkiye Büyük Millet Meclisini iki yıllığına ittifakla dönem başkanı seçtik.
(AK PARTİ sıralarından “Bravo” sesleri, alkışlar) Yine, aynı şekilde, orada
heyetteki arkadaşlarımızın… Özellikle, heyetimizin başkanı Sayın Burhan
Kayatürk bölgeyi çok iyi biliyor. Milletvekillerimizle birlikte hem yapmış
olduğumuz resmî görüşmeler hem de özel görüşmeler neticesinde… 
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Aydın.
TBMM
BAŞKAN VEKİLİ AHMET AYDIN (Adıyaman) – Tamamlayabilir miyim? Cümlem yarım kaldı
Sayın Başkan, çok önemli… 
BAŞKAN
– Buyurun, tamamlayın.
ÖZGÜR
ÖZEL (Manisa) – Verme Sayın Başkan, o bize vermiyor, sen de verme.
BAŞKAN
- Teşekkür ederim Sayın Aydın.
TBMM
BAŞKAN VEKİLİ AHMET AYDIN (Adıyaman) – Lütfen Sayın Başkanım, bir dakika…
Bitiriyorum.
BAŞKAN
– Sayın Aydın, lütfen… Bütün arkadaşlara yaptığım muameleyi size de yapmak
durumundayım.
TBMM
BAŞKAN VEKİLİ AHMET AYDIN (Adıyaman) – Ama ben burada muhatabım.
BAŞKAN
– Lütfen…
ÖZGÜR
ÖZEL (Manisa) – Ya, Sayın Aydın, nasıl oluyormuş? Nasıl oluyormuş Sayın Aydın?
Allah’ın sopası yok Sayın Aydın.
TBMM
BAŞKAN VEKİLİ AHMET AYDIN (Adıyaman) – Sayın Başkan…
BAŞKAN
– Teşekkür ederim.
Herkese
aynı şeyi yapıyorum.
Tutanaklara
geçirin lütfen. 
TBMM
BAŞKAN VEKİLİ AHMET AYDIN (Adıyaman) – Tutanaklara geçsin diye söylüyorum.
FETÖ’yü terör örgütü olarak ilan ettik orada. 
BAŞKAN
– Teşekkür ederiz. 
TBMM
BAŞKAN VEKİLİ AHMET AYDIN (Adıyaman) – Suriye’yle ilgili çok önemli kararlar
aldırdık. Sonuç bildirgesinde de bunlar yayınlandı. Dolayısıyla, Türkiye Büyük
Millet Meclisinin ve Türkiye’nin yurt dışındaki itibarından böylece
bahsedebiliriz. (AK PARTİ sıralarından alkışlar) 
BAŞKAN
– Teşekkür ederiz Sayın Aydın. 
GARO
PAYLAN (İstanbul) – Sayın Başkan… 
BAŞKAN
– Nedir talebiniz Sayın Paylan?
GARO
PAYLAN (İstanbul) – İç Tüzük 60’a göre yerimden söz istiyorum Sayın Başkan. 
BAŞKAN
– Ne konuda?
GARO
PAYLAN (İstanbul) – Sayın Bakanın bir ifadesi konusunda. 
BAŞKAN
– Nedir ifade, söyler misiniz?
GARO
PAYLAN (İstanbul) – Söyleyeceğim işte. 
BAŞKAN
– Siz söyler misiniz, ona göre takdir edeceğim Sayın Paylan. 
GARO
PAYLAN (İstanbul) – “Gavur” diye bir ifadesi oldu da kendisinin. 
BAŞKAN
– Açıklamayı yaptı. 
GARO
PAYLAN (İstanbul) – Hayır, yapmadı onunla ilgili. 
BAŞKAN
– Kendisi o açıklamayı yaptı. Teşekkür ederim, sağ olun. Biz soru-cevap
kısmında değiliz Sayın Paylan, lütfen. 
GARO
PAYLAN (İstanbul) – Hayır, ben İç Tüzük 60’a göre söz istiyorum. 
BAŞKAN
– Hayır. 
GARO
PAYLAN (İstanbul) – Yapmayın efendim!
BAŞKAN
– Şimdi sırasıyla birinci turda yer alan bütçelerin bölümlerine geçilmesi
hususunu ve bölümlerini ayrı ayrı okutup oylarınıza sunacağım. 
ÇAĞLAR
DEMİREL (Diyarbakır) – Sayın Başkan…
MUHARREM
ERKEK (Çanakkale) – Sayın Başkan, benim söz istemim… 
GARO
PAYLAN (İstanbul) – Sayın Başkan, ayrımcılık yapamazsınız!
ÇAĞLAR
DEMİREL (Diyarbakır) – Sayın Başkan, böyle şey olur mu ama?
BAŞKAN
– Hayır. 
II.- YOKLAMA
(HDP
sıralarından bir grup milletvekili ayağa kalktı)
AHMET
YILDIRIM (Muş) – Sayın Başkan, yoklama talebimiz var. 
BAŞKAN
– Cumhurbaşkanlığının 2017 yılı bütçesinin bölümlerine geçilmesini oylarınıza
sunuyorum: Kabul edenler… Kabul etmeyenler… (HDP sıralarından gürültüler)
AHMET
YILDIRIM (Muş) – Sayın Başkan, yoklama talebimiz var bizim. 
AYŞE
ACAR BAŞARAN (Batman) – Ayaktayız Başkan ya!
AHMET
YILDIRIM (Muş) – Siz okumadan önce yoklama talep ettik. (AK PARTİ sıralarından
gürültüler)
BAŞKAN
– Onu görmedim. 
ÇAĞLAR
DEMİREL (Diyarbakır) – Hepimiz ayaktayız. 
BAŞKAN
– Tamam, peki. 
Halkların
Demokratik Partisi Grubunun yoklama talebi var, yerine getirelim. 
Sayın
Demirel, Sayın Pir, Sayın Çağlar, Sayın Yıldırım, Sayın Bilgin, Sayın Toğrul,
Sayın Adıyaman, Sayın Yılmaz, Sayın Doğan, Sayın Sancar, Sayın Sancar, Sayın
Paylan, Sayın Botan, Sayın Taşdemir, Sayın Konca, Sayın Başaran, Sayın Öcalan,
Sayın Atalan, Sayın Yıldırım, Sayın Aslan, Sayın Bilgen.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Cumhurbaşkanlığının 2017 yılı bütçesinin bölümlerine geçilmesini oylarınıza
sunuyorum: Kabul edenler... Kabul etmeyenler... Kabul edilmiştir. 
Bölümleri
okutuyorum: 
01)
CUMHURBAŞKANLIĞI
1) Cumhurbaşkanlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 648.488.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 648.488.000
BAŞKAN – Kabul edenler... Etmeyenler... Kabul
edilmiştir.
Sayın
milletvekilleri, bir önerge var, okutuyorum: 
Türkiye Büyük Millet Meclisi Başkanlığına
Görüşülmekte
olan 2017 Yılı Merkezi Yönetim Bütçe Kanunu Tasarısı’nın Genel Bütçe
Kapsamındaki Kamu İdarelerinin yer aldığı (I) Sayılı Cetvelde bulunan
Cumhurbaşkanlığı Bütçesinin eki E Cetveli’nin tasarı metninden çıkarılmasını
arz ve teklif ederiz. 
 Zekeriya
Temizel Bülent Kuşoğlu Musa Çam
 İzmir Ankara İzmir
 Kadim
Durmaz Mehmet Bekaroğlu Utku Çakırözer
 Tokat İstanbul Eskişehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM MUSTAFA TURHAN (İzmir) – Katılmıyoruz
efendim.
BAŞKAN
– Hükûmet?
BAŞBAKAN
YARDIMCISI MEHMET ŞİMŞEK (Gaziantep) – Katılmıyoruz efendim.
BAŞKAN
– Sayın milletvekilleri, Anayasa’nın bütçe görüşmelerini düzenleyen 162’nci
maddesinin “Değişiklik önergeleri üzerinde ayrıca görüşme yapılmaksızın okunur
ve oylanır.” hükmü gereğince önergenin gerekçesini okutuyorum:
Gerekçe:
Cumhurbaşkanlığının,
bütçe hazırlama ve uygulama süreci bakımından Anayasa’nın 107’nci maddesinde
yapılan düzenleme dışında diğer kurumlara göre bir ayrıcalığı bulunmamaktadır.
Bütçesinin hazırlanması, uygulanması ve denetimi bakımından da özel
düzenlemeler söz konusu değildir.
Son
dönemde kamu mali yönetim ve denetim sistemine aykırılık teşkil eden, mali
saydamlık ve hesap verilebilirlik ilkeleriyle bağdaşmayan bir biçimde
Cumhurbaşkanlığı bütçesini sistem dışına çıkaran bazı uygulamaların kurum
bütçesine eklenen (E) cetvellerinde yer alan hükümlerle gerçekleştirildiği
görülmektedir. 
Kurumların
bütçe hazırlama süre sürecini uygulama ve denetimini düzenleyen 5018 sayılı
Yasa’nın 12’nci maddesinde Cumhurbaşkanlığı bütçesi genel bütçe kapsamındaki
idareler arasında sayılmıştır.
Bu
bağlamda, Cumhurbaşkanlığı, 5018 sayılı Kanun’a ekli (I) sayılı cetvelindeki
merkezi yönetim kapsamındaki kamu idaresidir. Kuruma tahsis edilen kaynakların
mali yönetim ve kontrolü 5018 sayılı Kanun’a, mal ve hizmet alımları ile yapım
işleri ise 4734 sayılı Kanun’a tabidir. Dolayısıyla, bütçeyle tahsis edilen
kaynakları kamu harcama hukuku içinde kullanması ve hesabını da TBMM'ye vermesi
gerekir.
2017
Yılı Merkezi Yönetim Bütçe Kanunu Tasarısı’nın "Bağlı Cetveller"
başlıklı 4/1-(ç) maddesinde "Bazı ödeneklerin kullanımına ve harcamalara
ilişkin esaslar (E) cetvelinde gösterilmiştir." denilmektedir. Nitekim,
bazı ödeneklerin kullanımı ve harcamalara ilişkin esasların düzenlendiği 2017
Yılı Merkezi Yönetim Bütçe Kanunu Tasarısı eki olan söz konusu (E) cetveli 90
maddeden oluşmaktadır. Cumhurbaşkanlığı bütçesinin uygulamasıyla ilgili bir
zorunluluktan kaynaklanan hususun varlığının kabulü hâlinde bile bu
düzenlemelerin 2016 Yılı Merkezi Yönetim Bütçe Kanunu’na ekli (E) cetveli
içerisinde yer alması gerekmektedir.
Anayasa'nın
2’nci maddesindeki hukuk devleti, eylem ve işlemleri hukuka uygun olan, insan
haklarına dayanan, bu hak ve özgürlükleri koruyup güçlendiren, her alanda
adaletli bir hukuk düzeni kurup bunu geliştirerek sürdüren, Anayasa'ya aykırı
durum ve tutumlardan kaçınan, hukuku tüm devlet organlarına egemen kılan,
Anayasa ve hukukun üstün kurallarıyla kendini bağlı sayıp yargı denetimine açık
olan devlettir. Kanunların genel, objektif, adil kurallar içermesi ve
hakkaniyet ölçütlerini gözetmesi hukuk devleti olmanın gereğidir. Kamu
idarelerinin tamamı ihtiyaçlarını 4734 sayılı Kanun hükümlerine göre yerine
getirir iken, Cumhurbaşkanlığı bütçesine ekli (E) cetvelinin 12’nci
maddesindeki gibi Cumhurbaşkanlığı çalışma ofisi ile konutlarında kullanılacak
mal ve malzeme alımları, taşıt kiralanması ve diğer hizmet alımları ile çalışma
ofisi personel yemek hizmetleri alımı ile bununla ilgili mal ve mamul
alımlarının, Cumhurbaşkanlığı konutlarının ve tarihî-bedii değeri olan
varlıkların yapım, bakım ve onarımları ile çalışmaların kitap hâline
getirilmesinin, diğer kamu idarelerinden farklı olarak, ilan yapılmaksızın,
teminat alınmaksızın, ihale açılmaksızın, ihale komisyonu kurulmaksızın,
isteklilerde aranacak yeterlik kuralları aranmaksızın tedarikçiyle yapılacak
pazarlık sonucuna göre edinilmesinde kamu yararı olduğu ileri sürülemeyeceği
gibi, genel kuraldan ayrık tutulmasını gerektirecek öznel bir gerekçesi
bulunmamakta ve ihtiyaçların giderilmesinde Cumhurbaşkanlığı bütçesine
ayrıcalık tanınması yasal kuralların adil ve hakkaniyete uygun olması
ölçütleriyle bağdaşmamaktadır.
2017
yılı Merkezi Yönetim Bütçe Kanunu Tasarısı’nın Cumhurbaşkanlığıyla ilgili
bölümüne ekli (E) cetveline konulan hükümlerle tahsis edilen ödeneklerin
kullanımıyla ilgili özel düzenlemeler getirilmesi, yapılacak bazı harcamaların
4734 sayılı Kanun’da yer alan bazı sınırlamalara tabi olmadan yapılmasına
yönelik hüküm konulması Anayasa'nın 2, 7, 87, 88, 89 ve 161’inci maddelerindeki
kurallarla bağdaşmadığından bu önerge verilmektedir.
BAŞKAN
– Önergeyi oylarınıza sunuyorum: Kabul edenler...
AHMET
YILDIRIM (Muş) – Yoklama istiyoruz Sayın Başkan.
BAŞKAN
– Yoklama istemini “kabul edenler” dedikten sonra söylediniz, o yüzden bir
dahaki sefere yapacağım. (HDP sıralarından gürültüler) Arkadaşlar, oylamaya
başladım!
AYŞE
ACAR BAŞARAN (Batman) – Ayaktaydık Başkan.
BAŞKAN
– Arkadaşlar, itiraz etmeyin; “kabul edenler” dedim, Ahmet Bey “yoklama” dedi. 
AHMET
YILDIRIM (Muş) – Tamam, bekliyoruz, bir dahaki oylamayı bekliyoruz.
BAŞKAN
– Dolayısıyla da bunda oylayamayacağım, bundan sonrakinde. 
Kabul
etmeyenler... Önerge kabul edilmemiştir.
Cumhurbaşkanlığının
2017 yılı bütçesinin bölümleri kabul edilmiştir.
Cumhurbaşkanlığının
2015 yılı kesin hesabının bölümlerine geçilmesini oylarınıza sunuyorum...
III.- YOKLAMA
(HDP sıralarından bir grup milletvekili ayağa kalktı)
GARO
PAYLAN (İstanbul) – Sayın Başkan, yoklama istiyoruz.
BAŞKAN
– Yoklama talebi var.
Yoklama
için isim tespiti yapalım.
Sayın
Pir, Sayın Demirel, Sayın Başaran, Sayın Yıldırım, Sayın Adıyaman, Sayın
Toğrul, Sayın Yıldırım, Sayın Aslan, Sayın Yıldırım, Sayın Doğan, Sayın Sancar,
Sayın Paylan, Sayın Botan, Sayın Konca, Sayın Atalan, Sayın Taşdemir, Sayın
Öcalan, Sayın Gaydalı, Sayın Bilgen, Sayın Becerekli, Sayın Önlü. 
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan
2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL SEKRETERLİĞİ
(Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı Merkezî
Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
- Cumhurbaşkanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Cumhurbaşkanlığı 2015 Yılı
Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 543.453.700,00
Bütçe
Gideri 471.929.937,40
İptal
Edilen Ödenek 71.523.762,60
BAŞKAN
– (A) cetvelini kabul edenler... Etmeyenler... Kabul edilmiştir.
Cumhurbaşkanlığı
2015 yılı merkezî yönetim kesin hesabının bölümleri kabul edilmiştir.
Türkiye
Büyük Millet Meclisi 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
02)
TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 981.589.000

III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talebimiz var. 
BAŞKAN
– Yoklama talebi var. 
Sayın
Pir, Sayın Demirel, Sayın Başaran, Sayın Yıldırım, Sayın Adıyaman, Sayın
Toğrul, Sayın Yıldırım, Sayın Paylan, Sayın Doğan, Sayın Sancar, Sayın Gaydalı,
Sayın Yıldırım, Sayın Botan, Sayın Konca, Sayın Atalan, Sayın Taşdemir, Sayın
Bilgen, Sayın Becerekli, Sayın Önlü, Sayın Öcalan. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
III.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) CUMHURBAŞKANLIĞI (Devam)
1) Cumhurbaşkanlığı 2017 Yılı
Merkezî Yönetim Bütçesi
2) Cumhurbaşkanlığı 2015Yılı
Merkezî Yönetim Kesin Hesabı

B) TÜRKİYE BÜYÜK MİLLET
MECLİSİ (Devam) 
1) Türkiye Büyük Millet
Meclisi 2017 Yılı Merkezî Yönetim Bütçesi
2) Türkiye Büyük Millet
Meclisi 2015 Yılı Merkezî Yönetim Kesin Hesabı

C) SAYIŞTAY (Devam)
1) Sayıştay 2017 Yılı Merkezî
Yönetim Bütçesi
2) Sayıştay 2015 Yılı Merkezî
Yönetim Kesin Hesabı

Ç) ANAYASA MAHKEMESİ (Devam)

1) Anayasa Mahkemesi 2017 Yılı
Merkezî Yönetim Bütçesi
2) Anayasa Mahkemesi 2015 Yılı
Merkezî Yönetim Kesin Hesabı

D) YARGITAY (Devam)
1) Yargıtay 2017Yılı Merkezî
Yönetim Bütçesi
2) Yargıtay 2015 Yılı Merkezî
Yönetim Kesin Hesabı

E) DANIŞTAY (Devam)
1) Danıştay 2017 Yılı Merkezî
Yönetim Bütçesi
2) Danıştay 2015 Yılı Merkezî
Yönetim Kesin Hesabı

F) BAŞBAKANLIK (Devam) 
1) Başbakanlık 2017Yılı
Merkezî Yönetim Bütçesi
2) Başbakanlık 2015 Yılı
Merkezî Yönetim Kesin Hesabı

G) KAMU DENETÇİLİĞİ KURUMU (Devam)
1) Kamu Denetçiliği Kurumu 2017Yılı
Merkezî Yönetim Bütçesi
2) Kamu Denetçiliği Kurumu 2015 Yılı
Merkezî Yönetim Kesin Hesabı

Ğ) MİLLÎ İSTİHBARAT TEŞKİLATI
MÜSTEŞARLIĞI (Devam) 
1) Millî İstihbarat Teşkilatı Müsteşarlığı
2017 Yılı Merkezî Yönetim Bütçesi
2) Millî İstihbarat Teşkilatı Müsteşarlığı
2015 Yılı Merkezî Yönetim Kesin Hesabı

H) MİLLÎ GÜVENLİK KURULU GENEL
SEKRETERLİĞİ (Devam)
1) Millî Güvenlik Kurulu Genel
Sekreterliği 2017 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2015 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI (Devam)
1) Diyanet İşleri Başkanlığı 2017 Yılı
Merkezî Yönetim Bütçesi
2) Diyanet İşleri Başkanlığı 2015 Yılı
Merkezî Yönetim Kesin Hesabı

İ) RADYO VE TELEVİZYON ÜST KURULU
(Devam)
1) Radyo ve Televizyon Üst Kurulu 2017
Yılı Merkezî Yönetim Bütçesi
2) Radyo ve Televizyon Üst Kurulu 2015
Yılı Merkezî Yönetim Kesin Hesabı

J) BASIN-YAYIN VE ENFORMASYON GENEL
MÜDÜRLÜĞÜ (Devam)
1) Basın-Yayın ve Enformasyon Genel
Müdürlüğü 2017 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2015 Yılı Merkezî Yönetim Kesin Hesabı

K) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı Merkezî
Yönetim Bütçesi
2) Hazine Müsteşarlığı 2015 Yılı Merkezî
Yönetim Kesin Hesabı
BAŞKAN
– Türkiye Büyük Millet Meclisi 2017 yılı merkezî yönetim bütçesinin bölümlerine
geçilmesini oylarınıza sunmuştum. 
Şimdi
bölümleri okutuyorum:

02)
TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 981.589.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 981.589.000
BAŞKAN
– Kabul edenler... Etmeyenler... Kabul edilmiştir.
Türkiye
Büyük Millet Meclisi 2017 yılı merkezî yönetim bütçesinin bölümleri kabul edilmiştir.
Türkiye
Büyük Millet Meclisi 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Türkiye Büyük Millet
Meclisi 2015 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam
Ödenek 800.466.948,01
Bütçe
Gideri 725.757.040,25
İptal
Edilen Ödenek 71.483.038,52
Ertesi
Yıla Devredilen Ödenek 3.226.869,24
BAŞKAN
– (A) cetvelini kabul edenler... Etmeyenler... Kabul edilmiştir.
Türkiye
Büyük Millet Meclisi 2015 yılı merkezî yönetim kesin hesabının bölümleri kabul
edilmiştir.
Sayıştay Başkanlığı 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
06) SAYIŞTAY BAŞKANLIĞI
1) Sayıştay Başkanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 28.385.500
BAŞKAN – Kabul
edenler... Etmeyenler... Kabul edilmiştir.
 02 Savunma Hizmetleri 50.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 224.050.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 5.000.000

(HDP
sıralarından bir grup milletvekili ayağa kalktı)
AYŞE
ACAR BAŞARAN (Batman) - Yoklama talebimiz var Başkan.
ÇAĞLAR
DEMİREL (Diyarbakır) – Yoklama talebimiz var.
BAŞKAN
– Şimdi, sayın milletvekilleri, bir konuşalım. (HDP sıralarından “Konuşalım.”
sesleri) Oturun yerinize.
AYŞE
ACAR BAŞARAN (Batman) – Yok, ayakta bekleyeceğiz.
BAŞKAN
– Yoklama talebiniz geçerlidir.
Bir
şeyler söyleyeceğim, ona göre bu konuyu halledelim. Ayakta da
dinleyebilirsiniz.
Şimdi,
bu sık sık yoklama işi elimdeki belgelere göre 24.11.2016 tarihinde görüşülmüş
Mecliste. Usul tartışması açılmış. Usul tartışması sonucunda oturumu yöneten
Meclis başkan vekilinin sık sık yoklama yapılmasına izin vermeme teklifi Genel
Kurulun kararıyla hüküm altına alınmış. (AK PARTİ sıralarından alkışlar) Ayrıca
başkan vekilleriyle yapılan toplantıda da bu toplantıda karar altına alınan
mutabakat metninden…
GARO
PAYLAN (İstanbul) - Şimdi hapiste.
AYŞE
ACAR BAŞARAN (Batman) – İdris Baluken, cezaevinde.
BAŞKAN
– Müsaade edin. 
…”İstem
üzerine kısa aralıklarla yoklama yapılıp yapılmaması hususu hakkın suistimaline
mahal vermemek kaydıyla Başkanın takdirindedir.” denilmiş. Şimdi, bu durumda
usul tartışması açabilirsiniz. Ama usul tartışmasının açılmasını da uygun
görmüyorum. Çünkü bu konu tartışılmış, karara bağlanmış. (AK PARTİ sıralarından
alkışlar) Her konuyla, aynı konuyla ilgili her oturumda tartışma açıp…
MAHMUT
TOĞRUL (Gaziantep) - Oylama da yaptırmayın Başkan! Toptan oylama yapın!
BAŞKAN
- …usul tartışması yapıp oylama yaparsak bu Meclisin ne geleneği kalır ne de
uygulaması kalır.
MAHMUT
TOĞRUL (Gaziantep) - Zaten gelenek yok, bak gelenek burada! Bak gelenek burada
Sayın Başkan!
BAŞKAN
– O konu başka, bu konu başka.
AYŞE
ACAR BAŞARAN (Batman) - Gelenek demeyin Başkan, gelenek kalmadı. 
ZİYA
PİR (Diyarbakır) – Gelenekte bu var mı? Gelenekse bu da gelenek. Bu mu sizin
geleneğiz!
AHMET
YILDIRIM (Muş) - Sayın Başkan…
BAŞKAN
– Ben birleşime on dakika ara veriyorum. Grup başkan vekillerini de toplantıya
çağırıyorum. 
Kapanma Saati: 21.44
ALTINCI OTURUM
Açılma Saati: 22.05
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----0----
BAŞKAN
– Sayın milletvekilleri, Türkiye Büyük Millet Meclisinin 32’nci Birleşiminin
Altıncı Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz.
Komisyon?
Yerinde.
Hükûmet?
Yerinde.
Sayıştayın
2017 yılı bütçesinin bölümlerinin oylamasında kalmıştık. 
Şimdi
sıradaki bölümü okutuyorum: 

 09 Eğitim Hizmetleri 5.000.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 257.485.500
BAŞKAN
– Kabul edenler... Etmeyenler... Kabul edilmiştir.
Sayıştay
Başkanlığı 2017 yılı merkezî yönetim bütçesinin bölümleri kabul edilmiştir.
Sayıştay
Başkanlığının 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Sayıştay Başkanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 186.372.500,00
Bütçe Gideri 175.099.415,99
İptal Edilen Ödenek 11.273.084,01
BAŞKAN
– (A) cetvelini kabul edenler... Etmeyenler... Kabul edilmiştir.
Sayıştay
Başkanlığı 2015 yılı merkezî yönetim kesin hesabının bölümleri kabul edilmiştir.
Anayasa
Mahkemesi Başkanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
03) ANAYASA MAHKEMESİ BAŞKANLIĞI
1) Anayasa Mahkemesi Başkanlığı 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 12.220.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 46.564.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 58.784.000
BAŞKAN
– Kabul edenler... Etmeyenler... Kabul edilmiştir.
Anayasa
Mahkemesi Başkanlığı 2017 yılı merkezî yönetim bütçesinin bölümleri kabul
edilmiştir.
Anayasa
Mahkemesi Başkanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Anayasa Mahkemesi Başkanlığı 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 42.687.000,00
Bütçe Gideri 32.769.253,32
İptal Edilen Ödenek 9.917.746,68
BAŞKAN
– (A) cetvelini kabul edenler... Etmeyenler... Kabul edilmiştir.
Anayasa
Mahkemesi Başkanlığı 2015 yılı merkezî yönetim kesin hesabının bölümleri kabul
edilmiştir.
Yargıtay
2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
04) YARGITAY
1) Yargıtay 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 44.456.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 338.294.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 382.750.000
BAŞKAN
– Kabul edenler... Etmeyenler... Kabul edilmiştir.
Yargıtay
2017 yılı merkezî yönetim bütçesinin bölümleri kabul edilmiştir.
Yargıtay
2015 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Yargıtay 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 180.922.086,02
Bütçe Gideri 173.761.012,66
İptal Edilen Ödenek 7.161.073,36
BAŞKAN
– (A) cetvelini kabul edenler... Etmeyenler... Kabul edilmiştir.
Yargıtay
2015 yılı merkezî yönetim kesin hesabının bölümleri kabul edilmiştir.
Danıştay
2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
05) DANIŞTAY
1) Danıştay 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 20.797.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 104.275.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 125.072.000
BAŞKAN – Kabul
edenler... Etmeyenler... Kabul edilmiştir.
Danıştay
2017 yılı merkezî yönetim bütçesinin bölümleri kabul edilmiştir.
Danıştay
2015 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Danıştay 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 122.038.000,00
Bütçe Gideri 121.077.783,98
İptal Edilen Ödenek 960.216,02
BAŞKAN
– (A) cetvelini kabul edenler... Etmeyenler... Kabul edilmiştir.
Danıştay
2015 yılı merkezî yönetim kesin hesabının bölümleri kabul edilmiştir.
Başbakanlık
2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
07) BAŞBAKANLIK
1) Başbakanlık 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 1.254.727.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 2.257.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 10.818.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 55.787.000
BAŞKAN – Kabul
edenler... Etmeyenler... Kabul edilmiştir.
 06 İskan ve Toplum Refahı
Hizmetleri 150.000.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 769.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 110.000.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 1.584.358.000
BAŞKAN
– Kabul edenler... Etmeyenler... Kabul edilmiştir.
Başbakanlık
2017 yılı merkezî yönetim bütçesinin bölümleri kabul edilmiştir.
Başbakanlık
2015 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Başbakanlık 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.465.712.711,97
Bütçe Gideri 2.440.842.482,70
Ödenek Üstü Gider 5.275.175,61
İptal Edilen Ödenek 30.145.404,88
BAŞKAN
– (A) cetvelini kabul edenler... Etmeyenler... Kabul edilmiştir.
Başbakanlık
2015 yılı merkezî yönetim kesin hesabının bölümleri kabul edilmiştir.
Kamu
Denetçiliği Kurumu 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.60) KAMU DENETÇİLİĞİ KURUMU
1) Kamu Denetçiliği Kurumu 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 20.322.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 20.322.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 04 Alınan Bağışlar ve
Yardımlar ile Özel Gelirler 20.072.000
BAŞKAN – Kabul
edenler... Etmeyenler... Kabul edilmiştir.
 05 Diğer Gelirler 250.000
BAŞKAN – Kabul
edenler... Etmeyenler... Kabul edilmiştir.
 TOPLAM 20.322.000
Kamu
Denetçiliği Kurumu 2017 yılı merkezî yönetim bütçesinin bölümleri kabul
edilmiştir.
Kamu
Denetçiliği Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Kamu Denetçiliği Kurumu 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 15.368.000,00
Bütçe Gideri 14.674.513,43
İptal Edilen Ödenek 693.486,57
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ



Kodu


Açıklama


(TL)



Genel Toplam 15.368.000,00
Tahsilat 15.453.133,37
BAŞKAN
– (B) cetvelini kabul edenler… Etmeyenler… Kabul edilmiştir.
Kamu
Denetçiliği Kurumu 2015 yılı merkezî yönetim kesin hesabının bölümleri kabul
edilmiştir.
Millî
İstihbarat Teşkilatı Müşteşarlığı 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
07.75) MİLLÎ
İSTİHBARAT TEŞKİLATI MÜŞTEŞARLIĞI
1) Millî İstihbarat Teşkilatı Müsteşarlığı 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 1.995.692.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 1.995.692.000
BAŞKAN
– Kabul edenler... Etmeyenler... Kabul edilmiştir.
Millî
İstihbarat Teşkilatı Müsteşarlığı 2017 yılı merkezî yönetim bütçesinin
bölümleri kabul edilmiştir.
Millî
İstihbarat Teşkilatı Müsteşarlığı 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Millî İstihbarat Teşkilatı Müsteşarlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.198.738.328,67
Bütçe Gideri 1.175.927.224,23
İptal Edilen Ödenek 22.811.104,44
BAŞKAN
– (A) cetvelini kabul edenler... Etmeyenler... Kabul edilmiştir.
Millî
İstihbarat Teşkilatı Müsteşarlığı 2015 yılı merkezî yönetim kesin hesabının
bölümleri kabul edilmiştir.
Millî
Güvenlik Kurulu Genel Sekreterliği 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
07.76) MİLLÎ
GÜVENLİK KURULU GENEL SEKRETERLİĞİ
1) Millî Güvenlik Kurulu Genel Sekreterliği 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 28.071.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 28.071.000
BAŞKAN
– Kabul edenler... Etmeyenler... Kabul edilmiştir.
Millî
Güvenlik Kurulu Genel Sekreterliği 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Millî
Güvenlik Kurulu Genel Sekreterliği 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir
2) Millî Güvenlik Kurulu Genel Sekreterliği 2015 Yılı
Merkezî Yönetim Kesin Hesabı
BAŞKAN– (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 23.075.000,00
Bütçe Gideri 22.307.759,48
İptal Edilen Ödenek 767.240,52
BAŞKAN
– (A) cetvelini kabul edenler... Etmeyenler... Kabul edilmiştir.
Millî
Güvenlik Kurulu Genel Sekreterliği 2015 yılı merkezî yönetim kesin hesabının
bölümleri kabul edilmiştir.
Diyanet
İşleri Başkanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
07.86) DİYANET İŞLERİ BAŞKANLIĞI
1) Diyanet İşleri Başkanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 55.723.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 222.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 15.300.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 1.719.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 6.792.774.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 1.379.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 6.867.117.000
BAŞKAN
– Kabul edenler... Etmeyenler... Kabul edilmiştir.
Diyanet
İşleri Başkanlığı 2017 yılı merkezî yönetim bütçesinin bölümleri kabul
edilmiştir.
Diyanet
İşleri Başkanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Diyanet İşleri Başkanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 3.558.036.548,05
Bütçe Gideri 6.037.761.339,16
Ödenek Üstü Gider 2.497.961.864,25
İptal Edilen Ödenek 16.666.226,72
Ertesi Yıla Devreden Ödenek 1.570.846,42
BAŞKAN
– (A) cetvelini kabul edenler... Etmeyenler... Kabul edilmiştir.
Diyanet
İşleri Başkanlığı 2015 yılı merkezî yönetim kesin hesabının bölümleri kabul
edilmiştir.
Radyo
ve Televizyon Üst Kurulu 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.01) RADYO VE TELEVİZYON ÜST
KURULU
1) Radyo ve Televizyon Üst Kurulu 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 119.768.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.500.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 58.732.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 181.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 54.410.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 126.590.000
BAŞKAN – Kabul
edenler… Etmeyenler… Kabul edilmiştir.
 TOPLAM 181.000.000
BAŞKAN
– Kabul edenler... Etmeyenler... Kabul edilmiştir.
Radyo
ve Televizyon Üst Kurulu 2017 yılı merkezî yönetim bütçesinin bölümleri kabul
edilmiştir.
Radyo
ve Televizyon Üst Kurulu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Radyo ve Televizyon Üst Kurulu 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 248.000.000,00
Bütçe Gideri 148.858.246,74
İptal Edilen Ödenek 99.141.753,26
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 248.000.000,00
Tahsilat 144.701.646,07
BAŞKAN
– (B) cetvelini kabul edenler… Etmeyenler… Kabul edilmiştir.
Radyo
ve Televizyon Üst Kurulu 2015 yılı merkezî yönetim kesin hesabının bölümleri
kabul edilmiştir.
Basın-Yayın
ve Enformasyon Genel Müdürlüğü 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
07.77) BASIN-YAYIN VE ENFORMASYON
GENEL MÜDÜRLÜĞÜ
1) Basın-Yayın Enformasyon ve Genel Müdürlüğü 2017 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 23.927.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 910.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 272.468.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 297.305.000
BAŞKAN
– Kabul edenler... Etmeyenler... Kabul edilmiştir.
Basın-Yayın
ve Enformasyon Genel Müdürlüğü 2017 yılı merkezî yönetim bütçesinin bölümleri
kabul edilmiştir.
Basın-Yayın
ve Enformasyon Genel Müdürlüğü 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Basın-Yayın ve Enformasyon Genel Müdürlüğü 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 242.403.000,00
Bütçe Gideri 234.090.077,28
İptal Edilen Ödenek 8.312.922,72
BAŞKAN
– (A) cetvelini kabul edenler… Etmeyenler… Kabul edilmiştir.
Basın-Yayın
ve Enformasyon Genel Müdürlüğü 2015 yılı merkezî yönetim kesin hesabının
bölümleri kabul edilmiştir.
Hazine
Müsteşarlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
07.82) HAZİNE MÜSTEŞARLIĞI
1) Hazine Müsteşarlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 60.726.343.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.142.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 12.828.495.000
BAŞKAN – Kabul
edenler… Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 3.850.001.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 77.406.981.000
BAŞKAN
– Kabul edenler... Etmeyenler... Kabul edilmiştir.
Hazine
Müsteşarlığı 2017 yılı merkezî yönetim bütçesinin bölümleri kabul edilmiştir.
Hazine
Müsteşarlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Hazine Müsteşarlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ 






(TL)



Toplam Ödenek 70.844.763.630,32
Bütçe Gideri 68.288.620.450,92
İptal Edilen Ödenek 2.556.143.179,40
Ertesi Yıla Devredilen Ödenek 689.659.115,00
BAŞKAN
– (A) cetvelini kabul edenler... Etmeyenler... Kabul edilmiştir.
Hazine
Müsteşarlığı 2015 yılı merkezî yönetim kesin hesabının bölümleri kabul
edilmiştir.
Sayın
milletvekilleri, böylece birinci turda yer alan kuruluşların bütçeleri ve kesin
hesapları kabul edilmiş oldu. Hayırlı olmalarını temenni ediyorum. 
Programa
göre, kuruluşların bütçe ve kesin hesaplarını sırasıyla görüşmek için 7 Aralık
2016 Çarşamba günü saat 11.00’de toplanmak üzere birleşimi kapatıyorum. 
İyi geceler diliyorum. 
Kapanma
Saati: 22.27




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.




