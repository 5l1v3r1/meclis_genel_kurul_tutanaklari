



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 51’inci
Birleşim
 18
Ocak 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Eskişehir Milletvekili Utku Çakırözer’in, Avrupa'da
yaşayan Türklerin sorunlarına ilişkin gündem dışı konuşması
2.- Mersin Milletvekili Hacı Özkan’ın, Mersin’e yapılan
yatırımlara ilişkin gündem dışı konuşması
3.- İzmir Milletvekili Müslüm Doğan’ın, OHAL ve KHK’lerin
sonuçlarına ilişkin gündem dışı konuşması

V.- AÇIKLAMALAR
1.- Bursa Milletvekili Nurhayat Altaca Kayışoğlu’nun, fay
hattı üzerinde bulunan Gemlik için en kısa zamanda insan yaşamını önceleyen,
doğayı, zeytini koruyan katılımcı bir çözüm beklediklerine ilişkin açıklaması
2.- Balıkesir Milletvekili Mehmet Tüm’ün, Kanuni Sultan
Süleyman Eğitim ve Araştırma Hastanesinde son beş ayda görülen 115 çocuk hamile
vakasıyla ilgili Valiliğin soruşturma izni vermemesine ve son beş yıldaki çocuk
hamileliği oranını öğrenmek istediğine ilişkin açıklaması
3.- İstanbul Milletvekili Fatma Benli’nin, Esenler
Belediyesi vasıtasıyla Türkiye’ye gelen Fevzi El-Junidi’ye ilişkin açıklaması
4.- İstanbul Milletvekili Sibel Özdemir’in, İstanbul 13. ve
26. Ağır Ceza Mahkemelerinin Anayasa Mahkemesinin tutuklu gazetecilerle ilgili
hak ihlali kararına direnmelerine ve hukuksuz OHAL düzenine hep birlikte bir an
evvel son vermek gerektiğine ilişkin açıklaması
5.- Kocaeli Milletvekili Fatma Kaplan Hürriyet’in,
kadınların doğum borçlanmasına ilişkin yeni düzenleme yapılması gerektiğine
ilişkin açıklaması
6.- Hatay Milletvekili Serkan Topal’ın, Cumhurbaşkanının
üniversitelerle ilgili bir konuda YÖK Başkanına talimat vermesinin
üniversitelerin tamamıyla siyasi vesayet altında olduğunun açık bir göstergesi
olduğuna ilişkin açıklaması
7.- Kahramanmaraş Milletvekili İmran Kılıç’ın, şehitlere
Allah’tan rahmet dilediğine ve bir yerin vatan olarak benimsenmesi için maddi
ve manevi unsurlarla birlikte düşünülmesi gerektiğine ilişkin açıklaması
8.- Adana Milletvekili İbrahim Özdiş’in, diyaliz
teknikerliği bölümünün iki yıldan dört yıla çıkartılması planı olup olmadığını
ve diyaliz teknikerlerine ayrılan kontenjanın ne kadar olduğunu öğrenmek
istediğine ilişkin açıklaması
9.- Ağrı Milletvekili Dirayet Dilan Taşdemir’in, Kanuni
Sultan Süleyman Eğitim ve Araştırma Hastanesinde son beş ayda görülen 115 çocuk
hamile vakasına ilişkin açıklaması
10.- Kayseri Milletvekili Sami Dedeoğlu’nun, Isparta’da
düşen uçakta şehit olanlara Allah’tan rahmet dilediğine, 15 Temmuz 2016 gecesi
darbe girişiminin bastırılmasında rol alan vatandaşların mağdur edilmemesi için
yayınlanan 696 sayılı Kanun Hükmünde Kararname’nin arkasında olduklarına
ilişkin açıklaması
11.- İstanbul Milletvekili Mahmut Tanal’ın, Türkiye Büyük Millet
Meclisi Mustafa Necati Kültür Evi’nin sessiz sedasız bir şekilde kapatılmasına
ilişkin açıklaması
12.- Adana Milletvekili Zülfikar İnönü Tümer’in, Devlet
Tiyatroları ve Devlet Opera ve Balesinde misafir sanatçı olarak görev yapanlara
kadro verilmesi gerektiğine ilişkin açıklaması
13.- Giresun Milletvekili Sabri Öztürk’ün, Türkiye Futbol
Federasyonu 1. Lig’de şampiyonluk mücadelesini yapan ve Ziraat Türkiye
Kupası’nda çeyrek finale yükselen Giresunspor’u tebrik ettiğine ilişkin
açıklaması
14.- Adıyaman Milletvekili Behçet Yıldırım’ın, OHAL’in 6’ncı
kez uzatılmasına ve demokrasiden, hukuktan yana olan bir iktidarın OHAL’e
ihtiyaç duymayacağına ilişkin açıklaması
15.- Niğde Milletvekili Ömer Fethi Gürer’in, temiz hava,
temiz su ve doğal yaşamın varlığının insan sağlığı için vazgeçilmez olduğuna ve
hava kirliliğine neden olan durumlar için Hükûmetin daha fazla yaptırım
uygulaması gerektiğine ilişkin açıklaması
16.- Mersin Milletvekili Serdal Kuyucuoğlu’nun, 8 Ocak
2018’de yayımlanan Karayolları Yönetmeliği’ne göre bu tarihten sonra alınan
belge ücretlerinde indirim yapıldığına ve daha önce belge alan esnafın
mağduriyetinin giderilmesi için bir çalışma olup olmadığını öğrenmek istediğine
ilişkin açıklaması
17.- Çankırı Milletvekili Muhammet Emin Akbaşoğlu’nun, 2018
Yatırım Programı’nda yer alan bütün yatırımların hem Çankırı’ya hem de tüm
illere hayırlı olmasını temenni ettiğine ve karne alacak çocuk ve gençlere
üstün başarılar dilediğine ilişkin açıklaması
18.- Afyonkarahisar Milletvekili Burcu Köksal’ın, yoksulluğun
bütün acıların beşiği olduğuna ve çocuklarına yiyecek bulamadığı için genç bir
annenin canına kıydığı bir ülkede hiç kimsenin ekonomik büyümeden söz
edemeyeceğine ilişkin açıklaması
19.- Samsun Milletvekili Erhan Usta’nın, Kazakistan’da
otobüs kazasında hayatını kaybeden 52 kişiye Allah’tan rahmet dilediğine, 20
Ocak Sovyetler Birliği’nin Azerbaycan’da gerçekleştirdiği katliamın 28’inci yıl
dönümüne, Kanuni Sultan Süleyman Eğitim ve Araştırma Hastanesinde son beş ayda
görülen 115 çocuk hamile vakasına ve FETÖ’yle mücadele kapsamında ihraç
edilenlerden mahkeme kararı olanların görevlerine iadesi konusunun bir an evvel
çözülmesi gerektiğine ilişkin açıklaması
20.- Muş Milletvekili Ahmet Yıldırım’ın, Kazakistan’da
otobüs kazasında hayatını kaybeden 52 kişiye Allah’tan rahmet dilediğine, 19
Ocak Hrant Dink’in katledilmesinin 11’inci yıl dönümüne, iş cinayetlerinde
hayatını kaybedenlerin sayısına, Eskişehir ADULARYA Enerji Üretim ve Madencilik
AŞ’de grev kararı alan emekçilerin direnişini selamladığına ilişkin açıklaması
21.- Sakarya Milletvekili Engin Özkoç’un, olağanüstü hâlin
millet iradesini yok ettiğine ve milletvekillerinin görevlerini yapmasının
önünde büyük bir engel teşkil ettiğine, OHAL’in bir an önce durdurulması ve
KHK’lerin bir an önce Meclise getirilmesi gerektiğine ilişkin açıklaması
22.- Adana Milletvekili Meral Danış Beştaş’ın, Düzce T Tipi
Cezaevinde bulunan Selami Keleş isimli bir hükümlünün durumuna ilişkin
açıklaması
23.- Muş Milletvekili Ahmet Yıldırım’ın, tedbir alınmaz,
ülke demokratikleştirilmez, hukukun üstünlüğü egemen kılınmazsa devlet yapısı
içinde çöreklenerek çetevari cinayetler ve katliamlar yapabilecek çeşitli
çeteler olabileceğine ilişkin açıklaması
24.- Giresun Milletvekili Bülent Yener Bektaşoğlu’nun,
Isparta’da askerî eğitim uçağının düşmesiyle şehit olan hemşehri Hava Pilot
Binbaşı Ümit Karamustafa ile Hava Pilot Yüzbaşı Ali Şahin Odabaşı ve Astsubay
Kıdemli Başçavuş Ömer Kadir Arlı’ya Allah’tan rahmet dilediğine ve Ziraat
Türkiye Kupası’nda çeyrek finale yükselen Giresunspor’u tebrik ettiğine ilişkin
açıklaması
25.- İstanbul Milletvekili Filiz Kerestecioğlu Demir’in,
Kanuni Sultan Süleyman Eğitim ve Araştırma Hastanesinde son beş aylık dönemde
görülen 115 çocuk hamile vakasına ve Mecliste hâlâ bir çocuk hakları daimî komisyonu
kurulmamış olmasına ilişkin açıklaması
26.- Muş Milletvekili Ahmet Yıldırım’ın, olağanüstü hâlin
uzatılmasıyla ilgili tezkerenin görüşülmesi sırasında Genel Kurulda bulunan
iktidar partisi milletvekilleri ile bakanların sayısının çok az olmasına ilişkin
açıklaması
27.- Gaziantep Milletvekili Mahmut Toğrul’un, Malatya’nın
Akçadağ ilçesi Dedeyazı Mahallesi’nin Kolan mezrasının yakınına maden ocağı
yapılmasıyla köylülerin yaşam alanlarının yok edilerek âdeta zorunlu göçe tabi
tutulmak istendiklerine ilişkin açıklaması
28.- Sakarya Milletvekili Engin Özkoç’un, Ankara
Milletvekili Vedat Bilgin’in (3/1392) esas numaralı Başbakanlık Tezkeresi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
29.- İstanbul Milletvekili Mahmut Tanal’ın, 14 Temmuz 2016
tarihinde Resmî Gazete’de yayımlanan 6722 sayılı Türk Silahlı Kuvvetleri
Personel Kanunu ile Bazı Kanunlarda Değişiklik Yapılmasına Dair Kanun’un 15
Temmuz darbe girişimine bir etkisi olup olmadığını öğrenmek istediğine ilişkin
açıklaması
30.- Adalet Bakanı Abdulhamit Gül’ün, Kanuni Sultan Süleyman
Eğitim ve Araştırma Hastanesinde son beş ayda görülen 115 çocuk hamile
vakasıyla ilgili adli sürece ilişkin açıklaması
31.- Denizli Milletvekili Kazım Arslan’ın, 12 Eylül 2017
tarihinden beri tutuklu bulunan 18 avukat hakkında neden iddianame
hazırlanmadığını öğrenmek istediğine ilişkin açıklaması
32.- Çorum Milletvekili Tufan Köse’nin, Türkiye
Cumhuriyeti’nin bundan sonra sürekli olağanüstü hâl yönetimiyle mi idare
edileceğini öğrenmek istediğine ilişkin açıklaması
33.- Sakarya Milletvekili Engin Özkoç’un, (3/1392) esas
numaralı Başbakanlık Tezkeresi üzerinde, Adalet Bakanı Abdulhamit Gül’ün
Hükûmet adına, Aydın Milletvekili Abdurrahman Öz’ün şahsı adına yaptığı
konuşmalarındaki bazı ifadelerine ilişkin açıklaması

VI.- ÖNERİLER
A) Siyasi Parti Grubu Önerileri
1.- HDP Grubunun, İstanbul Milletvekili Garo Paylan ve
arkadaşları tarafından, Hrant Dink cinayetinde adaletin tecelli etmesi ve bu
cinayetin tüm bağlantılarıyla beraber araştırılması, cinayete yol veren
karanlık yapının ortaya çıkarılması ile benzer cinayetlerin yaşanmaması
amacıyla 17/1/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 18 Ocak
2018 Perşembe günkü birleşiminde yapılmasına ilişkin önerisi


2.- CHP Grubunun, Türkiye Büyük Millet Meclisi gündeminin
“Kanun Tasarı ve Teklifleri ile Komisyonlardan Genel Diğer İşler” kısmında yer
alan 420, 423, 424, 436, 437, 444, 445, 448, 449, 450, 452, 453, 454, 455, 467,
468, 470, 483, 484, 496, 498, 499 ve 500 sıra sayılı Kanun Tasarılarının yine
bu kısmın 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19,
20, 21, 22, 23’üncü sıralarına alınmasına ve diğer işlerin buna göre teselsül
ettirilmesine ilişkin önerisi

3.- AK PARTİ Grubunun, Genel Kurulun çalışma günleri ile
gündemdeki sıralamanın yeniden düzenlenmesine ve 18 Ocak 2018 Perşembe günkü
birleşiminde Anayasa’nın 120'nci maddesi ile 2935 sayılı Olağanüstü Hal
Kanunu'nun 3'üncü maddesinin birinci fıkrasının (b) bendine göre ülke genelinde
devam etmekte olan olağanüstü hâlin uzatılması hakkında Başbakanlık
tezkeresinin görüşülmesine ilişkin önerisi 

4.- AK PARTİ, CHP ve MHP Gruplarının, Genel Kurulun 23-24-25
Ocak 2018 Salı, Çarşamba ve Perşembe günleri toplanmamasına ilişkin ortak
önerisi

VII.- BAŞKANLIĞIN GENEL KURULA SUNUŞLARI
A) Tezkereler
1.- Başbakanlığın, Türkiye Büyük Millet Meclisinin 21/7/2016
tarihli ve 1116 sayılı Kararı’yla ülke genelinde ilan edilen ve 17/10/2017 tarihli
ve 1165 sayılı Kararı uyarınca devam etmekte olan olağanüstü hâlin, 19/1/2018
Cuma günü saat 01.00’den geçerli olmak üzere üç ay süreyle uzatılmasına ilişkin
tezkeresi (3/1392)

VIII.- SATAŞMALARA İLİŞKİN KONUŞMALAR
1.- Kars Milletvekili Ayhan Bilgen’in, Ankara Milletvekili
Vedat Bilgin’in (3/1392) esas numaralı Başbakanlık Tezkeresi üzerinde AK PARTİ
Grubu adına yaptığı konuşması sırasında şahsına sataşması nedeniyle konuşması 
2.- Ankara Milletvekili Vedat Bilgin’in, Sakarya
Milletvekili Engin Özkoç’un yaptığı açıklaması sırasında şahsına ve Adalet ve
Kalkınma Partisine sataşması nedeniyle konuşması
3.- Sakarya Milletvekili Engin Özkoç’un, Ankara Milletvekili
Vedat Bilgin’in sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
18 Ocak 2018 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER: Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0-----
BAŞKAN – Türkiye
Büyük Millet Meclisinin 51’inci Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için üç dakika süre veriyorum ve yoklama işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayası vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Yalnız,
gündem dışı söz vermeden önce sayın milletvekillerinden istirhamımız, hatibin
insicamını bozmayacak şekilde Genel Kurul çalışmalarını takip etmektir. Onun
için, lütfen, istirham ediyorum, uğultuyu keselim. 
Gündem
dışı ilk söz, Avrupa'da yaşayan Türklerin sorunları hakkında söz isteyen
Eskişehir Milletvekili Utku Çakırözer’e aittir.
Buyurun
Sayın Çakırözer. (CHP sıralarından alkışlar) 
Süreniz
beş dakikadır. Süresinde bitirmeye gayret edelim. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Eskişehir Milletvekili Utku Çakırözer’in, Avrupa'da
yaşayan Türklerin sorunlarına ilişkin gündem dışı konuşması
UTKU
ÇAKIRÖZER (Eskişehir) – Sayın Başkan, değerli milletvekilleri; hepinizi
saygıyla selamlıyorum. 
Öncelikle,
tüm ulusumuzu acıya boğan elim kazada dün kaybettiğimiz şehitlerimiz Binbaşı
Ümit Karamustafa, Yüzbaşı Ali Şahin Odabaşı ve Kıdemli Başçavuş Ömer Kadir
Arlı’ya Allah'tan rahmet diliyorum; kederli ailelerine, kahraman Türk Silahlı
Kuvvetlerimize ve ulusumuza başsağlığı dilerim. 
Anayasa
Mahkemesinin tutuksuz yargılama, istinaf mahkemesinin de tutukluluk
gerekçelerini ortadan kaldıran kararlarına rağmen özgürlüğünden mahrum
bırakıldığı için aramızda olamayan İstanbul Milletvekilimiz Enis Berberoğlu ve
diğer tutuklu milletvekillerimizi özgürlük dileğimle
selamlıyorum.
Yine,
Anayasa Mahkemesinin ihlal kararlarına rağmen anayasa ve hukuk devleti ilkeleri
çiğnenerek özgürlüklerinden mahrum bırakılan gazeteci meslektaşlarımı da bir an
önce özgürlüklerine ve ailelerine kavuşmaları dileğimle selamlıyorum. 
Değerli
arkadaşlarım, geçtiğimiz hafta bir toplantı için Almanya’nın Hamburg
kentindeydim. Aile bağlarım nedeniyle kırk beş yıldır sürekli gidip geldiğim bu
güzel kente ilk defa milletvekili sıfatımla ve bir bakıma hepimizi de temsil
ederek gittim. Orada yaşayan kardeşlerimizin yaşadıkları sıkıntıları ve önemli
beklentilerini sizlerle paylaşmama olanak verdiği için Sayın Başkana
huzurunuzda teşekkür ederim.
Değerli
milletvekilleri, ülkemizden Almanya’ya ilk işçi göçünün üzerinden tam elli yedi
yıl geçti. Misafir işçi sıfatıyla oraya davet edilen emekçilerimizin açtığı
kapıdan Avrupa’ya giden, orada yerleşen, aile kuran Türkiye kökenli
kardeşlerimizin sayısı 6 milyonu buldu. Bu kardeşlerimiz misafir işçi
gittikleri ülkelerin kalkınmasına, ilerlemesine çok büyük katkılar yaptılar.
İkinci Dünya Savaşı’ndan harap çıkan Almanya bugün Avrupa’nın dinamosu
olabilmiş ise bunun arkasında yarım asır önce ellerinde bir valizle, dil
bilmeden, yol bilmeden oraya giden çalışkan insanlarımızın emeği, alın teri
vardır. O gurbetçiler ve onların aileleri bulundukları ülkelerde alanlarının en
iyileri oldular; işçi gittiler işveren oldular, bugün tüm Avrupa’da 150 bin
işletmeleri var, 750 bin kişiye iş veriyorlar, 100 milyarlarca euro ciro
yapıyorlar. Bu çalışkan insanlarımız sadece Almanya’nın değil, anavatanlarının
kalkınma hikâyesinde de doğrudan ve dolaylı büyük katkılar sağladılar.
Türkiye'deki ailelerinin refahına, eğitimine olduğu kadar, geldikleri illerin
ve dolayısıyla tüm Türkiye'nin refahına, hayat kalitesinin artmasına da çok
değerli katkılar sundular. Buradan o yürekli, çalışkan insanlarımıza bir kez
daha şükranlarımızı, minnetimizi iletmek isterim.
Değerli
arkadaşlarım, başta Almanya olmak üzere Avrupa’da yaşayan bu kardeşlerimiz her
dönem sıkıntılar içinde yaşadılar. İlk gittikleri dönem sıkıntının adı dil idi.
Bilmedikleri bir dilde kendini ifade edememe güçlüğü başka sorunları da
beraberinde getirdi. Sorunun adı “kültür çatışması” oldu, “uyum sorunu” oldu.
Son dönemlerde orada sıkıntıları daha da artmış durumda bu kardeşlerimizin.
Özellikle Türklere yönelik giderek artan bir ötekileştirme var. Bunda,
Almanya’da yükselen ırkçılık ve aşırı sağ akımların etkisi muhakkak ama
Türkiye'nin de dünyaya verdiği görüntü ile Türkiye ve Avrupa ülkeleri
arasındaki ilişkilerdeki geri gidişin de payı büyük. Gerginliklerin çözümünde
iki tarafın da diplomasinin imkânları yerine hakarete varan sert üslubu tercih
etmesinin en büyük mağduru maalesef, orada yaşayan insanlarımız oluyor. 
Bir
başka ciddi sorun işsizlik değerli arkadaşlarım. Oradaki Türkiye kökenli
kardeşlerimizin yüzde 40’ı sosyal yardımlarla yaşıyor, yüzde 30’u işsiz.
Özellikle genç işsizliğin ortadan kaldırılması için Alman iş ajansıyla iş
birliği yapılarak nitelikli işlerde istihdam için özel eğitim programlarının
başlatılmasına ihtiyaç var. 
Sosyal
yardım alan yurttaşlarımız ise ciddi bir sorunla karşı karşıya. OECD ülkeleri
arasında bilgi değişimini öngören, 2014’de imzalanan ve 2016’da yürürlüğe giren
Bilgi Değişim Anlaşması’yla almakta oldukları yardımları yitirme tehlikesiyle
karşı karşıyalar. 
Memleketinde
gelir getirmeyen bir dikili ağacı, tarlası olan ya da Türkiye’ye geldiğinde
başını sokacak bir evi bulunan insanlarımıza yapılan yardımların kesilmesi
riski var. 
Almanya’da
gördüğüm manzara şu: Bu anlaşma OECD içinde on yıldır müzakere edilmesine
rağmen 2017 Mayıs ayında meclisten geçti, 2018 başında yürürlüğe girecekti,
şimdi ertelendiği söyleniyor. Ama kimse bu konuda bir şey bilmiyor, çok büyük
bir belirsizlik hâkim; kaygı, korku hâkim. Yurt dışındaki temsilciliklerimiz
yeterli bilgilendirme yapmamış, yapmıyor. Bu yasadan doğrudan etkilenecek yüz
binlerce yurttaşımızın mutlaka ayrıntılı bilgilendirilmeleri gerekli. 
Bakın,
anlaşmayı uygulayacak olan Maliye Bakanlığı ama yurt dışındaki Maliye
ataşeliklerinin tümü boş. Almanya’da sanırım 8 tane, hepsi boş. Böyle bir
dönemde yüz binlerce vatandaşımızı belirsizlik, karamsarlık ve kaygı içinde
bırakmak doğru değil. Anlaşmanın oradaki yurttaşlarımızın çıkarlarını koruyacak
şekilde uygulamaya konulması ve bilgilendirme yapılması son derece önemlidir. 
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) – Sayın Başkanım, bir dakika süre verirseniz, iki şey var…
BAŞKAN
– Vermiyorum ama… Lütfen tamamlayın cümlelerinizi.
UTKU
ÇAKIRÖZER (Devamla) – İkinci olarak: Almanya’da yaşarken Türkiye’de emeklilik
hakkı kazanan yurttaşlarımız orada “mini iş paketi” diye tabir edilen part-time
işler yapmak istiyor ancak bu durumda Türkiye tarafından maaşlarının kesilmesi
tehlikesiyle karşı karşıyalar. Türkiye’de emekliler ikinci bir işte
çalışabilirken Almanya’daki yurttaşlarımız, kardeşlerimiz bunu yapamıyor.
Kullandıkları bir otomobili Türkiye’ye kesin dönüş yaparken, eskiden olduğu
gibi, vergiden muaf olarak getirmek istiyorlar. Okullarda Türkçe eğitimin
azaldığı, Türkçe öğreten öğretmen sayısının azaldığından şikâyetçiler. Yurt
dışındaki kardeşlerimiz Türkiye’de yapılan seçimler için oy kullanabiliyor ama
kendi seçim bölgelerinden kendi milletvekillerini çıkaramıyorlar. Bu hakka
kavuşmaları gerekir. 
Değerli
arkadaşlarım, Almanya’da, Avrupa’da yaşayan yurttaşlarımızın, kardeşlerimizin
sorunlarına duyarsız kalamayız, kalmamalıyız. Ne yapabiliriz? İşe dünyaya
verdiğimiz görüntüyü değiştirerek başlamalıyız. Atatürk Türkiyesinden,
laiklikten, bilimden, demokrasiden uzaklaşan, en önemli ortaklarımızla kavgalı
bir ülke görüntüsü vermekten vazgeçmeliyiz. İşe OHAL’i kaldırarak başlamalıyız.
Türkiye’nin güçlü bir demokrasi, sağlam bir hukuk devleti olması Almanya’da,
Avrupa’da ve dünyanın neresinde olursa olsun yüreği vatan sevgisiyle çarpan
yurttaşlarımızı, soydaşlarımızı kardeşlerimizi güçlendirecek, onların önünü
açacak en önemli adım olacaktır.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Gündem
dışı ikinci söz, Mersin’e yapılan yatırımlar hakkında söz isteyen Mersin
Milletvekili Hacı Özkan’a aittir. 
Sayın
Özkan, buyurun. (AK PARTİ sıralarından alkışlar) 
2.- Mersin Milletvekili Hacı Özkan’ın, Mersin’e yapılan
yatırımlara ilişkin gündem dışı konuşması
HACI
ÖZKAN (Mersin) – Isparta’da uçak düşmesi sonucu şehit olan askerlerimize
Allah’tan rahmet, ailelerine ve ülkemize başsağlığı diliyorum. 
Sayın
Başkanım, değerli milletvekilleri; gündem dışı, şahsım adına söz almış
bulunuyorum. Bu vesileyle, ekranları başında bizleri izleyen başta Mersinli
hemşehrilerim olmak üzere aziz milletimizi ve Genel Kurulu saygıyla
selamlıyorum. 
2001
yılında başladığımız kutlu yürüyüşümüz boyunca daima milletimizin gösterdiği
istikamette ilerledik. Siyasetimizin merkezine insanımızı yerleştirdik. “İnsanı
yaşat ki devlet yaşasın.” anlayışıyla milletimize hizmet yolculuğumuz devam
ediyor. Tek millet, tek bayrak, tek vatan, tek devlet düsturundan asla taviz
vermeden ulaşımdan turizme, eğitimden sağlığa, teknolojiden enerjiye, tarımdan
savunma sanayisine kadar her alanda dev eserler inşa ettik, büyük projeleri
hayata geçirdik.
2023
hedeflerine daha sağlam adımlarla ulaşmak, aziz milletimizin teveccühüne mazhar
olmak için gece gündüz demeden çalışıyoruz. Milletimizle tek vücut hâlinde
hareket ederek birlik ve beraberlik içinde büyük Türkiye hedefine ulaşacağımıza
inancımız tamdır. Türkiye'nin kaynaklarını milletimiz için kullanarak ülkemizi
dünyada iddia sahibi, güçlü, saygın ve itibarlı bir konuma yükselttik. 
Sayın
Başkanım, değerli milletvekilleri; toplumumuzun omurgasını oluşturan esnafımıza
Hükûmetimizin destekleri güçlü bir şekilde devam ediyor. 450 bin esnafımız ucuz
kredi imkânlarından yararlanıyor. Kredi sınırı 2002’de 5 bin lirayken şimdi
esnafın kullanacağı işletme kredi limitini 150 bin TL’den 200 bin TL’ye
yükselttik. Esnafımız iş yerini satın almak isterse 500 bin TL krediyi on yıl
vadeyle alabilecek. 
Ülkemizin
ekonomik alanda rekabet gücünü artıran çalışmalarımız devam ediyor. Hükûmetimiz
teknoloji düzeyi yüksek ürün ve yatırımlara yönelen KOBİ’lere yüzde 70’i
ödemesiz yüzde 30’u geri ödemeli olmak üzere destek sağlamaktadır.
Sayın
Başkanım, değerli milletvekilleri; seçim bölgem Mersin sahip olduğu potansiyeli
en iyi şekilde değerlendiren ve Türkiye'nin gelişimine en fazla katkıyı sunan
şehirlerimizdendir. Kentimizin bu özelliğini güçlendirecek önemli yatırımları
hızla devam ettirerek hem Mersin’in hem de Türkiye'nin büyümesine katkı
sağlıyoruz. AK PARTİ hükûmetleri tarafından 2003-2017 yılları arasında birçok
alanda gerçekleştirdiğimiz projelerle Mersin’e toplam 24 milyar TL’lik ciddi
bir oranda yatırımlar gerçekleştirildi. 
Mersin’imizdeki
projelerle ülkemiz ve dünyaya model oluşturacak yatırımlar yapıyoruz.
Türkiye'de ilk açılan şehir hastanemiz günlük ortalama 9 bin hastamıza hizmet
vererek bölgede ciddi boşluk dolduruyor. 
Mersin-Antalya
arası ulaşımı dört saate düşürecek olan Akdeniz Sahil Yolu Projesi çalışmaları
hızla devam ediyor; 193 kilometrelik yol, 10 tünel, 5 köprü, 1 viyadük
tamamlanmış durumda. Silifke-Mut-Karaman bağlantı yolunda açacağımız tüneller,
viyadük ve yol çalışmalarımızla daha güvenli ve hızlı bir ulaşım sağlanacak. 
Geçtiğimiz
günlerde açılışını gerçekleştirdiğimiz Pamukluk Barajı iletim tüneliyle
şehrimizin 2060 yılına kadar içme suyunu ve tarımsal arazinin sulama ihtiyacını
karşılayacak. 
Türkiye,
tarihinden aldığı güçle, geleceğini barış ve kardeşlik üzerine daha sağlam
şekilde inşa edecektir. 
Şehrimizin
ve ülkemizin gelişimine ve ilerlemesine büyük katkı sağlayan yatırımların
gerçekleşmesinde emeği geçen başta Cumhurbaşkanımız olmak üzere, Başbakanımıza,
bakanlarımıza, milletvekillerimize teşekkür ediyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Özkan. 
Gündem
dışı üçüncü söz, OHAL ve KHK’lerin sonuçları hakkında söz isteyen İzmir
Milletvekili Müslüm Doğan’a aittir.
Sayın
Doğan, buyurun. (HDP sıralarından alkışlar) 
3.- İzmir Milletvekili Müslüm Doğan’ın, OHAL ve KHK’lerin
sonuçlarına ilişkin gündem dışı konuşması
MÜSLÜM
DOĞAN (İzmir) – Sayın Başkan, değerli milletvekilleri; olağanüstü hâl ilan
edildiği 20 Temmuz 2016 tarihinden bu yana Meclis iradesi yok sayılarak
toplamda 1.194 maddeden oluşan 30 OHAL kanun hükmünde kararnamesi yayınlandı.
Toplamda bin maddenin üzerinde yeni düzenleme, Genel Kurulda konuşulmadan,
tartışılmadan, oldubitti anlayışıyla Türkiye halklarına zorla dayatılmıştır.
OHAL’in ilan ediliş nedenleriyle ilişkisi olmayan bu düzenlemelerle eğitim,
sağlık, millî savunma ve iç güvenlik, ekonomi ve sosyal güvenlik alanlarında
devlet-toplum sosyolojisi yeniden düzenlenmektedir. Aslında, toplum, istenmeyen
bir ruhsal şekillenmeye zorlanmaktadır; bu son derece tehlikeli bir süreçtir. 
Değerli
milletvekilleri, Türkiye OHAL’le birlikte evrensel hukuk, demokrasi ve insan
haklarından giderek uzaklaşmaktadır. 2018 Dünyada Özgürlükler Raporu’nda
Türkiye özgür olmayan ülkeler arasında yer almaktadır artık. Türkiye ayrıca son
on yılda özgürlüklerin en çok gerilediği ülke statüsüne yükselmiştir. Siyasi
iktidar darbelerle mücadele ettiğini söylüyor. Ülkeyi getirdiği nokta 1980
darbesinin gerilerine kadar ulaşmış düzeydedir.
İktidar
vekilleri sokaktaki vatandaşın etkilenmediğini söylüyor. Ben de bu kısa süre
içerisinde ülkenin OHAL panoramasını sizlerle paylaşmaya çalışacağım. Bakalım
sokaktaki vatandaş bu durumdan etkileniyor mu etkilenmiyor mu? On yedi ayı aşan
ve 5 defa uzatılan OHAL süresince 115.516 kamu çalışanının ömür boyu kamu
görevinden ihraç edilmesi sokaktaki vatandaşı etkilemiyor mu? 386’sı “Bu suça
ortak olmayacağız, savaş istemiyoruz.” diyen akademisyenler olmak üzere 5.822
akademisyenin üniversiteden ihraç edilmesi sokaktaki vatandaşı etkilemiyor mu?
Grev hakkı elinden alınan işçi OHAL’den etkilenmiyor mu? Sivas katliamı ve
Maraş anmaları, basın açıklamaları ve gösteri yürüyüşleri valinin bir kararıyla
engelleniyor ama sokaktaki vatandaş bu durumdan etkilenmiyor olabilir mi?
Tüm
bunlar olurken hukuk sistemi ayak altına alınmış durumdadır. OHAL kanun
hükmünde kararnameleriyle alınan tedbirlere karşı yargı yolu kapatılmaktadır.
Türkiye halklarının OHAL’den etkilenmediğini söylemek mümkün müdür? Bugüne
kadar çıkarılan kanun hükmünde kararnamelerle 49 özel sağlık kuruluşu, özel
öğrenci yurtları dâhil 2.271 özel öğretim kurum ve kuruluşları, 146 vakıf ve
1.427 dernek, 15 vakıf yükseköğretim kurumu ve 19 sendika kapatılmış
durumdadır. Burada çalışan insanlar, emekçiler, öğrenciler bu durumdan
etkilenmiyor olabilirler mi? 24 Aralık 2017 tarihi itibarıyla, kapatılma kararları
kaldırılan 26 medya ve basın kuruluşu haricinde 71 özel radyo ve televizyon, 77
gazete, dergi ve yayınevi kapatılmış durumdadır. Peki, değerli milletvekilleri,
gazete, televizyon, radyoda çalışan emekçiler bu durumdan etkilenmiyorlar mı?
TMSF’nin üç aylık raporuna göre toplam 1.022 şirket ve ticari işletmeye kayyum
atanmıştır. Bu işletmelerde çalışan personel sayısı 49.928’dir. Bu insanlar
OHAL’den etkilenmiyorlar mı? İşinden atıldığı için 37 insan hayatına son verdi,
intihar etti. Meclisin önünde bir vatandaşımız kendini yaktı. Tüm bunların
sorumlusu, iktidar partisi ve yarattığı OHAL koşulları değil midir?
Değerli
milletvekilleri, 94 belediye gasbedilmiş, 71 belediye başkanı hapsedilmiş;
İstanbul, Ankara gibi illerle beraber, gasbedilen halk iradesinin oranı yüzde
40’ı aşarak 31 milyon 59 bin kişiye ulaşmıştır. Gözaltı ve tutuklama
uygulaması, partimiz yöneticilerine ve üyelerine karşı tasfiye niteliğine
dönüşmüş, 24 Temmuz 2015 tarihinden bu yana partimize, partimiz tabanına ve
bileşenlerine yönelik gerçekleşen operasyonlar neticesinde yaklaşık 11 bin kişi
gözaltına alınmıştır. Aralarında eş genel başkanlarımız, milletvekillerimiz, il
ve ilçe eş başkanlarımız, yöneticilerimiz ve parti üyelerimizin bulunduğu
yaklaşık 4.500 kişi tutuklanmış durumdadır. 
Değerli
milletvekilleri, OHAL’in ne olduğunu siz hissetmiyor olabilirsiniz ama
sokaktaki vatandaş çok iyi hissediyor. OHAL demek mutsuzluk demek, OHAL demek
hukuksuzluk demek, OHAL demek ölüm demektir, OHAL demek totaliter rejim
demektir. Her türlü hukuksuzluğa, keyfîliğe, yozlaşmaya, gericiliğe,
yolsuzluğa, suç yığınına karşı inatla OHAL değil, demokrasi istiyoruz diyoruz. 
Sizleri
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Şimdi,
sisteme giren on beş sayın milletvekiline İç Tüzük 60 gereğince birer dakika
süreyle yerinden söz vereceğim. 
İlk
söz Sayın Kayışoğlu’na aittir. 
Buyurun.

V.- AÇIKLAMALAR
1.- Bursa Milletvekili Nurhayat Altaca Kayışoğlu’nun, fay
hattı üzerinde bulunan Gemlik için en kısa zamanda insan yaşamını önceleyen,
doğayı, zeytini koruyan katılımcı bir çözüm beklediklerine ilişkin açıklaması
NURHAYAT
ALTACA KAYIŞOĞLU (Bursa) – 100 bin nüfuslu Gemlik ilçemiz balçık zeminli ve
deprem fay hattı üzerinde bulunmaktadır. Bu hat üzerinde yaşanacak bir depremi
düşünmek bile istemiyoruz. Partimiz bunu yıllardır dile getirirken 696 sayılı
KHK’yle Gemlik’in taşınması düzenlendi. 
Aynı
zamanda, burada, fay hattı üzerinde bir de sanayi var. Bununla ilgili hiçbir
çalışma yapılmıyor. Ki olası bir depremde, Allah korusun, buradaki gübre
fabrikası yüzlerce kilometre etrafını yok edecek düzeyde. Gemlik’te şu an
halkımız endişeli, belirsizlikten rahatsız. Merkezî yönetim Gemlik’ten “taşınacak”
diye bahsediyor, buna rağmen yerel yönetim dönüşümden bahsediyor. Fiyatlar
düştü, krediler durdu. Âdeta Gemlik’te hayat tıkanmış durumda. Bu kadar önemli
bir konuyu yerelden kopuk, halktan bihaber Ankara’dan karar vererek çözmek
doğru değil, kaos yaratmak doğru değil. En kısa zamanda insan yaşamını
önceleyen, doğayı, zeytini koruyan katılımcı bir çözüm bekliyoruz.
Teşekkürler.
BAŞKAN
– Teşekkür ediyorum.
Sayın
Tüm…
2.- Balıkesir Milletvekili Mehmet Tüm’ün, Kanuni Sultan
Süleyman Eğitim ve Araştırma Hastanesinde son beş ayda görülen 115 çocuk hamile
vakasıyla ilgili Valiliğin soruşturma izni vermemesine ve son beş yıldaki çocuk
hamileliği oranını öğrenmek istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
İstanbul
Küçükçekmece’deki Kanuni Sultan Süleyman Eğitim ve Araştırma Hastanesine beş
aylık süreçte yaşı 18’in altında, 38’i ise 15 yaşından küçük olmak üzere 115
çocuğun hamile olarak geldiği tespit edilmiştir. Savcının talebiyle başhekim
yardımcıları için İstanbul Valiliğinden soruşturma izni istenmiş ancak Valilik
talebi reddetmiştir. Daha sonra ihbarı yapan görevli sürgün edilmiştir.
Hükûmete
soruyorum: Hastanede yaşanan bu skandalın sorumluları kimlerdir? Sorumlular
hakkında başlatılan soruşturma ne aşamadadır? Valiliğin başhekim
yardımcılarının soruşturulmasına izin vermemesinin gerekçesi nedir? İhbarı
yapan görevli kişinin görev yerinin değiştirilmesinin gerekçesi nedir?
Çocuklarımız neden korunmamaktadır? Suriyeli mülteci çocuklara yönelik
istismarın bu denli artmasının nedenleri nedir? Son beş yılda çocuk hamileliği
oranı nedir? Son bir yılda bu sayıda bir artış söz konusu mudur? Son beş yılda
çocuk istismarı nedeniyle yargılanan kişi sayısı kaçtır?
BAŞKAN
– Sayın Benli…
3.- İstanbul Milletvekili Fatma Benli’nin, Esenler
Belediyesi vasıtasıyla Türkiye’ye gelen Fevzi El-Junidi’ye ilişkin açıklaması
FATMA
BENLİ (İstanbul) – Teşekkürler Sayın Başkan.
Bugün
Esenler Belediyesi vasıtasıyla Türkiye’ye gelen ve Filistin Parlamentolararası
Dostluk Grubu vesilesiyle dinleme fırsatı bulduğumuz Fevzi El-Junidi hakkında
söz almış bulunmaktayım. 
Fevzi
henüz 14 yaşında bir çocuk ama bütün dünya onu 23 askerin arasında gözü bağlı,
başı dik yürürkenki fotoğrafıyla tanıdı. Fevzi henüz bir çocuk; aynen, evini
ateşe vermek isteyen İsrailli askerlere karşı koyduğu için bugün 14 farklı
suçlamayla, on seneden fazla hapsi istenen 16 yaşındaki Ahed gibi bir çocuk.
Zamanından önce büyümek zorunda kalan çocuklar bunlar ama bugün bizim
gözlerimizin içine bakarak “O fotoğrafta korkak görünen ben değildim.”
diyebiliyorlar. Bugün Türkiye Büyük Millet Meclisindeki milletvekilleri olarak
bize düşen de o korkak olmayan, kahramanlığı çocukluk cüsselerine rağmen bütün
dünyaya ispat eden bu çocukların her daim yanlarında olmak.
Teşekkür
ederim.
BAŞKAN
– Sayın Özdemir…
4.- İstanbul Milletvekili Sibel Özdemir’in, İstanbul 13. ve
26. Ağır Ceza Mahkemelerinin Anayasa Mahkemesinin tutuklu gazetecilerle ilgili
hak ihlali kararına direnmelerine ve hukuksuz OHAL düzenine hep birlikte bir an
evvel son vermek gerektiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Anayasa
Mahkemesi tutuklu gazetecilerle ilgili hak ihlali kararı vermesine rağmen,
tarihte ilk kez İstanbul 13. ve 26. Ağır Ceza Mahkemeleri Anayasa Mahkemesinin
bu kararına direnmektedir. Bu durum, Türkiye’de bireysel hak aramada Anayasa
Mahkemesini aynı Azerbaycan’da olduğu gibi işlevsiz bir kurum hâline
dönüştürmektedir. Anayasa Mahkemesi kararları uygulanmayınca Avrupa İnsan
Hakları Mahkemesi Azerbaycan’daki Anayasa Mahkemesini tanımamıştır ve
Azerbaycan’dan gelen başvuruları doğrudan kabul etmeye başladığını hatırlatmak
isterim. Benzer bir durumun ülkemizde de yaşanmasının önü açılmıştır; yargı
bağımsızlığı ilkesi yok sayılmaktadır, Türkiye hukuk devleti olma özelliğini
yitirmiştir. Ülkemiz bu kötü yönetimi hiç hak etmiyor. Bu hukuksuz OHAL
düzenine hep birlikte bir an evvel son vermeliyiz.
Teşekkür
ederim.
BAŞKAN
– Sayın Hürriyet…
5.- Kocaeli Milletvekili Fatma Kaplan Hürriyet’in,
kadınların doğum borçlanmasına ilişkin yeni düzenleme yapılması gerektiğine
ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sosyal
Sigortalar ve Genel Sağlık Sigortası Kanunu’na göre kadınların doğum
borçlanması yapabilmeleri için doğumun ilk sigortalı olduğu tarihten sonra
olması gerekiyor. Kanuna göre doğumdan önce sigortalı olan kadınlar doğum
borçlanmasından yararlanıp erken emekli olabiliyorken doğum sonrası iş hayatına
atılıp sigortalı olan kadınlar ise önceki doğumları için bu haktan
yararlanamamaktadır. Erkekler sigortalılık öncesinde askerlikte geçen
sürelerini borçlanabilme hakkına sahiptir. İş hayatına başlamayan erkek
sigortalılığı öncesindeki askerlik dönemini de borçlanabilirken kadının aynı
şekilde sigortalılığı öncesindeki doğumu için borçlanma hakkından
faydalanamaması eşitlik ilkesine aykırıdır. Anneler sosyal hayatında kimseye muhtaç
olmadan yaşamak, hakkıyla emekli olabilmek için bu kanunun bir an önce
çıkmasını beklemektedir.
BAŞKAN
– Sayın Topal…
6.- Hatay Milletvekili Serkan Topal’ın, Cumhurbaşkanının
üniversitelerle ilgili bir konuda YÖK Başkanına talimat vermesinin üniversitelerin
tamamıyla siyasi vesayet altında olduğunun açık bir göstergesi olduğuna ilişkin
açıklaması
SERKAN
TOPAL (Hatay) – Teşekkür ediyorum Sayın Başkan.
Bizlerin
bilim yuvası olarak gördüğü üniversiteler yandaş yuvasına çevrilmeye
çalışılmaktadır. Üniversitelere yerleştirilen yetersiz, liyakatsiz yandaşlar
bugün doçent yapılmak istenmektedir. Burada, üzerinde durulması gereken esas
sorun, Cumhurbaşkanının üniversiteyle ilgili bir konuyu, hem de açık bir
toplantıda, YÖK Başkanına tepeden inme bir talimat olarak vermesidir. Bu gibi
konular, üniversitelerin kendi içinde araştıracağı ve tartışacağı konulardır.
Yukarıdan talimat olarak oldubittiyle getirilecek bir konu hiç değildir. Tıpkı,
rektör seçimlerinin bir talimatla kaldırılması gibi YÖK’ün harekete geçirilmesi,
üniversitelerin tamamıyla siyasi vesayet altında olduğunun ne yazık ki açık bir
göstergesidir. İktidarı buradan uyarıyorum: Bilim insanlarımızı,
akademisyenlerimizi siyasi menfaatleriniz için daha fazla harcamayın.
Teşekkür
ediyorum.
BAŞKAN
– Sayın Kılıç…
7.- Kahramanmaraş Milletvekili İmran Kılıç’ın, şehitlere
Allah’tan rahmet dilediğine ve bir yerin vatan olarak benimsenmesi için maddi
ve manevi unsurlarla birlikte düşünülmesi gerektiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Şehitlerimize
Allah’tan rahmet diliyorum. Memleket sevgisi fıtri bir duygudur. Çünkü burada
birçok hatıralarımız olup tarih ve kültürümüzün şekillendiği yerdir, orası
bizim sılamızdır. Vatan, havasıyla, suyuyla, toprağıyla benimsenen ait
olduğumuz toprak parçası olsa da yalnız bu maddi öğelerden ibaret değildir. Bir
yerin vatan olarak benimsenmesi için maddi ve manevi unsurlarla birlikte
düşünülmelidir. 
İnsanın
kimliğinin bir parçası olan vatanı, aynı zamanda kuşandığı değerlerin de kaynağıdır.
Vatanını tutup kaldır, neme lazım deme aldır. Mehmet Akif Balkanlara olan
hasretini “Eyvah! Dedemin sürdüğü, can ektiği toprak gitti. Öyle bir gitti ki
bir daha gelmez ebedi.” diyerek dile getirmiştir. Gitmeden kıymetini bilmeli,
çünkü giden bir daha gelmez. 
BAŞKAN
– Sayın Özdiş…
8.- Adana Milletvekili İbrahim Özdiş’in, diyaliz
teknikerliği bölümünün iki yıldan dört yıla çıkartılması planı olup olmadığını
ve diyaliz teknikerlerine ayrılan kontenjanın ne kadar olduğunu öğrenmek
istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Sağlık Bakanına: Diyaliz teknikerliği bölümünün iki yıldan dört yıla
çıkartılması gibi bir planınız var mıdır? Diyaliz bölümü açıldığından bu yana
mezun olan kişi sayısı ne kadardır? 27 bin sağlık personeli içerisinde diyaliz
teknikerlerine ayrılan kontenjan ne kadardır? Yeterli kontenjan verilemeyecekse
diyaliz bölümü neden açılmıştır? Yeterli sayıda diplomalı diyaliz teknikeri
varken neden hâlâ sertifikalı personel alımı yapılmaktadır? Diyaliz
teknikerlerinin 2018 yılı beklentisi olan 2 bin kadroyu verecek misiniz Sayın
Bakan?
Teşekkür
ediyorum Sayın Başkan.
BAŞKAN
– Sayın Taşdemir…
9.- Ağrı Milletvekili Dirayet Dilan Taşdemir’in, Kanuni
Sultan Süleyman Eğitim ve Araştırma Hastanesinde son beş ayda görülen 115 çocuk
hamile vakasına ilişkin açıklaması
DİRAYET
DİLAN TAŞDEMİR (Ağrı) – Teşekkür ederim Başkan.
Her
gün ortaya çıkan utanç vakalarıyla utanarak konuşmayı öğrenir hâle geldik.
Türkiye, 115 çocuğun hamile bırakılmasına, bu çıplak şiddete isyan ediyor.
Hükûmet yetkilileri göstermelik soruşturmalarla yükselen tepkiyi dindirmeye
çalışıyor ancak bu olayın sorumlusu, nefreti körükleyerek, erkekçi, cinsiyetçi
yaklaşımları kışkırtarak, bu konuda çözüm için adres olabilecek kadın örgütlerini
kapatarak bu utançları yaşamamıza sebep olanlardır. Asıl soruşturulması
gereken, kadınları, Suriyelileri, çocukları korumasız hâle getiren Hükûmet
yetkilileridir, olayı ortaya çıkaran sağlık görevlisi hakkında soruşturmalar
açıp, onu sürgün edip görevini yerine getirmeyenler hakkında soruşturma izni
vermeyenlerdir. 
Bizlerin,
sağlık görevlisi arkadaşımızın yanında olduğumuzu ayrıca belirtiyor, bu olayın
peşini bırakmayacağımızı da ifade etmek istiyorum. 
Teşekkür
ederim. 
BAŞKAN
– Sayın Ünal’ın yerine Sayın Dedeoğlu…
10.- Kayseri Milletvekili Sami Dedeoğlu’nun, Isparta’da
düşen uçakta şehit olanlara Allah’tan rahmet dilediğine, 15 Temmuz 2016 gecesi
darbe girişiminin bastırılmasında rol alan vatandaşların mağdur edilmemesi için
yayınlanan 696 sayılı Kanun Hükmünde Kararname’nin arkasında olduklarına
ilişkin açıklaması
SAMİ
DEDEOĞLU (Kayseri) – Teşekkür ederim Sayın Başkanım. 
Isparta’da
düşen uçaktaki şehitlerimize Allah’tan rahmet, ailelerine başsağlığı diliyorum.

15
Temmuz 2016 gecesi millî iradesine sahip çıkmak için sokaklarda uçaklara,
tanklara ve üzerlerine doğrultulan ağır silahlara kendini siper eden vatansever
halkın mağdur edilmemesi için yayınlanan 696 sayılı Kanun Hükmünde
Kararname’nin sonuna kadar arkasındayız. E-muhtıralar, parti kapatma davaları,
sokak eylemleri, yargı darbeleri ve kanlı 15 Temmuz kalkışmasını milletimizle
beraber omuzlayarak bugünlere geldik. Mağdur olan vatandaşlarımızı savunmak en
tabii hakkımızdır. Kimse bu kararda art niyet aramasın. 2.193 gazi, 250 şehit
verdiğimiz alçak 15 Temmuz darbesinde halkın karşısında duranların tek tip
elbise giymeleri en doğal bir karşılıktır. Mahkemelerin de suçlulara gereken
cezayı vereceğine inanıyorum. 
Bu
duygularla yüce Meclisi saygıyla selamlıyorum. 
BAŞKAN
– Sayın Tanal… 
11.- İstanbul Milletvekili Mahmut Tanal’ın, Türkiye Büyük
Millet Meclisi Mustafa Necati Kültür Evi’nin sessiz sedasız bir şekilde
kapatılmasına ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, Türkiye Büyük Millet Meclisi Mustafa Necati Kültür Evi sessiz
sedasız bir şekilde kapatılmıştır. Meclisin kültürel ve sanat faaliyetlerinin
yapıldığı, sayın vekillerin kullanabildiği, Türkiye sanatseverlerinin sergi
açtığı, sanatla halkın buluştuğu yer iken Meclis Başkanlığının burayı
kapatması… Milletimizin, milletvekillerimizin kültüre ve sanata ihtiyacı yok
mudur ki bunu kapatmıştır? Meclis Başkanlığı sanata olan bu düşmanlığına son
versin. Türkiye Büyük Millet Meclisi milletvekillerinin, milletin ve halkımızın
sanatla ve sanatçıyla buluşma yeri burasıydı. Anayasa’mızın 64’üncü maddesi
uyarınca devletin sanatı sevdirmesi ve sanata ve sanatçıya destek vermesi
gerekirken Meclis Başkanının aksi yöndeki tutumları sanata olan düşmanlığını
göstermektedir. Lütfen… Bundan vazgeçmesini bekliyorum. 
Selam
ve saygılarımı iletiyorum. 
BAŞKAN – Sayın Tümer… 
12.- Adana Milletvekili Zülfikar İnönü Tümer’in, Devlet
Tiyatroları ve Devlet Opera ve Balesinde misafir sanatçı olarak görev yapanlara
kadro verilmesi gerektiğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, devlet orkestralarında, Devlet Tiyatroları
ve Devlet Opera ve Balesinde haftalık veya aylık sözleşmelerle istihdam
edilerek otel odalarında yaşamak zorunda kalan, evlenemeyen, çalgı, giysi,
bakım masraflarını karşılamakta zorlanan kadrosuz misafir sanatçılara kadro
hakkı tanınmamaktadır. 
Sözleşmelerinde
“Türkiye Cumhuriyeti uyruklu mezun sanatçı” ibaresi kullanılmasına rağmen, bu
sanatçılarımız 4 ila 26 gün arasında çalıştırılmakta, sigorta primleri de
çalıştıkları gün sayısına göre yatırılmaktadır. 
Ne
yazık ki ülkemizdeki senfoni orkestralarında, Devlet Tiyatrolarında, Devlet
Opera ve Balesinde uzun yıllardır kadrolu sanatçı sınavı açılmadığından, mevcut
kurumlardaki eksiklikler misafir sanatçılarla tamamlanmaya çalışılmaktadır. 
Türkiye
genelinde sayıları 2 bini aşmayan ve kendilerini “taşeron sanatçı” olarak
adlandıran orkestra, tiyatro ve bale sanatçıları kurum yönetimlerinin tercihi
ve iyi niyetine bağlı kalmakta, bu da güvencesiz, endişe içinde, yasal dayanaktan
yoksun bir çalışma ortamı doğurmaktadır. 
2
bin kişi devlet için küçük bir rakamdır ve bu olumsuzluklar göz önüne alınarak
misafir sanatçı olarak görev yapan sanatçılara kadro verilmelidir. 
BAŞKAN
– Sayın Öztürk… 
13.- Giresun Milletvekili Sabri Öztürk’ün, Türkiye Futbol
Federasyonu 1. Lig’de şampiyonluk mücadelesini yapan ve Ziraat Türkiye
Kupası’nda çeyrek finale yükselen Giresunspor’u tebrik ettiğine ilişkin
açıklaması
SABRİ
ÖZTÜRK (Giresun) – Teşekkürler. 
Bilindiği
gibi, bu hafta Ziraat Türkiye Kupası maçları oynanmaktadır. Dün akşam
yeşil-beyazlı kulübümüz Giresunspor’umuz, Başakşehir Futbol Kulübünü eleyerek
çeyrek finale yükselmiştir. Takımımız elli bir yıllık tarihinde ilk defa bunu
başarmıştır. Süper Lig’in liderini yenerek bunu başarması son derece önemlidir.

Türkiye
Futbol Federasyonu 1. Lig’de şampiyonluk mücadelesini yapan Giresunspor’umuzu
tebrik ediyoruz. Takımı, teknik heyetini, yönetimini kutluyoruz. Aynı zamanda,
Süper Lig yolunda takımımıza başarılar diliyoruz. 
Teşekkür
ederim. 
BAŞKAN
– Teşekkür ediyoruz. 
Sayın
Doğan’ın yerine Sayın Yıldırım… 
14.- Adıyaman Milletvekili Behçet Yıldırım’ın, OHAL’in 6’ncı
kez uzatılmasına ve demokrasiden, hukuktan yana olan bir iktidarın OHAL’e
ihtiyaç duymayacağına ilişkin açıklaması
BEHÇET
YILDIRIM (Adıyaman) – Teşekkürler Başkanım. 
OHAL
6’ncı kez uzatılıyor. Anlaşılıyor ki AKP Hükûmeti artık iktidarını ancak
OHAL’le ayakta tutabiliyor. OHAL biterse AKP iktidarı da bitecek. 28 Şubat
darbesi sonrası dönemin Genelkurmay Başkanı “Bin yıl sürecek.” demişti. Öyle
anlaşılıyor ki 28 Şubatın ürünü olan AKP iktidarı da OHAL’i bin yıl sürdürecek.
AKP, artık demokratik parlamenter sistem içerisinde yer alan siyasi bir parti
olmaktan çıkmış, OHAL, sıkıyönetim partisi olmuştur. Demokrasiden, hukuktan
yana olan bir iktidar OHAL’e ihtiyaç duymaz. OHAL, kapalı rejimlerin yönetim
biçimidir. 
Öyle
anlaşılıyor ki AKP iktidarı, hem içeride hem dışarıda savaş, çatışma
politikalarını sürdürmek, Suriye gerginliğini devam ettirmek, toplumu baskı
altına alarak başkanlık sistemini kurtarmak, darbe süreciyle ilgili iktidarını
da içine alacak gerçek bir hukuk sürecinin başlamasını engellemek, Parlamentoyu
vesayet altına almak, muhalifleri tasfiye etmek için OHAL’i istiyor,
sürdürüyor. OHAL’iniz batsın. 
BAŞKAN
– Sayın Gürer…
15.- Niğde Milletvekili Ömer Fethi Gürer’in, temiz hava,
temiz su ve doğal yaşamın varlığının insan sağlığı için vazgeçilmez olduğuna ve
hava kirliliğine neden olan durumlar için Hükûmetin daha fazla yaptırım
uygulaması gerektiğine ilişkin açıklaması
ÖMER
FETHİ GÜRER (Niğde) – Temiz hava, temiz su ve doğal yaşamın varlığı insan
sağlığı için vazgeçilmezlerdendir. Hava kirliliği topluca insan sağlığı için
zarar oluşturabilen önemli bir sorundur. Hava kirliliği, hastalıkların artması,
yaşam kalitesinin bozulmasında da önemli bir etkendir. 
Çevre
Mühendisleri Odasının raporuna göre hava kirliliği ülkemizde düşündürücü
boyutlara ermiştir, 81 ilde sadece 6 ilde hava temizdir. Sağlık Bakanlığının
bulunduğu Ankara Sıhhiye’de dahi hava kirliliği en yüksek orandadır. Dünya
Sağlık Örgütünün hava kirliliğini ölçmek için kullandığı partikül madde 10
parametresine göre ölçümleri düzenli yapılan ve otuz beş gün takip üzerinden
değerleri aşan iller değerlendirmesinde Niğde ilinin yanı sıra İstanbul,
Ankara, Adana, Amasya, Manisa, Bursa, Denizli, Tekirdağ, Hatay, Yalova, Sivas,
Maraş, Kütahya, Sakarya, Kırklareli, İçel ve Samsun illeri yer almaktadır. 
Konuyla
ilgili her kesimin daha dikkatli ve titiz çalışması önem arz etmektedir.
Özellikle yakıt değeri düşük, yanmayan ve kükürdü yüksek kömürlerin
dağıtılmaması ve kullanılmaması sağlanmalıdır. Başta ulaşım olmak üzere hava
kirliliğine neden olan durumlar için Hükûmet bu konuda daha fazla yaptırım
uygulamalıdır.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum.
Sayın
Gürer, az zamanda çok şey sıraladınız, tebrik ediyorum gerçekten.
Sayın
Kuyucuoğlu…
16.- Mersin Milletvekili Serdal Kuyucuoğlu’nun, 8 Ocak
2018’de yayımlanan Karayolları Yönetmeliği’ne göre bu tarihten sonra alınan
belge ücretlerinde indirim yapıldığına ve daha önce belge alan esnafın
mağduriyetinin giderilmesi için bir çalışma olup olmadığını öğrenmek istediğine
ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan.
Ulaştırma
Bakanımıza sormak istiyorum: 8 Ocak 2018’de yayımlanan Karayolları
Yönetmeliği’ne göre bu tarihten sonra alınan belgelerde yüzde 50’ye varan
indirimler yapılmıştır. Yapılan bu indirimler çok olumlu olmakla beraber 31
Aralık 2017 tarihinden önce bu belgeleri yüksek fiyattan almış olan esnafımız,
belgesini zamanında aldığı için cezalandırılmış gibi bir pozisyona düşmüştür.
Mesela, 31 Aralıktan önce 290 bin TL’ye alınan R1 belgesi 8 Ocaktan sonra 150
bin TL’ye düşürülmüştür. Arada 140 bin TL gibi büyük bir fark oluşmuştur. Bu
durumda olan esnaflarımızın mağduriyetlerinin giderilmesi için bir çalışma
yapmayı düşünüyor musunuz?
Teşekkür
ederim. 
BAŞKAN
– Sayın Akbaşoğlu…
17.- Çankırı Milletvekili Muhammet Emin Akbaşoğlu’nun, 2018
Yatırım Programı’nda yer alan bütün yatırımların hem Çankırı’ya hem de tüm illere
hayırlı olmasını temenni ettiğine ve karne alacak çocuk ve gençlere üstün
başarılar dilediğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkanım. 
Bugün
18 Ocak 2018, 18 plakalı şehrimiz Çankırı için anlamlı bir gün. Bu vesileyle
2018’in Türkiye’de Çankırı, dünyada ise Türkiye yılı olmasını diliyorum. 
2018
Yatırım Programı’nda yer alan, başta yeni devlet hastanemiz olmak üzere, bütün
yatırımların hem Çankırı’mıza hem de 81 ilimize hayırlı olmasını temenni
ediyor, yarın karnelerini alacak geleceğimizin umudu olan yavrularımıza ve
gençlerimize üstün başarılar, değerli aileleriyle birlikte sağlık ve
mutluluklar diliyorum.
Gençlerimizin
bütün insanlık için adil ve merhametli bir dünyayı gerçekleştireceklerine olan
inancımı tekrarlıyor, tüm hemşehrilerime ve aziz milletime selam ve
hürmetlerimi sunuyorum. 
BAŞKAN
– Sayın Köksal, son söz size ait. 
Buyurun.

Ayrıca
doğum gününüzü de kutluyoruz. 
18.- Afyonkarahisar Milletvekili Burcu Köksal’ın,
yoksulluğun bütün acıların beşiği olduğuna ve çocuklarına yiyecek bulamadığı
için genç bir annenin canına kıydığı bir ülkede hiç kimsenin ekonomik büyümeden
söz edemeyeceğine ilişkin açıklaması
BURCU
KÖKSAL (Afyonkarahisar) – Teşekkür ederim Sayın Başkan. 
Yoksulluk
bütün acıların beşiğidir. Geçtiğimiz günlerde, geçinemediği için Meclisin
önünde kendini yakan yurttaşımızdan sonra, birkaç gün önce de seçim bölgem
Afyonkarahisar ili Bolvadin ilçemizde, mutfağında sadece 5 tane zeytin ve bir
lokma peynirden başka bir şey bulunmayan bir anne, çocuklarına yiyecek
bulamadığı için, yoksulluktan dolayı 3 yaşındaki evladının yanında canına
kıydı. Her fırsatta halkını fakirleştirip dağıttığı sosyal yardımlarla
övünenlere, yandaşını daha çok zenginleştirip yoksulları daha çok
yoksullaştıranlara, yüzde 11’lik ekonomik büyüme gerçekleştirdiğini iddia
edenlere, “istikrar, istikrar” diye övünmeye kalkanlara sesleniyorum: Bu mu
sizin istikrarınız, bu mu sizin yüzde 11’lik ekonomik büyümeniz, bu mu sizin
sosyal adaletiniz? Genç bir annenin canına kıydığı bir ülkede hiç kimse bana
ekonomik büyümeden söz etmesin. (CHP sıralarından alkışlar)
BAŞKAN
– Teşekkür ediyorum. 
MAHMUT
TANAL (İstanbul) – Sayın Başkan…
BAŞKAN
– Sayın Tanal, hayırdır?
MAHMUT
TANAL (İstanbul) – Özür dilerim sizden. 
Sayın
Başkanım, bu, Türkiye Büyük Millet Meclisinin gündemi bize tebliğ edildi.
Gündeme bakıyorum, Türkiye Büyük Millet Meclisi…
BAŞKAN
– Gündeme gelince konuşursunuz Sayın Tanal, şimdi sayın grup başkan vekillerine
söz vereceğim.
MAHMUT
TANAL (İstanbul) – Peki.
BAŞKAN
– Sayın Usta, buyurun.
19.- Samsun Milletvekili Erhan Usta’nın, Kazakistan’da
otobüs kazasında hayatını kaybeden 52 kişiye Allah’tan rahmet dilediğine, 20
Ocak Sovyetler Birliği’nin Azerbaycan’da gerçekleştirdiği katliamın 28’inci yıl
dönümüne, Kanuni Sultan Süleyman Eğitim ve Araştırma Hastanesinde son beş ayda
görülen 115 çocuk hamile vakasına ve FETÖ’yle mücadele kapsamında ihraç
edilenlerden mahkeme kararı olanların görevlerine iadesi konusunun bir an evvel
çözülmesi gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan.
Bugün
sabah saatlerinde Kazakistan’da bir otobüs kazası oldu, kazada bir yangın çıktı
ve 52 kişi hayatını kaybetti. Ben, hayatını kaybedenlere Allah’tan rahmet
diliyorum. Kazakistan İçişleri Bakanının açıklamasına göre de hepsinin Özbek
vatandaşı olduğu söyleniyor. Özbekistan’a da başsağlığı diliyorum.
Biliyorsunuz,
20 Ocak, dağılma sürecindeki Sovyetler Birliği’nin Azerbaycan’da, Bakü’de
gerçekleştirdiği katliamın yıl dönümüdür. Bu tarihi -yirmi sekiz yıl geçmiş- üzüntüyle
anıyoruz ve orada da hayatını kaybedenlerin hepsine, şehitlerimize Cenab-ı
Allah’tan rahmet diliyorum.
Sayın
Başkan, birkaç gün önce basına yansıdığı kadarıyla, İstanbul Kanuni Sultan
Süleyman Eğitim ve Araştırma Hastanesinde son beş ayda 18 yaş altı 115 çocuğun
hamile olduğu saptanıyor, bunların da 39’u Suriyeli. Tabii, konu Emniyete de
bildirilmemiş, burada bir ihmal var, o ihmalin üzerine sanırım gidiliyor ancak
tabii, bu konuyla ilgili sorumluların araştırılması lazım. Ama onun da
ötesinde, aslında, bizim toplumumuzda ne oluyor, bu iş nereye doğru gidiyor?
Yani bu kadar, çocuk yaştaki kızlarımızın hamile kalması, bu şikâyetlerle
hastanelere müracaat etmesi… Allah bilir, müracaat etmeyen daha ne kadar olay
var, onları bilemiyoruz. Tabii, bunlar aynı zamanda da nikahsız, nikah yapma
imkânı da zaten yok, belki de gayrimeşru bu çocuklar. Dolayısıyla, bu konu son
derece önemli bir konudur, Meclisin de bu konuyu çalışmalarında dikkate alması
gerekir. Bizim bu konuyla ilgili daha önce verdiğimiz bir araştırma önergesi
var, bunu gelecek hafta inşallah getireceğiz. 
Şimdi,
son olarak da, Fetullahçı terör örgütüyle etkin bir mücadeleyi
gerçekleştiriyoruz. Bu ihraçlar dolayısıyla… Daha doğrusu şöyle ifade edelim:
Bir kişiye bir konuyla ilgili…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ERHAN
USTA (Samsun) – Teşekkür ederim.
Bir
kişi, hakkında bir iddia ortaya atılıyor FETÖ’yle alakası yönüyle, o kapsamda
ihraç edilmiş olabilir. Bu ihraçtan sonra, tabii, bir şekilde olay adliyeye de
intikal ediyor. Edeni var, etmeyeni var, şu anda edenler için konuşuyorum.
Adliyeye intikal etmiş konu ya savcılık “Kovuşturmaya gerek yoktur.” diye karar
vermiş veya mahkemesi olmuş, davası sonuçlanmış, beraatına karar verilmiş.
Şimdi, bu kişilerin yani “Kovuşturmaya gerek yoktur.” kararı alanların veya
mahkeme tarafından beraat kararı alanların tekrar işine iadesi konusu toplumda
çok ciddi bir sıkıntı hâline gelmeye başladı. Bu kişilerin iadelerine ilişkin
şu anda kurumlar çok fazla adım atmıyor. Ben bunu daha önce burada, Adalet
Bakanımızın olduğu ortamda dile getirmiştim, Adalet Bakanı da böyle bir şeyin
olmayacağını ifade etmişti. Burada kurumlar “Yetkili organ OHAL Komisyonudur.”
diyor, topu Komisyona atıyor. Burada OHAL Komisyonunun herhangi bir yetkisi
yok, bu konu OHAL Komisyonuna gitmesi gereken bir konu da değil Sayın Başkanım.
(Mikrofon
otomatik cihaz tarafından kapatıldı)
ERHAN
USTA (Samsun) – Çok affedersiniz, hemen toparlıyorum.
BAŞKAN
– Toparlayalım.
Buyurun.
ERHAN
USTA (Samsun) – Dolayısıyla, bu kişilerin yani “Kovuşturmaya gerek yoktur.”
kararı alan veya beraat kararı alan kamu görevlilerinin görevlerine iadesi
konusu bir an evvel çözülmesi gereken bir konudur. Dolayısıyla, burada,
Komisyona gitmeksizin hemen kurumların KHK’lere bu kişilerin isimlerinin
konulması konusunda gayret gösterip bu işi çözmeleri lazım. Bu mağduriyetler…
Burada, şimdi, artık mahkeme kararı var, daha başka ne olabilir insanın
suçsuzluğu açısından? Mahkeme kararı olan hususlarda bile biz mağduriyetleri
devam ettirirsek bu FETÖ’yle mücadele sıkıntıya girer. Bu konu da önemli bir
konudur. Bu konuda, yetkilileri ben bu anlamda uyarmak istiyorum.
Çok
teşekkür ederim Sayın Başkanım.
BAŞKAN
– Teşekkür ediyorum.
Sayın
Yıldırım, buyurun.
20.- Muş Milletvekili Ahmet Yıldırım’ın, Kazakistan’da
otobüs kazasında hayatını kaybeden 52 kişiye Allah’tan rahmet dilediğine, 19
Ocak Hrant Dink’in katledilmesinin 11’inci yıl dönümüne, iş cinayetlerinde
hayatını kaybedenlerin sayısına, Eskişehir ADULARYA Enerji Üretim ve Madencilik
AŞ’de grev kararı alan emekçilerin direnişini selamladığına ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; Kazakistan’da otobüs kazasında maalesef feci
şekilde yanarak hayatını kaybeden 52 kişiye Allah’tan rahmet diliyorum. Aynı
şekilde, Kazakistan ve Özbekistan halklarına da başsağlığı diliyorum.
Sayın
Başkan, yarın 19 Ocak 2018 -on bir yıl önce- Türkiye’nin geleceğine ismi altın
harflerle yazılacak olan bir aydının, bir entelektüelin, bir aktivistin, bir
Türkiye sevdalısının yani Hrant Dink’in katledilmesinin yıl dönümü. Tam on bir
yıl geçti. Davanın kendisi aslında Türkiye’de siyaset ve yargı tarihinin kısa
özetidir. Bu dava Türkiye’deki devlet yapısının da bazı siyasi ve idari
kodlarını açığa çıkarmaktadır. Bu ülkede ezen-ezilen, Müslüman olan-Müslüman
olmayan, Türk ve Türk olmayanlara devlet yaklaşımının ve anlayışının bir
özetini ortaya koymaktadır. Düşünün, Şubat 2012’de Cumhurbaşkanı Abdullah
Gül’ün talimatıyla Devlet Denetleme Kurulu bir rapor hazırladı Hrant Dink
cinayetiyle ilgili olarak ve Cumhurbaşkanlığı nezdinde bu cinayetin raporu
sonucunda bir suç duyurusunda bulunuldu. Gelinen noktada, hâlen etkin bir
soruşturmanın yapılmamış olması, tetiği çeken çocuk dışında hiç kimsenin ortaya
çıkarılmamış ve etkin bir biçimde yargılanmamış olması bile bu devlet yapısında
Cumhurbaşkanlığının ötesinde ve üstünde bir aklın ve bir yapının olduğu
kuşkusunu ortaya koymaktadır. 
Bizler,
Hrant Dink’in arkadaşları, yoldaşları olarak onun anısı önünde saygıyla
eğiliyoruz. O, bir Türkiye sevdalısıydı ve iç meselelerin, yaşadığı bütün
acılara, trajedilere rağmen…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
Buyurun.

AHMET
YILDIRIM (Muş) - … bütün sorunların çözümünü uluslararası arenada değil Türkiye
içinde arayan bir Türkiye sevdalısıydı. Onun anısına ve mücadelesine bağlı
olduğumuzu ve onun özlemlerini yerine getirmek için mücadelesini
sürdüreceğimizi ifade etmek isteriz. 
Sayın
Başkan, iki gün önce, şuradan, ben, Türkiye'nin özgürlükler konusunda geldiği
noktaya dikkat çeken Freedom House isimli bir düşünce kuruluşunun raporundan
söz etmiştim. Bugün de yine 2017 yılında iş cinayetlerinde 2.006 kişinin
öldüğünü ifade eden bir rapora değinmek istiyorum. 
Bir
yılda 2.006 kişi; bunu adı “iş kazası” olamaz, bunun adı, olsa olsa “iş
cinayeti” olabilir çünkü güvencesiz işçiliği emek politikası ve çalışma
politikası olarak belirleyen siyasi iktidar döneminde, bu iktidar döneminde tam
20.500 kişi iş cinayetlerinde hayatını kaybetti. Dile kolay, bir istatistik
olarak söyleyip geçiyoruz, bir yılda 2.006, on beş yılda ise 20.500 kişi iş
cinayetlerinde hayatını kaybetti. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
AHMET
YILDIRIM (Muş) – Kim verebilir bunun hesabını? Bu çalışma politikalarını
yapanlar bunun hesabını acaba verebilir mi?
Peki,
buna direnen işçiler, emekçiler neyle karşılaşıyor? İşten çıkarılmayla tehdit
ediliyor, tutuklanıyor, gözaltına alınıyor, mobbingle karşılaşıyorlar. İşte, bu
sebeple Eskişehir ADULARYA Enerji Üretim ve Madencilik Anonim Şirketindeki
1.200 işçi üç buçuk aydır ücretlerini alamadıkları için greve başladılar. Bu,
iktidar tarafından kayyum atanarak TMSF’ye devredilmiş bir kurumdur. Bizlerin
buradan o grev kararı alan emekçilerin direnişini selamladığımızı, onlarla
dayanışma içerisinde olduğumuzu ve haklarının takipçisi olacağımızı ifade etmek
istiyorum.
Teşekkürler.
BAŞKAN
– Sayın Özkoç, buyurun.
21.- Sakarya Milletvekili Engin Özkoç’un, olağanüstü hâlin
millet iradesini yok ettiğine ve milletvekillerinin görevlerini yapmasının
önünde büyük bir engel teşkil ettiğine, OHAL’in bir an önce durdurulması ve
KHK’lerin bir an önce Meclise getirilmesi gerektiğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; iki haftadır
sürekli olarak Türkiye Büyük Millet Meclisinin gündemini… Olağanüstü hâlle
ilgili ve KHK’lerle ilgili konularda Cumhuriyet Halk Partisi Grubu olarak bunun
yanlışlığı ve bir an önce düzeltilmesi konusundaki görüşlerimizi paylaşıyoruz.
Arzu ettiğimiz şey, Türkiye Büyük Millet Meclisindeki milletvekillerimizin
itibarının zedelenmemesidir. Millet iradesiyle seçilmiş milletvekillerimizin
yasama görevlerini layıkıyla yapabilmeleri içindir.
Biz,
hiçbir ayrım yapmadan, yani AK PARTİ, Cumhuriyet Halk Partisi, HDP, MHP
demeden, seçilmiş tüm milletvekillerinin Türkiye Büyük Millet Meclisi
içerisinde görevlerini yapmalarını talep ediyoruz ve diyoruz ki: Olağanüstü hâl
millet iradesini yok ediyor, milletvekillerinin görevlerini yapmasının önünde
büyük bir engel teşkil ediyor. Bu yolla çıkan KHK’lerin gündeme gelmemesiyse
millette ve millet iradesinde rahatsızlık oluşturuyor.
Sayın
Başkan, elbette biz Türkiye Büyük Millet Meclisinde muhalefet olarak, iktidar
olarak kalkacağız, fikirlerimizi söyleyeceğiz, kendi görüşlerimizi tartışacağız
ama asıl amacımız üzüm yemek olmalıdır. Biz Türkiye Cumhuriyeti’nde ülkemizi
var ederek, birbirimizin değerlerine değer katarak daha fazla şeyler
yapabiliriz. O yüzden sadece, Türkiye Büyük Millet Meclisinde muhalefet ederek
değil, aynı zamanda diplomasiyi de yürüterek, yeri geldiğinde grup başkan
vekillerimizin görüşlerini de alarak, yeri geldiğinde iktidar partisinin bu
konuda açılacak bir kapısı varsa onu zorlayarak görüşmeleri de sürdürmek
gerekir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Özkoç.
Buyurun.

ENGİN
ÖZKOÇ (Sakarya) – Cumhuriyet Halk Partisi Grubu olarak biz bunun için de
elimizden geleni yapıyoruz. Yani milletimizin, bizi burada seyrederken sadece
burada ifade ettiklerimizle değil, aynı zamanda kurduğumuz istişarelerle,
milletimize olan hizmetimizle ve milletvekillerinin, yeri ve zamanı geldiğinde,
gerçekten kendi iradesinin Mecliste tecelli edebilmesi için koydukları iradeyi
de görüyor olmaları gerekir. O yüzden arkadaşlarımızın bizim sunduğumuz bu
söylem biçimine yakın davranışları bizi de milletimizi de memnun edecektir.
OHAL bir an önce durdurulmalıdır. KHK’ler bir an önce Meclise getirilmelidir ve
millet iradesi Mecliste tesis ettirilmelidir.
Teşekkür
ediyor, saygılar sunuyorum. 
BAŞKAN
– Teşekkür ediyorum Sayın Özkoç. 
Gündeme
geçiyoruz…
MAHMUT
TANAL (İstanbul) – Sayın Başkanım…
BAŞKAN
– Buyurun Sayın Tanal, dinliyorum. 
MAHMUT
TANAL (İstanbul) – Şimdi, Değerli Başkanım, ben İç Tüzük’ümüzün 128’inci
maddesini okuyorum: “Anayasanın 121 ve 122 nci maddeleri gereğince çıkarılan ve
Türkiye Büyük Millet Meclisine sunulan kanun hükmünde kararnameler, Anayasanın
ve İçtüzüğün kanun tasarı ve tekliflerinin görüşülmesi için koyduğu kurallara
göre ancak, komisyonlarda ve Genel Kurulda diğer kanun hükmünde kararnamelerle,
kanun tasarı ve tekliflerinden önce, ivedilikle en geç otuz gün içinde
görüşülür ve karara bağlanır. …Meclis Başkanlığınca doğrudan doğruya Genel
Kurul gündemine alınır.”
Şimdi,
Değerli Başkanım, ben bu bize gönderilen gündeme baktığım zaman, İç Tüzük’ün…
BAŞKAN
– O size Cumhuriyet Halk Partisinin gönderdiği gündem yalnız.
MAHMUT
TANAL (İstanbul) – Nasıl efendim?
BAŞKAN
– CHP Grubunun gündemi galiba, buradan öyle görüyorum. 
MAHMUT
TANAL (İstanbul) – AK PARTİ’ninkine de bakalım.
BAŞKAN
– CHP’nin gündemi… Bizi bağlayan buradaki gündem.
MAHMUT
TANAL (İstanbul) – E, sizdeki aynısı.
BAŞKAN
– Aynısı değil.
MAHMUT
TANAL (İstanbul) – Anladım, aynısı, bakın, deniliyor ki burada, yani sizin bize
gönderdiğiniz… Cumhuriyet Halk Partisi sizinkini esas alarak bize gönderiyor. 
MUSTAFA
ELİTAŞ (Kayseri) – Hayır, hayır, öyle değil.
MAHMUT
TANAL (İstanbul) – Sizinkinin tıpatıp aynısı zaten. 
Şimdi,
bu anlamda…
BAŞKAN
– Sayın Tanal, bir saniye… Ben anladım sizi. 
MAHMUT
TANAL (İstanbul) – Bitiriyorum, özür dilerim…
BAŞKAN
– Bitirin, hemen bitirin.
MAHMUT
TANAL (İstanbul) – Tek cümleyle bitiriyorum.
BAŞKAN
– Tamam, buyurun. 
MAHMUT
TANAL (İstanbul) – Yani burada, sizin bize göndermiş olduğunuz Meclis
Başkanlığının gündemi uyarınca, İç Tüzük’ün bu 128’inci maddesine göre, bir,
“…en geç otuz gün içerisinde, öncelikle, ivedilikle Genel Kurula gelmesi
lazım.” diyor.
MUSTAFA
ELİTAŞ (Kayseri) – “İvedilik” var, “öncelik” yok. “Öncelik” yok.
MAHMUT
TANAL (İstanbul) – Budur efendim, budur, “önce” diyor…
MUSTAFA
ELİTAŞ (Kayseri) – “Öncelik” yazmıyor, “ivedilikle” diyor.
BAŞKAN
– “İvedilikle” diyor, doğru “ivedilikle” diyor. 
MAHMUT
TANAL (İstanbul) – Bakın, “önce” diyor. 
MUSTAFA
ELİTAŞ (Kayseri) – “İvedilikle” diyor.
MAHMUT
TANAL (İstanbul) – Bu ihlal ediliyor. Sizden rica ediyorum. Yani her gün bu
Anayasa burada ihlal ediliyor, her gün Türkiye Büyük Millet Meclisi İçtüzüğü
ihlal ediliyor. Sizi İç Tüzük’e göre yani İç Tüzük’ün 128’inci maddesine göre
davranmaya davet ediyorum, istirham ediyorum sizden bu konuyu. (CHP
sıralarından alkışlar)
BAŞKAN
– Teşekkür ediyorum. Çok sağ olun Sayın Tanal.
Aslında,
bunu, iki gündür -Sayın Özkoç da gene az önce ifade etti- burada tartıştık,
konuştuk, dün de önceki gün de. 
Şimdi,
Sayın Tanal, sayın milletvekilleri, burada bizim Meclis Başkanlık Divanı olarak
esas alacağımız gündem bu. 
MUSTAFA
AKAYDIN (Antalya) – Yanlış gündem!
BAŞKAN
– Bu gündemde, şu anda, eğer gündeme geçersek “uluslararası sözleşmeler”
yazıyor ama ondan önce Başkanlığın Genel Kurula sunuşları vardır ve bu
sunuşların içerisinde de grupların önerileri vardır. Burada, zaten gündeme biz
bütün bunları almışız, KHK’lerin hepsi gündemde var ama görüşme sırasını
belirleme yetkisi Genel Kurulun uhdesindedir. Onun için, Halkların Demokratik
Partisi, Milliyetçi Hareket Partisi, Cumhuriyet Halk Partisi ve Adalet ve
Kalkınma Partisi grup önerileri getirmek suretiyle gündemin görüşme sırasını
belirliyor. 
MUSTAFA
ELİTAŞ (Kayseri) – Bizim tavsiye ettiğimiz gündem.
BAŞKAN
– Şimdi, bugün gördüğüm kadarıyla üç tane grup önerisi var; HDP’nin, CHP’nin ve
AK PARTİ’nin. Bu grup önerilerinden hangisine Genel Kurul rıza gösterirse, biz,
gündemimizin görüşme sırasını ona göre ayarlayacağız. Eğer CHP’nin grup önerisi
geçerse, dediği gibi, gündem sırasını o şekilde teşekkül ettireceğiz, AK
PARTİ’ninki ya da HDP’ninki geçerse o şekilde, Genel Kurulun kararı neyse. İç
Tüzük’ün 49’uncu maddesine göre görüşme sırasını Genel Kurul belirliyor. Ya
ortak Danışma Kurulu kararıyla bu öncelik sırası belirleniyor ya da Genel Kurulun
grup önerilerini onayıyla görüşme sırası belirleniyor. İç Tüzük’teki hüküm de
doğru “Meclis Başkanlığı yirmi gün içerisinde komisyon görüşmezse Meclis
gündemine alır.” diyor. Gündem bu ve bu gündem kitapçığına baktığınızda da
Meclis Başkanlığı zaten gündeme almış ama gündemdeki konuların görüşme sırasını
belirlemeye yetkisi olan bizatihi Genel Kurulun kendisidir. Dolayısıyla, zaten
grup önerilerine geçeceğiz. Hangi grup önerisine Genel Kurul rıza gösterirse,
onay verirse o grup önerisindeki konuları gündemimizin öncelikli konuları
olarak görüşmeye başlayacağız diyorum. Sayın Tanal…
MAHMUT
TANAL (İstanbul) – Son cümlem, son cümle…
Şimdi,
Sayın Başkanım, 128’inci maddenin ikinci fıkrasını siz okumuyorsunuz. Orada
şunu söylüyor: “Türkiye Büyük Millet Meclisi Başkanlığı bu kararnameleri
doğrudan doğruya Genel Kurula getirir.” Siz bu hükmü uygulamıyorsunuz. 
MEHMET
MUŞ (İstanbul) – Sayın Başkan, Sayın Tanal yoktu herhâlde, tartıştık bu
konuları. 
MAHMUT
TANAL (İstanbul) – Orada, gündemi Türkiye Büyük Millet Meclisi Başkanlığı
belirlerken İç Tüzük’ün bu 128’inci maddesini esas alması lazım. 
BAŞKAN
– Ya, gündeme koymuş zaten Türkiye Büyük Millet Meclisi bunu. Gündemde var.
MAHMUT
TANAL (İstanbul) – Bakın “Genel Kurula getirir.” diyor. 
BAŞKAN
- Doğrudan doğruya gündeme almışız zaten. 
MAHMUT
TANAL (İstanbul) – “Genel Kurula getirir.” diyor, siz Genel Kurula
getirmiyorsunuz.
BAŞKAN
– “Genel Kurula getirir.” demiyor, “Gündeme alır.” diyor, “…doğrudan doğruya
gündeme alır.”
MAHMUT
TANAL (İstanbul) – Bakın, özür dilerim…
BAŞKAN
– Gündem kitapçığı burada ve almışız. 
MAHMUT
TANAL (İstanbul) – Bakın…
BAŞKAN
– Teşekkür ediyoruz. 
MAHMUT
TANAL (İstanbul) – Tek cümle, bakın…
BAŞKAN
– Konu anlaşılmıştır Sayın Tanal. 
MAHMUT
TANAL (İstanbul) – …Başbakanlığın tezkeresini Meclis Başkanı nasıl direkt,
doğrudan doğruya…
MEHMET
MUŞ (İstanbul) – Sayın Başkan, Sayın Tanal’ı İç Tüzük’e uygun hareket etmeye
davet ediyorum. Kendisine göre idare edemeyiz burayı. 
MAHMUT
TANAL (İstanbul) – …Genel Kurula getiriyorsa aynı şekilde onu da doğrudan
doğruya Genel Kurula getirmesi lazım. 
BAŞKAN
– Teşekkür ediyorum. 
Başkanlığın
Genel Kurula sunuşları vardır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- HDP Grubunun, İstanbul Milletvekili Garo Paylan ve
arkadaşları tarafından, Hrant Dink cinayetinde adaletin tecelli etmesi ve bu
cinayetin tüm bağlantılarıyla beraber araştırılması, cinayete yol veren
karanlık yapının ortaya çıkarılması ile benzer cinayetlerin yaşanmaması
amacıyla 17/1/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 18 Ocak
2018 Perşembe günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 18/1/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili 
Öneri:
17
Ocak 2018 tarihinde, İstanbul Milletvekili Sayın Garo Paylan ve arkadaşları
tarafından verilen 6512 sıra numaralı, Hrant Dink cinayetinde adaletin tecelli
etmesi ve bu cinayetin tüm bağlantılarıyla beraber araştırılması, cinayete yol
veren karanlık yapının ortaya çıkarılması ile benzer cinayetlerin yaşanmaması
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 18/1/2018 Perşembe
günkü birleşimde yapılması önerilmiştir.
BAŞKAN
– Sayın Danış Beştaş, İç Tüzük 60’a göre söz talebiniz var.
Buyurun.
V.- AÇIKLAMALAR (Devam)
22.- Adana Milletvekili Meral Danış Beştaş’ın, Düzce T Tipi
Cezaevinde bulunan Selami Keleş isimli bir hükümlünün durumuna ilişkin
açıklaması
MERAL
DANIŞ BEŞTAŞ (Adana) – Teşekkür ederim Sayın Başkan.
Selami
Keleş isimli bir hükümlü var Düzce T Tipi Cezaevinde. Doğrusu, kendisi ağır bir
epilepsi hastası ve tek başına cezaevinde kalamıyor, kendi ihtiyaçlarını
gideremiyor. Ben ilgili yerlere de müteaddit defalar başvuru yaptım, bugün de
görüştüm. Buradan yine size de bilgi vermek istiyorum. En son geçen hafta
ailesiyle yaptığı on dakikalık telefon görüşmesi var. O kadar ağır hasta ki on
dakikanın sadece bir dakikasını kullanabilmiş ve şu anda acilen hastaneye
yatırılması gerekiyor, tedavi altına alınması gerekiyor. Yaşam hakkı ciddi bir
tehdit altında. Bunu Başkanlık Divanınızla da paylaşıp ilgilenirseniz iyi
olacak yani en azından bir yaşamı kurtarmak açısından.
Teşekkür
ediyorum, sağ olun.
BAŞKAN
- Teşekkür ediyorum Sayın Danış Beştaş.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İstanbul Milletvekili Garo Paylan ve
arkadaşları tarafından, Hrant Dink cinayetinde adaletin tecelli etmesi ve bu
cinayetin tüm bağlantılarıyla beraber araştırılması, cinayete yol veren
karanlık yapının ortaya çıkarılması ile benzer cinayetlerin yaşanmaması
amacıyla 17/1/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 18 Ocak
2018 Perşembe günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisi üzerinde öneri sahibi olarak
İstanbul Milletvekili Garo Paylan konuşacaktır.
Sayın
Paylan, buyurun. (HDP sıralarından alkışlar)
Süreniz
beş dakikadır. 
HDP
GRUBU ADINA GARO PAYLAN (İstanbul) – Sevgili Hrant Dink hayatı boyunca barış,
adalet ve bir arada yaşama iradesini savundu ancak maalesef, bundan tam on bir
yıl önce bir devlet organizasyonuyla katledildi. Cinayetin hazırlık sürecine
bakalım arkadaşlar. Cinayetten yaklaşık üç yıl önce -Hrant Dink bir gazeteciydi
biliyorsunuz- Sabiha Gökçen’in, Atatürk’ün manevi kızının bir Ermeni yetim
olduğu iddiasını gazetesine yansıttı Hrant Dink. Hani, Türkiye’de Ermeni olarak
yaşamaktan bahsediyoruz ya, bir kişinin Ermeni olduğunu iddia etmek büyük bir
suç olarak görüldü Genelkurmay tarafından. Hani, Ermeni olmak ne demek, onu
ayrıca hep beraber tartışalım. Ermeni olduğunu iddia etmek, Genelkurmay
tarafından suç olarak görüldü ve bir Genelkurmay bildirisiyle Hrant Dink hedef
gösterildi, Türklüğe hakaret ediyor iddiasında bulunuldu. Tabii, bu belli
dinamikleri harekete geçirdi. Ne yaptı? “Ergenekoncu” diye yaftalanan bazı aktörler
Hrant Dink’i hedef gösterdiler, mahkeme salonunda üzerine çullandılar. E,
tabii, bu noktada AKP’nin bazı vekilleri boş durur mu, günün Adalet Bakanı
cinayetten önce Hrant Dink’i “Bizi arkadan hançerliyorlar.” diye yaftaladı.
Hani Ermenilerin başına gelen büyük felaketle ilgili konuşmaya çalışılan bir
konferansta hâlâ milletvekiliniz olan Cemil Çiçek “Arkamızdan hançerliyorlar.”
diye yaftaladı. E, tabii, yargıya da bir talimat gitti, “Hrant Dink Türklüğe
hakaret ediyor.” diye yaftalandı. E, gazeteler de boş durur mu? O günün
gazeteleri de tabii Hrant Dink’i hedef gösterdiler. Hrant Dink valiliğe
çağırılıp MİT görevlileri tarafından tehdit edildi, “Haddini bil.” denildi.
Bütün bunlar olurken AKP iktidardaydı arkadaşlar ve bunları izledi. Bütün
bunların sonucunda, topyekûn devletin bütün istihbarat kuruluşlarının bilgisi
dâhilinde, yönlendirmesi dâhilinde, planlaması dâhilinde, ses çıkarmaması
dâhilinde bütün emniyet güçlerinin, Hrant Dink, istihbarat görevlileri
şahitliğinde, Trabzon Pelitli’den yola çıkarılan, sırtı sıvazlanan bir tetikçi
tarafından katledildi. 
Arkadaşlar,
Hrant Dink katledilirken de AKP iktidardaydı. Hrant Dink katledildi, yüzbinler
“Hepimiz Hrant’ız, hepimiz Ermeniyiz.” diye yürüdü. Gelin, bu davaya bir bakın,
bu dava bir darbe geleneğinin bir davası olabilir dedik. Yalnızca kimliğinden
dolayı, düşüncesinden dolayı katledilen, siyasi cinayetlere maruz kalan…
Devletin o katil geleneğine arınma davası olabilir dedik. Gelin, buna bir bakın
dedik, AKP’ye çağrı yaptık ama AKP ne yaptı? Bırakın buna bakmayı, cinayetin
faili olarak gösterdiği bütün kamu görevlilerini terfi ettirdi; bakan yaptı,
vali yaptı, istihbarat daire başkanı yaptı. 
Değerli
arkadaşlar, AKP buna bakmadığı için, bakın, tam on bir yıldır, tam on bir
yıldır darbelerle karşı karşıya kalıyoruz, cinayetlerle karşı karşıya
kalıyoruz, toplumumuz birbirine düşürülüyor. Yalnızca Hrant Dink davası bir
arınma davası olabilirdi. 
Değerli
arkadaşlar, şimdi, hâlâ geç kalmış değiliz; bir araştırma önergemiz var. Çünkü
bakın, tam on bir yıldır mahkemelerde bizimle dalga geçiliyor. Biliyorum, az
sonra çıkacaksınız, diyeceksiniz ki: “2 FETÖ görevlisi vardı, onlardı cinayetin
failleri.” Hayır, yalnızca “FETÖ’cü” denilenler değildi, topyekûn bir devlet
sorumluluğu vardı ortada. Bu devlet sorumluluğuna bakmazsak… Bakın, hesabı
sorulmamış her cinayet yeni cinayetlerin yolunu açar. Unutmayın, katilleri
koruyan cinayete ortaktır. 
Son
olarak şöyle bitireyim arkadaşlar: Hrant’ın arkadaşları olarak on bir yıldır
adalet mücadelesi veriyoruz ve biz bitti demeden bu dava da bitmeyecek.
Ben
Hrant Dink’e “…”(x)
diyorum ve “… Hrant”(x)
diyerek bitirmek istiyorum.
Teşekkür
ederim. (HDP sıralarından alkışlar)
BAŞKAN
– Teşekkür ediyorum.
Öneri
üzerinde Cumhuriyet Halk Partisi Grubu adına İstanbul Milletvekili Mustafa
Sezgin Tanrıkulu konuşacaktır.
Sayın
Tanrıkulu, buyurun. (CHP sıralarından alkışlar)
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; hepinizi saygıyla sevgiyle selamlıyorum.
Hrant
Dink tabii dostumdu. Bir dostun da arkasından burada konuşmak epey zor. 19 Ocak
2007 tarihinde, dönemin iktidarının yani Adalet ve Kalkınma Partisi
iktidarının, devlet içerisinde yuvalanmış çetelerin, faşist çetelerin,
grupların, bir kısım medyanın sistematik olarak hedef gösterdiği, Türkiye'nin
en güzel insanı Hrant Dink maalesef katledildi. Birileri ayakkabı kutularında
milyonları saklarken Hrant Dink tabanı delik ayakkabısıyla bu toplumun
vicdanını temsil ediyordu. Hrant Dink için birçok sıfat kullanabiliriz;
cesurdu, vicdanlıydı, Ermeni’ydi, sosyalistti, yurtseverdi, gazeteciydi ve
güvercindi, hepsini kullanabiliriz ama değerli milletvekilleri, bunlardan öte,
Hrant Dink iyi bir insandı, iyi bir Türkiyeliydi, bu topraklarda gözü yoktu, bu
toprakların üstünde gözü yoktu, gözü bu toprakların altındaydı ve şimdi bu
toprakların altında kendisi. 
Değerli
dostlar, değerli arkadaşlar, değerli milletvekilleri; Hrant Dink cinayeti,
sonuç itibarıyla el birliğiyle gerçekleştirilmiş bir cinayet; dönemin
istihbaratı, medyası, iktidarı, devlet içerisinde kümelenmiş bütün çetelerin
bir araya gelmesiyle gerçekleştirilmiş bir cinayet. Bu cinayetin
gerçekleştirildiği tarihte Adalet ve Kalkınma Partisi iktidarı vardı,
hazırlanmasında onlar vardı -on bir yıldır iktidardasınız, on bir yıldır- ve
maalesef on bir yıldır Hrant’ın arkadaşları olarak bizler Hrant için, adalet
için nöbet tutmaya devam ediyoruz. Başında gelen arkadaşlarınız bugün hiçbir
yerde değiller değerli arkadaşlar, başında takip ettiniz ama sonrasında
yoktunuz. Bu davanın tümü skandallarla örtülüdür, tümü. O dönemin bütün kamu
personeli kendi iktidarınız döneminde yükseltilmiştir, korunmuştur, bir yerlere
getirilmiştir, tümü. Bu davadaki siyasal sorumluluğu hiçbir zaman bir tarafa
bırakamazsınız, hiçbir zaman. Sorumlusu, siyasal sorumlusu, buna zemin
hazırlayan Adalet ve Kalkınma Partisi iktidarıdır, bu cinayete zemin
hazırlayan. 
Evet,
Hrant için, adalet için on bir yıldır orada arkadaşlarımız, dostlarımız bizimle
beraber duruyorlar, durmaya devam edecekler ve biz de biliyoruz ki adalet gerçekleşmeyecek,
iktidarınız sayesinde gerçekleşmeyecek ama bir gün mutlaka bu adaleti
gerçekleştireceğiz, buna inanıyoruz ve inancımız tamdır, hiçbir zaman da
eksilmedi. Kardeşimiz için de Hrant için de adalet mücadelemiz devam edecek.
Katillere, zalimlere inat, buradayız Hrant, buradayız, Meclisteyiz, buradayız
“…”(X) (CHP ve HDP sıralarından
alkışlar) 
BAŞKAN
– Teşekkür ediyorum.
Milliyetçi
Hareket Partisi Grubu adına Muğla Milletvekili Mehmet Erdoğan konuşacaktır. 
Buyurun
Sayın Erdoğan. (MHP sıralarından alkışlar)
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri; HDP
grup önerisi üzerinde Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi ve ekranları başında bizleri
izleyen aziz Türk milletini saygıyla selamlıyorum. 
Sözlerimin
başında ”Hrant Dink cinayeti bir devlet organizasyonudur.” tabirini kabul
etmemiz mümkün değildir, eninde sonunda bu cinayet aydınlanacaktır. 
Türkiye
bir imparatorluk bakiyesidir. Yüce Atatürk’ün bize emanet ettiği “Türk
milliyetçiliği” fikri bu ülkede yaşayan herkesi kapsar, birileri kendilerini
ayrıştırmaya çalışmaya devam etse de bu böyledir. Bizim milliyetçiliğimiz
kültüre dayalı olduğu için ırkçılığı, demokrasiye dayandığı için faşizmi
reddeder. 
Değerli
milletvekilleri, Hrant Dink cinayetiyle ilgili yargı sürecinin devam ettiğini
herkese hatırlatmak istiyorum. Anayasa’mızın 138’inci maddesi açıktır, yargı
sürecinde yapılacak değerlendirmelerin sınırlı olması gerekmektedir. Yaşanan
olayların arkasında hangi güçlerin olduğu yavaş yavaş ortaya çıkmaktadır.
FETÖ/PDY’nin o dönemde yaşanan olaylara dahli yavaş yavaş aydınlanmaktadır.
Geciken adaletin adalet olmadığını biz de bilmekteyiz ancak unutulmamalıdır ki
Türkiye'nin içinden geçmekte olduğu süreçten en çok etkilenen kurumlardan biri
de yargı ve istihbarat teşkilatlarıdır. Dolayısıyla, kendisini hainlerden
temizleyen bağımsız Türk yargısının, Hrant Dink cinayeti başta olmak üzere
benzer birçok davayı en kısa zamanda karara bağlayacağına inancımız tamdır. 
Değerli
milletvekilleri, ülkemiz, FETÖ, PKK, DHKP-C, DEAŞ gibi birçok terör örgütüyle
aynı anda mücadele etmektedir. Tüm bunların yanında bu terör örgütlerinin
ardındaki küresel güçlerin artık kartlarını açık oynadığı da ortadadır.
Dolayısıyla, Türk devletinin aleni bir şekilde hedefe konulduğu bir ortamda,
Türk milletinin güven kaynağı, Türk devletinin teminatı her zaman olduğu gibi
bugün de Milliyetçi Hareket Partisi ve Türk milliyetçileridir. 
Diğer
yandan, dün köpeksiz köyde değneksiz gezenlerin, kendi fikirlerinin dışındaki
fikirleri faşizan bir zihniyetle yok sayanların, askerimizi, polisimizi ve
yediden yetmişe masum vatandaşlarımızı şehit eden eli kanlı teröristlere söz
söyleyemeyenlerin, bugün TV kanallarında bu katillere teşekkür edilmesi
gerektiğini hadsizce ifade edenlerin, nasihat edenlerin, her dönemde olduğu
gibi, Türk milletinin ve devletinin teminatı olan Türk milliyetçilerini
karalama girişimi de sonuç vermeyecektir. Bazı yazılı ve görsel medya
organlarında toplum mühendisliği yaptığını sanan satılık kalemlerin ve medya
maymunlarının, ucuz algı operasyonlarıyla, Milliyetçi Hareket Partisi ve Türk
milliyetçilerini farklı bir yapı gibi gösterme çabası içinde olduğunu, Kürt
kökenli vatandaşlarımız ile Milliyetçi Hareket Partisi arasına set çekme gayreti
içinde olduklarını görmekteyiz; esasen bu beyhude bir çabadır. Doğrusu, bu
kirli düşünceler bu şahsiyetlerin bilinçaltına yerleşmiş faşist zihniyetlerin
ürünüdür. Gerçek ise “Türk milliyetçiliği” kavramının kucaklayıcı bir
milliyetçilik anlayışı olduğu ve Türk devletinin ve milletinin geleceğinin
teminatı olduğudur. 
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum. 
Öneri
üzerinde son söz, Adalet ve Kalkınma Partisi Grubu adına Bartın Milletvekili
Yılmaz Tunç’a aittir. 
Buyurun
Sayın Tunç. (AK PARTİ sıralarından alkışlar)
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
HDP grup önerisinin aleyhinde söz aldım. Bu vesileyle Genel Kurulu saygılarımla
selamlıyorum. 
HDP
grup önerisi, Hrant Dink cinayetinde adaletin tecelli etmesi ve bu cinayetin
tüm bağlantılarıyla beraber araştırılması, cinayete yol veren karanlık yapının
ortaya çıkarılmasıyla benzer cinayetlerin yaşanmaması amacıyla bir araştırma komisyonu
kurulması talebini içeriyor.
Şimdi,
değerli milletvekilleri, Hrant Dink 19 Ocak 2007 tarihinde menfur bir saldırı
neticesinde vefat etti ve ondan sonra devam eden soruşturmalar oldu, ardından
kovuşturma başladı, davalar açıldı ve uzun süren bir yargı süreciyle karşı
karşıya kaldık. Ancak davanın seyrinin özellikle 17-25 Aralık yargı darbesinden
sonra, yargının içerisindeki ve Emniyet içerisindeki illegal yapının ortaya
çıkmasından sonra değiştiğini de hep beraber görüyoruz ve hazırlanan üçüncü iddianameyle
beraber davadaki sürecin hızlandığını söylemek de artık mümkün; cinayetin
FETÖ’yle bağlantısına dair delillerin ortaya çıktığını iddianameyi okuduğumuz
zaman artık anlıyoruz. 
İddianamede
özellikle şundan bahsediliyor: Dink cinayetini gerçekleştiren bazı kamu
görevlilerinin eylemi başından sonuna kadar planlayıp icrasının yolunu
açtıkları ve denetledikleri, cinayetin işlenmesine nezaret ettikleri,
potansiyel şüphelileri ve eylemi gerçekleştirenleri bildikleri hâlde, FETÖ/PDY
amaçları doğrultusunda Dink’in öldürülmesini engellemedikleri, aksine, suça
iştirak ettikleri belirtiliyor. Bu davada, özellikle üçüncü iddianameyle
beraber, FETÖ elebaşı ve örgütün iltisaklı olduğu tespit edilen üyeler ile
dönemin jandarma görevlilerinin ve gazetecilerin de aralarında bulunduğu 28’i
tutuklu, 8’inin yakalaması olan 51 şüpheli şu anda yargılanıyor ve İstanbul 14.
Ağır Ceza Mahkemesinde devam eden davanın duruşmaları da 29-30 Ocak, 1-2 Şubat
tarihlerine sıralı olarak ertelenmiş durumda. Dava da en kısa süre içerisinde
sonuçlanacak ve adalet de tecelli edecek. 
Özellikle
şunu ifade edelim: “Devletin katil geleneği” ifadesi çok doğru olmayan bir
ifade. Eğer devlet içerisinde çöreklenen illegal yapılar varsa yine bu illegal
yapıların hukuk içerisinde, zaman içerisinde nasıl ortaya çıkarıldığını ve
hukuk önünde hesap verdiklerini unutmamak gerekiyor. 
Devam
eden bir dava var ve hızlanan bir dava var; Anayasa 138 de ortada, devam eden
davayla ilgili bir araştırma komisyonu kurulması da İç Tüzük gereği mümkün
değil. Bu nedenle, önergenin aleyhinde olduğumu belirtiyor, Genel Kurulu
saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ediyorum. 
Buyurun
Sayın Yıldırım, 60’a göre…
V.- AÇIKLAMALAR (Devam)
23.- Muş Milletvekili Ahmet Yıldırım’ın, tedbir alınmaz,
ülke demokratikleştirilmez, hukukun üstünlüğü egemen kılınmazsa devlet yapısı
içinde çöreklenerek çetevari cinayetler ve katliamlar yapabilecek çeşitli
çeteler olabileceğine ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Şimdi,
hatibimiz sunumunu yapmadan önce, İç Tüzük 60’a göre ben yerimden söz aldığımda
da ifade ettim; işte, “devletin cinayet işleme hâli” ya da “katliam yapma
hâli”ni ifade ederken… Devlet soyut bir kavram, neyle vücuda gelir? İktidarla,
muhalefetle, bürokrasiyle, kurumlarıyla vücuda gelir. Burada şunu göz ardı
etmemeliyiz ki bugünkü siyasi iktidar için devlet içinde çöreklenmiş olan tek
çete yapısı Gülenciler olabilir ama cumhuriyet tarihi boyunca çok farklı
isimler ve yapılarla birlikte devlet içerisinde çöreklenmelerin olduğunu bizzat
yaşayarak müşahede ettik; 90’lı yıllarda farklıydı, 2000’lerde farklıydı. Eğer
tedbir alınmaz, ülke demokratikleştirilmez, hukukun üstünlüğü egemen kılınmazsa
yarın bir gün -devlet buna açık bir yapı olduğu için- başka biri devlet içinde
çöreklenerek çetevari cinayetler ve katliamlar yapabilir diyorum.
Teşekkür
ederim.
BAŞKAN
– Teşekkür ediyorum.
AHMET
YILDIRIM (Muş) – Karar yeter sayısı istiyoruz Sayın Başkan. 
BAŞKAN
– Karar yeter sayısı arayacağım.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İstanbul Milletvekili Garo Paylan ve
arkadaşları tarafından, Hrant Dink cinayetinde adaletin tecelli etmesi ve bu
cinayetin tüm bağlantılarıyla beraber araştırılması, cinayete yol veren
karanlık yapının ortaya çıkarılması ile benzer cinayetlerin yaşanmaması
amacıyla 17/1/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 18 Ocak
2018 Perşembe günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Karar yeter sayısı yoktur.
Birleşime
beş dakika ara veriyorum. 
Kapanma Saati: 15.18
İKİNCİ OTURUM
Açılma Saati: 15.29
BAŞKAN: Başkan Vekili Ahmet AYDIN
KÂTİP ÜYELER: Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 51’inci Birleşiminin İkinci Oturumunu
açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı.
Şimdi
öneriyi tekrar oylarınıza sunacağım ve karar yeter sayısı arayacağım: Kabul
edenler… Kabul etmeyenler… Öneri kabul edilmemiştir, karar yeter sayısı vardır.
Sayın
Bektaşoğlu, size bir dakika süreyle söz vereceğimi söylemiştim.
Buyurun.
V.- AÇIKLAMALAR (Devam)
24.- Giresun Milletvekili Bülent Yener Bektaşoğlu’nun,
Isparta’da askerî eğitim uçağının düşmesiyle şehit olan hemşehri Hava Pilot
Binbaşı Ümit Karamustafa ile Hava Pilot Yüzbaşı Ali Şahin Odabaşı ve Astsubay
Kıdemli Başçavuş Ömer Kadir Arlı’ya Allah’tan rahmet dilediğine ve Ziraat
Türkiye Kupası’nda çeyrek finale yükselen Giresunspor’u tebrik ettiğine ilişkin
açıklaması
BÜLENT
YENER BEKTAŞOĞLU (Giresun) – Çok teşekkür ediyorum Sayın Başkan.
Isparta’da
dün eğitim uçuşu sırasında düşen askerî nakliye uçağında şehit olan Giresun’un
Alucra ilçesinden hemşehrimiz Hava Pilot Binbaşı Ümit Karamustafa’ya ve diğer
şehitlerimize, Hava Pilot Yüzbaşı Ali Şahin Odabaşı ve Astsubay Kıdemli
Başçavuş Ömer Kadir Arlı’ya Allah’tan rahmet, ailelerine ve milletimize
başsağlığı diliyorum, ruhları şad olsun.
Bu
acıyla birlikte bir mutluluğumuzu sizinle paylaşmak istiyorum. Giresunspor,
Süper Lig’in güçlü takımlarından lider Başakşehir’i eleyerek Ziraat Türkiye
Kupası’nda çeyrek finale kaldı. Çotanaklara, ilimize ve eşsiz taraftarımıza
yaşattığı gurur ve mutluluk için çok teşekkür ediyorum. Gıpta edilecek mücadele
azmi ve inancıyla ortaya koyarak elde ettiği bu başarı nedeniyle
oyuncularımızı, teknik direktör ve yöneticilerimizi tebrik ediyorum. İnşallah
kupayı alacağız ve Süper Lig rüyamız gerçekleştirilecek.
Teşekkür
ederim, sağ olun.
BAŞKAN
– Teşekkür ediyorum, sağ olun Sayın Bektaşoğlu.
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi gündeminin
“Kanun Tasarı ve Teklifleri ile Komisyonlardan Genel Diğer İşler” kısmında yer
alan 420, 423, 424, 436, 437, 444, 445, 448, 449, 450, 452, 453, 454, 455, 467,
468, 470, 483, 484, 496, 498, 499 ve 500 sıra sayılı Kanun Tasarılarının yine
bu kısmın 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19,
20, 21, 22, 23’üncü sıralarına alınmasına ve diğer işlerin buna göre teselsül
ettirilmesine ilişkin önerisi
BAŞKAN
- Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
18/01/2018
Türkiye Büyük Millet Meclisi Başkanlığına
Danışma Kurulu,
18/01/2018 Perşembe günü (bugün) toplanamadığından, grubumuzun aşağıdaki
önerisini İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Özkoç 
 Sakarya
 Grup
Başkan Vekili
Öneri:
Türkiye
Büyük Millet Meclisi gündeminin “Kanun Tasarı ve Teklifleri ile Komisyonlardan
Genel Diğer İşler” kısmında yer alan 420, 423, 424, 436, 437, 444, 445, 448,
449, 450, 452, 453, 454, 455, 467, 468, 470, 483, 484, 496, 498, 499 ve 500
sıra sayılı Kanun Tasarılarının yine bu kısmın 1, 2, 3, 4, 5, 6, 7, 8, 9, 10,
11, 12, 13, 14, 15, 16, 17, 18, 19, 20, 21, 22, 23’üncü sıralarına alınması ve
diğer işlerin buna göre teselsül ettirilmesi önerilmiştir. 
BAŞKAN
– Cumhuriyet Halk Partisi grup önerisi üzerinde ilk söz, önerisi sahibi olarak
Eskişehir Milletvekili Cemal Okan Yüksel’e aittir. 
Sayın
milletvekilleri, lütfen Sayın Yüksel’i derin bir sessizlik içinde dinleyelim.
Sayın
Yüksel, buyurun. (CHP sıralarından alkışlar)
CHP
GRUBU ADINA CEMAL OKAN YÜKSEL (Eskişehir) – Teşekkür ederim Değerli Başkan.
Türkiye’de
on beş yıldan bu yana bir yalan rüzgârı esiyor. On beş yıl önceki Türkiye’yi
tamamen bir baskı ve yasaklar ülkesiymiş gibi anlatan bir hareket 2002’de
iktidara geldi. En büyük vaadi özgürlüktü, her türlü baskının ve yasağın sonunu
getireceğini iddia ediyordu. Yasaklar ve baskılar azalmadı, özgürlükler bir
türlü gelmedi ama özgürlük, o zamanlar hiç değilse lafta yaşıyordu. Örneğin
2012’de Devlet Bahçeli, OHAL ilan edilmesini talep ettiğinde sizler “OHAL
teröre teslim olmaktır. OHAL acziyettir. OHAL terör diliyle konuşmaktır.” diye
bu öneriyi reddetmiştiniz. Şimdi ise Türkiye, tam bir buçuk yıldır OHAL’le
idare ediliyor yani teröre teslim edilmiş ve acz içinde bırakılmış. Gerçekten
aczi, çaresizliği gizlemek artık imkânsız. 
Bir
yalnız adam, aczini saklamak için her gün her konuda konuşup duruyor, herkese
dayılanıyor. Bir vakitler “diklenmeden dik durmak”tan söz ederken uzun süredir
dik duramadığı için herkese diklenip duruyor. Çünkü Türkiye’nin başına daha
önce akla bile gelmeyecek belalar getirdi. Sadece biz değil, aklı başında
herkes, cemaatin devleti ele geçiriyor olduğunu söyleyip uyardığında tıpkı
şimdi yaptığı gibi her eleştiriyi ihanet, her eleştireni de düşman ilan etti. 
15
Temmuz, Erdoğan’ın ve vekillerinin eseridir; her türlü uyarıya kulak
tıkamalarının, “Güç bizde, o hâlde haklı olan biziz.” küstahlığıyla davranmalarının
sonucudur. Suriye’deki bozgun, dünyadaki yalnızlaşma, devletin tahrip olması,
sosyal barışın bozulması, hepsi ama hepsi sizlerin eseridir. 
Yahu
darbenin bile doğru dürüst araştırılmasına engel oldunuz. Biliyorsunuz ki eğer
araştırılırsa ne tür ihmallerle, ne tür desteklerle cemaatin nasıl sizin
sayenizde palazlandığını gizleyemeyeceksiniz. Biliyorsunuz ki her yere sızmış
olan cemaat, elbette en çok da AKP’yi ele geçirmiş durumda. Eğer darbe, gereği
gibi araştırılırsa insan içine çıkamayacak hâle geleceksiniz. 
Bizler
bu devleti kurmuş olan partinin mensupları olarak bütün bunları bildiğimiz
hâlde 15 Temmuz sonrasında alınan tedbirlere destek verdik. Türkiye’nin başına
getirdiğiniz felaketin biraz akıllanmış olmanızı sağlayacağını umduk. Biraz
utanması olan herkes, olup biten yüzünden mahcubiyet hissederdi, siz de
hissetmişsinizdir diye varsaydık. Üç ay süreyle OHAL ilan ettiniz, “Bir buçuk
ayda bitireceğiz.” dediniz, bir buçuk yıl oldu. Bir buçuk yıldır memleketi
OHAL’le idare ediyorsunuz. Aslında, idare edemiyorsunuz, acz içindesiniz.
Aczinizi şımarıklıkla, küstahlıkla, tehditle, şantajla saklamaya çalışsanız da
gizlenemiyor, görülüyor işte. 
Veremeyeceğiniz
hesaplar olduğu için 20 Temmuz darbesiyle ilan ettiğiniz OHAL’in arkasına
saklanıyorsunuz ama bu, sadece hesabı erteliyor ve büyütüyor. İstediğiniz
KHK’yi çıkarın, hesap vermekten kurtulamayacaksınız. Hesap vermemek ümidiyle
memleketi yakarsanız sadece vereceğiniz hesap daha da büyüyecek arkadaşlar.
Hesap vermekten kurtulamayacaksınız, hiçbiriniz, bir tekiniz bile
kurtulamayacaksınız. 
MEHMET
MUŞ (İstanbul) – Yargıç mısın, hâkim mi?
CEMAL
OKAN YÜKSEL (Devamla) - Çok korktuğunuz belli.
MEHMET
MUŞ (İstanbul) – Çok, çok!
CEMAL
OKAN YÜKSEL (Devamla) – Ama, bence az bile korkuyorsunuz, korkun, daha çok korkun.
Sadece Erdoğan, başbakanlar, bakanlar falan değil, TRT Genel Müdürü, Diyanet
İşleri Başkanı gibi memurlar falan da korksun ama daha önce Mecliste her önüne
gelene parmak kaldıran, mesela, darbenin araştırılmasını sulandıran,
sulandırılmasına seyirci kalan, şu manasız Anayasa’nın geçmesine sebep olan
bütün Erdoğan vekilleri her biriniz, il başkanları, ilçe başkanları hepiniz çok
korkun; “Zaten çok korkuyoruz.” falan demeyin, bence korkmanız gerektiği kadar
korkmuyorsunuz. 
Hiçbir
zulüm düzeni sonsuza kadar sürmez. Her kifayetsiz muhteris, her haksız, her
yetersiz, sesini yükselterek, zulmü büyüterek, korku üreterek birkaç gün daha
kazanmaya çalışır ama er ya da geç güneş doğar, haklı olan kazanır; mağlup,
zalimden hakkını her zaman alır. 
Saygılarımla
selamlıyorum. (CHP sıralarından alkışlar) 
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan…
BAŞKAN
– Buyurun. 
MEHMET
MUŞ (İstanbul) – Ortaya atılan iddiaların tamamını reddediyoruz,
değerlendirmeye gerek görmediğimiz bir konuşma ve cümledir, dolayısıyla
herhangi bir değerlendirme yapacak değiliz. 
BAŞKAN
– Teşekkür ediyorum. 
Öneri
üzerinde Milliyetçi Hareket Partisi Grubu adına Samsun Milletvekili Erhan Usta
konuşacaktır. 
Buyurun
Sayın Usta. (MHP sıralarından alkışlar) 
MHP
GRUBU ADINA ERHAN USTA (Samsun) – Sayın Başkan, değerli milletvekilleri; bu
grup önerisine ilişkin görüşümüzü -aslında bu salı günü de gelmişti
biliyorsunuz, geçen hafta da geldi- geçen hafta, diğer Grup Başkan Vekili
arkadaşımız Erkan Bey, salı günü de ben ifade ettim; dolayısıyla bu konu
üzerinde durmayacağım. 
Bu
vesileyle toplumdaki bir sıkıntıyı gündeme getirmek istiyorum: Bu paralı otoyol
ve köprü geçişleriyle ilgili bir sorun var, ciddi bir sıkıntı. Bunun vatandaşı
yaygın olarak ilgilendiren kısmı da var ancak belki de daha fazla ve daha büyük
meblağda lojistik firmaları veya ticari araçları ilgilendiren bir kısmı var. 
Şimdi,
sorun belki birçok yerde var ama özellikle Yavuz Sultan Selim Köprüsü ve
bağlantı yollarında bir sorun var. Orada -biliyorsunuz- işletici bir firma var.
Bu işletici firma, gerekli sistemi düzgün kuramadığı için araçların HGS’li olup
olmadığını sistem ciddi şekilde ayırt edemiyor ve biliyorsunuz kayıt dışı geçiş
olduğu zaman veya geçiş kayıtlı olup da daha sonra, on beş gün içerisinde parası
ödenmediği zaman cezalar 10 katına çıkıyor yani cezalarda çok ciddi bir artış
oluyor yani çok ciddi bir ceza veriliyor; 10 kat ceza, bir de kendisi ödeniyor
11 kat olarak ödemek durumunda kalınıyor. 
Burada
şimdi konuyu ben etraflıca incelettirdim, baktığımızda aslında hakikaten büyük
ölçüde firmadan kaynaklanan sorun var. Adam geçiyor, HGS’si de var fakat
okumuyor, ceza geliyor veya diyelim ki bakiyesi kalmamış olabiliyor; düzgün bir
sorgulama sistemi kurulmamış yani borcu ödeyip ödemediğinizi göremiyorsunuz,
oradan kaynaklanan bir sorun var. Tabii, bir tane araç değil ki firmanın belki
onlarca, yüzlerce aracı var. Dolayısıyla burada sistemden kaynaklanan, daha
doğrusu firmadan kaynaklanan nedenlerle insanlar ceza vermek durumunda kalıyor.

Yani,
bu, önemli bir konudur. Taşımacılığın özellikle kara yolu üzerinden
yapıldığını, ağır yük taşımalarını da düşünürsek firmaları da zora sokacak,
maliyetleri artıracak bir husustur yani bu işin, ülkenin rekabet gücünü
etkilemeye kadar gidecek bir yanı var. Tabii, burada 10 kat cezanın da 6 katı,
daha doğrusu cezanın yüzde 60’ı idareye, Karayollarına, hazineye yatırılıyor,
yüzde 40’ı firmada kalıyor; bu da enteresan bir şey. Yani ceza niye firmada
kalsın? Geçiş ücretini firmanın alması normal. Tabii, o zaman yani yüzde birkaç
oranı olan bir şeyi yani 4 kat cezayı firmaya bıraktığınız zaman, burada firma
sistem de kurmaz, milletin canını da yakar. 
Bu
işin üzerine gitmek lazım. Bu, sıkıntılı bir iş hâline gelmiştir. Burada bir
defa cezanın tamamının devlete kalması lazım. Bu cezanın da daha makul seviyeye
getirilmesi lazım, özellikle ticari araçlarda. Yani siz bankaya paranızı
zamanında yatırmadığınız zaman size 10 kat ceza mı geliyor? Bunun bir cezası
vardır, makul bir cezası vardır. O hâle bunu getirmek lazım. Burada da bu
sıkıntıyı bu anlamda çözmek lazım. 
Şimdi,
yeni bir sistem kurdukları ifade ediliyor, ne kadar çalışacağına bakacağız.
Geriye doğru olan sorunları da çözecek bir tedbirin Hükûmet tarafından
alınmasının bir zaruret olduğunu düşünüyorum. Çok ciddi borcu olan firmalar
var. Bunlara kolaylık getirmek lazım. 
Genel
Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Usta. 
Önerge
üzerinde son söz, Halkların Demokratik Partisi Grubu adına Iğdır Milletvekili
Mehmet Emin Adıyaman’a aittir. 
Buyurun
Sayın Adıyaman. (HDP sıralarından alkışlar) 
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum. 
Tabii,
bugün olağanüstü hâlin uzatılmasıyla ilgili Başbakanlık tezkeresi Meclis
gündemine gelecek. 15 Temmuz sonrası üç aylığına ve bir defaya mahsus olmak
üzere “devlete karşı ilan edilen olağanüstü hâl” tam on sekiz aydır halka karşı
en şiddetli şekilde uygulanıyor ve âdeta Anayasa rafa kaldırılmış durumda.
Olağanüstü hâlin ilanından bu tarafa yaklaşık 30 kanun hükmünde kararname
yayımlandı ve bu 30 civarındaki kanun hükmündeki kararnamenin ancak 5-6 tanesi
Meclisin denetimine sunuldu. Oysa Anayasa’nın 121 ve 122’nci maddeleri,
olağanüstü hâl süresince çıkarılan kanun hükmünde kararnamelerin mutlaka bir
aylık süreler içerisinde Meclis denetimine açılması gerektiğini çok açık ve
emredici kural olarak koymuştur. 
Yine
İç Tüzük’ün 128’inci maddesi, emredici bir kuraldır ve yirmi gün içerisinde
komisyonlarda sonuçlanmayan kanun hükmünde kararnamelerin doğrudan Meclis
gündemine alınması ve Meclis denetiminden geçirilmesi gerektiğini söylüyor. Ama
bakıyoruz AKP iktidarı ne yapıyor? İç Tüzük’ün 49’uncu maddesinin arkasına
sığınarak bir türlü bu kanun hükmünde kararnameleri Meclis gündemine
getirmiyor. 
Aramızda
hukukçu arkadaşlar var, anayasa hukukuna hâkim olan arkadaşlarımız var. Buradan
açıkça söylüyorum, halkımız bilmeli, bir aylık süreler içerisinde Meclis
denetiminden geçmeyen, Meclis onayından geçmeyen kanun hükmünde kararnamelerin
tümü yok hükmündedir ve bugüne kadar bu kanun hükmünde kararnamelere bağlı
yapılan tüm işlemler hukuka aykırıdır, Anayasa’ya aykırıdır. Dolayısıyla AKP
iktidarı, Anayasa’yı rafa kaldırmış, Anayasa’nın yerine kanun hükmünde
kararnameler anayasasını bu halka dayatmıştır. 
Bu
nedenledir 2.600’ü aşkın dernek, sivil toplum kuruluşu kapatılmış yüzlerce
hatta binlerce aydın, gazeteci, entelektüel, akademisyen cezaevlerine tıkılmış.
FETÖ’ye karşı ilan edilen olağanüstü hâl tamı tamına demokratlara, sosyal
demokratlara, ilericilere, aydınlara yönelik ve AKP’ye muhalif bütün kitlelere
yönelik bir rejime dönüşmüş durumda. AKP ve sarayın halka dayattığı tek şey
vardır “Ya AKP ve saraya biat edeceksiniz -orta yol yok ya biat edeceksiniz- ya
sizi yok ederim, cezaevlerine tıkarım, ekonomik ve sosyal hayattan dışlarım.”
pozisyonu içinde ve böyle bir politikayı halkın karşısına koymuştur. 
Bu
nedenle bir kez daha özellikle Başkanlık Divanının İç Tüzük’ün 50’nci maddesi
gereği emredici kural olan kanun hükmünde kararnameleri Meclis gündemine
getirmesini bekliyoruz.
Saygılar
sunarım. (HDP sıralarından alkışlar)
BAŞKAN
– Teşekkür ediyorum. 
Cumhuriyet
Halk Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
3.- AK PARTİ Grubunun, Genel Kurulun çalışma günleri ile
gündemdeki sıralamanın yeniden düzenlenmesine ve 18 Ocak 2018 Perşembe günkü
birleşiminde Anayasa’nın 120'nci maddesi ile 2935 sayılı Olağanüstü Hal
Kanunu'nun 3'üncü maddesinin birinci fıkrasının (b) bendine göre ülke genelinde
devam etmekte olan olağanüstü hâlin uzatılması hakkında Başbakanlık
tezkeresinin görüşülmesine ilişkin önerisi 
18/1/2018
Türkiye Büyük Millet Meclisi Başkanlığına
Danışma
Kurulu, 18/1/2018 Perşembe günü (bugün) toplanamadığından İç Tüzük’ün 19’uncu
maddesi gereğince Grubumuzun aşağıdaki önerisinin Genel Kurulun onayına
sunulmasını arz ederim.

 Mehmet
Muş
 İstanbul
 Grup
Başkan Vekili
Öneri:
Gündemin
"Kanun Tasarı ve Teklifleri ile Komisyonlardan Gelen Diğer İşler” kısmında
bulunan 510, 361, 477, 108, 105 ve 150 sıra sayılı kanun tasarılarının
sırasıyla bu kısmın 1, 4, 5, 6, 7 ve 8’inci sıralarına alınması ve bu kısımda
bulunan işlerin sırasının buna göre teselsül ettirilmesi.
Genel
Kurulun;
18
Ocak 2018 Perşembe günkü (bugün) birleşiminde Anayasa’nın 120'nci maddesi ile
2935 sayılı Olağanüstü Hal Kanunu'nun 3'üncü maddesinin birinci fıkrasının (b)
bendine göre ülke genelinde devam etmekte olan olağanüstü hâlin uzatılması
hakkında Başbakanlık Tezkeresi’nin görüşülmesi ve bu tezkerenin görüşmelerinin
tamamlanmasına kadar; 
Bu
birleşimde tamamlanamaması hâlinde haftalık çalışma günlerinin dışında
19/01/2018 Cuma günü saat 14.00'te toplanarak, bu birleşimde gündemin “Kanun
Tasarı ve Teklifleri ile Komisyonlardan Gelen Diğer İşler” kısmındaki işlerin
görüşülmesi ve bu birleşimde 510 sıra sayılı Kanun Tasarısı’nın görüşmelerinin
tamamlanmasına kadar, çalışmalarına devam etmesi önerilmiştir.
BAŞKAN
– Öneriye geçmeden önce, Sayın Kerestecioğlu, sisteme girmişsiniz; 60’a göre
size bir söz veriyorum.
Buyurun.

V.- AÇIKLAMALAR (Devam)
25.- İstanbul Milletvekili Filiz Kerestecioğlu Demir’in,
Kanuni Sultan Süleyman Eğitim ve Araştırma Hastanesinde son beş aylık dönemde
görülen 115 çocuk hamile vakasına ve Mecliste hâlâ bir çocuk hakları daimî
komisyonu kurulmamış olmasına ilişkin açıklaması
FİLİZ
KERESTECİOĞLU DEMİR (İstanbul) – Teşekkür ederim Sayın Başkan.
Şimdi,
olağanüstü hâle geçeceksiniz ama olağanüstü bir hâl var gerçekten. Bu konuda
bir söz söylemeden geçemeyeceğim; o nedenle ifade etmek istedim, bunun için söz
aldım. 
Biliyorsunuz,
bir hastanede ve beş aylık bir süre içinde 18 yaş altında tam 115 çocuğun
muayene edildiği ortaya çıktı; bu çocukların 38’i 15 yaşın altında ve 39’unun
da özellikle Suriyeli çocuklar olduğu tespit edildi. Yani gebelik nedeniyle
başvurdu bu çocuklar. “Çocuklar” ve “gebelik” tabii, gerçekten yan yana
gelmemesi gereken sözler ama bu olay, o hastanede görevini yapan onurlu bir
sosyal hizmet uzmanının bir çocuğun kaydının yapılmadığını ortaya çıkarmasıyla,
bunu fark etmesiyle… 
(Mikrofon
otomatik cihaz tarafından kapatıldı)
BAŞKAN
– Tamamlayın; açalım arkadaşlar mikrofonu. 
FİLİZ
KERESTECİOĞLU DEMİR (İstanbul) – Kesmezseniz, bundan başka söz almayacağım ama
bu konuyu gerçekten ifade etmek istiyorum. 
BAŞKAN
– Buyurun, buyurun; tamam kesmeyelim. 
FİLİZ
KERESTECİOĞLU DEMİR (İstanbul) – O uzmanın bir çocuğun kaydının yapılmadığını
fark etmesiyle ortaya çıktı. Geriye dönük incelemeyle 115 çocuk tespit etti ve
hastane yönetimi de sessiz kalınca sosyal çalışmacı, Başsavcılığa ihbarda
bulundu. Savcılık soruşturma izni istedi ama Valilik bunu reddetti ve bu sürede
de sosyal çalışmacı, iki kere sürgün edildi Sayın Başkan. 
Yani,
artık gerçekten yeter demek istiyoruz ve buna -yani, böyle sözler kullanmayı
çok sevmem ama- alçaklık demek istiyorum, bunun alçaklıktan öte bir ifadesi
gerçekten yok. Hiçbirimiz, kendi çocuklarımız için asla yakıştırmayacağımız
şeyleri başkalarının çocuklarına yakıştıramayız. 
Biz,
Çocuk İstismarını Önleme Komisyonunda muhalefet şerhi hazırladık, tüm bu
çabalarımızın hiçbir sonucunu alamadık. 
(Mikrofon
otomatik cihaz tarafından kapatıldı) 
BAŞKAN
– Kesmeyelim.
Buyurun.
FİLİZ
KERESTECİOĞLU DEMİR (İstanbul) – Hâlâ bu Mecliste bir çocuk hakları daimî
komisyonu kurulmadı. 
Aynen
o muhalefet şerhinde şunu söylüyorduk: “Çocuklarla çalışan meslek gruplarından
personellerin, bildirim yükümlülüğü konusunda bilgi sahibi olması çok önemlidir
ancak bildirim yükümlülüğünün farkında olsa bile bu tür personellerin zaman
zaman korktukları veya çekindiklerine, bildirimde bulunmadıklarına tanık
oluyoruz. Bu nedenle, çocuğa karşı her türlü şiddet vakasını bildiren başta
kamu personelleri olmak üzere her bireyin korunması gerekmektedir. Devlet
görevlilerinin, istismarı bildirmemelerinin ardındaki nedenleri tespit etmeden
çözüm önerileri bulunamaz.” Ama bugün bir arpa boyu bile yol katetmediğimizi
görüyoruz. Hakikaten bununla ilgili bütünlüklü bir politikanın uygulanması
gerekiyor.
Sayın
Başkan, özellikle sizden bir talebim var: Lütfen, bakanları arayın ve davet
edin. Bu durum bir hastaneye özgü müdür? Her hastanede böyle binlerce çocuk
istismarı vakası yaşanmakta mıdır? Hastane yönetimiyle ilgili soruşturma
başlatıldı mı? Soruşturmayı engelleyen İstanbul Valisiyle görüşmüşler mi? Soru
önergeleriyle defalarca sorduk, yanıt alamadık. Bu ülkede kaç çocuk istismara
uğruyor, çocukların kaçı seks ticaretinde kullanılıyor? Çünkü işin bir de bu yanı
var. Biz bunu buradan ifade ettiğimizde “Yalan söylüyorsunuz.” diyordu Hükûmet
yetkilileri. Kaçı Suriyeli bu çocukların? Derhâl kamuoyunu bu konuda
bilgilendirin. Bunun olağanüstü hâl görevi olduğunu söylüyoruz. Şu anda o
güvenlik müvenlik gerekçeleriyle uzatılmak istenen OHAL var ya, asıl olağanüstü
hâl bu. 
Ben
son olarak -bitiriyorum- şunu söylemek isterim: Dün gece bitirdiğim Zülfü
Livaneli’nin “Kardeşimin Hikâyesi” kitabında şöyle bir cümle vardı: “Herkes,
öldükten sonra bedeninin çürüyeceğiyle ilgileniyor ve bununla ilgili bir endişe
içerisinde ama ruh, bedenden çok daha çabuk çürüyor ve kimse bununla ilgili
değil.” Şu anda bir ruh çürümesi, ahlak, vicdan çürümesi yaşıyoruz.
Teşekkür
ederim anlayışınız için.
VI.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma günleri ile
gündemdeki sıralamanın yeniden düzenlenmesine ve 18 Ocak 2018 Perşembe günkü
birleşiminde Anayasa’nın 120'nci maddesi ile 2935 sayılı Olağanüstü Hal
Kanunu'nun 3'üncü maddesinin birinci fıkrasının (b) bendine göre ülke genelinde
devam etmekte olan olağanüstü hâlin uzatılması hakkında Başbakanlık
tezkeresinin görüşülmesine ilişkin önerisi (Devam)
BAŞKAN
– Adalet ve Kalkınma Partisi Grubu önerisi üzerinde öneri sahibi olarak
Kırıkkale Milletvekili Sayın Ramazan Can konuşacaktır.
FİLİZ
KERESTECİOĞLU DEMİR (İstanbul) – Siz bu konuyla ilgili bir şey söyleyin yani.
Bu konuyla ilgili bir şey söyleyin, söyleyin ama. 
BAŞKAN
- Buyurun Sayın Can. (AK PARTİ sıralarından alkışlar)
AK
PARTİ GRUBU ADINA RAMAZAN CAN (Kırıkkale) – Sayın Başkanım, değerli
milletvekilleri; Genel Kurulu saygıyla selamlıyorum.
Grup
önerimizde gündemin 510 sıra sayılı yani Çin Hükûmeti ile Hükûmetimiz arasında,
361 sıra sayılı yine Çin Hükûmeti ile Hükûmetimiz arasında, 477 sıra sayılı
Katar Hükûmeti ile Hükûmetimiz arasında, 108 sıra sayılı Tunus Hükûmeti ile
Hükûmetimiz arasında ve 105 sıra sayılı yine Tunus Hükûmeti ile Hükûmetimiz
arasında, 150 sıra sayılı Lübnan Hükûmeti ile Hükûmetimiz arasındaki
uluslararası sözleşmelerin, bu kısmın 1, 4, 5, 6, 7 ve 8’inci sıralarına
alınmasını öneriyoruz.
Bugün
itibarıyla Başbakanlık olağanüstü hâlin uzatılmasına ilişkin tezkeresinin
bitimine kadar Genel Kurulun çalışmasını öneriyoruz. Bugün bitmesi hâlinde
kapanmasını, görüşmelerin tamamlanmaması hâlinde yarın, cuma günü 14.00’te
Genel Kurulun toplanarak gündemin diğer işlerinde kalan kısımların da
görüşülerek tamamlanmasını öneriyoruz. 
Grup
önerimize desteklerinizi bekliyor, hepinizi tekrar saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ediyorum. 
HAYDAR
AKAR (Kocaeli) – Rekorunu kırdın, bir dakikayı geçti.
BAŞKAN
– Öneri üzerinde Halkların Demokratik Partisi Grubu adına Adana Milletvekili
Meral Danış Beştaş konuşacaktır.
Buyurun
Sayın Danış Beştaş. (HDP sıralarından alkışlar)
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri,
hepinizi saygıyla selamlıyorum. 
Evet,
iktidarın grup önerisi, her zaman olduğu gibi kendi programları, kendi
uçuşları, kendi ziyaretlerine göre düzenlenmiş, önümüze gelmiş, biterse
bitecek, bitmezse yarın devam edeceğiz; işin özeti bu. Bu Mecliste iktidar
partisi dışında, muhalefet yok, muhalefetin talepleri yok, muhalefetin
söyledikleri hiçbir şekilde yer almıyor ve bugün OHAL getirilecek, bunu biliyoruz.

Bir
kere biz OHAL’e kökten karşıyız, OHAL’e şu anda Türkiye ihtiyaç duymuyor. OHAL,
Hükûmetin sadece kendi ajandasındaki işleri tamamlama, 2019’a hazırlık yapma ve
“2019’da en kısa yoldan hangi hukuksuzlukları yürürlüğe koyarak ben başkanlık
seçimini alırım?” demesinin başka bir meali aslında. 
Şimdi,
OHAL nasıl uzatılıyor? AKP Genel Başkanının, Erdoğan’ın kontrolündeki Millî
Güvenlik Kurulu tavsiye ediyor. Yine Erdoğan’ın yine yönettiği, kontrol ettiği,
sözünün tek söz olduğu Bakanlar Kurulu tekrar karar veriyor, Meclise geliyor,
Mecliste de muhalefetin muhalefeti sonucu değiştiremiyor, yine iktidar partisi
oylarıyla, AKP milletvekillerinin oylarıyla, yine Erdoğan’ın kontrolündeki
oylarla OHAL uzatılıyor, aslında özeti bu. Çok uzun anlatabilirim ama bir kişi
karar veriyor, diğer oylamalarda Millî Güvenlik Kurulu, Bakanlar Kurulu ve
Meclise kadar bu silsile işliyor. 
OHAL,
Türkiye’de yurttaşlar için hayatı cehenneme çevirdi. OHAL, OHAL amacı dışında
her konuda kullanılabilir bir enstrümana dönüştü. OHAL, şu anda “FETÖ’yle
mücadele” adı altında yürütülen -kisvesi o, maskesi o- ama içeriğinde kış
lastiklerinden ihraçlara, ihraçlardan evlilik programlarına, evlilik
programlarından taşeron düzenlemesine, taşeron düzenlemesinden yargıya ilişkin
düzenlemelere, Anayasa’yı değiştirmeye, kanunları değiştirmeye her konuda o
kadar kullanışlı bir hâle getirildi ki, hâlbuki Anayasa, OHAL’in amacı dışında
KHK’ler çıkarılamayacağını çok net bir şekilde ifade ediyor. Şu anda önümüze
gelecek olan OHAL ve bu gündem önerisi de başlı başına OHAL’i devam ettirmenin
aracı olması dışında hiçbir meseleye hizmet etmiyor. OHAL, kesinlikle iktidarın
iktidar edebilmesinin maşası hâline gelmiştir ve biz Halkların Demokratik
Partisi olarak, Türkiye yurttaşlarının kesinlikle OHAL’e ihtiyacının olmadığını
ve kesinlikle gündemde olmasının da Türkiye’yi daha fazla karanlığa,
hukuksuzluğa, haksızlığa sürüklediğini tekrar ifade etmek istiyoruz.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum.
Öneri
üzerinde son konuşma, Cumhuriyet Halk Partisi Grubu adına Artvin Milletvekili
Uğur Bayraktutan’a aittir.
Buyurun
Sayın Bayraktutan. (CHP sıralarından alkışlar) 
CHP
GRUBU ADINA UĞUR BAYRAKTUTAN (Artvin) – Sayın Başkan, değerli milletvekilleri;
yüce heyetinizi saygıyla selamlıyorum.
Olağanüstü
hâlin üç ay uzatılmasına ilişkin biraz sonra Başbakanlık tezkeresi gelecek ama
nasıl bir fiilî ve hukuki durumla karşı karşıyayız, kendi seçim bölgeme ilişkin
bir çarpıcı örneği sizlerin dinlemesini istiyorum değerli arkadaşlarım. 12 Ocak
tarihinde Artvin’de Barış Atay tarafından sergilenen “Sadece Diktatör” adlı
oyunun oynanmasına ilişkin olarak Valiliğe bir başvuru yapılıyor değerli
arkadaşlarım. Artvin Valiliği Vali Yardımcısı Adem Başoğlu, bu oyunun
oynanmasında -oyunun metnini de veriyorlar- herhangi bir sakınca görmüyor,
diyor ki: “Bu oyun Artvin’de oynanabilir.” Değerli arkadaşlarım, yazı burada ve
gerekli izinler alınıyor. Hemen arkasından bu oyunu getiren Halkevleri, oyunun
oynanması için özel idareye ait olan salona başvuruyor, diyor ki: “Ben bu
salonda oyunu oynatacağım.” diye. 
Değerli
arkadaşlarım aramızda eski valiler var, sordum “Oyunun içeriğine ilişkin
yasaklama yetkisi kimdedir?” diye, ben de hukukçu olarak merak ettim. İl özel
idaresi genel sekreterinin böyle bir yetkisi yok değerli arkadaşlarım, sadece
valinin var ama il özel idaresi salonu vermiyor, diyor ki: “Ben de inceledim
bana göre uygun değildir.” Aslında olayın gerçeği şu: Vali önce altına imza
atıyor, sonra oyunun adından korkuyor. Korkuyor, diyor ki: “’Sadece Diktatör’
acaba bir yere, bana dokunabilir mi, beni görevden alabilirler mi?” diye. Ne
yapması lazım? İl özel idaresinin müdürünü
telefonla arıyor, diyor ki: “Ben bir hata yaptım, bu oyunu oynatma; ben
yanarım, beni yakarlar.” 
Bu
durumda da Halkevleri, Rize idare mahkemesine başvuruyor -hâlen diyorum, bu
ülkede hâkimler var- Rize idare mahkemesi yürütmeyi durdurma kararı veriyor,
diyor ki: “Artvin’de bu saatte bu oyun oynanmalıdır.” Devletin bütün kolluk
güçlerini sinema salonunun kapısına yıktılar, oyunu oynatmadılar değerli
arkadaşlarım, yürütmeyi durdurma kararına rağmen. Yürütmeyi durdurma kararı
çıktıktan bir süre sonra, valilik bu sefer, ilk başta almış olduğu karardan
dönüyor, diyor ki: “Barış Atay’ın ‘Sadece Diktatör’ oyununu komple
yasaklıyorum.” 
Burada
geçen gün Sayın Başkan Ayşe Nur Bahçekapılı’ya bunu söylemiştim, İçişleri
Bakanına ilettiler. İçişleri Bakanına iletilince Türkiye’de 40 binden fazla
kişinin izlediği, 160’a yakın temsilin yapılmış olduğu oyunu Sayın Bakan veya
Müsteşarı talimat vererek Türkiye’de birçok ilde durdurdu değerli arkadaşlarım.
Bu mu olağanüstü hâl, bu mu özgürlükler, bu mu demokrasi? Bir tiyatro oyununun
seyredilmesinden, bir tiyatro oyununun izlenmesinden korkan bir siyasi anlayış,
ülkeye demokrasiyi ve özgürlükleri getirebilir mi değerli arkadaşlarım? 
Benim
seçim bölgemde -bütün bunları da bırakın- Sayın Vali tarafından o üç ayın
dışında bir aylık periyotlar hâlinde uygulanan ayrı bir yasak var: Toplantı
yasak, gösteri yasak, 2911’e göre olması gereken bütün düzenlemeler yasak.
Niye? Çünkü bir iş adamı bir kenti teslim aldı değerli arkadaşlarım, bir iş
adamına bir kenti teslim ettiniz. O iş adamının madeninin kapısında Mustafa
Kemal’in askerlerini bekletiyorsunuz. Size söyleyeceğim bir söz yok, “pes”
diyorum, başka bir şey demiyorum.
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Adalet
ve Kalkınma Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmiştir. 
Birleşime
on dakika ara veriyorum.
Kapanma Saati:15.59
ÜÇÜNCÜ OTURUM
Açılma Saati: 16.17
BAŞKAN: Başkan Vekili Ahmet AYDIN
KÂTİP ÜYELER: Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 51’inci Birleşiminin Üçüncü Oturumunu
açıyorum.
Alınan
karar gereğince Anayasa’nın 121’inci maddesine göre verilmiş olan Başbakanlık
tezkeresinin görüşmelerine başlıyoruz. 
Şimdi
tezkereyi okutuyorum: 
VII.- BAŞKANLIĞIN GENEL KURULA SUNUŞLARI
A) Tezkereler
1.- Başbakanlığın, Türkiye Büyük Millet Meclisinin 21/7/2016
tarihli ve 1116 sayılı Kararı’yla ülke genelinde ilan edilen ve 17/10/2017
tarihli ve 1165 sayılı Kararı uyarınca devam etmekte olan olağanüstü hâlin,
19/1/2018 Cuma günü saat 01.00’den geçerli olmak üzere üç ay süreyle uzatılmasına
ilişkin tezkeresi (3/1392)
17/1/2018
Türkiye Büyük Millet Meclisi Başkanlığına
Türkiye
Büyük Millet Meclisinin 21/7/2016 tarihli ve 1116 sayılı Kararı ile ülke
genelinde ilan edilen ve 17/10/2017 tarihli ve 1165 sayılı Kararı uyarınca
devam etmekte olan olağanüstü hâlin, 19/1/2018 Cuma günü saat 01.00'den geçerli
olmak üzere üç ay süreyle uzatılmasının Türkiye Büyük Millet Meclisine arzı
Bakanlar Kurulunca 17/1/2018 tarihinde kararlaştırılmıştır.
Gereğini
arz ederim.
 Binali
Yıldırım
 Başbakan
BAŞKAN
– Hükûmet? Yerinde. 
Tezkere
üzerinde gruplar adına ilk söz, Cumhuriyet Halk Partisi Grubu adına Çanakkale
Milletvekili Muharrem Erkek’e aittir. 
Buyurun
Sayın Erkek. (CHP sıralarından alkışlar)
CHP
GRUBU ADINA MUHARREM ERKEK (Çanakkale) - Sayın Başkan, değerli milletvekilleri;
OHAL’in uzatılmasına ilişkin tezkere üzerinde Cumhuriyet Halk Partisi Grubu
adına söz aldım. Yüce Meclisi saygıyla selamlıyorum. 
Sözlerime
başlamadan önce, dün Isparta’da elim bir kaza sonucunda kaybettiğimiz 3
askerimize Allah’tan rahmet diliyorum, şehitlerimizin ailelerine sabır
diliyorum; milletimizin başı sağ olsun. 
Değerli
milletvekilleri, bugün iktidar partisi çoğunluk partisi. AK PARTİ ve MHP’nin
oylarıyla OHAL rejimi 6’ncı kez uzatılacak. “Kırk beş günde bitireceğiz.”
dediğiniz OHAL için bugün tekrar oy kullanacaksınız. Yaklaşık bir buçuk yıl
oldu. OHAL rejimi demek, tam bir keyfîlik demek. Evet, bugün AK PARTİ ve MHP
olarak, anlaşılıyor ki “Keyfîliğe, hukuksuzluğa, haksızlığa, adaletsizliğe
devam.” diyeceksiniz. 
Değerli
milletvekilleri, vatan işgal altındayken, Millî Mücadele yıllarında dahi,
kurtuluş mücadelesi dahi Meclisle birlikte yürütüldü, Meclisin iradesi
egemendi. Tüm yetkiler 1921 Anayasası’yla Mecliste toplanmıştı -yasama,
yürütme, yargı erkleri- Meclis hükûmeti sistemi vardı ve mücadele, kurtuluş
mücadelesi, Millî Mücadele Meclisle birlikte yürütülüyor, tüm kararlar
Meclisten çıkıyor, tüm tartışmalar Mecliste yapılıyordu. Şimdi siz, Türkiye
Büyük Millet Meclisini tamamen devre dışı bırakan OHAL'e bugün yine “devam”
diyeceksiniz “Egemenlik kayıtsız şartsız milletindir.” yazan bu Mecliste
egemenliğin gasbedilmesine herhâlde bir kez daha onay vereceksiniz.
Değerli
milletvekilleri, OHAL, anayasal düzeni korumak için ilan edildi, anayasal
düzeni korumak için. OHAL KHK’leri, olağanüstü hâl kanun hükmünde kararnameleri
istisnai kararnameler olmak zorundadır yani OHAL’in gerekli kıldığı konularda,
OHAL'in temel amacıyla ilgili konularda istisnai olarak çıkarılmak zorundadır.
OHAL KHK’leriyle kanunları değiştiremezsiniz, OHAL kanun hükmünde
kararnameleriyle genel, düzenleyici, kalıcı işlemler, hükümler tesis
edemezsiniz çünkü OHAL bittiğinde, OHAL KHK’leri ortadan kalkar. Anayasa
hukukçuları bunu çok iyi bilir. Ama siz ne yapıyorsunuz? Siz, OHAL'in sebep
olduğu nedenler dışında -OHAL'in temel amacı FETÖ’yle mücadeleydi ama bu temel
amacın dışında- OHAL'in gerekli kılmadığı konuları da, daha doğrusu her konuyu;
ekonomiden millî savunmaya, eğitimden sağlığa, Danıştaydan Yargıtaya, Varlık
Fonu’ndan taşeron işçilerin kadrolarına kadar her konuyu OHAL KHK’leriyle
düzenliyorsunuz ve Anayasa Mahkemesi de maalesef bu tabloyu seyrediyor. 31
olağanüstü hâl kanun hükmünde kararnamesi çıkarıldı, bunların yalnızca 5’i
Meclise geldi, yalnızca 5’i. Türkiye Büyük Millet Meclisi, millî egemenlik
tamamen devre dışı. 
Meclis
Başkanlığı ve Meclisteki iktidar çoğunluğu, bilerek ve açıkça Anayasa'yı ve İç
Tüzük'ü ihlal ediyor. Anayasa'nın 121’inci maddesinin son fıkrasını ve İç
Tüzük’ümüzün 128’inci maddesini lütfen herkes bir daha okusun, bir daha okusun.
Olağanüstü hâl KHK’leri Resmî Gazete’de yayınlandığı gün Türkiye Büyük Millet
Meclisinin onayına sunulmak zorunda. Bu onayın da nasıl yapılacağı İç Tüzük’te
belirlenmiş: Resmî Gazete’de yayınlandığı günden itibaren ivedilikle otuz gün
içinde, diğer tüm işlerden önce, diğer tüm olağan kararnamelerden, kanun tasarı
ve tekliflerinden önce Mecliste görüşülüp karara bağlanması zorunluluğu var.
Evet, Anayasa ve İç Tüzük öyle diyor: “Otuz gün içinde görüşülür ve karara
bağlanır.” Sayın Meclis Başkan Vekili “Biz gündeme alıp görevimizi
yapıyoruz." diyor. İç Tüzük’ün 128’inci maddesinin ikinci fıkrasına atıf
yapıyor. Peki, birinci fıkra amir hüküm değil mi? birinci fıkra ile ikinci
fıkrayı birlikte değerlendirdiğinizde çok açık bir şekilde Anayasa’nın ihlal
edildiğini, İç Tüzük’ün ihlal edildiğini göreceksiniz. Türkiye Büyük Millet
Meclisi yani millî irade olağanüstü hâl kanun hükmünde kararnamelerini
değiştirerek de kabul edebilir, ret de edebilir, aynen onaylayabilir de ve
bunların otuz gün içinde olması lazım. Peki, olmadığı zaman ne olur? Ve şu anda
Türkiye aslında hukuken yok hükmündeki KHK’lerle yönetiliyor. 
Şöyle
bir tabloyla karşı karşıyayız: 16 Nisan 2017’de kötü niyetli Anayasa
değişikliklerinin YSK’nin da açıkça kanuna aykırı kararıyla şeklen yürürlüğe
sokulmasından sonra -ki OHAL rejiminde gerçekleştirilen bu Anayasa
değişikliklerinin meşruiyeti her zaman tartışılacaktır- bu referandumdaki
“evet”ten sonra zaten egemenlik şahsileşti. Bir kişi, AK PARTİ Genel Başkanı,
Cumhurbaşkanı Erdoğan, Anayasa’da zorunluluk olmamasına rağmen partisinin Genel
Başkanı olmayı da tercih etti ve böylece demokrasiye de ağır bir darbe vurdu
çünkü hem yürütmenin başı hem yasamanın başı, doğal olarak yargıyı da ele
geçirdi. Bir kişi kanun hükmünde kararnameleri çıkartıyor. Kanun hükmünde kararnameler
sarayda düzenleniyor, sarayda hazırlanıyor. Tam bir saray rejimi hâkim. Bu
kararnameler Meclis Genel Kurulunda onaylanmıyor, denetlenemiyor,
tartışılamıyor; Anayasa Mahkemesi de denetleyemiyor. Anayasa Mahkemesi, Resmî
Gazete’de OHAL KHK’si yayınlandığında onun başlığına bakıyor, olağanüstü hâl
kararnamesiyse, o başlık yazıyorsa “Ben denetleyemem.” diyor şeklî bir bakış
açısıyla, hâlbuki içeriğine bakmak zorunda. İçeriğine baktığı zaman, “OHAL
KHK’si” adını alan birçok kararnamenin aslında olağan dönem KHK’si olduğunu
görecek ve denetleyecek. Ve bu Anayasa Mahkemesi, maalesef, bu tabloyu
seyrettiği için şimdi kendi kararlarının da tanınmadığı bir tabloyla karşı
karşıya kaldı. Ve kararnameleri çıkaran, ülkeyi, devleti tek başına yöneten -bu
kararnamelerin denetlenmediği- kişi, mevcut Anayasa’ya göre de sorumsuz,
sorumsuz… Dünyada bugüne kadar örneği görülmemiş bir sistemle karşı karşıyayız.
Son
geldiğimiz noktada, ülkemizde iki yerel mahkeme, iki ağır ceza mahkemesi
Anayasa Mahkemesi kararlarını tanımadığını açıklayarak aslında Anayasa
Mahkemesini fiilen kapattı. Anayasa Mahkemesi artık Türkiye’de fiilen
kapanmıştır ve Türkiye Cumhuriyeti devleti –üzülerek ifade ediyorum- artık bir
hukuk devleti değildir. İşte bunun sorumlusu, saray rejimi ve OHAL rejimidir.
Ve bugün siz, maalesef, bu OHAL rejimine bir kez daha “devam” diyeceksiniz. 
Sıkıştığınızda
“Fransa” dediniz, Fransa’daki OHAL’i örnek gösterdiniz, aslında arada çok büyük
farklar var. Fransa’daki OHAL’de kararname çıkarma yetkisi yok yürütmenin. Fransa’daki
OHAL’de idarenin tüm işlemleri yargı denetimine tabi. Fransa’daki OHAL’de 60
milletvekili ya da meclis başkanı, anayasa mahkemesine başvurup OHAL
şartlarının devam edip etmediğinin tespitini her zaman isteyebiliyor yani
anayasa mahkemesinin ve yargının olağan dönemdeki gibi denetimi devam ediyor
çünkü bir hukuk devleti. Ama bizde, Anayasa Mahkemesi, ne Anayasa Mahkemesi ne
Meclis ne yargı, maalesef… Üstelik mevcut Anayasa’ya göre sorumluluğu olmayan
bir kişi tarafından yönetiliyoruz. Fransa’da 2008 yılında hâkimler savcılar
kurulundan cumhurbaşkanı ve adalet bakanının çıktığını da, çıkartıldığını da
hatırlatalım. Bizde, maalesef, Adalet Bakanı ve Müsteşar Hâkimler ve Savcılar
Kurulunda aynen devam ediyor. 
Değerli
milletvekilleri, iktidar kendi ağzıyla da söyledi. Bu hain darbe teşebbüsünü,
hain darbe girişimini -ki yöneten olarak, Hükûmet olarak hatalarınızla,
ihmallerinizle, basiretsizlikle, öngörüsüzlükle bu acılara sebep olan da
sizsiniz- Allah’ın bir lütfu olarak nitelediniz ve OHAL sivil darbesini
gerçekleştirdiniz. Evet, OHAL bir sivil darbedir. Türkiye’nin OHAL’e kesinlikle
ihtiyacı yoktur. OHAL’e değil, acil demokrasiye ihtiyacımız vardır. 15 Temmuz
gecesi Parlamento tümüyle Hükûmetin yanında oldu, demokrasinin yanında oldu ama
siz ne yaptınız? Parlamentoyu arkadan vurdunuz, Parlamentoyu devre dışı
bıraktınız, egemenliği bir kişinin gasbetmesine sessiz kaldınız çoğunluk olarak
ama şunu asla unutmayın: Adalete dayanmayan kuvvet zalimdir. (CHP sıralarından
alkışlar) Adalete dayanmayan kuvvet zalimdir ve Türkiye bugün bu zalimlikle
karşı karşıyadır. 
OHAL
rejiminde 115 bin kişi kamu görevlerinden ihraç edildi, hiçbir soruşturma ve
yargı denetimi olmadan; 115 bin kişi. Doğrudan, dolaylı, potansiyel
mağduriyetlerle beraber milyonu aştı mağduriyetler; baba suçluysa anneyi de
cezalandırdınız, çocukları da cezalandırdınız. Cezaların şahsiliği ilkesini,
dinde, ahlakta ve evrensel hukukta olan en temel ilkeyi yok ettiniz; kolektif
suç yarattınız, kolektif suç yarattınız. (CHP sıralarından alkışlar) Baba
suçluysa eşinin de pasaportuna el koydunuz. Düşünebiliyor musunuz, çocuklarıyla
birlikte bir aileyi açlığa mahkûm etmek... İşte, bu, tam OHAL rejiminde
olabilecek bir şey. 5.822 akademisyen üniversitelerde kapı önüne kondu;
bunların içinde barış akademisyenleri de var. 148 gazete, dergi, televizyon,
radyo kapatıldı. Bunların bazıları FETÖ’yle iltisaklı değildi. Çocuklar için
mücadele eden, kadınlar için mücadele eden dernekleri bile kapattınız,
korktunuz. Ahmet Şık niçin cezaevinde? FETÖ kumpaslarıyla cezaevinde yatan
Ahmet Şık OHAL rejiminde niye cezaevinde? FETÖ hain darbesi başarıya ulaşsaydı
ilk tutuklanacak kişi Ahmet Şık’tı. OHAL’de siz de bunu başardınız. Ahmet
Şık’a, Murat Sabuncu’ya, Akın Atalay’a ve bizim milletvekilimiz ama aynı
zamanda çok değerli bir gazeteci olan Enis Berberoğlu’na bu yüce kürsüden selam
gönderiyorum. (CHP sıralarından alkışlar) Biz, Genel Başkanımız Sayın Kemal
Kılıçdaroğlu’nun önderliğinde dünya siyasi tarihinin en önemli eylemini,
“adalet yürüyüşü”nü gerçekleştirirken Enis Berberoğlu da cezaevinde “Siz
Yürürken Ben Yatarken” kitabını yazıyordu; hak, hukuk, adalet mücadelesine o da
cezaevinden destek veriyordu. 
Pazartesi
günü gerçekleştirdiğimiz OHAL çalıştayında -tabii OHAL, adalet hepsi iç içe-
değerli hukukçu Avukat Turgut Kazan güzel bir tespitte bulundu. Descartes’ın
ünlü sözünü hepimiz biliriz: “Düşünüyorum, o hâlde varım.” Ama gazeteciler,
akademisyenler, milletvekilleri, düşünen, yazan, çizen insanlar cezaevindeyse
siz OHAL’de şunu başardınız: “Düşünüyorum, OHAL’de yokum.” (CHP sıralarından
alkışlar) İşte, bunu başardınız.
OHAL
rejimi nedeniyle Türkiye ilk kez 2018 Dünya Özgürlük Raporu’nda “özgür değil”
kategorisine geriledi, ilk kez. On sekiz yıldır bu rapor her yıl açıklanıyor ve
ilk kez “özgür değil” kategorisindeki ülkeler arasında yer aldık. Gambiya, Batı
Afrika ülkesi, bir diktatörü seçimle gönderdiği için “kısmen özgür ülkeler”
kategorisine yükseldi. 195 ülkeden 88’i özgür kabul ediliyor ve maalesef, biz
“özgür değil” kabul edilen 49 ülke içerisindeyiz. İşte, OHAL rejimi bu. İşte
OHAL bu çünkü OHAL rejimi, demokrasinin en temel ilkelerini yıkan bir rejim.
Nedir onlar? Özgür ve adil seçimler. Anayasa değişikliği sürecinde gördük,
referandum sürecinde gördük, artık özgür ve adil bir seçimin OHAL’de
yapılamayacağını gördük. OHAL rejiminde gerçekleştirilen her seçimin meşruiyeti
her zaman tartışılır. Türkiye’ye bu kötülüğü yapmaya kimsenin hakkı yok. Nedir
demokrasinin ikinci temel ilkesi? Hukukun üstünlüğü. Üçüncüsü, basın özgürlüğü.
En temel ilkeleri bunlar, bunları yok ettiniz maalesef. 
Değerli
milletvekilleri, OHAL’in temel amacı neydi? OHAL’in temel amacı, FETÖ
yapılanmasıyla mücadeleydi. Zaten diğer terör örgütleriyle kırk yıldır mücadele
ediyoruz, geçmişte mücadele ettiğimiz gibi. Temel amaç FETÖ’yle mücadeleydi.
Peki, FETÖ’yle gerçek anlamda bir mücadele gerçekleştirebiliyor musunuz? Hayır
çünkü FETÖ’nün siyasi ayağı ortaya çıkmadığı sürece adalet hiçbir zaman tecelli
etmeyecek. 
Bakın,
sizin milat kabul ettiğiniz 17-25 Aralık 2013’ten sonra buradan iki kanun geçirdiniz;
biri Ocak 2014’te, diğeri de 30 Aralık 2015’te. 37 AK PARTİ’li milletvekili
tarafından Meclise sunuldu, 17-25 Aralıktan iki yıl sonra. Neydi bu kanunlar?
İşte bu kanunlarla, darbeyi gerçekleştiren FETÖ’cü subayların önü açıldı, hepsi
general yapıldı. Peki, bu kanunlara imza atan milletvekilleri, bu kanunları
destekleyenler; FETÖ’cü subayların, onların cemaat mensubu olduğunu bile bile
önünü açanlar; bu memleketin cumhuriyete, demokrasiye bağlı albaylarını,
subaylarını erken emekliye ayırarak, bekleme sürelerini indirerek FETÖ’cü
subayları general yapanlar -hatırlayın YAŞ toplantılarını, o YAŞ
toplantılarında generalliğe yükselttiklerinin hepsi 15 Temmuz gecesi darbenin
içindeydi- niçin yaptınız bunu? Üstelik 17-25 Aralıktan sonra, neden yaptınız? Peki,
siz niçin yargılanmıyorsunuz? (CHP sıralarından alkışlar) Bu kanunları
sunanların, Hükûmeti yönetenlerin hukuki, vicdani, siyasi sorumluluğu yok mu?
On binlerce insanı FETÖ’yle iltisaklandırıp kamudan ihraç ettiniz ya da
cezaevlerine gönderdiniz. Peki, siz FETÖ’yle birlikte yürürken, yol arkadaşlığı
yaparken, içindeyken, desteklerken sizin iltisakınız yok mu, irtibatınız yok
mu? Siz niye yargılanmıyorsunuz? Siz neden yargılanmıyorsunuz? Adalet tecelli
etmez.
MURAT
EMİR (Ankara) – Zamanı gelince yapacağız. Zamanı gelecek, daha dur.
MUHARREM
ERKEK (Devamla) – Bakın, bağımsızlık, istiklal, istikbal, her şey adaletle
mümkündür; adaleti yıktığınız zaman devleti yıkarsınız. (CHP sıralarından
alkışlar) Yarın bu OHAL rejiminde yönetecek bir devlet de bulamazsınız, devleti
çökertirsiniz. Geçmişte devletin tüm kurumlarını FETÖ’ye teslim ettiniz ve bunu
bilerek yaptınız -çünkü 2004 MGK kararları bunu gösteriyor- şimdi de OHAL
rejiminde maalesef, adaleti yıkarak devleti yine siz yıkıyorsunuz. Bunu
yapmayın, bunu yapmayın, bu Türkiye Büyük Millet Meclisi, bu millî irade bunu
kesinlikle hak etmiyor. 
Bakın
değerli milletvekilleri, gücün haklı çıktığı yerde adalet olmaz, güce
tapanların olduğu yerde huzur da olmaz, barış da olmaz. Egemenliği
şahsileştirip Türkiye Cumhuriyeti devletini şahıs devleti yapmaya çalışanlar en
büyük ihanet içerisindedir. Bizim demokrasiye ihtiyacımız var, bizim acil
demokrasiye, özgürlüklere ihtiyacımız var. Niçin biliyor musunuz? Çünkü adalet,
özgürlük, demokrasi, eşitlik, aynı zamanda ekmek gibidir, su gibidir; halkın
ekmeğidir, suyudur, hayatıdır, her şeyidir.
OHAL
rejiminde ekonomi ne oldu? Söz vermişti bakanlarınız, hani ekonomik
düzenlemeler OHAL KHK’leriyle yapılmayacaktı? Hani yapılmayacaktı? Başbakan söz
vermişti, hani OHAL’de asla Anayasa değişikliği referandumu yapılmayacaktı?
OHAL’e mi ihtiyacınız var, yönetemiyor musunuz? Türkiye'yi yönetemiyor musunuz,
OHAL’e mi ihtiyacınız var? O zaman böyle devam edin.
Bütçe
açığı, cari açık; hepsi yükseldi OHAL rejiminde; enflasyon yükseldi, faizler
yükseldi, işsizlik, borçlanma yükseldi. Üniversite mezunu her 4 gençten 1’i
işsiz. İşsizliğin, enflasyonun, faizin… Enflasyonun, faizin 2 haneli olduğu bir
ekonomi yarattınız OHAL’de. Halkın ekmeğiyle, suyuyla, eşitliğiyle oynadınız. 
Bakın,
adalet, OHAL’de yok ettiğiniz adalet, ekmek gibidir, su gibidir. Onun için
Bertolt Brecht’le bitirmek istiyorum: 
“Bilin:
Halkın ekmeğidir adalet. 
Bakarsınız
bol olur bu ekmek, 
Bakarsınız
kıt, 
Bakarsınız
doyum olmaz tadına, 
Bakarsınız
berbat. 
Azaldı
mı ekmek, başlar açlık, 
Bozuldu
mu tadı, başlar hoşnutsuzluk boy atmaya. 
Bozuk
adalet yeter artık! 
Acemi
ellerle yoğurulan, iyi pişirilmemiş adalet yeter! 
Yeter
katıksız, kara kabuklu adalet! 
Dura
dura bayatlayan adalet yeter!”
Yüce
Meclisi saygıyla selamlıyorum. 
Adalet
için bu tezkereye “hayır” dediğimizi vurgulamak istiyorum. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum. 
AHMET
YILDIRIM (Muş) – Sayın Başkan…
BAŞKAN
– Sayın Yıldırım, buyurun, İç Tüzük 60’a göre bir dakika süreyle söz veriyorum.

V.- AÇIKLAMALAR (Devam)
26.- Muş Milletvekili Ahmet Yıldırım’ın, olağanüstü hâlin
uzatılmasıyla ilgili tezkerenin görüşülmesi sırasında Genel Kurulda bulunan
iktidar partisi milletvekilleri ile bakanların sayısının çok az olmasına
ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Şimdi,
Sayın Başkan, burada çok ciddi bir konu görüşülüyor; bu ülkede, 80 milyon
insanın tamamının sosyal, siyasal, eğitim, sağlık, iş hakkı, emek hakkı, ekmek
hakkı için her şeyi tehdit eden bir tezkere görüşülüyor. İktidar partisi
sıralarındaki sayı 30’un altında, Hükûmetten ise 1 tek kişi var. Birazdan
oylamada durumu göreceğiz. 
Bakın,
KHK’ler çıkıyor bu OHAL’le ve canlar yitiriliyor bu KHK’ler ve OHAL’ler
sayesinde. İnsanlar hayal yolculuklarına çıkıyor Ege’de, hayaller batıyor,
canlar yitiriliyor. 
Bu
güvenlikçi politikalara, savaş politikalarına çanak tutan bir tezkere
görüşülüyor. İşsizlik, açlık, yoksulluk, enflasyona sebep olan bir tezkere
görüşülüyor burada. Kanın akmasına, canın yitirilmesine sebep bir tezkere
görüşülüyor burada. 
Bütün
bunları ifade etmek isterim ki…
(Mikrofon
otomatik cihaz tarafından kapatıldı) 
AHMET
YILDIRIM (Muş) – Bitiriyorum Sayın Başkan. 
BAŞKAN
– Bitirin lütfen. 
AHMET
YILDIRIM (Muş) – …Hükûmetin, kendi iktidarını sürdürebilmesi için kendisine bir
şemsiye olarak kullandığı OHAL ve KHK’lerin tezkeresi burada görüşülüyor. Oysa
beklerdik ki… Halkımıza iktidar partisini, çoğunluk partisini şu anlamda
şikâyet ediyoruz: Muhalefetin eleştirilerine, uyarılarına, görüşlerine,
önerilerine kendini kapatan bir iktidar partisi sizin yaşamınızı neredeyse
derdest edecek olan bir tezkerede Mecliste 30 kişiyle bile bulunma zahmetinde
bulunmuyor, tenezzül bile etmiyor, 80 milyon insana yaşamı zehirleyen bir OHAL
faşizmine karşı bu kadar duyarsız; birazdan koşup ellerini kaldırıp
indirecekler. Bu konuda iktidar partisini, Hükûmeti halkımıza şikâyet etmek
için özellikle söz almak istedim.
Teşekkürler.
BAŞKAN
– Teşekkür ediyorum. 
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Başbakanlığın, Türkiye Büyük Millet Meclisinin 21/7/2016
tarihli ve 1116 sayılı Kararı’yla ülke genelinde ilan edilen ve 17/10/2017
tarihli ve 1165 sayılı Kararı uyarınca devam etmekte olan olağanüstü hâlin,
19/1/2018 Cuma günü saat 01.00’den geçerli olmak üzere üç ay süreyle
uzatılmasına ilişkin tezkeresi (3/1392) (Devam)
BAŞKAN
- Söz sırası Halkların Demokratik Partisi Grubu adına Kars Milletvekili Ayhan
Bilgen’e aittir.
Sayın
Bilgen, buyurun. (HDP sıralarından alkışlar)
HDP
GRUBU ADINA AYHAN BİLGEN (Kars) - Sayın Başkan, değerli milletvekilleri ve
belki, hani ezkaza bir şey olur, birilerinin başına bir taş falan düşer de bu
OHAL bu kez uzatılmaz umuduyla televizyonlarının başında bizi izleyen değerli
halkımız; bundan beş yıl öncesine kadar, Türkiye darbe anayasasından
kurtulmanın yolunu tartışıyordu. Bu çatı altında, yine, iktidar partisinin de
şu anda iktidar partisini destekleyen partinin de CHP’nin de bizim de destek
olduğumuz bir komisyon kurulmuştu. Bu komisyonda, Türkiye’yi darbe
anayasasından nasıl kurtarırız, bu anayasayı aşan, eşit, özgür, insanca ve
demokratik bir hukuk devletinde birlikte yaşamanın yolunu, yöntemini nasıl
geliştiririz, bunun için birkaç yıl süren çalışmalar yapıldı, sivil toplum
örgütlerinden öneriler toplandı. Burada bir komisyon oluşturuldu, komisyonda 4
parti Türkiye’yi darbe anayasasından nasıl kurtarırız, bunun tartışmasını
yaptı. Geldiğimiz noktaya bakın ki biz şimdi kürsüye çıkıyoruz ve bu mevcut
darbe anayasasındaki azıcık kazanılmış hakları bile uygulayın diye feryat figan
size çağrıda bulunuyoruz. Bu mevcut Anayasa’daki düzenlemeleri, darbe
anayasasının, Kenan Evren anayasasının bile uygulanmayan iyi noktalarını
sizlere hatırlatmak zorunda kalıyoruz. 
Değerli
arkadaşlar, biraz önce ifade edildi ama ben de bir kez daha altını çizeyim:
Eğer ortada bir sorun varsa yani bir tehdit varsa, bir tehlike varsa bu sorunu
tespit etmek, somut biçimde tarif etmek; sonra her OHAL uzatmasında ne kadar
mesafe alındı, ne kadar o sorunu çözecek irade gelişti, kararlılıkla hareket
edildi ve sorun ne kadar çözüldü, çözülemediyse niye çözülemedi? Hangi
noktalardan kaynaklı olarak OHAL’de tarif edilen, OHAL ilan edilirken kabul
edilen, ilan edilen gerekçeler neden ortadan kaldırılamadı ve bir kereye mahsus
değil, şimdi, işte bir yılı geçmiş olarak bu yeniden uzatmayla toplumun önüne,
Genel Kurulun önüne getirildi? Böyle bir açıklama var mı, MGK kararında var mı?
Yok. Bakanlar Kurulu böyle bir açıklama yapma ihtiyacı hissediyor mu? Yok. Yani
biraz sonra iktidar partisi adına yapılacak konuşmada dinleyecek miyiz? En
azından, önceki uzatmalardan bildiğimiz kadarıyla ikna edici, somut gerekçeler
yine sunulmayacak.
Değerli
arkadaşlar, elbette ki Anayasa’da tarif edilen, bu darbe anayasasında, 12 Eylül
anayasasında tarif edilen OHAL ilan gerekçesi ve KHK’lerin usulüyle ilgili
düzenlemeyi yok sayabilirsiniz, bugün bunu çok önemsemeyebilirsiniz. Yargı
üzerindeki gücünüz ya da Parlamentodaki gücünüz, medya gücünüz, ekonomik
gücünüz dolayısıyla bunları önemsemeyebilirsiniz. Ama eğer suç işlemeye bu
kadar cesur, bu kadar cüretkâr davranırsanız bir gün hesap vermek zorunda
kalırsınız. O zaman “Biz bilmeden, metinleri okumadan, KHK’lerin içerisinde ne
olduğunun farkına varmadan imza atmıştık.” demek de sizi kurtarmaz. 
Değerli
arkadaşlar, özellikle kendi ülkesine Fransız siyasetçiler için Fransa örneğini
ben de vermek istiyorum. Fransa’da -benim bildiğim kadarıyla- kapatılan
televizyon yok, Türkiye’de 30’un üzerinde televizyon, yine 40 civarında radyo
kapatıldı, internet siteleri, gazeteler yani ayrıca çok büyük rakamlar; OHAL
nedeniyle işten atılan on binler yok. OHAL nedeniyle tutuklanan, sonra “Pardon,
teknik yanlışlık olmuş.” denerek, yargılamadaki bütün mağduriyetlerin üstü
örtülen insanlar yok ama buna rağmen, Türkiye’de ısrarla birileri OHAL’e
gerekçe olarak Fransa’yı gösteriyorlar, televizyon ekranlarına çıktıklarında
“Fransa’da da OHAL var.” diyorlar. Bir kere, insan hakları açısından suimisal
emsal olmaz yani bir kötü örnek Avrupa’da da olsa, bir başka yerde de olsa
emsal olmaz. Kaldı ki Fransa’nın doğrudan doğruya somut şiddeti gerekçe
göstererek aslında OHAL’i ilan ettiğini hepimiz biliyoruz. Ama buna rağmen,
geçtiğimiz aylarda 2017’nin sonunda bir rapor hazırlandı ve dendi ki:
“Fransa’da OHAL güvenlik için bile bir fayda ifade etmiyor, bir anlam ifade
etmiyor.” Yani artık uzatılmasının güvenlik için bile faydası yok, bırakın
hayatın diğer alanlarını güvenlik için bile bir faydası yok. Şimdi, Fransa’da
güvenlik için faydası olmayan, faydası görülmeyen ve daha fazla uzatılmak istenmeyen
OHAL, Türkiye için hangi faydaları içeriyor, hangi alanlarda, hayatın hangi
noktalarında toplumu rahatlatıyor, toplumsal yaşamı iyileştiriyor? 
Bir
meşhur misaldir; OHAL konusu çok dikkat çekmiyor galiba Genel Kurulda, bari
biraz misaller verelim. Ezidilerden özür diliyorum; aslında İslam’da da şeytan
melektir ama Ezidiler Melek Tavus kabul ederler. Birisi duyar ki bir köyde
ağaca tapılıyor, eline baltayı alır, ağacı kesmeye karar verir, insanların
ağaca tapmasını böylece ortadan kaldırmak ister. Tam ağaca yaklaşır ve birden
şeytan karşısına çıkar, der ki: “Kesme bu ağacı.” Tabii çok inanmış vaziyette,
kesmek için ısrar eder, şeytan engeller ve şeytana bir yumruk sallar, şeytanı
devirir. Sonra, tam ilerlerken şeytan arkasından bağırır, der ki: “Bekle, ağacı
kesmezsen ben sana her sabah bir altın vereceğim. Sabah kalktığında yastığının
altında altını bulacaksın.” Bu inanmış şahıs altını duyunca tabii bir taahhüt
de almak ister; “Ama eğer bulamazsam altını, gelir keserim.” der. Sonra evine
döner, akşam yatar, sabah kalktığında bakar ki yastığın altında altın var; o
gün tamam. Sonraki gün yine yatar, bu sefer, sabah kalkar, bakar altın yok.
Baltayı yine eline alır ve yine yola çıkar. Tam köyün yanındaki ağacın yanına
varır, o sırada şeytan yine karşısına çıkar, bu der ki: “Sen sözünde durmadın,
ben ağacı keseceğim.” Şeytan yine engellemeye çalışır. Bu sefer elinde baltayla
şeytana vurmaya çalışır ama vuramaz; yumruk sallar, şeytana ulaşamaz, şeytanı
deviremez. Şaşırır, der ki: “Ben seni iki gün önce bir yumrukta devirdim. Şimdi
ne oldu da seni deviremiyorum, seni yıkamıyorum?” Şeytan der ki: “O zaman bir
şeye inanıyordun ve inandığın için ağacı kesmek üzere gelmiştin, inandığın şey
için yaptığından dolayı da güçlüydün ama şimdi kendin için geldin ve aslında altın
için ağacı kesmek istiyorsun. Bundan dolayı da bütün gücünü kaybettin.” 
Değerli
arkadaşlar, 15 Temmuzda, 15 Temmuz koşullarında her şey netleşmeden, her şey
anlaşılmadan, elbette o kaos içerisinde OHAL’i ülke yararına bir şey gibi tarif
etmiş olabilirsiniz, böyle inanabilirsiniz ve o inançla bir tercih yapmış
olabilirsiniz. Ama şu anda bütün dünya, herkes görüyor, herkes biliyor ki OHAL
sadece bir iktidarın devamına hizmet ediyor çünkü OHAL olmadan artık bu ülkenin
yönetilemeyeceğini, istenen şekillerde tayinlerin yapılamayacağını, istenen
şekillerde belediyelere kayyum atanamayacağını, siyasetçilerin mahkemelere
getirilip getirilmeyeceğine karar verilemeyeceğini, cezaevlerine tek tip
kıyafet gibi bir sürü düzenlemenin başka türlü dayatılamayacağını her türlü,
gayet iyi biliyorsunuz. 
Değerli
arkadaşlar, elbette ki OHAL Türkiye tarihinde de -ki zaten 1982 Anayasası’yla
Türkiye hukuka girmiştir- darbelerle iç içe bir düzenlemedir. Yani ister
sıkıyönetim ister olağanüstü hâl olsun, olağanüstü yönetim biçimleri ya
darbelerden önce ilan edilir, darbeye ortam hazırlamak için ya da darbe
koşullarını önlemek için düzenlenir ya da darbelerden sonra düzenlenir,
darbeden sonra, darbe başarılı olduğunda kolay yönetebilmek için ki 82
Anayasası’ndan bir yıl sonra, OHAL Kanunu 83’te düzenlenmiş ve Türkiye
hukukunun bir parçası olmuştur. 
Şimdi,
bu geçen bir-bir buçuk yıl içerisinde yani 15 Temmuzdan bu yana Türkiye’de OHAL
sayesinde, OHAL’de çıkarılan ve Parlamentodan kotarılan, kaçırılan KHK’ler
sayesinde Türkiye darbe koşullarından uzaklaştırıldı mı yoksa gittikçe -son
KHK’lerde de olduğu gibi- toplumda kamplaşmayı, gerilimi artıracak bir ortama
zemin mi oluşturuldu? 
Şüphesiz
OHAL’in faturasıyla ilgili çok şey var ama önümüzdeki günlerde Türkiye’nin
Avrupa Konseyinde statüsünün tartışılmasıyla karşı karşıya kalırsanız hiç
şaşırmayın çünkü bir üye ülkenin OHAL’i bu kadar keyfî, KHK’leri bu kadar
canının istediği gibi düzenlemesinin Avrupa Konseyi açısından kabul edilebilir
bir tarafı yok. Ama tersi de olabilir gayet tabii, bugün Deniz Yücel’in basına
yansıyan sözlerinde olduğu gibi birtakım kirli pazarlıklarla, biraz uçak
alarak, biraz füze alarak, biraz tank alarak bu statü korunabilir de. Deniz
Yücel “Ben böyle bir kirli pazarlığın tarafı olmam.” diyor, Alman Hükûmeti Dışişleri
Bakanı açıklama yapıyor, “Biz böyle bir şeye girmeyiz.” diyor ama siz ne
düşünürsünüz bilmiyorum. 
Ve
bir Komisyon kuruldu, mağduriyetlerin olduğunu kabul ederek aslında bu Komisyon
kuruldu. Çok ilginç, Avrupa’yla aslında belki de suç ortaklıklarından birisi bu
Komisyondur çünkü Avrupa da bu Komisyonu sanki normal, olağan ve iş görür, işe
yarar bir Komisyonmuş gibi tarif etti. Bu Komisyonun en iyi tanımını geçtiğimiz
hafta sonu bir toplantıda, OHAL Karşıtı İnisiyatifin bir toplantısında Veli Saçılık
tarif ediyor değerli arkadaşlar, diyor ki: “Türkiye’de en illegal örgüt bu OHAL
Komisyonu çünkü nerede olduğunu, kimlerden oluştuğunu, hangi kararları niye
aldığını, gerekçelerini, hiçbir şeyi öğrenme imkânına sahip değiliz.”
Dolayısıyla bir mağduriyeti gidermek için kurulan Komisyonun bile gizli saklı
çalışması aslında her şeyi ortaya koymaya yetiyor. 
Yine,
dış politikada OHAL’in ciddi bir faturası var. Türkiye, bundan yine on yıl
öncesinde Orta Doğu’ya model olma iddiasındaydı, Orta Doğu’ya işte, muhafazakârlık
ile demokrasi nasıl birlikte yürür, bunun örneklerini verme iddiasındaydı.
Şimdi, bırakın Orta Doğu’ya örnek olmayı, Orta Doğu’da bir ülke nasıl bu kadar
tutarsız dış politika yürütür, bunun örnekleri sergileniyor. Düşünün ki İran’da
insanlar sokağa çıkıp protesto yaptığında İran’ın istikrarını düşünen
açıklamalar yapılıyor Türkiye Hükûmeti tarafından ama Suriye’de alternatif ordu
kuruluyor; bir alternatif orduyla bir ülkede istikrarı mı sağlamaya
çalışırsınız, barışı, bir an önce huzuru mu sağlamaya çalışırsınız, bunu galiba
herkes takdir edebilir. 
Bir
başka yaman çelişki, belki OHAL tartışmalarını örten, Afrin’le ilgili
değerlendirmelerdir. Değerli arkadaşlar, bütün dünyanın gözünün önünde, sanki
Afrin’de kontrol Amerika’daymış gibi hem Amerika’ya meydan okuyup ama hem de
bir taraftan Afrin’e girme iddiası dış politikanın geldiği çelişkiler yumağının
çok somut bir göstergesidir. 
OHAL’in
ekonomiye faturası var -uzun uzun anlatmayacağım- hak hukuk açısından ifade
ettiği anlam var, telafisi imkânsız mağduriyetler var, intiharlar var, hayata
küsmeler var, ülkeyi terk etmek zorunda kalmalar var ama bir de yapısal
sorunlar var. Anayasa Mahkemesine izninizle buradan bir kez daha sormak
istiyorum: Nasıl bir KHK çıkarsa Anayasa’ya aykırı davranılmış olur? Mesela,
seçimleri iptal eden bir KHK çıkarsa, siyasi partileri kapatan bir KHK çıkarsa,
yetmez, Anayasa Mahkemesini kapatan bir KHK çıksa acaba Anayasa Mahkemesi bunu
görüşülmeye değer görür mü, görmez mi? Şimdi, düşünün ki Anayasa Mahkemesi
kararlarının bağlayıcılığını tartışıyoruz. Değerli arkadaşlar, bu düzenleme
yapıldığında, o referandum döneminde -herhâlde Türkiye her şeyi birden
unutmuyor- bireysel başvuru hakkı devrim olarak tarif ediliyordu. Yani
Türkiye’de büyük bir devrim gerçekleşti; iç hukuk yollarında Türkiye’yi AİHM’de
tazminata mahkûm etmeyecek bir düzenleme olarak bireysel başvurunun önü açıldı.
Şimdi bireysel başvurularla ilgili alınan kararların yerel mahkemeler
tarafından dikkate alınmasına bile gerek olmadığına dair çok ilginç analizler,
hukuki yorumlar yine iktidar partisi temsilcileri tarafından dile
getirilebiliyor. 
Değerli
arkadaşlar, ben süremi bitirirken aslında, tersine bir çağrı yapmak istiyorum.
Bir KHK’yle OHAL’i temelli uzatın. Nasıl olsa 2019’dan sonra başkanlık
kararnameleriyle Türkiye yönetilecek. Dolayısıyla da böyle, üç ayda bir zahmet
edip MGK’yi toplamayın, Bakanlar Kurulundan bir tavsiye kararını Meclise
göndermeyin, biz de burada boşuna çenemizi yormayalım. Ve Türkiye’nin artık
KHK’ler olmadan, OHAL olmadan yönetilemeyeceğini ilan edin. Çünkü, OHAL artık
kaç yıl sürsün diye umut ediyorsunuz, bekliyorsunuz bilmiyorum ama hepimiz
biliyoruz ki bu ülkede, bundan yirmi yıl önce 28 Şubatın da bin yıl devam
edeceğini ilan edenler vardı. Siz de aynı niyette olabilirsiniz. 
Ben
bu ironiden sonra isterseniz bir fıkra anlatayım. Erzurumlu fıkrası anlatayım
çünkü Karslılar Erzurum fıkralarını çok severler. Bir gün, Erzurum’da bir
caminin imamı sabah namazı kılındıktan sonra tam kapıyı kilitleyip çıkmak üzere
hazırlık yaparken bakmış, kapının yanında bir sarhoş elini açmış çok samimi
biçimde dua ediyor; işte Adn cennetini talep ediyor Hocam. Tabii, imam diyor ki
“Ya, bu ağzınla, bu sarhoş hâlinle hem de utanmadan Adn cennetini mi
istiyorsun?” O, alkollü vaziyette diyor ki…
İBRAHİM
AYDEMİR (Erzurum) – “Sana ne?”
AYHAN
BİLGEN (Devamla) – “Sana ne?” diyor, evet, “Senden istemiyorum.” diyor. 
Değerli
arkadaşlar, artık biz sizden bir şey istemiyoruz. Demokrasi, insan hakları,
hukuk devleti adına sizden bir şey istenmesinin bir anlamı kalmadığını gayet
iyi biliyoruz ama halkımızdan bir şey istiyoruz: Kararnamelerle peşinen,
yargılanmadan suçlanan, mahkûm edilen çocuklarınızın öğretmenlerini,
komşularınızı öyle terörist falan sanmayın çünkü suçu ispat edilene kadar
herkes masumdur. Birilerini ihbara kalkmayın. Toplumsal kamplaşmaya alet
olmayın. Umudunuzu asla tüketmeyin. Enseyi karartmayın. Cesaretinizi asla ama
asla kimseye sorgulatmayın. Emin olun ki eğer halk karar verirse, halk isterse
ödediği bu ağır bedelin neticesinde Türkiye’yi bu karanlıktan mutlaka
çıkaracaktır. Anadolu tarihi fetret dönemlerinin tarihidir. Her şeyinizi
kaybedebilirsiniz ama nefreti ortadan kaldırırsanız, öfkeyi, husumeti,
kamplaştırarak, gererek yönetmeyi engellerseniz yani toplumsal barışı, hesap
sormayı ve hesap vermeyi egemen kılarsanız her şeyi kurtarabilirsiniz. Türkiye
de OHAL’den bir gün mutlaka ama mutlaka kurtarılacak.
Herkesi
saygıyla selamlıyorum. (HDP ve CHP sıralarından alkışlar)
BAŞKAN
– Teşekkür ediyorum.
Söz
sırası, şimdi Adalet ve Kalkınma Partisi Grubu adına Ankara Milletvekili Vedat
Bilgin’e aittir.
Sayın
Bilgin, buyurun. (AK PARTİ sıralarından alkışlar)
AK
PARTİ GRUBU ADINA VEDAT BİLGİN (Ankara) – Sayın Başkan, değerli
milletvekilleri; OHAL hakkında ben de Adalet ve Kalkınma Partisi Grubu adına söz
almış bulunuyorum. Konuşmama başlamadan önce hepinizi saygılarımla selamlamak
istiyorum.
Siyasal
ve hukuki sistemler olağan şartlar içerisinde mevcut toplumsal sistemi koruyan,
düzenleyen, karşılaştığı sorunları çözmek üzere işleyen sistemlerdir; bir anlamda
siyasal, hukuksal yapı, kamu düzeninin sürdürülmesini sağlayan işlevlere
sahiptir. Bu bakımdan, siyaset ve hukuk arasında hem pratik bakımdan hem de
anlamsal bakımdan yakın ilişkiler bulunmaktadır. Demokratik rejimlerde hukuk,
hem demokratik devleti korumak hem devlet ve toplum arasındaki ilişkileri
düzenlemek isteyen bir fonksiyona sahiptir. Demokratik devlet, toplumsal
değişmeleri, toplumsal sistemlerde meydana çıkan değişmeleri ve bu değişmelerin
yarattığı sorunları çözmek zorunda olan, bu değişmelerin yarattığı sorunları,
ihtiyaçları karşılamak zorunda olan bir devlettir. Bunun için de demokratik
devlet düzeninde yasama faaliyeti bu sorunları çözmek üzere harekete geçer.
Yasama işlevi, esasen bu çerçeve içerisinde görevini yapan bir mekanizma durumundadır.

Demokratik
düzen içerisinde kurumsal mekanizmalar, halkın taleplerinin siyasal sistem
içerisine girmesini sağlayan mekanizmalardır. Normal demokrasinin akışı
içerisinde süreç böyle işlerken demokratik sistem normal dışı şartlarda,
olağanüstü şartlarda ortaya çıkacak olayları, karşılaşacağı sorunları da hesaba
katarak birtakım düzenlemeler yapar. Olağanüstü hâl uygulaması, bir anlamda,
demokratik sistem içerisinde ortaya çıkan olağandışı şartların, olağandışı
oluşumların karşılanması, onların giderilmesi, şartların normalleştirilmesi,
olağanlaştırılması için yapılan düzenlemedir. Dolayısıyla, demokratik sistem,
karşılaştığı ve karşılaşacağı her türlü olağanüstü durumu, istisnailikleri
dikkate alarak olağandışı durumları, kriz dönemlerinde karşısına çıkabilecek
sorunları hesaba katarak, öngörerek bunları düzenlemek, bunları yönetmek
kabiliyetine sahip olan bir sistemdir. Bu bakımdan, demokratik sistem
içerisinde keyfîlikler yoktur yani kimsenin aklına geldiği için olağanüstü hâl
rejimi uygulamasına geçmesi gibi bir meseleden dolayı olağanüstü hâl uygulaması
söz konusu edilmez. Demokrasi, olağanüstü şartlarla, olağandışı tehditlerle
karşılaştığı zaman, olağandışı müdahalelerle karşılaştığı zaman elbette yasal
olarak düzenlenmiş, anayasal olarak düzenlenmiş bu çarelere yani bu keyfîlikten
uzak, Anayasa tarafından düzenlenmiş mekanizmalara müracaat eder. Bu, siyasal
sistemlerin, demokratik sistemlerin aynı zamanda bir niteliği, bir üstün
vasfıdır yani keyfîliklere müsaade etmeyen, her şeyi yasal, hukuki, meşruiyet
çerçevesi içerisinde düzenleyen bir yaklaşımın ürünüdür. Burada sorun, sanırım,
daha çok olağanüstü şartlarda devletin dayandığı niteliklerde aranmalıdır. Yani
olağanüstü hâl uygulamasına karşı çıkmak, bunu keyfî bir yönetimmiş gibi
tanımlamak, öyle göstermeye çalışmak çok anlamlı değildir. Anlamlı olan,
kurumsal olarak demokratik sistemin olağanüstü hâl uygulamaları sırasında hangi
parametrelere dayalı olarak işlediği hangi parametrelerin sistemin içerisinde
varlığını sürdürdüğü. Buradan baktığımız zaman, Türkiye'de hukuk devleti,
anayasal kurumlar yürürlüktedir ve olağanüstü hâl rejimi içerisinde bunlar
fonksiyonlarını… Şu veya bu uygulamalarını elbette ki muhalefet eleştirebilir,
bunların da eleştirilmesini anlamlı bulurum. Ama hukuk devletinin işlemesi ve
müesseselerinin çalışır olması çok önemlidir.
Yine,
hukuk devleti çerçevesi içerisinde adalet kurumunun işlemesi, işlevsel olması
çok önemlidir. Meşruiyet anlayışının dile getirilmesi, bu ilkeye riayet
edilmesi, bu riayet ekseninde muhalefet edenlerin de eleştirilerini ortaya
koyması çok önemlidir.
Tabii,
her şeyden önce millî egemenlik prensibinin işlerliği çok önemlidir.
Unutmayalım ki hukuk sistemi, demokratik sistem dediğimiz şeyin temelinde millî
egemenlik fikri vardır.
Biraz
önce Cumhuriyet Halk Partisi adını konuşan değerli konuşmacı Birinci Meclisin
İstiklal Harbi’ni yürüten Meclis olduğunu söyledi. Elbette Birinci Meclis
İstiklal Harbi’ni yürütmüştür ve Birinci Meclis olağanüstü şartlar altında
çalışmıştır. Burada istiklal mahkemelerinden veya diğer olağanüstü kurumlardan,
uygulamalardan örnekler verecek değilim ama bunu dikkate almamız lazım. Birinci
Meclis bu ülkenin Millî Mücadele’sini sürdüren Meclistir; milletin istiklalini,
egemenliğini savunan Meclistir; milletin bağımsızlığını savunan Meclistir,
milletin bağımsızlığına yönelik tehditleri bertaraf eden bir Meclistir.
Dolayısıyla bugün millî egemenliğin bu kurum altında temsil edilmesi,
savunulması olağanüstü hâl şartları içerisinde de önemlidir, anlamlıdır ve
tarihsel geleneğimize de uygundur.
Tabii,
demokratik devlet düzeninin olmazsa olmaz temel prensibi seçimlerdir. Seçimler
başka herhangi bir prensibe benzemez; seçimler demokrasinin var olup
olmadığını, demokratik devlet düzeninin sürekliliğini de ortaya koyan,
sürekliliğini de belirleyen kriterlerdir. Bir ülkede iktidarlar demokratik
seçimle değişiyorsa, bir hükûmet seçimle iktidara geliyorsa ve seçimle
değişmesinin önü açıksa orada bir başka rejim tanımlamaya kalkmak… Elbette
birtakım tanımlamalar yapmak mümkündür, muhalefet etme duygumuzu da tatmin
edebilir ama bu, gerçekçi değildir. Çünkü seçimler ve millî egemenlik ilkesi bu
rejimin, demokratik rejimin kurucu ilkeleridir; onları kaldırdığınız zaman
geriye bir şey kalmaz. Bunun için ben demokrasiyi tanımlarken… Demokrasinin “d”si
yani ilk şartı seçimlerdir, serbest seçimlerdir, özgür seçimlerdir çünkü o,
milletin iradesini yansıtır, ona saygılı olmak demokrasiye saygılı olmaktır,
demokrasinin hukukunu savunmanın ön şartıdır.
Tabii,
bu parametreler yeterli midir? Elbette bu parametrelerin yanında özgür
kamuoyunun oluşumunu, bu parametrelerin yanında muhalefet etme hakkını, bu
parametrelerin yanında kamuoyu oluşturacak basın ve yayın özgürlüklerini
sıralamamız gerekir. Benden önce konuşan konuşmacılar sık sık kapatılan veya
haklarındaki birtakım yargı kararlarıyla susturulan televizyonlardan,
radyolardan ve yayın organlarından söz ettiler. Elbette yeryüzünün her
tarafında demokratik ülkelerde demokrasi düşmanı, demokrasiye karşı terörü,
şiddeti kutsayan hiçbir yayın organına müsaade edilmez. Demokrasiyi savunmak
özgürlükleri savunmaktır; şiddeti kutsayan, şiddeti öven,
şiddet yoluyla siyaset yapılabileceğini düşünen antidemokratik oluşumlara
demokrasi müsaade etmez. Demokrasi kendisini savunma kabiliyeti olan bir
rejimdir. Dolayısıyla, demokratik sistem içerisinde ortaya çıkan bu hastalıklı
yapılara karşı yapılan mücadeleyi küçümsemeyi, onları bir problemmiş gibi
takdim etmeyi, her şeyden önce demokratik değerlere karşı bir samimiyetsizlik
göstergesi olarak değerlendirmek gerekir. 
Sayın
Başkan, değerli milletvekilleri; OHAL meselesi, sadece pratik olarak karşımızda
bulunan bir mesele değildir; siyaset teorisinde, demokrasi teorisinde de
tartışılmış bir meseledir. Bizim toplum ve devlet anlayışımız nasılsa, hangi
değerlerle devlet ve toplum arasındaki ilişkileri düzenlemeyi düşünüyorsak OHAL
meselesine bakışımızda da büyük ölçüde bu teorik bakış açımız belirleyici
olmaktadır. 
Bir
örnek vermek istersek antidemokratik düşünce biçimleri arasında ünlü Alman
siyaset bilimcisi, kamu hukukçusu Carl Schmitt’in düşüncelerini örnek
verebiliriz. Carl Schmitt, olağanüstü hâl rejimini bir şiddet uygulaması olarak
tanımlar ama Carl Schmitt’in devletin bütün egemenlik biçimlerini bir müdahale
biçimi, bir diktatöryanın, bir otoritenin, antidemokratik bir yapının
egemenliği olarak tanımladığını dikkatten kaçırmamamız gerekir. Dolayısıyla,
zaten demokrasiye inanmayan adamların, demokratik sistemi de bir baskı aracı
olarak görenlerin, olağanüstü hâli antidemokratik rejimin normalleşmesi olarak
görmelerini de anlamamız lazım.
Bu
konuda bir başka örnek Walter Benjamin’dir. Eleştirel teori içerisinden gelen
bu düşünür de elbette demokrasiyi sınıf egemenliği ekseninde değerlendirdiği
için yani sınıf diktatörlüğü olarak değerlendirdiği için, demokrasiye değer
olarak bir inanç atfetmez. 
MAHMUT
TANAL (İstanbul) – Voltaire, Benjamin ayrı, aynı kişi değil.
VEDAT
BİLGİN (Devamla) – Dolayısıyla, Walter Benjamin’in demokrasiye bakışını da
olağanüstü hâl rejimine bakışını da kavramsallaştırırsak daha iyi
anlayabilirsiniz. Oradan şunu söylemek istiyorum: O da kurucu şiddetten,
koruyucu şiddetten bahseder. Benjamin’in eleştirel teorinin içerisinden
baktığını hatırlarsak neden bu meseleyi “kurucu şiddet” ve “koruyucu şiddet”
olarak gördüğünü, ara yol olarak da bir saf şiddetten bahsettiğini yani bizim
normal demokratik düzene bakış açısının da bir “saf şiddet” olarak
nitelendiğini anlayabiliriz. 
Fakat
biz bu meselelere böyle bakamayız. Bizim bakış açımız özgürlükçü, demokrasi
teorisi açısından bakış açısıdır. Bizim bakış açımız, tanımlarsak, siyasal
teorideki bu düşünürler açısından değerlendirirsek daha çok Sartori’ye benzer
çünkü demokrasi özgürlüklerin olduğu rejimdir. Özgürlüğü yok etmek isteyenleri…
Bunun en başında yaşama hakkı ve yaşama hakkının üstüne bina edilen diğer
özgürlüklerimiz gelir, temel hak ve özgürlüklerimiz gelir. Bu özgürlüklerin
düşmanları olanların yasaklanması, özgürlükçü demokrasinin temel prensibidir.
Bunların etkisiz kılınması, bunların demokratik müesseselerin işleyiş
mekanizması içerisinde etkisiz kılınması demokratik teorinin, özgürlükçü
demokrasi anlayışının temelini oluşturmaktadır. 
Elbette
ki demokrasi, Türkiye’de oldukça sorunlu bir geçmişe sahiptir. Türkiye’nin
demokratikleşmesinin neden geciktiğini, neden zorlandığını muhtelif
çalışmalarla, muhtelif okuduklarımızla, karşılaştıklarımızla hepimiz biliyoruz;
Türkiye’nin antidemokratik geçmişinin bu konuda karşımıza hangi engelleri
çıkardığını biliyoruz. Türkiye’nin demokrasiyle tanışması, çok partili
demokratik seçimlere ilk adımı atması 1950’yle başlayan bir süreçtir. 1946’yı
saymıyorum, orada neler yaşandığını hepimiz iyi kötü biliyoruz. 1950’den sonra
Türkiye iki şeyle karşılaşmıştır, bir: Tanzimat’tan bu tarafa Türkiye’de mutlak
iktidar hâline dönüşmeye çalışan, bunu çeşitli tarihsel dönemlerde ele geçirmiş
olan ceberut bir bürokratik oligarşinin ortaya çıktığı bir dönemdir. Bu dönem
tek parti idaresiyle mutlak iktidar anlayışına sahip olmuştur. Buradan, tabii,
bunu bir dönemi yargılamak için söylemediğimin; sadece Türkiye’nin
demokratikleşmesinin önünde hangi zihniyetin, hangi kurumsal engellerin,
ideolojik engellerin olduğunu vurgulamak için belirttiğimin altını ayrıca
çizmem gerekir. Fakat Türkiye, çok partili demokratik sisteme geçtikten sonra
da demokratikleşme sürecini de çok kolay işletememiştir. Bu, sebepsiz değildir.
Bunu herhangi bir komployla açıklamayı çok anlamlı bulmuyorum, anlamlı
olacağını da düşünmüyorum. Şuna hepimiz hak verebiliriz ki bir toplumsal yapı
çoğulcu değilse, orada sınıfsal farklılaşmalar yoksa, orada sivil toplum gelişmemişse;
orada bireysel varlıklar, bireyleşme süreci tamamlanmamışsa; orada farklı
fikirler, farklı inançlar var olamıyorsa orada demokrasi olmaz. Resmî ideoloji
veya devletin o bahsettiğim bürokratik ideolojik anlayışı 1961 Anayasası’yla
militarizme dönüşüp toplumu susturmaya yönelmemişse orada demokrasiye geçmek
çok kolaydır ama bunların hepsi Türkiye’de olmuştur. Türkiye, bir anlamda,
bürokratik müdahale geleneğiyle 1961 sonrasında da militarist bir yapılanmayla
devletin bütün kurumsal ilişkileri içerisinde bu anlayışın tayin edici bir güce
ulaşmasından dolayı demokratikleşmesi oldukça gecikmiş olan bir ülkedir. Fakat
son yıllarda, özellikle 2000’li yıllardan sonra Türkiye’nin yaşadığı toplumsal
değişim dalgaları, toplumsal dönüşüm süreçleri bu bahsettiğim sorunların
aşılması konusunda büyük bir toplumsal ivme yaratmıştır. Türkiye sınıflaşma,
farklılaşma, sivil toplumun gelişmesi, farklı fikirlerin ortaya çıkması; etnik,
mezhepsel ya da farklı gerekçelerde sınıfsal temellerde totaliter bir arayış
içerisinde olan ideolojilerin bu özgürlük atmosferi içerisinde anlamsızlaşması
ve militarizmin Türkiye’nin yaptığı demokratikleşme reformlarıyla
geriletilmesinden sonra sağlam ve güçlü bir demokratik zemine kavuşmuştur.
Dolayısıyla “Türkiye demokrasiden uzaklaşıyor, Türkiye demokrasiden hızlı bir
şekilde uzaklaşabilir.” gibi yaklaşımlar doğru değildir. Kim isterse istesin,
bugün Türkiye’yi demokratikleşme sürecinin gerisine götürecek arzuyu kim
taşırsa taşısın bunu başaramaz. 
Sayın
Başkan, değerli arkadaşlar; öyle ki 15 Temmuzdan sonra Türkiye, kendisine
yönelen, tarihinin en büyük saldırısıyla karşı karşıya kalmıştır. Bunlar, hem
militarist geleneğin hem bürokratik ceberut devlet müdahaleciliğinin bütün
unsurlarını bir araya getirerek Türkiye’ye saldırdılar. Bu saldırıları, sadece,
kendisini dinî gösteren bir grubun, bir cemaatin eseri olarak görmek yanıltıcı
olacaktır. Bütün bunlar, Türkiye'nin demokrasi içerisinde gelişmesinin,
demokrasi içerisinde kalkınmasının, demokrasi içerisinde Batı’yla kurulan
vesayet ilişkilerinin koparılıp bağımsızlaşmasının karşısına dikilen
saldırılardır. 15 Temmuz, Türkiye'nin hem bağımsızlığına hem demokrasisine
yönelen bir saldırıdır. Bu bakımdan, Türkiye'nin bu olağan şartlar içerisinde
bu yapıyla mücadele etmesi, bu uluslararası organizasyonun bir uzantısı olan
yapıyla mücadele etmesi imkân dâhilinde görülmediği için Büyük Millet Meclisi
olağanüstü hâl yönetimini uygulamayı tercih etmiştir. 
Şunu
düşünelim: Bu yapılar, bu illegal yapılar, bu antidemokratik faşizan cemaat
yapısı zaten Türkiye'nin mevcut olağan rejiminin içerisinde çeşitli
mekanizmaları ele geçirdikleri için olağan rejim içerisinde bunlarla mücadele
etmeye kalksaydık asla bir adım mesafe alamazdık; suçlularımız, darbe yapan o
katiller, halkı kurşunlayan, uçaklarla bomba yağdıran o katiller mahkemelerden
ertesi gün salıverilirdi. Onun için, Türkiye'nin olağanüstü hâl rejimi
uygulamasıyla başka bir arayışa girdiği… Bu, bir edebiyat olarak güzel
olabilir, daha da güzel ifade edilebilir belki bunlar ama bunlar gerçekçi değildir,
bunlar Türkiye'nin bugün karşı karşıya bulunduğu sorunları anlamaktan uzak
yaklaşımlardır. 
Meselenin
bir başka boyutu, sadece FETÖ terör örgütü değil, DAEŞ, PKK/PYD üzerinden
Türkiye’ye yönelen tehditlerde yatmaktadır. Biraz önce konuşan arkadaşımız,
Fransa’nın somut terör tehdidiyle karşı karşıya olduğu için OHAL uygulaması
yaptığını söyledi. Doğrusu çok düşündürücü, üzerinde çok düşünülmesi gereken
bir konu. Şunun için söylüyorum: Türkiye’de yaşanan hangi katliamlar, hangi
saldırılar ve PKK/PYD terör örgütü Fransa’da yaşanan olaylarla mukayese
edilebilir? Türkiye’de yaşanan olayların binde 1’i Fransa’da yaşandı mı? 
Dolayısıyla,
burada şunu görelim değerli arkadaşlar: Türkiye saldırı altındadır. Normal
şartlar altında yaşamıyoruz. Türkiye’ye saldıranların arkasında kimin olduğunu…
Binlerce tır dolusu silah göndererek PKK/PYD’yi Türkiye'nin sınırlarında
saldırıya hazırlayanlarla yan yana olmak Türkiye’ye karşı olmak demektir. (AK
PARTİ sıralarından alkışlar) Bizler Türkiye'nin bağımsızlığını savunurken
Türkiye'nin demokrasisini savunmak mecburiyetindeyiz. Bu Meclis, Polatlı’dan
top sesleri gelirken Türkiye'nin millî mücadelesini yapan Meclistir. Bu Meclis,
ne PKK’nın ne PYD’nin ne FETÖ’nün…
(Mikrofon
otomatik cihaz tarafından kapatıldı) 
VEDAT
BİLGİN (Devamla) – …ne DAEŞ’in tehditlerine ne de onları binlerce tır dolusu
silah vererek silahlandıranların, onların arkasındaki adamların tehditlerine
boyun eğecek bir meclis değildir. “Türkiye” büyük bir ülkenin adıdır. Bu OHAL
Yasası’nı da bu bağlamda değerlendirmek lazım.
Sayın
Başkan, kıymetli milletvekilleri; hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ediyorum Sayın Bilgin.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Bir saniye… 
Sayın
Özkoç da sisteme girmiş. Sayın Toğrul’a söz vereceğim.
FİLİZ
KERESTECİOĞLU DEMİR (İstanbul) – Yok, onunla ilgili değil.
MAHMUT
TOĞRUL (Gaziantep) – Benimki farklı bir konu Başkanım.
FİLİZ
KERESTECİOĞLU DEMİR (İstanbul) – Yani sayın hatip konuşmasında, hatibimizin konuşmasını
bağlamından kopartarak ve onu…
MEHMET
MUŞ (İstanbul) – “Bağlamından koparmak” diye bir ifade var mı ya?
BAŞKAN
– Ne söyledi?
MEHMET
MUŞ (İstanbul) – Bağlamından koparmış!
FİLİZ
KERESTECİOĞLU DEMİR (İstanbul) – OHAL Fransa…
Mehmet
Bey, sizinle konuşmuyorum, Sayın Başkanla konuşuyorum.
BAŞKAN
– Bir saniye Sayın Muş, Sayın Kerestecioğlu’nu dinliyorum ben.
Buyurun.
MEHMET
MUŞ (İstanbul) – Sayın Başkan “bağlamından koparma” ne demek ya? Herkes fikrini
söylüyor.
BAŞKAN
– Buyurun, buyurun.
FİLİZ
KERESTECİOĞLU DEMİR (İstanbul) – Yazar, o da yazar, sözlükleri açıp bakarsanız
görürsünüz.
MEHMET
MUŞ (İstanbul) – Herkes fikrini söylüyor. Siz istediğinizi söylüyorsunuz. 
BAŞKAN
– Tamam, ben sizi dinliyorum Sayın Kerestecioğlu, buyurun.
MEHMET
MUŞ (İstanbul) – “Bağlamından koparma” diye bir tabir çıktı Mecliste!
FİLİZ
KERESTECİOĞLU DEMİR (İstanbul) – Bu nasıl bir tarzdır? Yani gerçekten…
Fransa’daki
OHAL’le ilgili Ayhan Bey’in söylediklerini bağlamından kopartarak “Bu nasıl bir
şeydir? Gerçekten düşündürücüdür böyle denmesi. Fransa’da böyle terör tehdidi
varmış…” diyerek bir sataşmada bulunmuştur. Bundan dolayı söz istiyoruz.
BAŞKAN
– Peki. Kim konuşacak?
FİLİZ
KERESTECİOĞLU DEMİR (İstanbul) – Ayhan Bey.
MEHMET
MUŞ (İstanbul) – Sayın Başkan, nerede sataşma var?
BAŞKAN
– Buyurun Sayın Bilgen…
BEHÇET
YILDIRIM (Adıyaman) – Muş, siz yönetin!
BAŞKAN
– Lütfen…
MEHMET
MUŞ (İstanbul) – Sayın Başkan, sizi İç Tüzük’e davet ediyorum.
BAŞKAN
- Ben İç Tüzük’ü uyguluyorum Sayın Muş, İç Tüzük’ü uyguluyorum.
MEHMET
MUŞ (İstanbul) – Bu kadar tahammülsüzlük olmaz ya “bağlamından koparmış”mış.
FİLİZ
KERESTECİOĞLU DEMİR (İstanbul) – Aa, gerçekten mi? İnanılır gibi değil. 
BAŞKAN
- Buyurun Sayın Bilgen.
Lütfen
yeni bir sataşmaya meydan vermeyelim.
VIII.- SATAŞMALARA İLİŞKİN KONUŞMALAR
1.- Kars Milletvekili Ayhan Bilgen’in, Ankara Milletvekili
Vedat Bilgin’in (3/1392) esas numaralı Başbakanlık Tezkeresi üzerinde AK PARTİ
Grubu adına yaptığı konuşması sırasında şahsına sataşması nedeniyle konuşması
AYHAN
BİLGEN (Kars) – Sayın Başkan, ben Vedat Hocayı Türkiye Günlüğü dergisinden çok
dikkatle takip eden birisiyim. Gerçi o dönemde birlikte yazdıkları
arkadaşlardan bazıları şu anda cezaevinde, yine Türkçeyi en iyi kullanan çok
değerli yazarlar, akademisyenler cezaevindeler, o dergiye büyük hizmeti
geçenler. Dolayısıyla benim cümlelerimin başında “somut şiddet”ten önce
kurduğum cümleleri de Vedat Bey gayet iyi biliyordur. Dedim ki: Fransa’da
kapatılan televizyon yok, Fransa’da gazeteciler cezaevinde değil, Fransa’da
işten atılan on binler yok. Dolayısıyla somut şiddetle ilişkilendirerek artık
güvenliğe de bir faydası yok dedim. Bu sözümün “Türkiye’ye yönelik bir şiddet
yok.” diye tarifi doğrusu beni çok şaşırttı. Ama Türkiye’ye yönelik şiddetle
ilgili isterseniz birkaç örnek vereyim: Mesela, 10 Ekimde hayatını kaybeden
insanların daha acıları devam ederken, daha yaralılar hastanedeyken “kokteyl
terör” diye tarif edildi. Dünyanın neresinde, hangi güvenlik teorisinde
“kokteyl terör” diye bir kavram var Allah aşkına? Birbiriyle alakasız,
birbiriyle ilişkisiz grupları birlikte anmak, tam da o eylemi yapan örgütün
propagandasını yapmaya hizmet etmez mi? 
Değerli
arkadaşlar, dün Millî Güvenlik Kurulu OHAL’in neden uzatılması gerektiğine dair
gerekçesini ifade ederken diyor ki: “İnsan hakları, haklar, özgürlükler ve
demokrasinin korunması için OHAL’in uzatılması gerekiyor.” Siz bana dünyadan
bir tek örnek verin, OHAL’le demokrasisini korumuş, OHAL’le insan haklarını,
özgürlükleri korumuş bir tek ülke söyleyin ben sözümden geri döneceğim.
Teşekkür
ediyorum. (HDP sıralarından alkışlar) 
BAŞKAN
– Teşekkür ediyorum.
Sayın
Özkoç, sisteme girmişsiniz ama önce Sayın Toğrul’a 60’a göre söz vereceğimi
söylemiştim, sonra dilerseniz size söz vereyim.
Buyurun
Sayın Toğrul.
V.- AÇIKLAMALAR (Devam)
27.- Gaziantep Milletvekili Mahmut Toğrul’un, Malatya’nın
Akçadağ ilçesi Dedeyazı Mahallesi’nin Kolan mezrasının yakınına maden ocağı
yapılmasıyla köylülerin yaşam alanlarının yok edilerek âdeta zorunlu göçe tabi
tutulmak istendiklerine ilişkin açıklaması
MAHMUT
TOĞRUL (Gaziantep) – Teşekkür ederim Sayın Başkan.
Özellikle
Hükûmete ve Malatya milletvekillerine buradan seslenmek istiyorum. 
Değerli
arkadaşlar, Malatya Akçadağ ilçesinde Alevilerin yoğunlukta yaşadığı Dedeyazı
Mahallesi’nin Kolan mezrasının 100 metre yakınına maden ocağı yapılmak
istenmektedir. Kurulması düşünülen maden ocağının hem mahallenin içme suyu
kaynağı yanında hem de köylülerin arazilerini sulamak için kullandıkları sulama
suyunun yakınına kurulacak olmasından kaynaklı köylüler oldukça kaygılıdırlar.
Yapılmak istenen maden ocağıyla birlikte köylülerin yaşam alanları da yok
edilerek âdeta zorunlu göçe tabi tutulmak istenmektedir. Mahalle sakinleri
bizlerden bu konuda bir girişimde bulunmamızı... Ben özellikle bu konuda bir
soru önergesi de verdim. Burada, bu maden ocağının yapılmasında ısrarın nedeni
nedir? Hükûmetin bu maden ocağının işletmesini durdurmak için bir girişimi veya
bir çalışması olacak mıdır? Özellikle Genel Kurulun, Hükûmetin ve özellikle de
Malatya milletvekillerinin bu konuda bir çabasının olması gerektiği konusuna
dikkat çekmek istedim. 
Teşekkür
ederim. 
BAŞKAN
– Teşekkür ediyorum. 
Sayın
Özkoç, buyurun efendim. 
28.- Sakarya Milletvekili Engin Özkoç’un, Ankara
Milletvekili Vedat Bilgin’in (3/1392) esas numaralı Başbakanlık Tezkeresi
üzerinde AK PARTİ Grubu adına yaptığı konuşmasındaki bazı ifadelerine ilişkin
açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; az önce
kürsüde Adalet ve Kalkınma Partisi adına konuşan sayın hatibin konuşmasını
dikkatle dinlemeye çalıştım, tamamen çelişkilerle dolu bir konuşma.
Cumhuriyetimizin varlığını ve cumhuriyetin yarattığı özgürlükleri yadsıyan,
bunları inkâr eden, ondan sonra da “Ben bunları inkâr etmiyorum.” diyen,
cumhuriyet herhangi bir özgürlük kapısını açmamış da bu on beş yıl içerisinde
sadece mensubu bulunduğu siyasi parti özgürlükleri getirmiş gibi bir konuşmanın
burada ne kadar inandırıcı olacağını da kamuoyunun dikkatine sunmak istiyorum. 
Sayın
Başkan, Değerli Hatip; kadınlara özgürlük cumhuriyet sayesinde vardır. Kul
değil, vatandaş olma cumhuriyet sayesinde vardır. Bireysel özgürlükler,
yurttaşlık hakkı, hepsi cumhuriyet sayesinde vardır. Bunları tek tek ortadan
kaldıran anlayış, on beş yıl içerisinde gelmiştir. Sizin “Şiddeti ve terörü
besliyor.” dediğiniz o terör örgütünün bütün kamu kuruluşlarında yuvalanmasının
bir tek sorumlusu vardır, o da mensubu bulunduğunuz siyasi partidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
ENGİN
ÖZKOÇ (Sakarya) – Teşekkür ederim. 
Bu
siyasi parti, FETÖ terör örgütünü bütün kurumlarda var etmiştir; bu siyasi
parti, Türkçe olimpiyatlarıyla Türkiye'nin her yerinde var olmaya çalışan bu
FETÖ terör örgütünü kutsamıştır. Bu siyasi parti, sizin, hani o darbe
girişiminde “Kalkışma yaptı.” dediğiniz general ve subayları atayan siyasi
partidir yani bu siyasi parti, o terör örgütünden bizzat sorumlu, onu
geliştirmiş, onu var etmiş ve ülkenin gerçekleriyle karşılaştıran bir siyasi
partidir. Bu konuda konuşacak tek bir cümleniz yoktur. Olağanüstü hâl özgürlükleri
ortadan kaldıran bir sistemdir ve siz bunu özgürlüklerle nasıl bağdaştırdınız,
bunu anlamak mümkün değil. 
Saygılar
sunuyorum. 
BAŞKAN
- Teşekkür ediyorum. 
VEDAT
BİLGİN (Ankara) – Sayın Başkan…
BAŞKAN
- Sayın Bilgin, yerinizden mi, sataşmadan mı söz talep ediyorsunuz?
VEDAT
BİLGİN (Ankara) – Sataşmadan dolayı.
MEHMET
MUŞ (İstanbul) – Sayın Başkan, partimize…
BAŞKAN
– Buyurun lütfen, iki dakika süre veriyorum.
Lütfen
yeni bir sataşmaya meydan vermeyelim. 
VIII.- SATAŞMALARA İLİŞKİN KONUŞMALAR (Devam)
2.- Ankara Milletvekili Vedat Bilgin’in, Sakarya
Milletvekili Engin Özkoç’un yaptığı açıklaması sırasında şahsına ve Adalet ve
Kalkınma Partisine sataşması nedeniyle konuşması
VEDAT
BİLGİN (Ankara) – Sayın Başkan, değerli milletvekilleri; doğrusu Cumhuriyet Halk
Partisi grup başkan vekilinin söylediklerimi anlamamasına -anlamadığını
düşünmüyorum gerçi, muhtemelen siyaset yapmak için öyle söylüyordur- şaşırdım
diyeceğim, böyle söylemesine şaşırdım çünkü benim söylediklerimden cumhuriyetin
kazanımlarını inkâr etmek gibi bir şeyi nasıl çıkardı, onu doğrusu bilmiyorum.
Fakat şunu söyleyelim ki, söylemek isterim ki cumhuriyet Türkiye’ye çok şey
kazandırmıştır, cumhuriyetin kazandırdıklarını kim inkâr etmeye kalksa da bir
anlamı yoktur. Benim söylediğim, cumhuriyetin demokratikleşme sürecinde
yaşadıklarıdır, tek parti yönetimidir, antidemokratik zihniyettir, tek parti
döneminde ortaya çıkan bürokratik ideolojidir. Bu ideolojiyi anlamanız için
eski Genel Sekreteriniz Recep Peker Bey’in, üstelik de hukuk fakültesinde ders
kitabı olarak verdiği kitabını açın, sayfalarını okuyun; genel sekreter
doğrudan doğruya faşizmi, Nazizm’i övüyor, model olarak orayı almak istiyor.
Benim eleştirdiğim odur. Buradan kalkarak cumhuriyete söz etmemi beklemeniz
boşunadır, beyhudedir ama şunu söyleyelim: Türkiye cumhuriyetle birçok şeyi
başarmıştır, son 2000’li yıllardan sonra gerçekleşen şeyler de -onu da belki
tekrar belirtmek lazım iyi anlaşılması için- toplumsal değişme dalgalarının
neticesidir. AK PARTİ’yi iktidara taşıyan bu sivilleşme sürecidir. AK PARTİ bu
sivil taleplere cevap verdiği için arka arkaya bu seçimleri kazanmaktadır ve
iktidarda kalmaktadır. (AK PARTİ sıralarından alkışlar) 
İBRAHİM
ÖZDİŞ (Adana) – Sivil vesayet, sivil vesayet!
VEDAT
BİLGİN (Devamla) – Bunu anlamamak… Çok basit bir şey, bunu anlamak gerekir. 
Türkiye’deki
toplumsal değişme dalgaları, aynı şekilde sizin önünüze de yeni şeyler koyuyor,
yeni sorular soruyor. Bu sorulara cevap verirseniz muhtemelen halkımız sizi de
takdir eder, size de iktidar kapısını açar. 
Saygılar
sunuyorum efendim. (AK PARTİ sıralarından alkışlar)
BAŞKAN
– Teşekkür ediyorum Sayın Bilgin.
ENGİN
ÖZKOÇ (Sakarya) – Recep Peker’den bahisle partimizin faşizan bir tutum
içerisinde olduğunu ifade etmiştir. Sataşmadan, 69’a göre söz istiyorum Sayın Başkan.

BAŞKAN
– Şimdi, geçmişteki bütün sözlerden bahsetmekle olmaz belki ama onun dışında,
birtakım sorular sordu size. Buyurun, o soruların cevabını verin iki dakikalık
süreyle, yeni bir sataşmaya meydan vermeden lütfen.
3.- Sakarya Milletvekili Engin Özkoç’un, Ankara Milletvekili
Vedat Bilgin’in sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; çok açık
olan şeylerin artık üstünün kapatılması mümkün değildir, güneş balçıkla
sıvanmaz. “FETÖ terör örgütü” diye bir terör örgütü varsa -defalarca söyledik-
AK PARTİ’nin kurucu lideri Sayın Tayyip Erdoğan’ın bizzat kendisi söyledi:
“FETÖ terör örgütünü, bunu besleyen, bunu var eden, bunu kurumlar içerisinde
tutan bizdik. Ne istediniz de size vermedik?” diye ifade etti. (CHP
sıralarından alkışlar) 
UĞUR
AYDEMİR (Manisa) – Hâlâ orada mısınız?
AHMET
GÜNDOĞDU (Ankara) – Yeni şeyler söyleyin!
ENGİN
ÖZKOÇ (Devamla) – Ya kendi liderinizin dediğinizin arkasında duracaksınız ya da
diyeceksiniz ki: “Bizim liderimiz yanlış yaptı, Türkiye’yi bu noktaya getirdi;
siz haklısınız.” 
Bize
“Yeni şeyler söyleyin.” diyorsunuz, söyleyelim: Değerli Hatip, çok açık ve net
olarak söylüyoruz ki o gece kalkışmaya kalkışan subay ve astsubayları sizin
Cumhurbaşkanınız, sizin görevlendirdiğiniz bakanlar atadılar. O subay ve
astsubaylar eğer suçlularsa, onların FETÖ’cü olduğunu bile bile 250 şehit
vermelerine neden olan siyasi parti bizzat suçludur. Bundan kaçamazsınız.
Burada, kalkıp Cumhuriyet Halk Partisine ve cumhuriyete söyleyecek tek bir
sözünüz olamaz çünkü siz çamurun içindesiniz ve bu çamur sizi yutmak üzeredir.
Saygılar
sunuyorum. (CHP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Girdiği bütün seçimlerde yerinde sayan bir partiye ortaya
attığı iddialarla alakalı verdiğimiz cevaplar Meclis kayıtlarında
bulunmaktadır, tekrar bir cevap verme gereği hissetmemekteyiz.
Teşekkür
ederim. (AK PARTİ sıralarından alkışlar)
BAŞKAN
– Teşekkür ediyorum.
ENGİN
ÖZKOÇ (Sakarya) – Sadece kayıtlara geçsin diye söylüyorum: Bu Cumhuriyet Halk
Partisi, verdiği bütün mücadelelerle ve diktatörlüğe karşı diğer bileşenleriyle
Türkiye Cumhuriyeti’nde yüzde 50’nin üstünde bir oyla diktatörlüğe ve tek adam
rejimine hayır diyen önemli bir siyasi partidir ve 2019 seçimlerinde de… 
MEHMET
MUŞ (İstanbul) – Sayın Özkoç, yüzde 51’i nerede gördünüz?
ENGİN
ÖZKOÇ (Sakarya) – …vatanından ve milletinden, çocuklarının geleceğinden kaygı duyan
insanlarla buna “hayır” diyecek bir siyasi partidir. (CHP sıralarından
alkışlar)
MEHMET
MUŞ (İstanbul) – Sayın Özkoç, ne zaman aldın yüzde 51’i? En son seçimde kaç
aldın Sayın Özkoç?
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Başbakanlığın, Türkiye Büyük Millet Meclisinin 21/7/2016
tarihli ve 1116 sayılı Kararı’yla ülke genelinde ilan edilen ve 17/10/2017
tarihli ve 1165 sayılı Kararı uyarınca devam etmekte olan olağanüstü hâlin,
19/1/2018 Cuma günü saat 01.00’den geçerli olmak üzere üç ay süreyle
uzatılmasına ilişkin tezkeresi (3/1392) (Devam)
BAŞKAN
– Gruplar adına son söz Milliyetçi Hareket Partisi Grubu adına İstanbul
Milletvekili İsmail Faruk Aksu’ya aittir.
MEHMET
MUŞ (İstanbul) – Sayın Özkoç, nerede aldınız, rüyada mı? 
BAŞKAN
– Sayın Aksu, buyurun. (MHP sıralarından alkışlar)
MEHMET
MUŞ (İstanbul) – Sayın Özkoç, nerede aldın yüzde 51’i? Hayaller başka,
gerçekler başka. 
BAŞKAN
– Sabredin arkadaşlar, ölmezsek 2019’u göreceğiz hep beraber. 
Buyurun
Sayın Aksu. 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
21 Temmuz 2016’dan bu yana uygulanmakta olan olağanüstü hâlin 19 Ocak 2018
tarihinden itibaren üç ay süreyle uzatılmasına ilişkin Başbakanlık tezkeresi
hakkında Milliyetçi Hareket Partisi Grubu adına söz aldım. Genel Kurulu ve aziz
Türk milletini saygıyla selamlıyorum. 
Türkiye,
15 Temmuz 2016’da, devlet ve milletin bekasını tehdit eden geniş kapsamlı ve
çok boyutlu bir işgal girişimiyle karşı karşıya kalmıştır. Tüm millî unsurlarla
birlikte siyaset kurumlarını ve son tahlilde, aziz milletimizi hedef alan hain
darbe girişimi Türk milletinin engin feraseti ve demokrasiye olan bağlılığı
sayesinde önlenmiş, demokrasi uçurumdan döndürülmüştür. Canını hiçe sayarak
tankların önüne yatan vatandaşlarımızın demokrasi tarihine geçen
kahramanlıkları sayesinde alçak terör örgütüne “Dur.” denilebilmiştir. Hedefi,
Türkiye’yi kaos girdabına sokmak, Orta Doğu’da yaşanmakta olan iç çatışmaları
ülkemize taşıyarak bir kardeş kavgası çıkarmak, en nihayet bölmek ve işgal
etmek olan kalkışma Türk tarihinde karşılaşılan en büyük ihanetlerdendir.
Unutmamak gerekir ki 15 Temmuz gecesi 250 şehidimiz ve 2.514 gazimiz, bir
siyasi parti ya da herhangi bir fani için değil, aziz Türk milleti ve Türk
devletinin istiklal içinde istikbale taşınması için şehit ya da gazi olmuştur.
Bu vesileyle 15 Temmuz ve terörle mücadele şehitlerine Allah’tan rahmet,
gazilerimize şifa ve sağlıklı bir ömür diliyorum.
Yaşanan
iç ve dış gelişmeler, darbe girişimiyle hedefine ulaşamayan mihrakların hasmane
tutumlarını devam ettirmekten geri durmadığını göstermektedir. Türkiye’yi
ekonomik olarak darboğaza sokmak isteyen odaklar, bir yandan da güney
sınırımızda oluşturmaya çalıştıkları terör koridoruyla, Türkiye’yi birçok
yönden köşeye sıkıştırmak istemektedir. Türkiye'nin bölgesel gelişmeler
karşısında aldığı inisiyatif bölgede egemenlik kurmak isteyen emperyalistleri
deliye döndürmekte, taşeronlarını Türkiye’ye saldırtmaktadır. Milliyetçi
Hareket Partisi, olup bitenin farkındadır ve bu süreçte devletimizin istiklal
içinde istikbale taşınması için mücadele etmektedir ve bu amaçla –kim ne derse
desin- elini taşın altına koymaktan da çekinmemektedir. Zira, bizim varımız
yoğumuz Türk milleti ve Türkiye sevdasıdır; gayemiz, Türk devletinin bekasını,
Türk milletinin refahını gözetmek, Türkiye’yi yükseltmektir. Unutulmamalı ki
Milliyetçi Hareket Partisi gecenin en zifirî anında bile çıkış yolunu gösteren
millî fenerdir.
Değerli
milletvekilleri, olağanüstü hâl, kuşkusuz ki olağan dışı şartların gerektirdiği
durumlarda başvurulması gereken anayasal bir kurumdur. 15 Temmuzda Türkiye'nin
olabilecek en olağan dışı durumla karşı karşıya kaldığı da tartışmasızdır. Bu
sebeple, darbe girişiminin ardından Anayasa’mızın 120’nci maddesi uyarınca
Cumhurbaşkanı başkanlığında toplanan Bakanlar Kurulu 21 Temmuz 2016 gününden
itibaren ülkenin bütününde doksan gün süreyle olağanüstü hâl ilan etmiş,
olağanüstü hâl kararı aynı gün Türkiye Büyük Millet Meclisi tarafından da
onaylanmıştır. Daha sonra OHAL uygulaması 5 defa uzatılmış, bu süreçte 31 kanun
hükmünde kararname yayımlanmıştır. OHAL süresince 159.506 kişi gözaltına
alınırken bunlardan 47.523’ü tutuklanmıştır. Kararnamelerle FETÖ ve diğer terör
örgütleriyle irtibatı ve iltisakı bulunan bazı eğitim ve sağlık kurumları,
öğrenci yurtları, üniversite, basın-yayın kuruluşları, vakıf, dernek,
sendikalar kapatılırken yargı ve Türk Silahlı Kuvvetleri mensupları ile diğer
kamu kurumlarındaki çalışanların kamu görevinden çıkarılmasına yönelik
tedbirler uygulanmıştır. Bu kapsamda, kanun hükmünde kararnamelerle bugüne
kadar 115.182 kamu görevlisinin görevine son verilmiş, bunlardan 3.771’i
yapılan soruşturma sonucunda terör örgütleriyle irtibatı ve iltisakı
olmadığının anlaşıldığı gerekçesiyle yine kanun hükmünde kararnamelerle
görevlerine iade edilmiştir. 
Türk
devletinin kuruluş esaslarına, cumhuriyetimizin temel niteliklerine,
demokrasimize ve millet iradesine karşı yapılan saldırıda doğrudan veya dolaylı
kim yer almışsa, kimler ortak olmuşsa şüphesiz ki unvanına ve mevkisine
bakılmaksızın devlet ve millete ihanet etmenin hesabını vermeli, bedelini
ödemelidir. Hesap sormada acziyet gösterilirse acınacak hâle gelinecek, ağırdan
alınırsa yüksek bedel ödemek durumunda kalınabilecektir. Yine, haine hoşgörü
göstermek, insan onur ve şerefine darbe vurmak anlamına gelecektir. Bununla
birlikte Türk devlet felsefesinin dayandığı temelin adalet olduğu da asla
unutulmamalıdır. Mücadele kapsamında haksız ve hukuksuz yere beşerî yıkımı
oluşturmaktan, adaletsizlikleri beslemekten, yeterli inceleme ve soruşturma
yapılmadığı için boşu boşuna insanların itibarıyla ve saygınlığıyla oynamaktan
kaçınılmalıdır. Bu kapsamda, itiraz mekanizmaları sağlıklı bir şekilde ve
talepler ciddiye alınarak işletilmeli “Olan yine garibana oldu.” düşüncesi kamuoyunda
oluşturulmamalı, kazanılan halk desteği kaybedilmemeli, devlete olan inanç
yanlış uygulamalar sebebiyle zedelenmemelidir. Soruşturmalar hızla
tamamlanmalı, haksız ve mesnetsiz yere açığa alınan veya ihraç edilenler
mağduriyetleri artmadan süratle eski konumlarına getirilmelidir. Devletimizin
bunları tespit edebilecek, doğru ile yanlışı ayırabilecek ve gerçek suçluyu
yakalayarak mazlumu mağdur etmeyecek gücü ve yeteneği pekâlâ bulunmaktadır.
Nitekim, “Mor Beyin” yazılımı marifetiyle, hiçbir bilgi ve iradesi olmadan
byLock programına yönlendirildiği belirlenen 11.480 kişiden sadece bu sebepten
dolayı mağdur olanların masumiyetinin ortaya çıkarılması ve 697 sayılı Kanun
Hükmünde Kararname’yle bu kişilerin mağduriyetlerinin sona erdirilmesi
devletimizin gücünü gösterdiği kadar, haklı ile haksızın ayırt edilmesi
noktasındaki gayretlerini de ortaya koymuştur. Ayrıca, kanun hükmünde
kararnamelerle görevine son verilenlerin itirazlarının değerlendirilmesi ve
yargıya başvuru yolunun açılması, varsa yanlışlıkların ve haksızlıkların
tespiti amacıyla OHAL Komisyonunun oluşturulması da önemli ve yerinde bir
gelişme olmuştur. Teknik, fiziki ve beşerî önemli bir altyapıya kavuşturulan
Komisyon kararlarını da vermeye başlamıştır. Bu kapsamda yapılan
değerlendirmeler sonucunda, FETÖ ve diğer terör örgütleriyle irtibatı ve
iltisakı olmadığı anlaşılanlar kamu görevine geri döndürülmektedir. Bunun
yanında, kanun hükmünde kararnamelerle kamudaki görevlerine iade edilenlerin
sayısının 3.771’e ulaşmış olması hatalı işlemlerin telafi edilmekte olduğunu
göstermektedir. 
Bilindiği
gibi artık kanun hükmünde kararnameler yerine ağırlıklı olarak kamu
görevlilerinin durumları OHAL Komisyonunda karara bağlanacaktır. Bu sebeple
Komisyondan beklenti fazla, mağduriyetlerin en kısa zamanda giderilmesi
bakımından hızlı karar alınması zarureti de ortadadır. Bir yandan mağduriyetler
giderilirken diğer yandan da terör örgütüne üyeliği, mensubiyeti, iltisakı veya
bu örgütle irtibatı olduğu iddia edilenlere yönelik operasyonlar devam
ettirilmeli, çeşitli sebeplerle süreç akamete uğratılmamalıdır. 
Sayın
milletvekilleri, terör suçlularına karşı en sert şekilde tepki gösterilmesi
kadar OHAL uygulamasının hukuk ve adalet anlayışını egemen kılarak ve suçlu ile
suçsuzu birbirinden ayıracak adil bir yönetim anlayışı ortaya koyarak
sürdürülmesi zorunludur. Unutulmamalı ki Türkiye bir hukuk devletidir. Adalet
olmadan devletin varlığını ve egemenlik hakkını meşru zeminlerde müdafaa etme
kabiliyeti de olmayacaktır. Adaletin kayıtsız şartsız, eksiksiz ve gecikmesiz
sağlanabilmesi hâlinde vatandaşlarımızda oluşan soru işaretleri giderilmiş,
topyekûn bir mücadele anlayışı hâkim kılınmış, toplumun huzuru ve devlete olan
sadakati pekiştirilmiş olacaktır. Milliyetçi Hareket Partisi, hukukun
üstünlüğüne inanan, demokrasi ve insan hakları gibi vazgeçilmez ilkeleri
savunan bir siyaset çizgisinin takipçisidir ve bu anlayış çerçevesinde adaletin
gecikmeden tecelli etmesini ve adil yargılama hakkına titizlikle uyulmasını
hukuk devletinin vazgeçilmez bir gereği olarak kabul etmektedir.
Bununla
birlikte, FETÖ davalarında ibretle izlediğimiz planlı engelleme ve devlete
meydan okuma girişimlerinin önüne geçilmesini de gerekli görüyoruz. Bu noktada,
Sayın Genel Başkanımızın geçtiğimiz salı günkü Meclis grup toplantımızda FETÖ
karşısında yürütülen haklı mücadele çerçevesinde dile getirdiği şu önemli
hususları bir kez daha gündeme getirmekte fayda görüyorum.
1)
FETÖ'yIe mücadelede devlet aklı topyekûn devrede midir? Yoksa sınırlı sayıda
kişinin, kısıtlı sayıda devlet ve siyaset adamının gayret ve çabasıyla mı süreç
ilerletilmektedir?
2)
FETÖ'yle mücadelenin bir stratejisi var mıdır, bir konsept hazırlanmış mıdır,
siyasi ve hukuki bir eylem planı kurgulanmış mıdır?
3)
Fikrî temelleri, millî hedefleri, hukuki sınırları berrak bir zihin ve siyasi
kavrayışla belirlenmiş midir?
4)
Bu terör örgütüyle mücadelenin öncelikleri nedir, neler olmalıdır, FETÖ’cülüğün
standart bir tanım ve tasviri yapılmış mıdır?
5)
Biriken sosyal maliyeti, devlete karşı yükselen ön yargıları, toplumsal tabana
yayılan mağduriyetleri nasıl ve hangi tedbir zinciriyle bertaraf edeceğiz?
Yine,
Sayın Genel Başkanımız, mahkemelerin aylardır sürmekte olduğunu, yargı
organları arasında karmaşa, çekişme, birbirinin kararlarını tanımama eğiliminin
bulunduğunu vurgulamış; beka mücadelemizde adalet kurumlarının tartışmalarla
kan kaybetmesi, fikir ve yorum farklılıklarıyla boğulmasının çarpıklık olduğunu
belirterek mücadelenin başarısı hakkında endişelerin ortaya çıktığına vurgu
yapmıştır. Ve bu çerçevede, FETÖ davalarının sulandırılmaya fırsat vermeden bir
an evvel karara bağlanması ve nihai hükmün hiç vakit kaybetmeden ilan edilmesi
gerektiğini ifade etmiştir.
Değerli
milletvekilleri, bize göre Türkiye, yakın tarihinin en sarsıcı ve yüksek risk
ihtiva eden bir döneminden geçmektedir. Darbe girişiminin başarısızlıkla
sonuçlanması, darbeye yeltenen terör örgütünün sinsi planlarının bütünüyle sona
ermesine yetmemiştir. FETÖ yapılanması, hâlen çeşitli oyunlarla FETÖ’yle
mücadeleye mâni olmaya çalışmaktadır.
Yargılama
sürecinde ortaya çıkan bilgiler, FETÖ'nün devletin her hücresine sızdığını,
mücadelenin ise çok boyutlu olması sebebiyle uzun zaman alabileceğini
göstermektedir. FETÖ'nün yanı sıra ülkemize ve milletimize hasım çevrelerin,
Türkiye'yi diplomatik, siyasi ve ekonomik açıdan köşeye sıkıştırmaya yönelik
kirli planlarını hayata geçirmeye dönük girişimleri devam etmektedir. Bu
çerçevede, olağanüstü şartların söz konusu olduğu bu ortamda, olağanüstü hâl
uygulamasının devam etmesinin de bir ihtiyaç olduğu açıktır.
Milliyetçi
Hareket Partisi olarak olağanüstü hâl ilanını da OHAL uygulamasının
uzatılmasını öngören daha önceki Başbakanlık tezkerelerini de Türkiye Büyük
Millet Meclisinde desteklemiş olduğumuz herkesin malumudur. Yaşanan olağan dışı
iç ve dış gelişmelerin ortaya çıkardığı tehditler ve bu alçak kalkışmanın
süregelen artçı saldırılarıyla mücadele edebilmenin ancak olağanüstü hâl
kurumunun işletilmesiyle mümkün olabileceği yönündeki duruşumuzda bir
değişiklik olmamıştır. Zira biz, OHAL'i millete pusu kuran ve devlete ağır zayiat
verdirmek isteyen FETÖ ve PKK gibi terör odaklarına karşı devletimizin ve
milletimizin bekası açısından bir güvence ve anayasal bir tedbir olarak kabul
etmekteyiz. 
Toplumsal
huzurun temin edilmesi, asayişin sağlanması, FETÖ tarafından devlet teşkilatına
verilen zayiatın giderilmesi ve Türkiye'nin beka düzeyine ulaşan tehditlere
karşı koyabilmesi için her türlü tedbirin hukuk içinde kalınarak alınmasının
zaruret olduğuna inancımız tamdır. Devletimizin bir an önce bu hainleri
girdikleri bütün hücrelerden süratle temizleyerek toplumsal huzurun tesis
edilmesi gerekmektedir. Gelinen noktada, olağanüstü şartların giderilmesi için
terör örgütlerinin ve tüm Türkiye hasımlarının karşısında millet ve devletten
yana bir mutabakat çerçevesinde iş birliği yapılması gereği açıktır.
MHP
olarak bu süreçte birlik ve beraberliğimizi daha da güçlendirmenin millî ve
tarihî bir zorunluluk olduğuna inanıyoruz. Zira bize göre devletin ve milletin
bekası her türlü siyasi gayenin üstündedir. Esas olan, Türkiye'nin varlığı, bütünlüğü
ve bağımsızlığında mutabakat sağlamak, Türk vatanının bölünmez bütünlüğünü
sarsılmaz esas ve teminatlara bağlamak, bu yönde gerekli hukuku oluşturmak,
Türk milletinin huzurlu ve güvenli geleceğini temin etmektir. Bu anlamda
değerlendirdiğimiz Yenikapı ruhuna bağlılığımız ve onun devamı yönündeki
kararlı tavrımız devam etmektedir.
Sayın
milletvekilleri, yaşadığımız zorlu süreç, öncelikli olarak devletimizin kurum
ve kurallarına FETÖ ve PKK gibi terör odakları tarafından verilen tahribatın
hızla giderilmesi, bunun için devlet organlarına destek olunması, ardından
devletimizin kuruluş ilkelerini ve cumhuriyetimizin temel niteliklerini esas
alan bir siyasi uzlaşmanın, farklılıklarımızın ayrıştırıcılığı yerine ortak
değerlerimizin bütünleştiriciliği üzerine kurulu sosyal uzlaşmanın, nimet ve
külfetin bütün kesimlerce hakça paylaşımına dayanan ekonomik uzlaşmanın tesis
edildiği, toplumsal enerjimizin ülkemizin bölgesel ve küresel ölçekte söz
sahibi lider ülke olması için harcandığı bir uzlaşma dinamiğinin tesis edilmesi
gereğini ortaya koymaktadır. Ancak bu takdirde gelişmiş, rekabet edebilir,
Türkiye merkezli yeni bir medeniyet inşası iddiasında olan bir ülke hâline
gelmek mümkün hâle gelebilecektir. 16 Nisanda aziz milletimizin onayıyla kabul
edilen cumhurbaşkanlığı hükûmet sistemi bu hedeflere ulaşılması yolunda
Türkiye'nin bir üst fazda yeniden inşası için imkân ve fırsat sunmaktadır.
Artık siyasi kutuplaşmalar, kamplaşmalar, içi boş hamaset dolu siyasi
çekişmeler bir kenara bırakılmalı, yeni hükûmet sisteminin sağlam temeller
üzerinde inşa edilmesine yönelik çalışmalar sonuçlandırılmalıdır.
Cumhurbaşkanlığı hükûmet sisteminin zorunlu kıldığı uzlaşma dinamikleri
milletimizin huzur ve refahı için fırsata dönüştürülmelidir.
Değerli
milletvekilleri, kuşkusuz devletin temel işlevi vatandaşlarımızın can ve mal
güvenliğini temin etmek, bu amaçla huzuru ve güvenliği tehdit eden unsurları
bertaraf etmektir. Beklentimiz bir an önce darbe artıklarının temizlenmesi ve
terör belasından milletimizin kurtarılmasıdır. Yine, devletimiz ve milletimiz
için büyük maliyetlere sebep olan zaafların tüm boyutlarıyla ortaya
çıkarılması, kastı ve ihmali olan her alandaki sorumluların tespit edilmesi de
Türkiye'nin ve Türk milletinin huzurlu ve güvenli geleceği ve güçlü bir
demokrasinin inşası için hayati derecede önemlidir.
Bu
çerçevede, Milliyetçi Hareket Partisi olarak, Türkiye'nin karşı karşıya olduğu
tehditler bertaraf edilene ve başta FETÖ ve PKK olmak üzere millî varlığımızı
ve ülke bütünlüğünü tehdit eden terör örgütlerinin kökü kazınana kadar devletin
elini güçlendirmek amacıyla olağanüstü hâlin üç ay süreyle uzatılmasına ilişkin
Başbakanlık tezkeresine olumlu oy vereceğimizi ifade ediyor, Genel Kurulun siz
değerli üyelerini saygıyla selamlıyorum. (MHP sıralarından alkışlar)
BAŞKAN
– Teşekkür ediyorum Sayın Aksu.
Sayın
Tanal, vereceğim demiştim daha sonra.
Şimdi
60’a göre, buyurun.
V.- AÇIKLAMALAR (Devam)
29.- İstanbul Milletvekili Mahmut Tanal’ın, 14 Temmuz 2016
tarihinde Resmî Gazete’de yayımlanan 6722 sayılı Türk Silahlı Kuvvetleri
Personel Kanunu ile Bazı Kanunlarda Değişiklik Yapılmasına Dair Kanun’un 15
Temmuz darbe girişimine bir etkisi olup olmadığını öğrenmek istediğine ilişkin
açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, 6722 sayılı Türk Silahlı Kuvvetleri Personel Kanunu ile Bazı
Kanunlarda Değişiklik Yapılmasına Dair Kanun 14 Temmuz 2016 tarihinde Resmi
Gazete’de yayımlandı, yani 15 Temmuz darbe girişiminden bir gün önce. 
Bu
kanun içerisinde iki hüküm vardı: Bir, askerlerin resen emekliye ayrılması;
ikincisi, Türk Silahlı Kuvvetlerinin izin almadan askerî kışlalardan dışarı
çıkmasıydı. 
Acaba
bu kanunun 15 Temmuz darbe girişimine bir etkisi olmuş mudur? Bakanlar
buradayken bu konuda bir cevap verirler mi?
Teşekkür
ederim, saygılarımı sunarım. 
BAŞKAN
– Teşekkür ediyorum. 
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Başbakanlığın, Türkiye Büyük Millet Meclisinin 21/7/2016
tarihli ve 1116 sayılı Kararı’yla ülke genelinde ilan edilen ve 17/10/2017
tarihli ve 1165 sayılı Kararı uyarınca devam etmekte olan olağanüstü hâlin,
19/1/2018 Cuma günü saat 01.00’den geçerli olmak üzere üç ay süreyle
uzatılmasına ilişkin tezkeresi (3/1392) (Devam)
BAŞKAN
– Şahısları adına ilk söz İstanbul Milletvekili Zeynel Emre’ye aittir. 
Sayın
Emre, buyurun. (CHP sıralarından alkışlar)
Süreniz
on dakikadır. 
ZEYNEL
EMRE (İstanbul) – Sayın Başkan, değerli milletvekilleri; öncelikle hepinizi
saygıyla selamlarım.
OHAL
konusundaki değerlendirmemize geçmeden evvel bir hususu yüce Meclisin dikkatine
sunmak istiyorum. 
Bakın,
değerli arkadaşlar, burada bütçe görüşmeleri esnasında yaptığım konuşmada Sayın
Süleyman Soylu’nun konuşmasına atıf yaparak -burada bir raporu gösterdiğini,
Darbe Komisyonunun raporundan bahsettiğini ve o raporun ilgili sayfalarına göre
de Genel Başkanımızı, partimizi itham eden ifadelerde bulunduğunu buradan
duymuştuk- burada konuşma yaparken şunu ifade etmiştim, demiştim ki: “O
Komisyonun bir üyesi olarak, bir yasama üyesi olarak bizde bulunmayan bu rapor yürütme
üyesinde ne arıyor?” Hatırlarsınız değil mi? Onun ertesi günü Meclis
Başkanlığına, Bilgi Edinme Kanunu çerçevesinde bir başvuru yaptım, dedim ki:
“15 Temmuz Darbe Araştırma Komisyonu Raporu tamamlandı mı? İçişleri Bakanı
Soylu’nun kürsüden gösterdiği rapor sizin tarafınızdan mı verildi? Bu rapor
nerede?” Şimdi, bir cevap geldi. Bakın, değerli arkadaşlar, cevap burada,
isteyene verebilirim. Bu cevaba göre, Meclis Başkanlığı tarafından herhangi bir
şekilde rapor tamamlanmış değil, Sayın Soylu’ya verilmiş değil. “Biz vermedik.”
diyor, “Böyle bir rapor da yok.” diyor. Dolayısıyla şimdi ortada iki seçenek
var; ya Süleyman Soylu açıkça burada iftirada bulundu, kendi yazdığı bir
rapordan bahsetti ya da Meclis Başkanlığı tarafından yalan söyleniyor. Bu durumu
dikkatinize sunmak istedim. 
Değerli
arkadaşlar, şu an ülkede bir mahkemeler arası kaos yaşanıyor. Biz bu duruma
nasıl geldik, bu kaos durumuna nasıl geldik? Mahkemelerin verdikleri kararları
eleştirebiliriz, beğenmeyebiliriz ancak bu kararlara uymak bizim anayasal
sorumluluğumuz en başta. Öteki iş de şimdi içinde bulunduğumuz durum gibi
kaotik bir durum oluşturuyor.
Bakın
değerli arkadaşlar, Erdem Gül ve Can Dündar’la ilgili Anayasa Mahkemesi bir
karar verdikten sonra, o gün burada -hatırlayın- sizin grup başkan vekiliniz
dâhil olmak üzere çok sayıda kişi bu kararı memnuniyetle karşıladığını ifade
etmişti ve hatta daha ileri giderek, Anayasa Mahkemesine bireysel başvurunun
sizin iktidarınız döneminde yapıldığına atıfta bulunmuştu. Haklıydı da bu
tespitte ancak hemen üzerinden bir iki gün sonra Genel Başkanınız çıktı “Ben bu
karara uymuyorum, saygı da duymuyorum, tanımıyorum da. Yerel mahkeme bu kararı
tanımayabilir de.” şeklinde bir beyanı oldu. İçinizden hiç kimse kalkıp şunu
demedi: “Sayın Genel Başkan, ne demek tanımamak? Biz bu Anayasa’ya göre seçime
girdik, bu Anayasa’ya göre seçildik ve bu Anayasa’ya uymak bizim en temel
yükümlülüğümüz.”
Bakın,
Anayasa’nın 153’üncü maddesi der ki: “Anayasa Mahkemesinin kararları kesindir.”
Ne diyor? “Anayasa Mahkemesi kararları yasama, yürütme ve yargı organlarını,
idare makamlarını, gerçek ve tüzelkişileri bağlar.” diyor. Peki, şu anda durum
bu mu değerli arkadaşlar? Bakın, Anayasa Mahkemesinin korkudan içtihadını
değiştirdiği, korkudan karar vermekten imtina ettiği durumları biraz sonra izah
edeceğim ancak buna karşı, Anayasa Mahkemesinin kararlarına uyulmaması
Türkiye’nin, hukuk devletinden tamamen uzaklaştığını gösteren bir durumdur ve
bu hâliyle dünyada nasıl göründüğümüzü de takdirlerinize arz etmek isterim.
OHAL…
Bakın, çok olağanüstü dönemlerde OHAL ilan edileceği yine Anayasa’da, 120’nci
maddede hüküm altına alınmış ve 121’inci maddeye göre de hangi konularla ilgili
kanun hükmünde kararname çıkartılacağı karara bağlanmış. Nedir o? OHAL’in
gerekli kıldığı konularla ilgili ancak kanun hükmünde kararname çıkartılır.
Bunun dışında çıkartılan kanun hükmünde kararnameleri Anayasa Mahkemesi ele
almamış da olsa, korkusundan, içinde bulunduğumuz siyasi atmosfer nedeniyle
bunun hukuka aykırılığını tespit etmemiş de olsa bütün bunlar Anayasa’ya mutlak
şekilde aykırıdır ve yok hükmündedir. 
Burada
size birkaç çarpıcı örnek vereceğim değerli arkadaşlar. Bakın, taşeron
düzenlemesi de KHK’yle yapılıyor, kış lastiği de, Diyanet İşleri Başkan
Yardımcısının sayısı da, deprem riski altında bulunan Gemlik ilçesinin
taşınması da, beldelerden ilçe yapılmasına yönelik düzenleme de yani Aksaray’ın
Sultanhanı beldesinin Yeşiltömek köyünü de kapsayacak şekilde ilçe olması,
lazer epilasyon merkezlerine ilişkin düzenleme de, dalgıçlara yönelik
tazminatlar da, jandarma trafik düzenlemesi de, evlendirme programlarının
iptali de -ve sayısı artık burada saymakla bitmeyecek çok sayıda düzenleme-
kanun hükmünde kararnameyle yapılıyor.
Değerli
arkadaşlar, bunun iki anlamı var: Birincisi, ben millî iradeyi tanımıyorum
demektir; ikincisi de bu Meclise yönelik ben sizi adam yerine koymuyorum
demektir. Bunun başka bir izahı yoktur. (CHP sıralarından alkışlar) Şimdi,
halktan aldığımız yetkiye sahip çıkacaksak, şayet millî iradeye, egemenliğe
azıcık saygımız varsa buradan gelecek OHAL’e kırmızı kartı gösterirsiniz
değerli arkadaşlar. Bu, artık bu Parlamentonun varlık ve yokluk mücadelesidir.
Değerli
milletvekilleri, Türkiye'nin çok olağanüstü koşullardan geçtiğini sürekli
söylüyorsunuz. Türkiye'nin bir uçuruma doğru gitmekte olduğundan, tehlikelerden
söz ediyorsunuz ve bu durumun da ancak sizin iktidarınız tarafından bir OHAL
rejimi etrafında yönetilerek çözüleceğine yönelik medyanızla, yargınızla,
siyasetçinizle bir argüman içerisindesiniz; lideriniz de sürekli bunu söylüyor.
Peki, değerli arkadaşlar, Allah aşkına şu soruya samimiyetle cevap verebilir
misiniz: Bizi bir Kurtuluş Savaşı mücadelesine iten, hatta o koşullardan daha
ağır koşullarda yaşamak durumunda bırakan -öyle ya, sizin iddianız da bu- bu
hâle bizi kim getirdi? Sürekli hakaret ettiğiniz o iki ayyaş mı getirdi, CHP mi
getirdi, Kemal Kılıçdaroğlu mu getirdi, ya, Allah aşkına Tayyip Erdoğan mı
getirdi? Yani bir de bunun muhakemesini yapın. Burada saray rejimi tarafından
her gelen kararı sürekli olumlayarak Türkiye’yi bir yere götüremezsiniz.
Bakın,
değerli milletvekilleri, demokrasi aynı zamanda bir kurallar rejimidir, hukuk
devletidir demokrasi. Hukuk devleti askıdayken kimse demokrasiden söz edemez.
Bakın, ilkel zamanlarda insanlar sürekli birbirini öldürürmüş ve bir zaman
sonra kendi aralarında bir sözleşme yapmışlar, demişler ki: “Bu sözleşmeye göre
kurallar koyalım, insanlar birbirini öldürdüğü zaman bir yaptırımı olsun.” Ya,
Allah aşkına, bir önceki KHK’de öyle bir şey var ki devleti devlet yapmaktan
çıkaran düzenleme mevcut. Ne demek sivillere güç kullanma yetkisi vermek? Ya,
bu devleti tamamen dinamitleyen bir şeydir. Kime göre terör eylemi? Şu anda
bizim kanunlarımızda onlarca madde teröre yönelik düzenleme içeriyor ve bunlar
çok soyut kavramlar. Toplumun yüzde 50’sinin bir ötekini âdeta terörist olarak
suçladığı bir ortamda bu düzenlemeye eyvallah demek, gerçekten arkadaşlar,
dilim varmıyor ama halka, millete düşmanlık yapmak demektir. Bakın, bu
düzenleme sonrasında bazı yorumlar oluyor, deniyor ki: “İç savaş olabilir,
çatışmalar yaşanabilir.” vesaire... Biz biliyoruz ki iç savaş falan olmaz çünkü
iç savaş bir toplumun farklı kesimleri arasında olur, burada halk ile saray
rejimi arasında bir karşılaşma söz konusu; ortada bizim yaşadığımız tam olarak
budur. Biz halkın yanında siyaset yapan insanlar olarak söylüyoruz, diyoruz ki
bu korku ikliminin Türkiye’ye vereceği hiçbir şey yoktur, biz özgür bir toplum
istiyoruz, demokrasi istiyoruz, insan hakları istiyoruz, ülkemizin bu anlamda
yapacağımız düzenlemelerle gerçekten dünyayla yarışabilen bir ülke
olabileceğine inanıyoruz. Şu anda Türkiye bağımsız kuruluşlarca verilen
raporlarda sürekli geriliyor.
Bakın,
değerli arkadaşlar, bir iki gün önce Freedom House’un çıkardığı rapora göre
artık Türkiye “yarı özgür”den “özgür olmayan ülke” sınıfına girmiş durumda.
Şimdi,
şayet siz bu tavrınızda ısrar ederseniz yani Türkiye’yi, Türkiye Cumhuriyeti’ni
bir hukuk devleti değil de Türkiye OHAL cumhuriyeti hâline getirmek isterseniz
ve bunda ısrarcı olursanız, Türkiye'nin ve hepimizin ödeyeceği gerçekten çok
büyük yaptırımlar, bedeller olacaktır. 
Dolayısıyla
sizi halktan aldığınız yetkiye, milletten aldığınız yetkiye sahip çıkmaya davet
ediyorum. Buradan gelecek artık OHAL’in uzatılmasına yönelik tezkereye ret vermenizi
temenni ediyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum.
Birleşime
on dakika ara veriyorum.
Kapanma Saati: 18.01
DÖRDÜNCÜ OTURUM
Açılma Saati: 18.20
BAŞKAN: Başkan Vekili Ahmet AYDIN
KÂTİP ÜYELER: Vecdi GÜNDOĞDU (Kırklareli), Mücahit DURMUŞOĞLU (Osmaniye)
-----0-----
BAŞKAN
– Türkiye Büyük Millet Meclisinin 51’inci Birleşiminin Dördüncü Oturumunu
açıyorum.
Anayasa’nın
121’inci maddesine göre verilmiş olan Başbakanlık tezkeresinin görüşmelerine
devam ediyoruz. 
Hükûmet?
Yerinde. 
Sayın
Bakana, bugün burada da gündem olan, Sayın Kerestecioğlu’nun da ifade ettiği,
özellikle hamile çocuklarla ilgili gerçekten kabul edilemez durumla alakalı
önce bir açıklamanız var zannediyorum, İç Tüzük 60’a göre söz veriyorum. 
Buyurun.

V.- AÇIKLAMALAR (Devam)
30.- Adalet Bakanı Abdulhamit Gül’ün, Kanuni Sultan Süleyman
Eğitim ve Araştırma Hastanesinde son beş ayda görülen 115 çocuk hamile
vakasıyla ilgili adli sürece ilişkin açıklaması
ADALET
BAKANI ABDULHAMİT GÜL (Gaziantep) - Sayın Başkan, değerli milletvekilleri; 17
Ocak tarihinde basına yansıyan, Kanuni Sultan Süleyman Hastanesindeki vakayla
ilgili adli süreç hakkında Küçükçekmece Başsavcılığımız soruşturma
başlatmıştır. Bununla ilgili süreç, konunun savcılığa intikal ettiği 3 Ekim tarihinde
derhâl soruşturma başlatılmıştır. Türk Ceza Kanunu 279’uncu madde kapsamında
soruşturma yürütülmektedir. Yine, Türk Ceza Kanunu 103’üncü madde uyarınca,
çocuğun cinsel istismarı suçu kapsamında da ayrı bir soruşturma
yürütülmektedir. Mağdurların tümü ifadeye çağrılmıştır. Gerek kamu görevlisinin
suçu bildirmeme gerekse çocuğun cinsel istismarı suçuyla ilgili soruşturmalar
devam etmektedir. Bu soruşturmalarla ilgili 1 cumhuriyet başsavcı vekili ve 2
cumhuriyet savcısı görevlendirilmiştir. Küçükçekmece Cumhuriyet
Başsavcılığımızın kamuoyuna da duyurduğu, takip ettiği hususla ilgili Sayın
Genel Kurulu da bilgilendirmiş oldum, arz ederim. 
Sayın
Başkanım, teşekkür ederim. 
FİLİZ
KERESTECİOĞLU DEMİR (İstanbul) – Sayın Bakanım, valiyle ilgili var mı bir şey?
ADALET
BAKANI ABDULHAMİT GÜL (Gaziantep) – Onu, aynısını savcılık takip ediyor. 
BAŞKAN
– Evet, bu konuyla ilgili soruşturmanın devam ettiğini Sayın Bakan ifade etti.
Gerçekten kabul edilemez bir durum olduğunu bugün burada Sayın Kerestecioğlu da
dile getirdi. Hepimizin de aynı şekilde bu anlamda bu olayın takipçisi olmamız
gerektiğini ben de buradan Başkanlık Divanı adına ifade etmek istiyorum.
Sayın
milletvekilleri, Adalet ve Kalkınma Partisi, Cumhuriyet Halk Partisi ve
Milliyetçi Hareket Partisi gruplarının İç Tüzük’ün 19’uncu maddesine göre
verilmiş bir grup önerisi vardır, okutup oylarınıza sunacağım:
VI.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ, CHP ve MHP Gruplarının, Genel Kurulun 23-24-25
Ocak 2018 Salı, Çarşamba ve Perşembe günleri toplanmamasına ilişkin ortak
önerisi
Türkiye Büyük Millet Meclisi Başkanlığına
Danışma
Kurulu 18/1/2018 Perşembe günü (bugün) toplanamadığından İç Tüzük’ün 19’uncu
maddesi gereğince aşağıdaki ortak önerinin Genel Kurulun onayına sunulmasını
arz ederiz.
 Mehmet Muş Engin
Özkoç
 Adalet ve Kalkınma Partisi Cumhuriyet
Halk Partisi 
 Grubu Başkan Vekili Grubu
Başkan Vekili
 Erhan Usta
 Milliyetçi Hareket Partisi 
 Grubu Başkan Vekili
Öneri:
Genel
Kurulun 23,24 ve 25 Ocak 2018 Salı, Çarşamba ve Perşembe günleri toplanmaması
önerilmiştir.
BAŞKAN
– Ortak öneride konuşmacı yok.
Ortak
öneriyi oylarınıza sunuyorum: Kabul edenler... Kabul etmeyenler... Öneri kabul
edilmiştir. 
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Başbakanlığın, Türkiye Büyük Millet Meclisinin 21/7/2016
tarihli ve 1116 sayılı Kararı’yla ülke genelinde ilan edilen ve 17/10/2017
tarihli ve 1165 sayılı Kararı uyarınca devam etmekte olan olağanüstü hâlin,
19/1/2018 Cuma günü saat 01.00’den geçerli olmak üzere üç ay süreyle
uzatılmasına ilişkin tezkeresi (3/1392) (Devam)
BAŞKAN
- Anayasa’nın 121’inci maddesine göre verilmiş olan Başbakanlık tezkeresinin
görüşmelerine devam ediyoruz.
Hükûmet
yerinde.
Şimdi,
söz sırası Hükûmet adına Adalet Bakanı Abdulhamit Gül’e aittir. 
Buyurun
Sayın Bakan. (AK PARTİ sıralarından alkışlar)
ADALET
BAKANI ABDULHAMİT GÜL (Gaziantep) - Sayın Başkan, değerli milletvekilleri;
olağanüstü hâlin üç ay süreyle uzatılmasına dair Bakanlar Kurulu kararının
müzakerelerinde Hükûmet adına söz almış bulunuyorum. Gazi Meclisi hürmetle
selamlıyorum.
Sözlerimin
başında dün yaşanan elim bir uçak kazası sonucu şehit olan 3 askerimize
Allah’tan rahmet, kederli ailelerine ve yakınlarına da sabırlar diliyorum.
Sayın
Başkan, değerli milletvekilleri; 2016 yılının 15 Temmuz gecesi tarihimizin en
büyük ihanetlerinden birine, hem de milletimizin eşsiz ve destansı direnişine
bütün dünya tanık olmuştur. Büyük Şair Sezai Karakoç’un ifadesiyle “Geceye
yenilmeyen her kişiye ödül olarak bir sabah ve bir gündüz, bir güneş vardır.”
Allah’a şükürler olsun, güneşi de gördük, gündüzü de gördük. Cumhurbaşkanımızın
liderliğinde, bu esaret girişimine canları pahasına direnen milletimiz ihanetin
en karanlık gecesini aydınlık bir sabaha dönüştürmüştür. Buradan bir kez daha
şehitlerimize Allah’tan rahmet diliyorum, gazilerimize geçmiş olsun dileklerimi
iletiyorum.
15
Temmuz darbe girişimi açık bir şekilde devletimizin anayasal kurumlarına ve
milletimizin iradesine, yine devletimizin ve milletimizin varlığına, birlik ve
bütünlüğüne yönelen bir saldırıydı. Devletin kurumlarına ve milletimize yönelik
bu alçak saldırı sonrası gereken tedbirler alınmıştır, her alanda bu mücadele
kararlı bir şekilde sürdürülmeye devam etmektedir. Bu mücadelenin amacı, bu
hain terör örgütünün ve diğer terör örgütlerinin kökünün kazınmasıdır. Bu
amaçla yürütülen mücadelenin milletimizin güvenliğini korumak ve devletin
bekasını sağlamak ekseninde sürdürülmesi elbette hukuk yoluyla olmuştur. Şu an
gerek Meclisimiz gerek Hükûmetimiz gerekse de yargı anayasal yetkiyi
kullanmaktadır, 15 Temmuzdan itibaren yasama, yürütme ve yargı olarak bu
kararlı duruşu göstermiştir. 
15
Temmuz sonrasında hem bu örgütle mücadelenin hızlı ve etkin bir şekilde
sürdürülmesinde hem de diğer benzer terör örgütleriyle mücadele süreçlerine
ilişkin kararlar alınmasında olağanüstü hâl kararının çok büyük etkisi
olmuştur. 15 Temmuz günü ortaya konan bu kararlılık, milletimizin sergilemiş
olduğu demokrasinin, vatanımızın, devletimizin yanında durma kararlılığı
gerçekten dünya demokrasi tarihine altın harflerle yazılmıştır. Sonrasında buna
“bir tiyatro” diyenlerin, sonrasında, Türkiye Cumhuriyeti’nin bekası için
yapılan bu mücadeleye “bir saray rejimi” “diktatör” eleştirileri yapanların bu
milletin iradesinden ne kadar uzak olduğunu bütün milletimiz görmektedir.
“Diktatör”
dediğiniz, tankıyla, topuyla millete savaş açan kişidir ama 15 Temmuz gecesi de
göstermiştir ki tanka karşı, F16’lara karşı, savaş uçaklarına karşı milleti
arkasına alarak “Milletin iradesinden başka hiçbir güç tanımam.” diyen kişi
diktatör değildir, milletin kahramanıdır, demokrasi kahramanıdır. (AK PARTİ
sıralarından alkışlar) Sizin anlayışınıza göre, bu eleştirileri yapanların
anlayışına göre milletin seçtiği, milletin oy verdiği, yüzde 52 oyuyla milletin
seçmiş olduğu bir kişi demokrasi ya da millet iradesini temsil etmiyor çünkü
sandığa inanmayanlar, millet iradesine inanmayanlar elbette böyle bir yaklaşım
içerisine girebilirler ama bu bir demokrasi anlayışı değildir, esasen bu
faşizan anlayıştır. Türkiye Cumhuriyeti demokratik bir hukuk devletidir ve
milletin iradesiyle tecelli etmiştir, yoluna da bu şekilde devam etmektedir. 
Sayın
Başkan, değerli milletvekilleri; bilindiği gibi OHAL’in ilan edilmesi,
vatandaşlarımızın hayatlarının olağan akışına olumsuz bir etkide bulunmamıştır.
Zira, bu kararın alınmasının gerekçesi açıktır. Bu gerekçe, FETÖ’nün darbe
girişimi sonrasında bu örgütle etkin bir mücadelenin yapılması iradesidir.
Başta FETÖ olmak üzere diğer terör örgütleriyle mücadelede etkin ve dinamik bir
katkı imkânı sağlayan OHAL uygulamasının vatandaşlarımızın gündelik hayatını
etkilemesi söz konusu olmamıştır. Aksine, bu süreçte ekonomimiz dâhil olmak
üzere birçok meselede milletimizin ve ülkemizin lehine gelişmeler de
katedilmiştir, kriz beklentileri boşa çıkmış, 2016 ve 2017 yıllarında
Türkiye'de büyüme istikrarı devam etmiştir. Küresel kriz havasına rağmen
Türkiye bir önceki yılı dünyanın 17’nci, Avrupa’nın 6’ncı büyük ekonomisi
olarak kapatmıştır. Kimsenin bir endişesi olmasın, Türkiye ekonomik olarak da
siyasi olarak da toplumsal olarak da sapasağlamdır. Yaşanan süreçlerle ilgili
kriz tacirliği yapanların elleri boş kalacaktır. 
Sayın
Başkan, değerli milletvekilleri; olağanüstü hâl istisnai ama meşru bir yönetim
biçimidir, bizim icat ettiğimiz bir durum değildir, anayasal bir müessesedir ve
uygulamadır. OHAL’in hangi şartlarda ve durumda ilan edileceği Anayasa’nın 119,
120 ve 121’inci maddelerinde gayet açık ve net bir şekilde belirlenmiştir.
Anayasa’daki bu imkân devletin varlığına ve bekasına yönelen tehlikelerin
bertaraf edilmesi, bu amaca uygun gerekli ve zorunlu tedbirlerin alınması için
kabul edilmiştir. Üstelik bu Anayasa hükmü, vatandaşlarımızın huzurunu,
güvenliğini ve özgürlüğünü koruma yanında demokrasimizi ve cumhuriyetimizi de
saldırılara karşı muhafazayı amaçlamaktadır. 
Bu
süreçte, kamuda FETÖ ve diğer terör örgütlerinden arınma süreci hız kesmeden
devam etmiştir. Yine KHK’lerle lekelenmeme hakkı güçlendirilmiş,
vatandaşlarımızın asılsız, temelsiz, soyut ihbarlarla mağdur edilmesinin
engellenmesi amaçlanmıştır. Yine, ihraçların OHAL İnceleme Komisyonuyla bir
denetime tabi tutulması da bu süreçte Hükûmetimiz tarafından çıkartılan bir
düzenlemedir. Nitekim, bu Komisyonun da vermiş olduğu kararlara karşı yine
yargı yolu Hükûmetimiz tarafından açılmıştır. Yine, alınan tedbirler
kapsamında, FETÖ ve diğer terör örgütlerinin insan ve mali kaynak devşirdiği
kurum ve kuruluşlar kapanmış, propaganda kanalları ve araçları da kesilmiştir.
Bütün bunlar halkımızın güvenliği ve günlük yaşamını kolaylaştırmak için
yapılmıştır. 
Sayın
Başkan, değerli milletvekilleri; Cumhurbaşkanımız Sayın Recep Tayyip Erdoğan’ın
Başkanlığında yaptığımız Bakanlar Kurulu toplantısında olağanüstü hâli 6’ncı
kez uzatma kararı alınmıştır. Bu kararın da uygulanması için, tensibi için
sayın Meclisimizin, Gazi Meclisimizin huzurundayız. 
Zira
yaşadığımız saldırının büyüklüğü ve çapı düşünüldüğünde bu örgütle mücadelede
bütün hukuk yollarını kullanmamız gerektiği apaçık bir gerçektir. Türkiye’nin
terörle mücadele konusunda normalleşme süreci şu an için ancak OHAL’in
sağladığı imkânlarla sağlanabilir. OHAL süreci elbette sona erecektir, bunun
devamlı olacağını söylemek akılla ve mantıkla izah edilemez. 
İktidarımız
süresince defalarca farklı vesayet odaklarının saldırısına maruz kaldık. Bu
odaklarla savaşa savaşa demokrasimizi güçlendirdik. Her ne olursa olsun ne
özgürlükleri güvenliğe ne de güvenliğimizi özgürlüklere feda edemeyiz. OHAL,
Türkiye Cumhuriyeti’nin en büyük vesayet odağı ve hain yapısını merkeze alan
mücadelenin bugün için en önemli enstrümanlarından biridir. Bu ülke için her
birimiz canımız pahasına üzerimize düşeni yapmaya devam edeceğiz. 
Sayın
Başkan, değerli milletvekilleri; bölgesel riskler bizim iç güvenliğimize
yönelik tehdit risklerini artırıyor. Bu nedenle OHAL sadece FETÖ’ye yönelik
değil, PKK, DEAŞ ve diğer tüm terör örgütlerine yönelik bir uygulama
içermektedir. Terör örgütlerinin kovanına çomak sokuyoruz, sokmaya da devam
edeceğiz.
Suriye
sınırımızdaki gelişmeler Türkiye’nin daha aktif olması gerektiğini net bir şekilde
ortaya koymaktadır. Kitlesel göçler ve terör olayları sadece ülkemizi değil,
tüm dünya üzerindeki toplum düzenlerini sarsmaya başlamıştır. Batılı toplumlar
güvenlik kaygıları üzerinden konsolide olmakta, demokrasi, insan hakları ve
özgürlükler konusunda da ezberleri bozulmaktadır. Jeopolitik konumuyla bu
küresel gerilimin merkezindeki ülkelerden olan Türkiye’nin FETÖ
organizasyonundaki bir kalkışmayla karşı karşıya gelmesi, öncesinde ve
sonrasında PKK, DEAŞ ve DHKP-C gibi örgütlerin sistemli saldırılarına muhatap
olması şaşırtıcı değildir. PKK ve uzantısı örgütlerden oluşan bir ordu kurma
düşüncesi hem bölgeye zarar verecek girişimdir hem de millî güvenliğimize
tehdit oluşturan bir oluşumdur, bir çabadır. Asla böyle bir terör yapılanmasına
ve sınırlarımıza yakın bölgelerde bir terör koridoru oluşturulmasına izin
veremeyiz, müsaade edemeyiz. Türkiye'nin sınır ötesi terör tehditlerine karşı
meşru müdafaa hakkı bulunmaktadır. Terörle, teröristle ve terör örgütleriyle
tutarlı, samimi ve kararlı biçimde mücadele yürüten belki de tek ülke
Türkiye’dir. Türkiye’yi bir sosyal ve siyasal ameliyat sahasına çevirmek
isteyenleri mutlaka hüsrana uğratacağımız tarihe kadar bu mücadele aksamadan
kararlı bir şekilde devam edecektir. Milletimize ve ülkemize türlü senaryo ve
oyunlar kuranların tezgâhlarını bozmaya devam edeceğiz. Terörün kanlı ve kirli
yöntemleriyle devletimizin bağımsızlığını kıskaca almaya, milletimizin
istikbalini biçimlendirmeye yeltenenler geçmişte başarıya ulaşamamıştır, bugün
de gelecekte de asla başarıya ulaşamayacaktır.
Sayın
Başkan, değerli milletvekilleri; OHAL uygulamaları nedeniyle milletimizde bir
rahatsızlık bulunmamaktadır. OHAL, millete değil, devletin kamu düzenini
sağlamaya yönelik kendisine ilan ettiği bir hukuki süreçtir. 
TUFAN
KÖSE (Çorum) – O zaman hep OHAL kalsın.
ADALET
BAKANI ABDULHAMİT GÜL (Devamla) – Milletimiz, olan ve bitenin, gerçeklerin
farkındadır, bu yüzden süreçle ilgili güveni ve desteği de sürmektedir. 
TUFAN
KÖSE (Çorum) – Sayın Bakan, hep OHAL kalsın o zaman.
ADALET
BAKANI ABDULHAMİT GÜL (Devamla) – Herkes biliyor ki kurda merhamet kuzuya
zulümdür, bu nedenle asla bir zafiyete izin vermeyeceğiz. Eğer bir zafiyete
izin verilirse canını ortaya koyan milletimize nasıl hesap veririz? 251
şehidimiz, binlerce gazimiz, canını ortaya koyan milletimiz adına bu hainlerden
hesap sormaya devam edeceğiz. Hain darbe girişiminin seyrini değiştiren,
darbeci hainleri ölmek pahasına etkisiz hâle getiren Ömer Halisdemir’ler adına
bu hesap sorulacaktır. Evliliğe adım atacağı gün, kız istemeye gidecekken darbe
girişimi haberini alan Resul Kaptancı kardeşimizin vatan sevgisini görmezden mi
gelelim? Düğüne gider gibi ölüme koşanların ülkesidir Türkiye. Şanlıurfalı beş
çocuklu bir ailenin oğlu olan Halil İbrahim Yıldırım gibi “Baba biz de çıkalım.”
diyerek bu 15 Temmuz direnişine kahramanca yürüyen vatan evlatlarıyla doludur
ülkemiz. Hukuk fakültesi son sınıfta okuyan Yasin Naci’nin, Abdullah Tayyip’in,
Özel Harekatta şehit olan kardeşlerimizin, polislerimizin, askerlerimizin,
kahraman vatan evlatlarımızın ülkesidir Türkiye. Ve işte “Vatan sevgisi
imandandır.” inancı bizim pusulamızdır. Millî şairimiz Akif Ersoy’un “Allah bir
daha bu millete İstiklal Marşı yazdırmasın.” duasının kabul olduğu gündür 15
Temmuz. Ve al bayrağımızın gölgesi emin olun o kadar geniştir ki tüm dünya
mazlumlarını da bu gölgeye sığdırmaktadır. “Dalgalandığın yerde ne korku, ne
keder…/Gölgende bana da, bana da yer ver.” diyen şairin mısralarında olduğu
gibi bu ay yıldızlı bayrağımız 80 milyonu ve dünya mazlumlarını gölgesinde barındırmaya
devam edecektir, Hükûmetimizin de, devletimizin de, AK PARTİ’nin de duruşu işte
bu noktadadır. 
Sayın
Başkan, değerli milletvekilleri; OHAL’in devamını vesayetin karşısında
cansiparane duran milletimizin güvenliği için istiyoruz. Şimdi Avrupa ülkelerinde
olduğu gibi münferit bir terör olayı için değil, şiddeti ve hasarı yüksek bir
saldırı için OHAL’in devamı noktasında Genel Kurulun tensibine sunduğumuz bir
karar alınmıştır. Avrupa’nın bazı ülkelerinde alınan OHAL kararlarının
gerekçesini teşkil eden olaylar, bizim karşılaştığımız olaylarla
kıyaslanmayacak olaylardır. Bu olayların benzeri olan Beşiktaş, Reina,
Gaziantep, Ankara Garı gibi bazı saldırı girişimlerinde OHAL uygulamasını
düşünmedik. Oysa Avrupa’nın hiçbir ülkesinde 15 Temmuz benzeri bir girişim
olmadı; o ülkenin şehirlerinde, o ülkenin Meclisinin üzerinde savaş uçakları
uçmadı, caddelerinde ve sokaklarında insanlar helikopterle taranmadı,
meclislerine bombalar atılmadı, cadde ve sokaklarında tanklar yürümedi, devlet
kurumlarının tümünü lağvetmeye yönelik bir fiilî saldırı görmediler, hiçbirinde
ülke sathında yaygın bir terör eylemi girişiminde bulunulmadı, devlet
kurumlarının içine gizlice yuvalanmış örgütle uğraşılmadı. İşte bu tehditlerden
ve yaşanan darbe girişimlerinden sonra bir zaruret gereği, Türkiye’nin bekası,
milletimizin huzur ve güveni için zaruretten kaynaklı bir OHAL uygulaması
Anayasa çerçevesinde bugün tekrar Meclisimizin huzuruna ve iradesine
sunulmuştur. 
Avrupa’da
OHAL uygulamasını neredeyse iki yıl uygulayan ülkeler oldu. Üstelik, kimi
ülkeler olağanüstü hâli kaldırırken de bu döneme özgü pek çok düzenlemeyi
kalıcı hâle getirerek yetkiyi olağan döneme de taşımışlardır. Terörle
mücadelenin daha etkin sürdürülmesi ihtiyacıyla adli ve idari makamların
yetkilerini genişleten bir terörle mücadele kanununu yasalaştırdılar. Hayır,
acıları asla kıyaslamıyoruz, siyasal empati yapılmasını teklif ediyoruz.
Paris’te, Londra’da, Brüksel’de gerçekleşen saldırılar tüm insanlığa
saldırıdır. Gaziantep’te, Ankara’da, İstanbul’da ve farklı şehirlerimizdeki
terör saldırılarına da işte böyle bakılmasını istiyoruz. Paris’te bir saldırı
sonrasında kol kola yürüyerek terörü telin eden Avrupa liderlerini Türkiye’deki
terör saldırılarında ve 15 Temmuz saldırısında yanımızda görmek isterdik ama nafile.
Biliyorsunuz, ancak günler sonrasında birtakım mırıldanmalar duyduk sadece.
Yurt içinde ve yurt dışındaki muhataplarımızın siyasal empati eksikliği
karşısında yine terörle mücadele zorunluluğunu açık ve net bir şekilde ifade
etmeye çalışıyoruz. 
Sayın
Başkan, değerli milletvekilleri; 15 Temmuz, Türk yargısının alnının akıyla
çıktığı tarihimizin en büyük sınavlarından birisidir. Siyasal tarihimiz,
amacına ulaşmış ve yarım kalmış klasik veya modern pek çok askerî müdahaleyle
bölünmüştür. Tarihimizde ilk kez Türk yargısı, kendisine biçilen, darbeye
destek veren ve darbeyi meşrulaştırıcı bir rolü reddetmiştir. Yargı, 15 Temmuz
kalkışmasının en sıcak dakikalarında millî iradenin ve demokrasinin yanında
durmuş, bugüne kadarki süreci de adil ve hızlı bir şekilde sürdürmüştür. 
Bu
mücadelede iki kırmızı çizgimiz vardır. Birincisi, asla bu mücadelenin bir
zafiyete dönüşmesine, uğramasına müsaade etmeyiz. Sürecin sulandırılmasına,
amacından, ekseninden kopmasına, suçluların cezasız kalması sonucuna asla
tahammül edemeyiz. İkinci kırmızı çizgimiz de hukuktur, adalettir. 
Sayın
Başkan, değerli milletvekilleri; her örgütün kendine yönelik yapılanması ve
eylem metodu bulunmaktadır. FETÖ silahlı terör örgütü atipik bir terör
örgütüdür. Dolayısıyla, bu örgüt yargılamalarını diğer terör örgütü
yargılamalarıyla da kıyaslamamak gerekmektedir. (Uğultular) 
ENGİN
ÖZKOÇ (Sakarya) – Sayın Başkan, hatibi duyamıyoruz.
ADALET
BAKANI ABDULHAMİT GÜL (Devamla) – Kırk yıllık örgütün bir anda temizlenmesini
beklemek beyhudedir. 
ENGİN
ÖZKOÇ (Sakarya) – AKP sıraları dinlemiyor Sayın Bakanı. 
BAŞKAN
– Sayın milletvekilleri, lütfen uğultuyu keselim. 
ADALET
BAKANI ABDULHAMİT GÜL (Devamla) – Bir süreç içerisinde çözümlenecek bir
konudur. 
Yargı
mensupları millet adına karar verirken elbette milletimizin beklentisini de göz
ardı edemezler. Milletimiz FETÖ yargılamalarının adil ve hızlı bir şekilde
neticelenmesini beklemektedir. Bizler de yürütme, Hükûmet olarak, yargıya
lojistik destek sağlayan Bakanlık ve Hükûmet olarak elimizden gelen her türlü
desteği veriyoruz. Yargı, Türk milleti adına bağımsız ve tarafsız bir şekilde
çalışmasını sürdürmektedir. 
Sayın
Başkan, değerli milletvekilleri; biz geçmişte OHAL’i kaldıran bir partiyiz.
Daha iktidara gelir gelmez ilk icraatlarımızdan birisi, 1987’de ilan edilen
OHAL’i on beş yıllık bir uygulamanın ardından, 2002 yılında kaldırmak olmuştur.

Bölgemizdeki
ve dünyadaki gelişmeler bizim hızlı, dinamik ve dikkatli karar almamızı ve
uygulamamızı zorunlu kılmaktadır. İşte, olağanüstü hâl bütün bu şartlar düşünüldüğünde
bir süre daha bu zaruretlerden dolayı bir ihtiyaçtır. Biz milletimizin
istiklali ve istikbali için her türlü adımı atmaya kararlıyız. 
(Mikrofon
otomatik cihaz tarafından kapatıldı)
BAŞKAN
– Lütfen bir dakikada tamamlayın. 
Buyurun.

ADALET
BAKANI ABDULHAMİT GÜL (Devamla) – Bu hayâsız ve hain akınlara karşı milletimiz
iman dolu göğsünü siper etmişken, bize de sonuna kadar bu mücadeleye destek
vermek düşmektedir. Millî şairimiz Mehmet Akif Ersoy’un İstiklal Marşı’nda
dediği gibi “Hakkıdır hür yaşamış bayrağımın hürriyet / Hakkıdır Hakk’a tapan
milletimin istiklal.” Aklından Sevr’i, Mondros’u geçirenlere, onların gönüllü
maşalarına ve mandacılara karşı millî mücadele azmiyle ve ruhuyla dur demeye
devam edeceğiz. Biz Çanakkale’de yedi düvele karşı destan yazan, Sakarya’da,
Dumlupınar’da düşmana haddini bildiren kahraman ecdadımızın mirasını ayakta
tutmaya devam edeceğiz. 
Bu
kararın milletimize, ülkemize hayırlar getirmesini dileyerek Gazi Meclisi
saygıyla selamlıyorum ve kararın lehinde oy vermenizi sizlerden istirham
ediyor, saygılar sunuyorum. (AK PARTİ ve Bakanlar Kurulu sıralarından alkışlar)
BAŞKAN
– Teşekkür ediyorum Sayın Bakan.
Şahsı
adına ikinci ve son konuşmacı Aydın Milletvekili Abdurrahman Öz’dür.
Buyurun
Sayın Öz. (AK PARTİ sıralarından alkışlar)
ABDURRAHMAN
ÖZ (Aydın) – Sayın Başkan, değerli milletvekilleri; olağanüstü hâlin 19 Ocak
2018 tarihinden geçerli olmak üzere üç ay süreyle uzatılmasına ilişkin
Başbakanlık tezkeresinin görüşmelerinde şahsım adına söz almış bulunmaktayım.
Genel Kurulu, bizleri televizyonları başında izleyen vatandaşlarımızı ve 80
milyon insanımızı saygıyla selamlıyorum.
Sözlerimin
başında, olağanüstü hâlin ilan edilmesine sebep olan 15 Temmuz hain darbe
girişimini bertaraf etmek için verilen mücadelede şehit olan insanlarımıza
Allah’tan rahmet, gazilerimize sağlık ve afiyet diliyorum, ailelerine
selamlarımı iletiyorum. Yine, dün Isparta’da meydana gelen uçak kazasında şehit
olan kahraman askerlerimize de Allah’tan rahmet diliyor, ailelerinin acılarını
paylaştığımı buradan ifade etmek istiyorum. Ülkemizin güney sınırında terörle
mücadele eden ve hâlen bu mücadeleyi sürdüren güvenlik güçlerimize de dua
ediyorum. Rabb’im yardımcıları olsun diyorum. 
Sayın
Başkan, değerli milletvekilleri; AK PARTİ 2001 yılının Ağustos ayında
kurulduğunda ismini belirlerken, programını yazarken her şeyiyle milletine
hizmet edecek bir anlayışla hareket etmiştir, kurulduğu günden bu yana
milletimizin emanetinin hakkını vermenin gayreti içinde olmuştur. Yine,
kurulduktan on altı ay gibi kısa bir süre sonra güçlü bir halk desteğiyle
iktidara gelmiş olan partimiz bu sorumluluğunun bilinciyle bugünlere gelmiştir.
AK PARTİ hükûmetleri milletimize hizmet ettikleri on altı yıl boyunca
milletimizin istikrar, güven, huzur, özgürlük, hizmet ve yatırım taleplerine
cevap veren hükûmetler olmuştur. Bundan sonra da parti programında yer alan tek
millet, tek bayrak, tek vatan, tek devlet ilkeleri etrafında milletine hizmet
etmeye devam edecektir. On altı yıl boyunca verdiği güçlü ve kesintisiz
destekten dolayı da insanımıza bir kez daha buradan teşekkür etmek istiyorum. 
15
Temmuz hain darbe girişiminde milletimizin Cumhurbaşkanımıza, Başbakanımıza ve
devletin kurumlarına sahip çıkması milletimizle kurulmuş olan ve güçlü şekilde
devam eden bağın sonucudur. Hain darbe girişiminin engellenmesinde basının
etkin bir rol aldığı da unutulmamalıdır. 15 Temmuz gecesi milletimiz büyük bir
felaketten, âdeta uçurumun kenarından dönmüştür. Bu nedenle 15 Temmuz gecesini,
hain darbe girişimini unutmamalıyız, unutturmamalıyız. O gece parti ayrımı
yapılmaksızın MHP, CHP ve AK PARTİ grup başkan vekilleri ve milletvekilleri,
genel başkan yardımcıları ve bakanlarımız birlikte hareket etmiş, bombaların
altında darbe girişimine birlikte direnmişlerdir. Bu gerçek hiçbir zaman unutulmamalıdır.
15 Temmuz gününün Türkiye Büyük Millet Meclisi tarafından Demokrasi ve
Özgürlükler Günü olarak ilan edilmiş olması da bu açıdan önemlidir. 
Sayın
Başkan, değerli milletvekilleri; olağanüstü hâl Anayasa’nın 121’inci maddesinde
düzenlenmiştir. Cumhurbaşkanı başkanlığında toplanan Bakanlar Kurulu, Millî
Güvenlik Kurulunun görüşünü alarak olağanüstü hâl ilan edebilmektedir.
Olağanüstü hâlin ilanına ilişkin karar Resmî Gazete’de yayımlandıktan sonra
Türkiye Büyük Millet Meclisinin onayına sunulmaktadır. Türkiye Büyük Millet
Meclisi her defasında dört ayı geçmemek üzere olağanüstü hâli uzatabilmektedir.
Bu çerçevede, Bakanlar Kurulumuzun almış olduğu 17 Ocak 2018 tarih, 2018/1
sayılı Kararı ile olağanüstü hâlin 19 Ocak 2018 tarihinden geçerli olmak üzere
üç ay süreyle uzatılmasına ilişkin tezkereyi görüşmek için buradayız.
Olağanüstü hâlin uzatılmasıyla ilgili olarak Başbakanlık tezkeresi üzerinde
parti grupları görüşlerini, Hükûmetimiz de gerekçesini detaylı olarak açıkladı.
Olağanüstü hâlin uzatılmasına ilişkin tezkerenin görüşüldüğü bu süreçte
muhalefet partilerince eleştiriler yapıldı. Bizler iyi niyetli yapılan her
türlü eleştiriye açığız. Daha iyi olsun, daha güzel olsun diye yapılan
eleştirilere hiç kimse itiraz edemez. Ancak, olağanüstü hâlin gerekçesi olan 15
Temmuz darbe girişiminin baş aktörü FETÖ terör örgütü ve diğer terör
örgütleriyle mücadelenin güçlü bir şekilde devam ettiği de unutulmamalıdır. Bu
mücadelenin kesintisiz ve aynı şekilde devam edebilmesi için olağanüstü hâlin
uzatılmasında devletimiz ve milletimizin menfaati tartışmasızdır. Devletin ve
milletin menfaati tartışmaya mahal vermeyecek şekilde net ve açıktır. 
FETÖ
terör örgütünün her gün yeni bir oyunu, yeni bir planı, yeni bir yapılanması
emniyet ve istihbarat güçlerimizin titiz çalışmalarıyla ortaya çıkarılmaktadır,
bunları basından her gün okumaktayız. 15 Temmuz hain darbe girişimine
katılanların yargılamaları da hâlen devam etmektedir. Bu örgütle bağlantılı
şüpheliler her gün yurdun değişik yerlerindeki emniyet güçlerince tespit
edilmekte, savcılıklara çıkarılmakta, hukuk çerçevesinde tedbirler
uygulanmakta, mücadele devam etmektedir. Mücadele bu hâliyle devam ederken
mücadeleyi sekteye uğratacak şekilde olağanüstü hâlin sona erdirilmesi,
uzatılmaması en azından şehitlerimize ve gazilerimize bir saygısızlık ve
devletimiz ve milletimizin geleceği için kötü sonuçları olabilecek bir karardır
diye düşünüyorum.
Sayın
Başkan, değerli milletvekilleri; olağanüstü hâlin ilan edildiği ilk günden bu
yana terör örgütüyle bağlantısı olmayan sıradan vatandaşlarımızın hayatını
etkileyen hiçbir durum söz konusu değildir. Sıradan bir vatandaş için hukuk
kuralları işlemeye devam etmektedir. Anayasa’nın 15’inci maddesinde olağanüstü
hâllerde temel hak ve hürriyetlerin kısmen ve tamamen durdurulabileceği,
Anayasa’da belirtilen güvencelere aykırı tedbirler alınabileceği açıkça
düzenlenmiştir. Geçen sürede Anayasa’nın 15’inci maddesinin vermiş olduğu bu
yetkinin hiçbir şekilde kullanılmamış olması önemlidir ve göz ardı
edilmemelidir. Bu noktada, Sayın Başbakanımızın olağanüstü hâlin ilk kez ilan
edildiği günlerde söylediği “Biz olağanüstü hâli vatandaşımız için değil
devletimiz için ilan ettik.” sözü hatırlardan hiçbir zaman çıkarılmamalıdır.
Sayın Başbakanımızın bu beyanını teyit eden bir araştırma sonucunu burada
sizlerle paylaşmak istiyorum. Bir araştırma kuruluşu tarafından yapılan ve
evvelki gün internet medyasında yer alan bir araştırmada, Türkiye Siyasi Gündem
Araştırması-Ocak 2018 Araştırması’nda vatandaşlarımıza “OHAL’den rahatsızlık
duyuyor musunuz?” sorusu sorulmuş. Vatandaşlarımızın yüzde 64,2’si “Hayır,
OHAL’den rahatsızlık duymuyoruz.” cevabını vermiştir.
MERAL
DANIŞ BEŞTAŞ (Adana) – Nerede yaptınız bunu ya, başka bir ülkede mi yaptınız?
ABDURRAHMAN
ÖZ (Devamla) – OHAL’den rahatsızlık duyanların oranıysa yüzde 30,4’tür. Bu da
Sayın Başbakanımızın OHAL ilan edildiğinde başlangıçta söylediği sözün
arkasında durduğumuzu, uygulamalarımızın bu söylemi desteklediğini ortaya
koyması açısından önemlidir.
Değerli
arkadaşlar, Sayın Bakanımız da bahsetti, AK PARTİ olarak biz OHAL’i kaldıran
bir Hükûmeti ancak gelinen noktada OHAL’in devamında mecburiyet olduğu tüm
kamuoyu tarafından da bilinmektedir. Kamuoyu araştırma şirketlerinin de tespit
etiği bu durum ve terör örgütleriyle yapılan mücadelenin sekteye uğramaması,
mücadelenin başarıya ulaşması gerektiği nazara alındığında OHAL’in uzatılması
devletimiz ve milletimizin geleceği için olumlu ve doğru bir karardır.
MERAL
DANIŞ BEŞTAŞ (Adana) - Papua Yeni Gine’de mi yaptınız acaba, kutuplarda mı
yaptınız?
ABDURRAHMAN
ÖZ (Devamla) – Meclisimiz tarafından verilecek olan OHAL’in uzatılmasına
ilişkin kararın memleketimize, milletimize hayırlı olmasını diliyor, Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Sayın
Özkoç, size söz vereceğim ama Tufan Bey ile Kazım Arslan’ı epeydir
bekletiyorum, söz vereceğimi söylemiştim daha önce. 
Sayın
Arslan, buyurun. 
V.- AÇIKLAMALAR (Devam)
31.- Denizli Milletvekili Kazım Arslan’ın, 12 Eylül 2017
tarihinden beri tutuklu bulunan 18 avukat hakkında neden iddianame
hazırlanmadığını öğrenmek istediğine ilişkin açıklaması
KAZIM
ARSLAN (Denizli) – Teşekkür ederim Sayın Başkan. 
Sayın
Başkan, sizin hukukçu olmanız ve aynı zamanda Adalet Bakanının burada olması
sebebiyle bir hukuksuzluğu sizlere arz etmek istiyorum. 
İstanbul
Cumhuriyet Başsavcılığının 2017/105/105607 no.lu hazırlık dosyasından 12 Eylül
2017 tarihinden beri tutuklu bulunan 18 avukat arkadaşın hâlâ tutuklulukları
devam etmektedir. Bunlar, Aycan Çiçek, Ayşegül Çağatay, Ebru Timtik, Barkın
Timtik, Selçuk Kozağaçlı, Yağmur Ereren, Naciye Demir, Zehra Özdemir, Şükriye
Erden, Didem Baydar Ünsal, Aytaç Ünsal, Behiç Aşçı, Yaprak Türkmen, Süleyman
Gökten, Engin Gökoğlu, Özgür Yılmaz, Ahmet Mandacı, stajyer avukat Naim
Feyzullah Eminoğlu dört buçuk ayı geçkin süredir tutukludur ve hâlâ davaları
açılmamıştır. Sırf avukatlık yaptıkları ve müvekkillerini savundukları için
çalışma hakları ve özgürlükleri ellerinden alınmıştır. 
Avukatlık
mesleğini icra eden bu hukukçular hakkında iddianame neden hazırlanmıyor? Hangi
nedenle bekletiliyor? Suçları yoksa neden tutuklanıyor? Dava açılma şartları
yoksa neden takipsizlik kararı verilmiyor? 
Teşekkür
ederim. 
BAŞKAN
– Sayın Köse, buyurun. 
32.- Çorum Milletvekili Tufan Köse’nin, Türkiye Cumhuriyeti’nin
bundan sonra sürekli olağanüstü hâl yönetimiyle mi idare edileceğini öğrenmek
istediğine ilişkin açıklaması
TUFAN
KÖSE (Çorum) – Teşekkür ediyorum Sayın Başkanım. 
15
Temmuz akşamı Meclise ilk gelen milletvekillerinden birisiydim. O gün Adalet Bakanı
Sayın Bekir Bozdağ’la uzun zamanlar geçirdik, zaman zaman kol kola, zaman zaman
yan yana ve diyalogların geçmişte olmayacağı şekilde devam etmesi gerektiğini
söylüyordu o gün. 21 Temmuz günü yaptığı konuşmada da belki olağanüstü hâlin
bitimi için üç ayı bile beklemeyeceklerini söylüyorlardı ama bugün gerek Sayın
Adalet Bakanı gerekse iktidar partisinin hatipleri tarafından “Sıradan
vatandaşı rahatsız eden bir durum yok.” denilerek olağanüstü hâlin uzatılması
yönünde görüşler belirtildi. 
Şunu
sormak istiyorum: Ne yapalım? Bundan sonra sürekli olağanüstü hâl yönetimiyle
mi idare edilsin Türkiye Cumhuriyeti? Bu konuda, eğer Sayın Bakan bir cevap
verirse memnun olacağız. 
Çok
teşekkür ediyorum. 
BAŞKAN
– Teşekkür ediyorum. 
Son
söz Sayın Özkoç’a aittir. 
Buyurun.

33.- Sakarya Milletvekili Engin Özkoç’un, (3/1392) esas
numaralı Başbakanlık Tezkeresi üzerinde, Adalet Bakanı Abdulhamit Gül’ün
Hükûmet adına, Aydın Milletvekili Abdurrahman Öz’ün şahsı adına yaptığı
konuşmalarındaki bazı ifadelerine ilişkin açıklaması
ENGİN
ÖZKOÇ (Sakarya) – Teşekkür ederim Sayın Başkan. 
Sayın
Başkan, hem Sayın Bakanı hem de sayın hatibi dinledik. (Uğultular)
BAŞKAN
– Özür diliyorum Sayın Özkoç. 
Sayın
milletvekilleri, lütfen uğultuyu keselim, lütfen, az kaldı, biraz sabır.
ENGİN
ÖZKOÇ (Sakarya) – Sayın hatip en son konuşmasında “OHAL’in kaldırılması
şehitlere saygısızlık olur.” dedi. Dünyada böyle bir şey söz konusu olamaz.
Şehitlere saygısızlık OHAL’in sürdürülmesiyle mümkündür. Şehitler bu ülkenin
demokrasisi için, bu ülkenin daha özgür olabilmesi için mücadele etmişler ve
hayatlarını vermişlerdir. Yoksa, bu ülke OHAL’le yönetilsin diye hiçbir
şehidimiz hayatını vermemiştir. Kendisini şehitlerin yerine koyan ve şehitlerin
adına burada temsilciymiş gibi konuşan bu temsilciyi, bu hatibi bu kürsüden
kınıyoruz.
Sayın
Bakan bize şiirler okudu, Mehmet Akif’ten bahsetti. Eğer Mehmet Akif yaşıyor
olsaydı özgürlükten bahsettiği Türkiye'nin bu olmadığını, adaletten bahsettiği
Türkiye'nin bu olmadığını, İstiklal Marşı’yla bahsettiği ülkenin bu olmadığını
önce o haykırırdı. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
ENGİN
ÖZKOÇ (Sakarya) – Teşekkür ederim.
Diyor
ki Sayın Bakan: “Türkiye'nin normal hayatı hiç etkilenmemiştir.” Türkiye'de
bundan bir yıl önce biz dedik ki: “ByLock’tan suçlanan insanlara dikkat edin.”
Cumhuriyet Halk Partisi Grubu olarak yayınladık, “ByLock, başkası tarafından da
yüklenebilir telefonlara.” dedik. Ciddiye alınmadık. Bugün 11 bin kişinin
mahkûmiyet kararı bozulmuştur. Ama o “Normal hayatı devam ediyor.” dediği
sivillerin, 11 bin kişinin eşi iş yerinden atılmıştır, kendilerinin ve
çocuklarının geleceği yok edilmiştir. Bu insanların hayatı etkilenmemiş midir?
Bu insanların yanlış aldığı kararlar, OHAL’in aldığı yanlış kararlar, KHK kararları
yüzünden bu insanların hayatı sönmüştür. Bunun hesabını kim verecektir? 
“Ekonomi
etkilenmemiştir.” diyor. 2016 yılında bütçe açığı 29,3 milyardı, 2017’nin
sonunda 47,7 milyar olmuştur. Temmuz ve Eylül 2017’de Türkiye'nin aktif
büyüklüğünde 50 milyara yaklaşan 1.022 iş yeri kapatılmıştır, istihdamı 50 bin
kişidir. Bu insanların hayatı bundan etkilenmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, son cümleleriniz…
ENGİN
ÖZKOÇ (Sakarya) – OHAL döneminde tam yarım milyon kişi işsiz kalmıştır. OHAL
demokrasiyi yok ediyor, OHAL Meclisi yok ediyor, OHAL ekonomiyi yok ediyor.
Terörü siz yarattınız, mağduriyetini millet çekiyor. Bir gün hesabını siz
vereceksiniz. OHAL’e karşıyız. (CHP sıralarından alkışlar) 
VII.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
1.- Başbakanlığın, Türkiye Büyük Millet Meclisinin 21/7/2016
tarihli ve 1116 sayılı Kararı’yla ülke genelinde ilan edilen ve 17/10/2017
tarihli ve 1165 sayılı Kararı uyarınca devam etmekte olan olağanüstü hâlin,
19/1/2018 Cuma günü saat 01.00’den geçerli olmak üzere üç ay süreyle
uzatılmasına ilişkin tezkeresi (3/1392) (Devam)
BAŞKAN
– Sayın milletvekilleri, Başbakanlık tezkeresi üzerindeki görüşmeler böylece
tamamlanmıştır.
Şimdi
tezkereyi oylarınıza sunuyorum: Kabul edenler... Kabul etmeyenler... 
BARIŞ
YARKADAŞ (İstanbul) – Kabul etmiyoruz. Demokrasi istiyoruz, OHAL istemiyoruz
Sayın Başkan.
BAŞKAN
– Tezkere kabul edilmiştir.
Gündemimizde
başka bir iş bulunmadığından sözlü soru önergeleri, kanun tasarı ve teklifleri
ile komisyonlardan gelen diğer işleri sırasıyla görüşmek için, alınan karar
gereğince, 30 Ocak 2018 Salı günü saat 15.00’te toplanmak üzere birleşimi
kapatıyor, hayırlı akşamlar, hayırlı hafta sonları diliyorum. 
Kapanma Saati: 19.01




(x) Bu bölümlerde hatip tarafından Türkçe
olmayan kelimeler ifade edildi.





(X) Bu bölümde hatip tarafından Türkçe
olmayan bir kelime ifade edildi.




