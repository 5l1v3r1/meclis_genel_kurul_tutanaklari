



TBMM Tutanak Müdürlüðü




03 Temmuz 2014
Perşembe
BİRİNCİ OTURUM
Açılma Saati:
14.00
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Mine LÖK BEYAZ (Diyarbakır) 
----- 0 -----
BAŞKAN – Türkiye Büyük Millet
Meclisinin 112’nci Birleşimini açıyorum.
Toplantı yeter sayısı vardır,
görüşmelere başlıyoruz.
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Avrupa Birliği
ülkelerinde yaşayan Türk çocuklarının problemleri ve alınması gereken tedbirler
hakkında söz isteyen Tokat Milletvekili Reşat Doğru’ya aittir.
Buyurun Sayın Doğru.



REŞAT DOĞRU (Tokat) – Teşekkür ederim
Sayın Başkan.
Avrupa’da yaşayan Türk gençlerinin
sorunlarıyla ilgili söz almış bulunuyorum. Yüce Meclisi saygıyla selamlıyorum.
Başta ekonomik ve diğer sebeplerden
dolayı yurt dışına çalışmaya giden insanlarımız bu ülkelerdeki yüksek
seviyedeki hayat şartlarını görünce buraların cazibesiyle oralara yerleştiler,
ailelerini de götürdüler. Sonuçta, ikinci, üçüncü ve dördüncü nesle doğru
gidiyoruz. Buna bağlı olarak toplumlar arası kültür alışverişi hız kazanmış,
insanlarımızda, sosyal ve kültürel yapıda önemli değişimler olmuştur. Eşini ve
çocuklarını Türkiye’de bırakıp gidenlerin bazıları orada tekrar evlenmiş, çoluk
çocuk sahibi olmuşlardır. Ailelerini yanına alanların ve diğerlerinin de iş
buldukları ülkelerin şartlarına uyumsuzluktan kaynaklanan ciddi sorunları
olmuştur. Uyumsuzluk sonucu çocukların eğitimleri aksamış, birçok başka
sorunlar da maalesef ortaya çıkmıştır. Türk çocukları arasında alkol, sigara,
uyuşturucu madde bağımlılığı çok ciddi sorun olarak karşımıza çıkmıştır. Ailesi
ve çevresiyle sürekli çatışma hâlinde bulunan, uyumsuz, psikolojik sorunları
olan gençlerin sayısı giderek artmaktadır. Bu gençler arasında suç işleme oranı
da maalesef çok yüksektir. 
Avrupa Birliği ülkelerindeki
cezaevlerinde 30 binin üzerinde Türk mahkûm bulunmaktadır. Bunların büyük
çoğunluğu uyuşturucu suçundan dolayıdır, bu sayı giderek de artmaktadır.
Doğu-Batı kültürü arasında kalan Türk gençleri iki kültürü de yeterince
öğrenemediklerinden hayatta, eğitimde başarısız olmaktadırlar. Ancak, güçlü
aile desteği alabilenler, karşılaştığı sorunları yenebilmiş, eğitimlerini
başarıyla tamamlayabilmiş, çalışma hayatında başarılı olmuşlardır; başarısız
olanları çok kötü bir hayat beklemektedir. 
Ayrıca, bunların yanında, Avrupa’da
çeşitli ülkelerde, örneğin Almanya’da, gençlik dairelerinin binlerce Türkiye
kökenli çocuğu ailelerin elinden koruma adı altında haksız yere aldıkları
görülmektedir. Bu çocukları kendi öz kültürlerinden uzak ailelere vererek
yetiştirmektedirler. Kayıtlara da “Türk” değil, “Alman vatandaşı” olarak
geçmektedir. Yani, Türk çocuğu ailesinden çeşitli sebepler ileri sürülerek
zorla alınmaktadır. Anne, baba ve akraba, çocuğa ulaşamamakta, çocuk kaybedilmektedir.
Hatta, bazen aile arasındaki basit bir kavgadan, sudan sebepten, çocuklar
ailelerden koparılmaktadır. Aileler de kanunları iyi bilmediklerinden perişan
olmakta, ne yapacağını bilememektedirler. Bundan dolayı da sahipsiz Türk
çocuklarına destek olmak, onların haklarını savunmak için kurulan sivil toplum
kuruluşlarını devlet maddi ve manevi yönden mutlaka desteklemelidir. Almanya
genelinde bu konuda birçok dernek faaliyet göstermektedir ancak bunların
başında özellikle bir tane dernekten size bahsetmek istiyorum. 
YUSUF HALAÇOĞLU (Kayseri) – Sayın
Başkan, şu uğultuyu kesebilir misiniz?
REŞAT DOĞRU (Devamla) – Kamil Altay ve
arkadaşlarının kurduğu “Umut Yıldızı Derneği” diye çok önemli bir dernek
vardır. Bu dernek çok farklı şekilde çalışmakta, bu çocukların ailelerine
ulaşmaya çalışmaktadır, her türlü fedakârlığı da yapmaktadır. Bu dernek ve
diğerlerine mutlaka desteklemek mecburiyetindeyiz. Onları desteklersek o
insanlara daha fazla sahip çıkmış oluruz ve Türk çocuklarına sahip çıkılmış
olur. 
O insanlar korunmalı, onlarla beraber
olunmalıdır çünkü saygıdeğer milletvekilleri, hem mağdur çocuk hem de mağdur
aile sayısı gün geçtikçe artmaktadır. Yabancı düşmanlığının her geçen gün
arttığı Avrupa ülkelerinde aileye, topluma özellikle devletimize çok önemli
görevler düşmektedir. Türkiye Cumhuriyeti Hükûmeti, Millî Eğitim Bakanlığı,
Gençlik ve Spor Bakanlığı, Aile ve Sosyal Politikalar Bakanlığı, Yurtdışı
Türkler ve Akraba Topluluklar Başkanlığı, Yunus Emre Kültür Merkezleri,
çocuklar ve gençlere cazip olacak çeşitli projeler hazırlamalı, çocuklarımıza
sahip çıkmalı, Türkiye’mize getirmelidir. Çocuklarımıza millî ve manevi
değerlere göre yetiştirmeleri noktasında çalışmalar yapmalı ve ülkemizi
sevdirmeliyiz. Türkçeyi çok iyi şekilde bilen, en iyi şekilde konuşan, tarihini
her noktasında bilen, tarihiyle ilgili konuşmalar yapabilen, onu iyi anlamış
olan, ülkesinin her türlü millî ve manevi değerlerine sahip olan ve
sahiplenmesi gereken çocukları yetiştirmek mecburiyetindeyiz. Bu şekilde ancak
gençlerimize sahip çıkabiliriz çünkü Avrupa Birliği ülkelerinde ve diğer
yerlerde 3,5 milyonun üzerinde Türk’ün olduğu yerde geçlerimize ve
çocuklarımıza sahip çıkmazsak tarihî bir sorumluluk altında kalır diyor, yüce
Meclisi saygıyla selamlıyorum. (MHP sıralarından alkışlar) 
YUSUF HALAÇOĞLU (Kayseri) – Sayın
Başkan, konuşmacıyı dinlemeyip gürültü çıkaran arkadaşları şiddetle kınıyorum.
BAŞKAN – Gündem dışı ikinci söz,
Artvin’de yaşanan sorunlar hakkında söz isteyen Artvin Milletvekili Uğur
Bayraktutan’a aittir. 
Buyurun Sayın Bayraktutan. ( CHP
sıralarından alkışlar)




UĞUR BAYRAKTUTAN (Artvin) – Sayın
Başkan, değerli milletvekilleri; bizleri televizyonları başında izleyen,
özellikle Oruçlu köylülere, Orcuklulara hitap etmek istiyorum.
Değerli milletvekilleri, bu Parlamento
kürsüsünden Artvin’de yaşanan Cerrattepe katliamıyla ilgili birçok konuşma
yaptım, Cerrattepe’deki maden işletmeciliğinin şimdi başka bir boyutunu
anlatmak istiyorum. Artvin’in en güzel köylerinden bir tanesi olan Oruçlu köyü,
Deriner Barajı’nın yapımı nedeniyle baraj havzası içerisinde kaldı. Baraj
havzası içerisinde kalması nedeniyle köy başka büyük bir rakıma taşındı. Daha
önce bu köyün bulunduğu yer Çoruh havzası içerisindeydi, şimdi ise havza
içerisinden baraj nedeniyle köy daha yüksek bir rakıma taşınmak zorunda kaldı
değerli arkadaşlarım.
Bu köyü şöyle düşünün: Artvin’in en
güzel köylerinden bir tanesiydi, en güzel meyvenin, en güzel sebzenin olduğu
köydü, yüz yıl evvel Rus işgalinde kalmıştı, vatansever insanların yaşadığı
muhteşem bir köydü, özel bir Artvin köyüydü. 
Değerli arkadaşlarım, öyle bir köydü ki
bu köyün mezarları 100 metre suyun altında kaldı, insanları yeni bir yerleşim
birimi içerisine geçtiler. İnsanlar zannettiler ki barajdan kurtulduk. Barajın
kendileri üzerindeki sergilemiş olduğu felaketi kenara koyduğunu zannettiler
ama gelinen noktada başka bir belayla karşı karşıya kaldılar.
Değerli arkadaşlarım, Cerattepe’de
çıkartılmak istenen madenle ilgili olarak yapımcı firma kapalı galeri usulüyle
bunu yapacağını söylemişti, şimdi yeni bir başvuruda bulundu, dedi ki: “Hayır,
ben bunu kenara koyuyorum. Kapalı galeri usulüyle yapmayacağım, açık alan
işletmesi yapacağım. Açık alan işletmesi yapmış olduğum bu barajın yollarını
da, madeni Murgul’a taşımak, oradan da Samsun’a aktarmak için yeni köyün,
Oruçlu köyünün, eski adıyla Orcuk’un taşınmış olduğu bu köyün ortasından yol
geçireceğim.” Geçen haftalar içerisinde Köy Muhtarlığı bir tutanak tuttu.
Muhtarlığın tuttuğu tutanakta, köye yabancı kişilerin gelerek yol çalışmasına
ilişkin etütler yaptığını, yabancı firmanın yetkililerinin herhangi bir
kurumdan izin almadan köyün ortasından yol geçireceğini, köyün hemen üzerinde
bulunan ormanlık alanlarda, köylünün yaylalarında, kışlaklarında, dağlarında
yapılması istenilen Cerattepe’deki madencilik faaliyetiyle ilgili olarak bir
atık barajı yapılmasına ilişkin çalışmalar yapıldığını ne yazık ki tespit
ettiler, tutanaklarla bunu ortaya koydular. Jandarmayı çağırdılar, jandarma
hiçbir şey yapmadı. 
Buradan bütün Türkiye’ye haykırıyorum:
Artvin’in en güzel köylerinden bir tanesi olan Oruçlu köyünü Deriner Barajı
havzası içerisinde kalması nedeniyle yok ettik değerli arkadaşlarım. O
köylülerin mezarlarını 100 metre suyun altında bıraktılar. Annelerine,
babalarına, dedelerine, nenelerine bir Fatiha okuyacak mezar taşları yok. Şimdi
onları kenara koyduk, aldık onlara diyoruz ki: “Hayır, bunlarla yetinmedik,
sana ikinci bir hançer saplamamız gerekiyor.” Yeni yerleşim yerinden madencilik
faaliyetiyle ilgili geniş bir yol geçirilmesi isteniyor. Oruçlu köyünde yaşayan
bütün yurttaşlarım, bütün vatandaşlarım altına attıkları imzayla bu yolu
istemediklerini, kendi köy sınırları içerisindeki madencilik faaliyetine karşı
çıktıklarını tutanaklarla belli ettiler, önümüzdeki dönem içerisinde de
yapacakları hukuki ve demokratik mücadelelerle de bu yol çalışmasına, bu
madencilik faaliyetine karşı çıktıklarını ifade edecekler. Ben buradan, bu
şanlı mücadeleyi yürüten Oruçlu köyünün halkını hiçbir siyasal düşünce ayrımı
yapmaksızın saygıyla, sevgiyle selamlıyorum. Yöre milletvekili olarak onların
mücadelelerinin yanlarında olduğumu bir kere daha yüce Parlamentodan ifade
etmek istiyorum.
Artvin’in bir başka sorunu daha var:
Arhavi. Arhavi’de de bir sorun var değerli arkadaşlarım. Geçen hafta içerisinde
Parlamentoda düzenlemiş olduğum basın toplantısıyla dile getirdim. MNG Holding,
Mehmet Nazif Günal -buradan adını da veriyorum- Arhavi’nin evladı, Arhavi’de
Kamilet Vadisi’nde yürütülmekte olan bir hidroelektrik santralin çalışmasına
ilişkin olarak, bütün kuralları göz ardı ederek, hukuk kurallarını kenara
koyarak, kamu otoritesini kenara koyarak, İl Özel İdaresinin “Burada siz
herhangi bir şekilde yol yapamazsınız.” şeklindeki kararlarına rağmen doğayı
katlediyor, Kamilet Vadisi’ni katlediyor. Buradan Mehmet Nazif Günal’a sesleniyorum:
Sen de o toprakların çocuğusun, Arhavi’nin çocuğusun, bırakın bunları bir
kenara. Kamilet Vadisi’ne sizin dokunmanız değil, ondan sadece su içmeniz
gerekir.
O nedenle, buradan MNG Holdingi orada
işletmesi devam etmekte olan orta regülatörüne ilişkin, yol yapım çalışmasına
ilişkin ikinci kez yürütmeyi durdurma kararına rağmen faaliyetini sürdüren MNG
Holdingi bir kere daha kınıyorum ve buradan Mehmet Nazif Günal’a bir kere daha
sesleniyorum: Arhavi’de cemaat yurdu yapmakla, Artvin merkeze TÜRGEV yurdu
yapmak arasında gelgitler arasında gelip de Kamilet Vadisi’ni lütfen katletme.
Eğer oraya ilişkin iddian varsa, 2019 yılında belediye seçimleri yapılacak,
gelirsin Arhavi’de belediye başkan adayı olursun, biz de senin siyasi
iddialarını anlarız. Sen o yörenin, o toprakların çocuğusun, Arhavi’yi
katletme, Kamilet Vadisi’ni katletme, doğayı yok etme; eğer yok edersen ne
Arhavili seni affedecektir, ne Artvinli seni affedecektir. 
Yüce heyetinizi saygıyla selamlıyorum.
(CHP ve MHP sıralarından alkışlar)
BAŞKAN – Teşekkür ediyorum.
Gündem dışı üçüncü söz, Kayseri’de
Erciyes için yapılan yatırımlar hakkında söz isteyen Kayseri Milletvekili
İsmail Tamer’e aittir.
Buyurun Sayın Tamer. (AK PARTİ
sıralarından alkışlar) 
İSMAİL TAMER (Kayseri) – Teşekkür
ediyorum Sayın Başkan. 
Değerli milletvekilleri, hepinizi
saygıyla selamlıyorum.
Bugünkü konuşmamda sizlere biraz
Kayseri’yi tanıtacağım, Kayseri’den bahsedeceğim.
Kayseri Orta Anadolu’nun göbeğinde,
etrafı âdeta çölleşmiş bir yerde, kendi ekmeğini taştan çıkaran bir şehir
konumundadır. (AK PARTİ sıralarından alkışlar) Çünkü milattan önce 4000
yıllarına kadar giden bir tarihe sahiptir. Pek çok uygarlıklar gelip geçmiştir
ama Kayseri neyiyle meşhurdur? Ticaretiyle meşhurdur. 
Son yıllarda Büyükşehir Belediyemizin
yapmış olduğu, beş yıl öncesinde başlatılan bir Erciyes Projesi vardır. Erciyes
Projesi’ne beş yıl önce başlanmış, bugün, artık, yaklaşık bir buçuk-iki yıl
sonra da tamamlanacak olan bir projedir. Erciyes Projesi, aynen, Kayseri’yi şu
şekle getirmiştir: Hani Erciyes’in karı Kayseri’nin kârı olmuştur. Bu hâle
dönüştürmüştür. 
Burada ben Değerli Başkanımızı da
sevgiyle anıyorum. Kendisine hizmetlerinden dolayı da ayrıca teşekkür etmek
istiyorum.
Nasıl olmuştur bu olay? Önce altyapı
çalışmaları yapılmış, alttaki yollar yapılmış, kanalizasyon yapılmış. Hemen
onun üzerinde de 22 tane otel ihaleye çıkarılmış ve ihale sonucu çeşitli
firmalara pazarlanmıştır. Bunlardan 2 tanesi yapılmış ve şu anda da toplam 200
kilometre uzunluğu olan pistlerin 100 kilometresi bitmiş ve bugün için, artık,
hizmete sunulmuştur. İki yıl sonra da diğer oteller bitecek, aynı zamanda,
Kayseri Erciyes ayrı bir konuma yükselecektir.
Şöyle dünyaya baktığımızda bir
Innsbruck’u hatırlayalım. Size Avusturya’nın Innsbruck’unu hatırlatmak
istiyorum. Oradaki 600 ila 700 bin nüfuslu şehirde, bugün 30 bine yakın ticari
işletme söz konusudur. Hemen akabinde, buradan ekmek yiyen daha binlerce insan
mevcuttur burada. Şöyle, baktığımız zaman, 2010 yılında bu şehir, sadece dağdan
elde ettiği, bu işletmelerin getirmiş olduğu sistemle 7 milyar dolar gibi bir
gelir elde etmiştir. Kayseri, kendi etrafında hiçbir şey olmamasına rağmen,
işte bu yeni projeye imza atmış, önemli projelerin de büyük bir kısmını
bitirmiş durumdadır. 
Değerli arkadaşlar, özellikle Kayseri’de
yapılacak otellerde bir günde 6 bin kişi ikamet edecek, 25 ila 30 bin kişi
arasında Kayseri’ye turist gelmiş olacaktır. Tabii ki bir saat içerisinde bu
telesiyejden faydalanan da 35 bin kişi civarında olacaktır ki bu öyle
küçümsenecek bir olay değildir. 
Bunun en önemli özelliklerinden bir
tanesi, üç ayağı bulunan Kayseri Turizm Master Planı’nın üçüncü ayağında ise şu
işletmeler bulunmaktadır: Mekanik tesisler -bunların büyük bir kısmı bitmiş-
liftler, karlama üniteleri hazırlanmış, sosyal tesislerin 2 tanesi bitmiş,
diğerleri yapılmış vaziyette, restoranlar, otoparklar, sağlık üniteleri,
alışveriş üniteleri, günübirlik alanlar, kayak tesisleri ve cami gibi tesisler
yer almaktadır. Konaklama tesislerinin mevcut 800 adet civarında olan yatak
kapasitesi bugün için hizmete girmiştir. 
Onun yanında, yine, kış sporlarının
yanında da yaz için de spor alanları planlanmış, Alp tarzı kayak, kar sörfü,
dönüş kayağı, serbest sitil kayak turları, kuzey disiplini gibi kayakla ilgili
sporların yanında ayrıca tırmanma, dağ yürüyüşü, dağ bisikleti, uçurtma ve
paraşüt gibi de yine, yazın yapılacak spor aktiviteleri yapılmıştır. 
Kısaca şunu demek istiyoruz: Kayseri
kendisinin, Erciyes’in karını görmüş, bunu kâra çevirmeyi başarmıştır,
başlamıştır, iki yıl sonunda da bu bitecektir. Burada emeği geçen, başta
Büyükşehir Belediye Başkanımız olmaz üzere, tüm projede emeği geçen herkesi
kutluyorum, tebrik ediyorum ve hepinize saygılar sunuyorum. 
Teşekkür ediyorum. (AK PARTİ
sıralarından alkışlar) 
BAŞKAN – Teşekkür ediyorum. 
Sayın Vural, söz talebiniz var,
buyurun. 




OKTAY VURAL (İzmir) – Teşekkür ederim. 
Sayın Başkan, bir milletvekili olarak
Türkiye Büyük Millet Meclisi Başkanlığına sorularımızı yönlendiriyor ve Türkiye
Büyük Millet Meclisi Başkanlığında bakanlara bu soruları tevcih ederek cevap
arıyoruz yani Anayasa’nın bize verdiği denetim görevini yapıyoruz. Hem
milletvekillerinin gönderdiği sorular hem de bakanın verdiği cevaplar,
yetkisini kullandıkları millî egemenliği nasıl temsil ettiklerini ve nasıl
gördüklerine ilişkin önemli belgelerdir. Bu çerçevede, benim İçişleri Bakanına
2013’ün Ekim ayında yönelttiğim sorular vardı: “Ankara’da bulunan hangi cadde
ve sokaklardaki otopark işletmeciliği hangi kişi ve kurumlar tarafından
yapılmaktadır? Cadde ve sokaklardaki o otoparkların özel kişilere, firmalara
verilmeleri nasıl gerçekleşmiştir? Park ücretlerini belirleyen kurul var mıdır?
Tahsilattan herhangi bir kesinti yapılıyor mu?” diyerek sorularımı tevcih
ettim. 
Sayın Başkan, dışarıdan atanmış,
bürokratik oligarşinin, derin AKP’nin temsilcisi ve hukuk devletini tehdit eden
bir İçişleri Bakanı, Türkiye Büyük Millet Meclisi Başkanlığına saygısızlık
yaptığını düşündüğüm şu cevabı göndermiştir: 
“İlgi yazı ekinde İzmir Milletvekili
Sayın Oktay Vural’ın -şu- esas numaralı yazılı soru önergesi incelenmiştir. 
Ankara ilinde otoparkların kiraya
verilmesi ve denetlenmesine ilişkin iş ve işlemler mevzuat hükümleri çerçevesi
dâhilinde yapılmaktadır.
Gereğini arz ederim.
Efkan Ala 
Bakan”
Şu cevaba bakın! Bu cevap size gelse
yırtarsınız, atarsınız. Meclis Başkanlığına böylesine tepeden bakan bürokratik
oligarşinin Bakanlar Kurulundaki temsilcisi, Türkiye Büyük Millet Meclisi
Başkanına ve milletin egemenliğini temsil eden bu egemenlik çerçevesinde
denetim yetkisi veren milletvekiline bu cevapla hakaret etmiştir. Kendisine
aynen, bunu iadeli taahhütlü gönderiyorum. Haddini bileceksin, milletvekilinin
sorduğu soruları geçiştirmeyeceksin. Bunu paylaşmak istedim. 
Teşekkür ederim. 
BAŞKAN – Teşekkür ediyorum. 
Gündeme geçiyoruz. 
Başkanlığın Genel Kurula sunuşları
vardır. 
Meclis araştırması açılmasına ilişkin
üç önerge vardır, okutuyorum:


 Türkiye Büyük
Millet Meclisi Başkanlığına
Bankaların hukuka aykırı
uygulamalarının araştırılarak, tüketici haklarının etkin şekilde korunması için
alınması gereken önlemlerin belirlenmesi amacıyla Anayasa’nın 98 ve TBMM
İçtüzüğü'nün 104 ve 105’inci maddeleri gereğince bir Meclis araştırması
açılmasını saygılarımla arz ederim.
1) Alaattin Yüksel  (İzmir)
2) Hülya Güven  (İzmir)
3) Candan Yüceer  (Tekirdağ)
4) Faik Tunay  (İstanbul)
5) Mehmet Şevki Kulkuloğlu  (Kayseri)
6) Mustafa Sezgin Tanrıkulu  (İstanbul)
7) Bülent Tezcan  (Aydın)
8) Celal Dinçer  (İstanbul)
9) Özgür Özel  (Manisa)
10) Rahmi Aşkın Türeli  (İzmir)
11) Ali İhsan Köktürk  (Zonguldak)
12) Ali Sarıbaş  (Çanakkale)
13) İhsan Özkes  (İstanbul)
14) Ali Rıza Öztürk  (Mersin)
15) Kadir Gökmen Öğüt  (İstanbul)
16) Haydar Akar  (Kocaeli)
17) Namık Havutça  (Balıkesir)
18) Turgut Dibek  (Kırklareli)
19) Haluk Eyidoğan  (İstanbul)
20) Melda Onur  (İstanbul)
21) Mehmet Hilal Kaplan  (Kocaeli)
22) Hasan Ören  (Manisa)

Gerekçe: Türkiye'de bankaların hukuka
aykırı uygulamaları nedeniyle halkımız büyük bir mağduriyet yaşamakta, çeşitli
adlar altında alınan haksız ücretler nedeniyle açık şekilde sömürüye
uğramaktadır.
Başta kredi kartı aidatları olmak
üzere, bankacılık işlemlerinden haksızca alınan ücret ve komisyonlar Bankacılık
sektörünün neredeyse temel gelir kaynağı hâline gelmiştir. Örneğin, bankacılık
sektörünün kredi kartı aidatı adı altında elde ettiği gelir yıllık 4,5 milyar
TL düzeyine ulaşmıştır ki birçok mahkeme kararı ve Tüketici Sorunları Hakem
Heyetlerinin verdiği binlerce kararla hukuka aykırılığı tespit edilmiş olan bu
ücretlerden sağlanan gelir, bankacılık sektörünün yıllık karının yüzde 25'i
düzeyindedir. Türk bankacılık sektörü temel faaliyetleriyle değil, vatandaştan
aldığı haksız ücret ve komisyonlarla ayakta durmaktadır. Nitekim, son günlerde
bankaların kredi kartlarını hiç kullanmayanlardan bile ücret talep etmeye başladığı,
bazı bankaların kredi kartı borçlarını bildiren sesli ya da mesajla bildirim
sistemini kullananlardan arama başına 5 lira ücret aldığı gibi haberler
kamuoyuna yansımaktadır.


Mevduat hesapları üzerinden ise haksız
bir şekilde "hesap işletim ücreti" almakta olan bankalar, öğrencilere
burs vermek amacıyla açılan hesaplardan bile bu ücreti tahsil etme yoluna
gidebilmektedir. Birçok ücret ve komisyonun yanı sıra otomatik para çekme
makinelerinde yapılan basit bir bakiye görüntüleme işleminden de ücret alınmaya
başlamıştır. İşin vahim tarafı benzer hukuksuz uygulamaların devlet bankaları
tarafından da yapılıyor olmasıdır.
Bankalar haksız şekilde tahsil
ettikleri bu ücretlerin dayanağı olarak müşterileriyle imzaladıkları
sözleşmeleri göstermektedir. Oysa bu sözleşmeler Tüketicinin Korunması Hakkında
Kanun’a da Banka ve Kredi Kartları Kanunu’na da aykırıdır. Bu durum üst
mahkemeler de dâhil olmak üzere mahkemelerin ve Tüketici Sorunları Hakem
Heyetlerinin verdikleri kararlarla sabittir. Nitekim bu haksız ücretlere karşı
Tüketici Sorunları Hakem Heyetlerine ve yargı makamlarına başvuran mağdurlar
ödemek zorunda kaldıkları paraları geri alabilmektedir. Fakat Türkiye'de
yaklaşık 21 milyon kişide 51 milyon civarında kredi kartı olmasına rağmen
Tüketici Hakları Hakem Heyetlerine başvuran kişi sayısı, 2011 yılı verilerine
göre 55 bini dahi bulmamaktadır. Bankaların vurdumduymaz bir şekilde
hukuksuzluğa devam etmesini sağlayan da bu durumdur.
Sektörde tüketiciler aleyhine büyük bir
başıboşluk ve hukuksuzluk hâkimdir. Mevcut kanunlar bankalar tarafından hiçe
sayılırken, bu kanunların getirdiği koruma mekanizmaları ise vatandaşlarımız
tarafından etkin şekilde kullanılamamaktadır. Bankacılık Denetleme ve Düzenleme
Kurulu sanki devletin değil bankaların temsilcisi gibi davranmakta, bu
düzensizlik ve hukuksuzluk karşısında hiçbir tedbir almamaktadır.
Anayasa'nın 172. maddesine göre,
"Devlet, tüketicileri koruyucu ve aydınlatıcı tedbirler alır,
tüketicilerin kendilerini koruyucu girişimlerini teşvik eder."
Dolayısıyla, söz konusu haksız uygulamalar karşısında asıl iş Hükûmete
düşmektedir. Fakat Hükümet de BDDK gibi bu hukuksuzluğun devam etmesine ve
yoksul halkımızın sömürülmesine göz yummaktadır.

Halkın yüce Meclisi olan Türkiye Büyük
Millet Meclisi'nin bu konuda üzerine düşeni yapması, kuruluş amaçlarının ve
varlık sebebinin doğal gereğidir. Halka ve halkın çıkarlarına, halkın Meclisi
de sahip çıkmazsa ülkemizin demokrasiyle yönetildiğinden söz etmek mümkün
olmayacaktır.
Bu gerekçelerle bankaların hukuka
aykırı uygulamalarının araştırılarak, tüketici haklarının etkin şekilde
korunması için alınması gereken önlemlerin belirlenmesi amacıyla Anayasa’nın 98
ve TBMM İçtüzüğü’nün 104’üncü ve 105’inci maddeleri gereğince bir Meclis
araştırması açılmasını saygılarımla arz ederim.



Türkiye Büyük
Millet Meclisi Başkanlığına
Asgari düzeyde karşılanamayan
ihtiyaçlar esas alınmak üzere yoksulluk ve yoksulluğun nedenlerinin tespiti
amacıyla Anayasa’nın 98, Türkiye Büyük Millet Meclisi İçtüzüğü’nün 104’üncü ve
105'nci maddeleri uyarınca bir Meclis araştırması açılması hususunda gereğini
saygılarımla arz ederim. 21/06/2012
1) Mahmut Tanal  (İstanbul)
2) Haydar Akar (Kocaeli)
3) Musa Çam  (İzmir)
4) Yıldıray Sapan  (Antalya)
5) Namık Havutça  (Balıkesir)
6) Haluk Eyidoğan  (İstanbul)
7) İhsan Özkes  (İstanbul)
8) Aylin Nazlıaka (Ankara)
9) Candan Yüceer  (Tekirdağ)
10) Celal Dinçer  (İstanbul)
11) Özgür Özel  (Manisa)
12) Hülya Güven  (İzmir)
13) Bülent Tezcan  (Aydın)
14) Mustafa Sezgin
Tanrıkulu  (İstanbul)
15) Mehmet Şevki
Kulkuloğlu  (Kayseri)
16) Ali Rıza Öztürk
 (Mersin)
17) Rahmi Aşkın
Türeli  (İzmir)
18) Ali İhsan
Köktürk  (Zonguldak)
19) Kadir Gökmen
Öğüt  (İstanbul)
20) Ali Sarıbaş  (Çanakkale)
21) Turgut Dibek  (Kırklareli)
Gerekçe:
Yoksulluk
bireylerin veya halkımızın yaşantısını sürdürebilecek asgari refah düzeyini yakalamaması
durumudur. Bu yoksulluk biçiminde bireyin ihtiyaçlarını asgari düzeyde
karşılanamamaktadır.
Yoksulluk,
ülkeden ülkeye veya coğrafyadan coğrafyaya değişik nedenlerle ortaya çıkabilir.
Başlıca nedenler arasında çevresel nedenler, ekonomik nedenler, siyasi nedenler
ve toplumsal nedenler sayılabilmektedir. 
Yoksulluğun
bariz nedenlerinden olan ekonomik nedenler arasında işsizlik en başta yer
almaktadır. Koşulların yetersizliğinden seçilen kalitesiz yakıtlar, oluşturduğu
çevresel son, gıda israfları, yoksulluğu tetiklemektedir. Ekonomik
yetersizlikler nedeniyle sulamada yapılan su israfları, açtığı tahribat
sonucunda yoksulluğu tetiklemektedir.
Siyasi politikalar, büyük yoksulluklara
neden olabilmektedir. Özellikle izlenen yanlış politikalar, tarıma ve ağaçlandırmaya
yapılan düşük destek, sanayinin çarpıklaşması, kirlilik, yoksulluğu
beslemektedir. Eğitime verilen desteğin çok az olması, yoksul bir nesil
yetişmesine neden olmaktadır.
Aşırı nüfus artışı yaşanan ülkelerde
yoksulluğun önemli bir sorun olduğu bilinmektedir. Özellikle doğum kontrol
konusunda bilinçsiz ve yetersiz bir ülke, aşırı nüfus artışlarına ve çarpık
kentleşmeye yol açabilmektedir. Beyin göçleri ve tarihteki yönetim biçimleri
insanları ve toplulukları yoksul bırakabilmektedir.
Ülkemizde temel ihtiyaç maddelerinin
fiyatlarında yaşanan artış, gelir seviyesinde artış olması gerekirken hiçbir
artış olamaması nedeniyle toplumda yoksulluk oranı hızlı bir yükseliş
sergilemektedir. Ülkemizde fiyat artışlarındaki büyüme sürerken işsizlik
oranında da büyüme yaşanmaktadır. Ülkemizin nüfusu hızlı bir artış gösterirken
bu artışla birlikte yoksulluk oranı da artmaktadır.
Yoksulluğun önüne geçilmesi, yoksulluk
sınırında yaşayan vatandaşlarımızın durumlarında iyileştirme yapılabilmesi için
gerekli planlamaların yapılması zorunluluğu bulunmaktadır. En temel ihtiyaçlar
olan gıda, elektrik, doğal gaz fiyatlarında artış yoksulluğu artıran nedenlerin
başında gelmektedir.
Tüm bu konular kapsamında ülkemizdeki
yoksulluğun nedenlerinin tespiti ve yoksullukla mücadelede çözüm odaklı
çalışmalara öncülük edebilmek amacıyla Anayasa’nın 98, Türkiye Büyük Millet
Meclisi İçtüzüğü’nün 104 ve 105'inci maddeleri uyarınca bir Meclis araştırması
açılması hususunda gereğini saygılarımla arz ederim.



Türkiye Büyük
Millet Meclisi Başkanlığına
Tarımda girdi maliyetleri sorununu
etraflıca araştırmak, konunun taraflarıyla görüşmek, maliyetleri aşağı çekecek
yöntem ve tedbirleri araştırmak amacıyla Anayasa'nın 98’inci ve TBMM
İçtüzüğü’nün 104 ve 105’inci maddeleri gereğince Meclis araştırması açılmasını
arz ve teklif ederiz.
1) Mehmet Ali
Susam  (İzmir)
2) Hülya Güven  (İzmir)
3) Mustafa
Sezgin Tanrıkulu  (İstanbul)
4) Mehmet Şevki
Kulkuloğlu  (Kayseri)
5) İhsan Özkes  (İstanbul)
6) Celal Dinçer  (İstanbul)
7) Musa Çam  (İzmir)
8) Özgür Özel  (Manisa)
9) Rahmi Aşkın
Türeli  (İzmir)
10) Haydar Akar  (Kocaeli)
11) Haluk
Eyidoğan  (İstanbul)
12) Ali İhsan
Köktürk  (Zonguldak)
13) Ali Sarıbaş  (Çanakkale)
14) Hasan Ören  (Manisa)
15) Ali Rıza
Öztürk  (Mersin)
16) Kadir Gökmen
Öğüt  (İstanbul)
17) Namık Havutça
 (Balıkesir)
18) Turgut Dibek (Kırklareli)
19) Melda Onur  (İstanbul)
20) Mehmet Hilal
Kaplan  (Kocaeli)
21) Ahmet İhsan
Kalkavan  (Samsun)
Uygulanmakta
olan tarım politikaları, ürün maliyetinin fiyatından fazla olmasına, böylece
çiftçinin üretmekten uzaklaşmasına neden olmaktadır. Tarım ürünlerinin
fiyatlarında yıllara göre artış, tarım girdi fiyatlarındaki artışın çok
gerisinde kaldığından tarım üretimimiz çıkmaza girmiştir. Hatalı politikalar
bir yanıyla ekonomimize ağır darbe vururken, diğer yanıyla vatandaşlarımızın
yeterli, sağlıklı ve ucuz gıdaya erişimini zorlaştırmaktadır.
Çiftçinin
üretmekten uzaklaşması bugün 74 milyonlara ulaşan ve her geçen gün artan ülke
nüfusunun beslenmesini imkânsız hâle getirmiştir. İhtiyacı karşılamak amacıyla
ithalat başlamış, ithalat yapılan ürün türlerinin sayısının ve miktarının
artması tarım ürünleri ithalatını cari açıkta önemli bir kalem hâline
getirmiştir.
Ülkemiz 2011
yılında, hububat ve hububat ürünlerine yaklaşık 2 milyar dolar, bitkisel yağa 3
milyar dolar döviz ödemiştir. Tekstil ülkesi olan Türkiye, 5 yıldan beri her
yıl 1 milyon ton pamuk ithal etmektedir. Geçen yıl dünya çapında pamuk
fiyatlarının artmasıyla pamuk ithalatının faturası 3 milyar doları aşmıştır.
Türkiye'nin 2011 yılı toplam ithalat rakamı 240,8 milyar dolardır ve bu rakamın
8,8 milyar doları tarım ithalatına aittir.
Kendi
çiftçimizden esirgediğimiz teşviki, ithalat yoluyla başka ülkelerin
çiftçilerine sağlamış oluyor; kendi çiftçimiz yerine onları zenginleştiriyor,
refahlarını arttırıyoruz.
Çiftçimizin
içinde bulunduğu çıkmaz durumu daha iyi tarif edebilmek açısından girdi
ürünlerinin ve ürün
fiyatlarının son on yıl içerisindeki değişimleri karşılaştırılmalıdır:
1 litre mazot 2002 yılında 1,09 TL,
2012 yılında ise 3,76 TL seviyesindedir. Ayrıca mazotun geçtiğimiz aylarda 4
lira seviyelerine kadar yükseldiği de unutulmamalıdır. Buna karşın 1 kg
ekmeklik buğday 2002 yılında 230 kuruşken 2012 yılında 665 kuruş olmuştur. Yani
üreticimizin 1 litre mazot alabilmesi için 2002 yılında 4,73 kg buğday satması
gerekirken 2012 yılında 5,65 kg buğday satması gerekmektedir.
Benzer sonuçlar gübre ve yem gibi diğer
ürünler için de geçerlidir. Örneğin A. Sülfat ton başına fiyatı 2002'den bu
yana 5 kat artmıştır. Bu artış üre fiyatında 6,5 kat, DAP fiyatında ise 4,5 kat
seviyesinde olmuştur. Buna karşın tarım ürünleri fiyatları mısır ürününde 2002
yılında 250 TL/ton iken 2011 yılı fiyatı 530 TL/ton olmuştur. Ayçiçeği ürününde
ise 2002 yılında 460 TL/ton iken 2011 yılında 1.200 TL/ton olmuştur. Ortalama
artış ise 2-2,5 kat seviyesinde kalmıştır.
Tarım üreticisinin tarım sektöründe
tutunabilmesi için bu sektörden yeterli geliri sağlıyor olmaları gerekmektedir.
Öyle ki ülkemizin "patates ambarı" olarak bilinen İzmir'in Ödemiş
ilçesinde bugün itibariyle 1 kg patatesin maliyeti 30-40 kuruş iken 1 kg fiyatı
10 kuruşa kadar düştüğü çiftçi ürününü toplamaya dahi kalkışmamış, ürünü
tarlada kalmıştır.
Mevcut tarım politikası sürdürülebilir
olmaktan çıkmıştır. Yeniden yeterli ve sürdürülebilir tarımsal üretime dönmek,
çiftçimizin karnının doymasını, onun da bütün ülkenin karnını doyurmasını
sağlayabilmek için girdi maliyetlerinin aşağı çekilmesine ihtiyaç
bulunmaktadır.
Girdi maliyetlerinin aşağı çekilmesinde
tarımda kullanılan mazottan ÖTV ve KDV'nin kaldırılması gibi doğrudan
yöntemlerin yanı sıra, kümelenme şirketleri yoluyla toplu ürün satın alma,
lojistik, depolama gibi yöntemleri ve yurt dışında üretilen girdilerin yurt
içinde üretilmesini sağlayacak AR-GE ve bilimsel çalışmalara teşvik verilmesine
kadar dolaylı yöntemler tercih edilebilir. Tarım Kanunu'nda GSMH’nın yüzde 1'i
düzeyinde destekleme bütçesi ayrılacağı öngörülmüştür. Bugüne kadar bunun
yarısına bile güçlükle ulaşılan desteklemelerin etkin bir şekilde yapılmasını
sağlamak gerekmektedir.
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler, sırası
geldiğinde yapılacaktır.
Gündemin “Seçim” kısmına geçiyoruz.



BAŞKAN - Sağlık, Aile, Çalışma ve
Sosyal İşler Komisyonunda boş bulunan ve Cumhuriyet Halk Partisi Grubuna düşen
bir üyelik için İzmir Milletvekili Hülya Güven aday gösterilmiştir. 
Oylarınıza sunuyorum: Kabul edenler…
Kabul etmeyenler… Kabul edilmiştir.
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmına geçiyoruz. 
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz.



1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.

2.- Devlet Sırrı Kanunu Tasarısı ve Avrupa Birliği Uyum Komisyonu
ile Adalet Komisyonu Raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Araştırma
Altyapılarının Desteklenmesine Dair Kanun Tasarısı ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu ile Plan ve Bütçe Komisyonu
Raporlarının görüşmelerine kaldığımız yerden devam edeceğiz.

3.- Araştırma Altyapılarının Desteklenmesine Dair Kanun Tasarısı
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu ile
Plan ve Bütçe Komisyonu Raporları (1/894) (S. Sayısı: 593) (x)
BAŞKAN – Komisyon? Burada.
Hükûmet? Burada. 
Dünkü birleşimde İç Tüzük’ün 91’nci
maddesine göre temel kanun olarak görüşülen tasarının birinci bölümü üzerindeki
görüşmeler tamamlanmıştı.
Şimdi, birinci bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
1’inci madde üzerinde iki adet önerge
vardır, okutuyorum:
TBMM Başkanlığına
593 sıra sayılı Kanun Tasarısının 1.
Maddesinin 1 fıkrasında geçen “Bu Kanunu amacı,” ibaresinden sonra gelmek üzere
“yükseköğretim kurumları ve kamu, özel sektör ve sivil toplum kuruluşlarına
ait” ibaresinin eklenmesini arz ve teklif ederiz.”
Alim
Işık Reşat Doğru Mustafa
Kalaycı 
Kütahya Tokat Konya
Yusuf
Halaçoğlu  Murat Başesgioğlu Mehmet Günal

Kayseri İstanbul Antalya
Ali
Halaman

Adana
Türkiye Büyük Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı’nın 1. Maddesinin
1. Fıkrasında yer alan “Bu kanunun amacı,” ibaresinden sonra gelmek üzere, “Türkiye’de
AR-GE yatırımlarının artmasını ve üniversiteler ile sanayinin işbirliğinin
sağlamayı teminen” ibaresinin eklenmesini arz ve teklif ederiz. 
Mehmet
Ali Susam Haluk Ahmet Gümüş Ümit Özgümüş

İzmir Balıkesir Adana
Haluk
Eyidoğan  Gürkut Acar Ali Sarıbaş

İstanbul Antalya Çanakkale

BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılamıyoruz Sayın Başkan. 
BAŞKAN – Önerge üzerinde söz isteyen
Haluk Ahmet Gümüş, Balıkesir Milletvekili. 
Buyurun. 
HALUK AHMET GÜMÜŞ (Balıkesir) – Sayın
Başkan, değerli milletvekilleri; hepinizi saygıyla selamlıyorum. Araştırma
Altyapılarının Desteklenmesine Dair Kanun Tasarısı üzerinde görüşlerimi ifade
etmek üzere söz almış bulunuyorum. 
Ülkemiz gelişmekte olan ekonomiler
arasında yer almaktadır. Gelişmekte olan ekonomiden gelişmiş bir ekonomiye
sahip bir ülke hâline gelmek çetrefilli ve zor bir iştir. Bu süreçte planlı,
bilimsel çalışmalarla sürekli desteklenen ve stratejik perspektif sahibi bir
yaklaşım gerekmektedir. Araştırma geliştirme çalışmalarının önemine vurgu
yapılırken sıkça bahsi geçen orta gelir tuzağı, bugün ülkemizin tam da karşı
karşıya geldiği bir husustur. Gelişmiş bir ekonomi olma gayreti sergileme
dönemine girmiş ülkemizin, tüketime dayalı büyüme modelini bir kenara
bırakırsak, üretime dayalı bir büyüme ritmi tutturulması gerekmektedir. Ancak,
sadece üretmek de yetmez. Bunu yaparken katma değeri yüksek mallar üretmeli,
bunun için de teknoloji girdisini yükseltmelidir. İhracatçılarımızın sıkça
şikâyet ettikleri kâr marjlarının düşüklüğü sorunu ancak bu orta gelir
tuzağıyla başa çıkmak için örgütlenmiş bir ekonomik büyüme modeliyle aşılması mümkündür.
Orta gelir tuzağı tam da Türkiye gibi orta gelir grubuna, yüksek gelir gelir
grubu ekonomilere dâhil olmaya gayret gösteren ülkelerin mücadele ettikleri bir
durumdur. Orta gelirli ülkelerin üretim süreçlerinin ve dolayısıyla
ihracatçılarının katma değerlerini yükseltmekte yetersiz olmaları durumunda
karşılaştıkları bir handikaptır. Katma değeri yükseltmek için teknolojiye,
araştırma geliştirme faaliyetlerine kararlı bir şekilde yatırım yapılması
gerekir. Bunu gerçekleştirmek için de uzun vadeli, kararlı ve planlı bir
ekonomi yönetimi şarttır.
1960’lı
yıllarda, Türkiye’yle benzer bir ekonomik yapıya ve büyüklüğe sahip Güney
Kore’nin nasıl olup da orta gelir tuzağına düşmeden gelişmiş ekonomilere dâhil
olduğu sıkça bahsedilen konulardan birisidir. Güney Kore, 1960’lardan
başlayarak üreten bir ekonomi olma yolunda adımlar atmış ve bu üretim sürecinde
giderek kalitesi ve düzeyi artan bir teknoloji katmayı becermiştir. Tabii bu
konuda uluslararası dengeler açısından da Güney Kore’nin bulunduğu konumun özellikle
değerlendirildiğini ve Güney Kore’nin de periferi ülkelerden birisi olarak
seçilip özellikle yatırım noktası olarak değerlendirildiğini de unutmamak
gerekir.
Bu alanda
istikrarlı bir yükseliş gerçekleştirmenin şart olduğu ortadadır. Oysa Türkiye, 1960’larda
ithal ikameci sanayisini geliştirip orta düzeyde teknoloji üretirken,
1980’lerde ihracata dayalı bir büyüme trendine girerek, düşük teknolojiye geri
dönmüş, 1990’larda yeniden orta düzey teknoloji üretimine yönelmiştir.
Süreklilik arz eden bir stratejiyle sürekli teknoloji ilerleten Güney Kore ise
orta gelir tuzağına düşmeden gelişmiş ekonomiler arasına dâhil olmayı
başarabilmiştir. 
1980’lere kadar
başa baş giden ekonomiler arasında fark, bu tarihten itibaren ülkemiz aleyhine
ciddi şekilde açılmıştır. Katma değeri yüksek ileri teknoloji ürünleri
ihracatımızın toplam ihracatımız içindeki payı çok düşüktür. 2000’li yılların
başında yükseliş göstermiş olsa da 2002’den itibaren yeniden düşüş trendine
girilmiştir. Bu oranı yükseltebilmek ancak kapsamlı bir kalkınma ana üs
stratejisiyle mümkündür. Bunun için de bugünü iyi analiz etmek, gelecekte ne
olduğunu görebilmek lazım. Unutmamak lazım, dünyanın önemli raporlarına göre,
şu anda ileri gelen ülkelerdeki raporlara göre on yıl önceki yapılan gelecek tahminleri
bugün tamamıyla kökten olarak değişmiştir ama Hükûmet bunun hâlâ farkında
değildir. 
Çok teşekkür
ederim. (CHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer önergeyi
okutuyorum: 

TBMM Başkanlığına
593 sıra sayılı Kanun Tasarısının 1.
Maddesinin 1. fıkrasında geçen “Bu Kanunun amacı,” ibaresinden sonra gelmek
üzere “yükseköğretim kurumları ile kamu, özel sektör ve sivil toplum
kuruluşlarına ait” ibaresinin eklenmesini arz ve teklif ederiz.”
 
Reşat Doğru (Tokat) ve arkadaşları 
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet
katılıyor mu? 
KALKINMA BAKANI
CEVDET YILMAZ (Bingöl) – Katılamıyoruz Sayın Başkan. 
BAŞKAN – Önerge
üzerinde söz isteyen Reşat Doğru, Tokat Milletvekili. 
Buyurun Sayın
Doğru. (MHP sıralarından alkışlar) 
REŞAT DOĞRU (Tokat) – Teşekkür ederim
Sayın Başkan.
593 sıra sayılı Kanun Tasarısı’nın
1’inci maddesi üzerinde vermiş olduğumuz önergeyle ilgili söz almış
bulunuyorum. Yüce Meclisi saygıyla selamlıyorum. 
Bir ülkenin gelişmesi, kalkınması,
teknolojik açıdan büyümesine, ilerlemesine ve araştırma-geliştirme
harcamalarının büyüklüğüne bağlıdır. Az gelişmiş ülkelere bakılınca,
araştırma-geliştirme harcamalarının millî gelir içindeki payının çok az,
gelişmiş ülkelerde ise çok yüksek olduğu görülür. Gelişmiş ülkeler millî
gelirden büyük bir payı araştırmaya ayırırken, yeni teknolojileri ekonomiye
uygulamakta, kalkınması da daha fazla olmaktadır. Bu konuda İsveç 2,8; ABD ve
Japonya 2,71; Avusturya 2,30 oranında millî gelirden pay ayırırken, maalesef,
ülkemiz ancak yüzde 02 ile 06 arasında pay ayırmaktadır. Bu oran, ülkemizin çok
geride kaldığının, teknoloji konusunda atılımlar yapamadığının açık delilidir.
Son on yılda her bütçe konuşmasında “AKP iktidarının araştırma-geliştirmeye
daha fazla pay ayırması gerekir.” denilmesine rağmen maalesef fazla mesafe
alınamamıştır. Ülkemiz şayet dünyada söz sahibi olmak istiyorsa bu payı mutlaka
yüzde 2’lerin üzerine çıkarması gerekmektedir. 
Ayrıca, ülkemizde araştırma-geliştirme
faaliyetlerinde bulunan teknik eleman ve bilim adamlarının sayısı da maalesef
yetersizdir, çok azdır. Türkiye’mizde 10 bin kişiye düşen araştırma ve
geliştirme faaliyetlerinde bulunan eleman sayısı AB ülkelerine göre en sonda
yer almaktadır. Türkiye, 10 bin kişi başına teknisyende 0,5; bilim adamı
noktasında 1,5 itibarıyla çok çok gerilerdedir. Almanya ve Hollanda’da bu
oranlar 10 kat daha yüksektir. Bundan dolayı bilimsel yayın sayısı da diğer
ülkelere göre çok azdır. Bir ülkede her 100 bin kişiye düşen bilimsel makale
sayısı ne kadar çok ise, bu, gelişmişliğin en bariz göstergesidir. 
Ülkemizde üniversiteler bünyesindeki
teknoparklar çok ciddi şekilde desteklenmelidir. Sanayi ve üniversite beraber
çalışmalı, aynı dili de kullanmalıdır. Ancak, üniversitelerimizde çalışan
okutmanından araştırma görevlisine, öğretim görevlisine, öğretim üyesine kadar
herkes çok zor şartlar altında görev yapmaktadır, yaşamlarını idame
ettirmektedir. Maaşları çok yetersiz, kadroları ise YÖK tarafından maalesef
verilmemektedir veyahut da çok zor verilmektedir. Üniversite personeline
verilen ücretler Millî Eğitim Bakanlığında çalışan öğretmenlerin çok altında
kalmıştır. Millî Eğitim Bakanlığı öğretmeni büyük geçim sıkıntısı
içerisindeyken üniversitede çalışan bütün hocalarımız da maalesef aynı girdap
içerisine girmişler ve çok büyük problemlerle karşı karşıya kalmışlardır.
Üniversite öğretim elemanlarına acaba Hükûmet ne zaman elini uzatacak, bu
insanların mağduriyeti nasıl giderilecektir? Bir de bu insanlardan araştırma ve
geliştirme noktasında bir şeyler istiyoruz, Türkiye’mizin kalkınmasına katkı istiyoruz.
Ancak, bu noktada süratli bir şekilde bu insanların durumlarını iyileştirici
kararlar alınmalı, onların maaşlarını artırıcı veya döner sermayeden
gelirlerini artırıcı birtakım girişimlerde bulunmalıyız. 
Son yıllarda küreselleşme faaliyetleri
büyük hızla devam etmektedir. Küreselleşmenin bir parçası olan AR-GE
faaliyetlerinde de yüksek artış vardır. Türkiye olarak burada da geri
kalmamamız gerekmektedir. Rekabetten dolayı, teknolojik yeniliklerle elde
edilen üretimler firmalar tarafından başkalarına verilmemekte ya da çok büyük
paralar istenmektedir. Bundan dolayı da büyük şirketler AR-GE departmanlarını
kurmak ve geliştirmek mecburiyetindedir. Firmalar kendi AR-GE ekipmanlarını
kurmalı, desteklemek de devletin görevi olmalıdır. AR-GE için gerekli iş ve
beyin gücünün sağlanması için devlet, üniversite ve özel sektör iş birliği çok
iyi bir şekilde yapılmalıdır. AR-GE politikaları uygulanırken de dışarıdan
yöntem ithal edilmemelidir, milletin kendi koşullarına uygun yeni bir yaklaşım
tarzı benimsenmelidir. Ancak, bu yapılırken yabancı ülke örnekleri de iyice
incelenmelidir. 
Teknolojik gelişmede ülkeye yabancı
sermaye getirilmeli ancak yerli sermaye ve yerli sanayi unutulmamalı, her türlü
destek onlara verilmelidir. Yerli sermaye ve şirketler mutlaka ama mutlaka
desteklenmelidir. Bugün, AR-GE’de güçlü olan İrlanda, İsrail gibi ülkeler
toplumlarının refah seviyesini 3 katına çıkarırken Türkiye yerinde sayıyorsa
işte, burada bir sorun var demektir. “Ekonomik istikrar sağlansın, daha sonra
AR-GE konularına eğilelim.” yaklaşımı çok ama çok yanlıştır. 
Ülkemizin
gelişmekte olan dünyada daha fazla beklemeye zamanı yoktur diyor, yüce Meclisi
saygıyla selamlıyorum. (MHP sıralarından alkışlar)
BAŞKAN –
Teşekkür ediyorum.
YUSUF HALAÇOĞLU
(Kayseri) – Karar yeter sayısı….
BAŞKAN –
Önergeyi oylarınıza sunuyorum, karar yeter sayısı arayacağım: Kabul edenler...
Kabul etmeyenler... Karar yeter sayısı yoktur.
Birleşime beş
dakika ara veriyorum.
Kapanma Saati:
14.51


İKİNCİ OTURUM
Açılma Saati:
14.57
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Mine LÖK BEYAZ (Diyarbakır) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 112’nci Birleşiminin İkinci Oturumunu açıyorum. 
593 sıra sayılı Kanun Tasarısı’nın 1’inci
maddesi üzerinde Tokat Milletvekili Reşat Doğru ve arkadaşlarının önergesinin
oylanmasında karar yeter sayısı bulunamamıştı.
Şimdi önergeyi tekrar oylarınıza
sunacağım ve karar yeter sayısı arayacağım. 

Kabul edenler… Kabul etmeyenler… 
Kâtip üyeler arasında anlaşmazlık olduğu için elektronik
cihazla oylama yapacağız. 
Üç dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, karar yeter sayısı yoktur.
Birleşime on beş dakika ara veriyorum.
 Kapanma Saati: 15.01

ÜÇÜNCÜ OTURUM
Açılma Saati:
15.15
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Mine LÖK BEYAZ (Diyarbakır) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 112’nci Birleşiminin Üçüncü Oturumunu açıyorum.
593 sıra sayılı Kanun Tasarısı’nın
1’inci maddesi üzerinde Tokat Milletvekili Reşat Doğru ve arkadaşlarının
önergesinin 2’nci oylamasında da karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, önerge kabul edilmemiştir.
Kanun tasarısının görüşmelerine
kaldığımız yerden devam edeceğiz.
Komisyon ve Hükûmet yerinde.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
2’nci madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığı’na
Görüşülmekte olan 593 sıra sayılı kanun
tasarısının 2'inci maddesinde yer alan "ifade eder" ibaresinin
"temsil eder" ibaresi ile değiştirilmesini arz ve teklif ederiz.
 Pervin
Buldan Faysal Sarıyıldız İdris
Baluken
 Iğdır Şırnak Bingöl
 Adil
Zozani Sırrı Süreyya Önder
 Hakkâri İstanbul
Türkiye Büyük
Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 2. Maddesinin
1) bendinde bulunan "bünyesinde" ibaresinden sonra gelmek üzere
"bir özel kalem müdürü iki danışman ve bir sekreterden" ifadesinin
getirilmesini arz ve teklif ederiz.
Mehmet
Ali Susam Haluk Ahmet Gümüş Ümit Özgümüş

İzmir Balıkesir Adana
Haluk
Eyidoğan  Gürkut Acar Ali Sarıbaş

İstanbul Antalya Çanakkale

TBMM
Başkanlığına
593 sıra sayılı Kanun Tasarısının 2.
maddesinin 1.fıkrasının c) bendinde geçen “teknisyenleri” ibaresinin “teknik
elemanı”, d) bendinde geçen “Teknisyen” ibaresinin “Teknik Eleman”, n) bendinde
geçen “ürün” ibaresinin de “mal” olarak değiştirilmesini arz ve teklif ederiz.
 Alim
Işık Mustafa Kalaycı Yusuf
Halaçoğlu
 Kütahya Konya Kayseri
 Ali
Halaman Murat Başesgioğlu Mehmet
Günal
 Adana İstanbul Antalya
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) - Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) - Katılamıyoruz Sayın Başkan.
BAŞKAN - Önerge üzerinde söz isteyen
Mustafa Kalaycı Konya Milletvekili.
Buyurun Sayın Kalaycı. (MHP
sıralarından alkışlar) 
MUSTAFA KALAYCI (Konya) – Sayın
Başkan, değerli milletvekilleri; hepinizi saygılarımla selamlıyorum. 
Araştırma alt yapılarının desteklenmesini
öngören bu tasarı, geç kalınmış ve içeriği yetersiz olsa da önemli bir
düzenleme niteliğindedir. 
Türkiye, bilim, teknoloji ve yenilik
performansında dünyada hâlâ çok gerilerde bulunmaktadır. Dünya Ekonomik
Forumu’nun hazırladığı 2013-2014 Küresel Rekabet Raporu’na göre Türkiye,
küresel rekabet gücü sıralamasında 148 ülke arasında 44’üncü, inovasyon
kapasitesinde 45’inci, AR-GE’de üniversite-sanayi iş birliğinde 52’nci,
bilimsel araştırma kurumlarının kalite sıralamasında 63’üncü, şirketlerin AR-GE
harcamalarında 68’inci, bilim insanı ve mühendis sayısında 53’üncü, faydalı
model ve patent sayısında ise 41’inci sırada yer almaktadır.
Dünyada yüksek büyüme oranlarını
yıllara sâri bir biçimde sürdürebilen ülkelere bakıldığında bu ülkelerin katma
değeri yüksek ürünler ürettikleri ve ihracatlarını da bu ürünlere dayalı olarak
gerçekleştirdikleri görülmektedir. Ülkemizde bu şekilde bir üretim ve ihracat
yapısına geçilebilmesi için AR-GE, yenilik ve teknoloji alanında önemli bir
atılım yapılması gerekmektedir ancak sanayimiz bir türlü AR-GE yoğun üretim
yapısına geçememektedir.
2002 yılında gayrisafi yurt içi hasılanın yüzde 0,53’ü
olan AR-GE harcamalarımız 2012’de yüzde 0,92’ye yükselmiştir. Bu oran, Dokuzuncu Kalkınma Planı’nda belirlenen yüzde 2
hedefinin çok altında kalırken aynı zamanda, Avrupa Birliği ortalamasının da
yarısının altında kalmıştır. Aynı dönemde, millî gelirin yaklaşık 3,5 kat
arttığı dikkate alındığında, AR-GE harcamaları için aynı nispette kaynak
ayrılmadığı görülmektedir. AR-GE harcamalarının gayrisafi yurt içi hasılaya
oranı 2018 yılı için yüzde 1,8; 2023 yılı için yüzde 3 olarak hedeflenmiştir.
Ancak, AKP iktidarının geçmiş yıllar performansına bakınca gelecek için umutlu
olmak gerçekçi değildir. Zira, geçmiş beş yılda sadece 0,25 puan, geçmiş on
yıldaysa sadece 0,39 puan artış gösteren bu oranın önümüzdeki beş yılda 2
katına çıkması, gelecek on yıldaysa 2,08 puan artış kaydetmesi gerçekçi
görünmemektedir.
Tüm dünyada büyümenin motor gücü,
ekonomilerin imalat sanayisine dayalı ihracat yapabilme kapasitesidir. Yüksek
teknoloji ürünlerinin sanayi üretimi ve ihracatındaki payı birçok ülkede çift
hanelere ulaşmışken Türkiye’de AKP döneminde iyice düşmüştür. Ülkemizde 2003
yılında yüzde 5,7 olan yüksek teknoloji ürünlerinin sanayi üretimi içindeki
payı 2012 yılında yüzde 3,5’e gerilemiş; yine, 2002 yılında yüzde 6,2 olan
yüksek teknoloji ürünlerinin ihracat içindeki payı da 2012 yılında yüzde 3,7’ye
düşmüştür. 
Yenilik ve teknoloji altyapısı güçlü
olmayan ve imalat sanayisindeki sıçramaya dayanmayan bir üretim yapısıyla
yüksek büyüme hedeflerine ulaşılması da mümkün değildir. AKP döneminde,
tüketime, sıcak paraya ve ithalata dayalı politikalar sonucu, Türk sanayisi
yurt dışından gelen ucuz ara mallarının tahribatıyla karşı karşıya kalmış ve sektörel
öncelikleri, giderek montaja dayalı, ithalata bağımlı bir yapıya
sürüklenmiştir. Türkiye, sanayileşme bir tarafa, gittikçe sanayisizleşmektedir.
İstanbul Sanayi Odasının, 249 büyük sanayi kuruluşumuzun
2001-2010 yılı verilerine dayanan çalışması, sanayimizin montaj ağırlıklı bir
hâl aldığını, katma değerin nispi olarak azaldığını net bir şekilde ortaya
koymaktadır. Hem sanayimiz hem de ihracatımızın ithalata bağımlılığı kaygı
verici boyutlara yükselmiştir. Bunu sadece enerji ithalatıyla açıklamak da
mümkün değildir. Dâhilde işleme rejimi kapsamında, firmaların taahhüt ettiği
ihracat ile buna bağlı ithalatın oranı yüzde 62,1’e yükselmiş yani bir başka
deyişle 100 dolarlık ihracat için 62 dolarlık ithalat yapılmaktadır. Bizim ülke
olarak ekonomide yeni ufuklara, yeni projelere ve çarelere ihtiyacımız vardır. 
Teşekkür ederim. (MHP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 2. Maddesinin 1)
bendinde bulunan "bünyesinde" ibaresinden sonra gelmek üzere
"bir özel kalem müdürü iki danışman ve bir sekreterden" ifadesinin
getirilmesini arz ve teklif ederiz. 
 
Haluk Eyidoğan (İstanbul) ve arkadaşları
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet
katılıyor mu? 
KALKINMA BAKANI
CEVDET YILMAZ (Bingöl) – Katılamıyoruz Sayın Başkan. 
BAŞKAN – Önerge üzerinde söz isteyen
Haluk Eyidoğan, İstanbul Milletvekili. 
Buyurun Sayın Eyidoğan. (CHP sıralarından
alkışlar)
HALUK EYİDOĞAN (İstanbul) – Sayın
Başkan, değerli milletvekilleri; şüphesiz ki bilimsel ve teknolojik gelişmenin
anahtarlarından biri de gelişmiş araştırma ve geliştirme altyapılarıdır. Bu
kanun tasarısında öngörülen yapılanmanın mekân ve materyalini konuşurken o
mekânları yüceltecek, evrenselleştirecek bilim insanlarını da konuşmamız lazım.
Araştırma altyapılarına ruh ve vücut verenler iyi yetişmiş, üstün yetenekli,
donanımlı bilim insanları ve teknokratlardır. O bilim insanlarını keşfeden, yönlendiren
ve yetiştiren, eğitim öğretim sistemini evrensel ölçülerde mutlaka
oluşturmalıyız. Yetişen bilim insanlarının gereksinme duyduğu teşvikleri
oluşturmalıyız. Bilim insanlarını istihdam eden kurumların durumunu
konuşmalıyız. Şu soruyu kendimize sormalıyız: Türkiye’de inşa ettiğimiz ve
sürekli orasıyla burasıyla oynadığımız eğitim politikalarında bilim insanı
yetiştirme vizyonu ve misyonu nedir? Devlete, vakıflara, özel kurumlara ait
okullardan mezun olanların bilim ve teknoloji üretiminde yerini bilen var mı,
bir istatistik değerlendirme var mı? 
Biliyorsunuz beyin göçü hâlâ sürüyor.
İlkokuldan hatta ana okulundan başlayan eğitim sürecinde bilim insanı
potansiyelini taşıyan çocukları, üstün yetenekli ve üstün zekâlı çocukları
keşfetmek için ne yapıyoruz? Türkiye’de üstün yetenekli ve üstün zekâlı
çocukların nüfusa oranı yüzde 2’dir. Tahminen Türkiye’de 340 bin üstün zekâlı
ve üstün yetenekli çocuğumuz var. Bu keşfettiklerimizi nasıl yetiştiriyoruz?
Bakanlıkta Özel Eğitim ve Rehberlik Genel Müdürlüğünün durumu nedir? Bakanlığın
stratejik plana aldığı çalışmalara hâlen başlamadığı haberlerini duyuyoruz.
Hükûmet, üstün yetenekli bireyler için 2009-2013 Stratejik Planı’nı
2013-2017’olarak yeniledi. 2009-2012 arasında birçok toplantılar yapılmış ama
bugün değişen bir şey yok, alanında yetersiz olan kişiler yüzünden kararlar
alınamıyor, plan ve uygulama yapılamıyor. 
Bilim ve sanat merkezleri kuruldu.
Tahmin ediyorum sayısı 20-25 arasında. BİLSEM sayısı artırıldı ama buralarda
yapılan görevlendirmeler adamı olanlar yöntemiyle yapılıyor iddiası var.
BİLSEM’ler bazı okulların üst katında veya amacına uygun olmayan okullarda
açılıyor. On sekiz yıldır açık olan BİLSEM’lere 2013 Martına kadar hiç program
çalışması yapılmadı, yasal düzenleme de hiç yapılmadı ve hâlâ yetersiz bir
yönergeyle idare edilmeye çalışılıyor. 
Türkiye’de üstün
yetenekli ve zekâlı çocukların sayısının yüzde 2 olduğunu söylemiştim.
Araştırmacı bilim insanı havuzuna önemli katkı sağlayacak üstün yetenekli
çocukların eğitiminde erken tanılama çok önemlidir. Eskiden 1’inci sınıflarda
yapılan seçim artık 4’üncü sınıftan sonra yapılmaktadır. Gecikme nedeniyle
üstün yetenekli çocuklar kaybediliyor. Üstün yetenekli çocukların eğitimi
okullarda destek eğitimi odalarına sıkıştırılmaya çalışılıyor. İlkokullarda
onlara kim ders verecek? Dersi boş geçen öğretmenler ders veriyor çünkü
diğerleri otuz saatten fazla derse giremiyor. 
Size acı bir tespit aktarayım: Üstün
yetenekli ve üstün zekâlı çocuklara okulların çoğunda ne yazık ki engelli
muamelesi yapılıyor çünkü ilgili o okullara daha çok engelli ve otistik
çocuklar başvuruyor. Bugün birçok çocuk, anne ve babalarının ve onları fark
eden öğretmenlerinin gözü önünde heba olup gidiyor. Ülkeler için, AR-GE yapan
kurumlar için üstün yetenekli çocuklar ileride kocaman meyve ağaçlarına
dönüşecek birer tohumdur. AR-GE’nin insan ve altyapı kaynağı olan
üniversitelerimizin durumunu da, bugünkü YÖK’ü de, yükseköğretim sistemini de
bu anlamda mikroskopun altına koymalıyız.
Yüce Meclisi saygıyla selamlıyorum.
(CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı kanun
tasarısının 2'inci maddesinde yer alan "ifade eder" ibaresinin
"temsil eder" ibaresi ile değiştirilmesini arz ve teklif ederiz.
Pervin Buldan
(Iğdır) ve arkadaşları
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet katılıyor mu? 
KALKINMA BAKANI CEVDET YILMAZ (Bingöl)
– Katılamıyoruz Sayın Başkan. 
BAŞKAN – Önerge üzerinde söz isteyen
Adil Zozani, Hakkâri Milletvekili.
Buyurun Sayın Zozani. (HDP sıralarından
alkışlar) 
ADİL ZOZANİ (Hakkâri) – Teşekkür ederim
Sayın Başkan.
Değerli milletvekilleri, tasarının
tamamı üzerinde dün genel olarak yaklaşımlarımızı, görüşlerimizi sizlerle
paylaşmıştık. Bu tasarının mevcut hâliyle Türkiye’de ileri teknoloji yaratımına
zemin oluşturma şansının zayıf olduğunu ifade ettik. 
Türkiye sanayisinin ağırlıklı olarak
mevcutta artık kaporta sanayisi olduğu gerçeğinden hareket edersek, artık
beyinsel üretimi hedef alan, beyinsel üretimi önceleyen bir tasarı olmanın
ötesinde biraz da dostlar pazarda görsün misali gecikilmiş bir tasarı olarak
buraya getirildi ve dolayısıyla burada ilaveten esasında söylenebilecek çok şey
yok burada. Yine de umut ediyoruz, temennilerimizi ifade ediyoruz ki
gelişmelere, ileri teknoloji yaratımına vesile olmasını arzu ediyoruz. Mevcut
yaklaşımlarla, mevcut kaynak yaratımıyla bunun mümkün olmadığını görmek
gerekir.
Dün de ifade ettim, bugün de tekrar
ifade ediyorum: Mevcutta rakamsal olarak verilen yüzde 1’lik dilime yakın AR-GE
yatırımlarına yönelik teşvikler ya da oraya yatırılan payın da sadece ve sadece
savunma sanayisinin gelişimine yapılmış yatırımın ötesinde olmadığını ifade
ettik. Üniversitelerimizin bu konudaki hâli, bu konuya ilgisi içler acısıdır.
Bakın, daha ülkenin neredeyse üçte
1’lik kesiminin karanlıkta olduğu bir dönemde siz ileri teknolojiden söz
ediyorsunuz. Artık köylüler elektrik kesintilerinden kaynaklı olarak toplu
hâlde gösteriler yapmaya başladı. Gösteriler yapılıyor, bugün de TEDAŞ binası
yakılmış. Neden? Borçlarını ödeyemiyorlar. İçme amaçlı olarak çalıştırdıkları
kuyularda kullandıkları elektriğin borcunu ödeyemedikleri için elektrikleri
kesiliyor, bu kesintiden kaynaklı olarak da şimdi birçok yerde eylem var.
Özellikle Büyükşehir Belediyesi Yasası burada geçtikten sonra, yeni dönem
uygulamasında Hükûmetin, devletin geçmişten bugüne kadar tahsil edemediği
borçları büyükşehir belediyelerine yükleyerek çözüm üretme arayışı vardır. Alın
işte, Şanlıurfa’da çiftçiler ayakta, köylüler isyan ediyor. Siz de büyükşehir
belediyesine diyorsunuz ki: “İçme suyu sayacını evlere bağlamak
durumundasınız.” çünkü o yasayla birlikte bütün köyleri mahalle statüsüne
getirdiniz. Büyükşehir belediyeleri de o köylere… O köylerdeki bütün evler,
kullanıcılar sayaç takmak durumundadır ama takamıyor çünkü şu ana kadar öyle
bir sistem yok, devlet öyle bir sistem geliştirememiş. Vatandaş kendi
imkânlarıyla, yaptıkları sondajlarla içme suyunu yer altından temin ediyor,
tamamıyla kendi imkânlarıyla bunu yapıyor. Toplu olarak da oraya bir elektrik
sayacı konulmuş ve tek sayaçtan köyün bütün su ihtiyacı karşılanıyor. On
milyarlarca borç birikmiş ve siz şimdi Büyükşehir Belediye Yasası’ndan itibaren
belediyelere “Gidin, bu borcu tahsil edin.” diyorsunuz, belediyeler de bunu
yapmıyor. Şanlıurfa Büyükşehir Belediyesi bunu yapabiliyor mu, çıkın, burada
ifade edin. Köylere bu yönlü içme suyu temini konusunda Şanlıurfa Büyükşehir
Belediyesi köylülere hizmet götürebiliyor mu? Götüremiyor. 
MAHMUT TANAL (İstanbul) – Götüremiyor,
sıfırda, sınıfta kalmış. Halk mağdur. 
ADİL ZOZANİ (Devamla) - Niye
götüremiyor? Çünkü siz istediğiniz kadar “ileri teknolojik üretim” deyin, orası
daha orta çağ koşullarında yaşıyor, orta çağı aşamamış. Siz ileri teknolojiyi
kaporta taşıma olarak algılayabilirsiniz, bu şekilde kabul edebilirsiniz ama
dünyanın kabul ettiği ileri teknoloji gelişimi kaporta taşımaktan ibaret
değildir. 
(Mikrofon otomatik cihaz tarafından
kapatıldı)
ADİL ZOZANİ (Devamla) - Bırakın ileri
teknolojik gelişmeyi birçok ilde insanlar hâlâ mevcut koşullarda, bu çağda
karanlıkta yaşamak durumunda kalıyorlar ve buna çözüm üretmek konusunda Hükûmet
kılını kıpırdatmıyor. 
Teşekkür ederim. (HDP sıralarından
alkışlar)
MAHMUT TANAL (İstanbul) – Hakikaten
mağdur, çok doğru söyledi hatip. Bu çağda on iki saat elektrik kesintisi… 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
3’üncü madde üzerinde üç adet önerge
vardır; okutuyorum: 
Türkiye Büyük
Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 3. Maddesinin
1. Fıkrasında yer alan "ile Milli Eğitim Bakanından" ibaresi,
"Milli Eğitim Bakanı, Yükseköğretim Kurulu Başkanı, Türkiye Odalar ve
Borsalar Birliği Başkanı ve Türkiye Esnaf ve Sanatkârlar Konfederasyonu
Başkanından" şeklinde değiştirilmesini arz ve teklif ederiz.
 Mehmet
Ali Susam Haluk Ahmet Gümüş Malik
Ecder Özdemir
 İzmir Balıkesir Sivas
 
 Ümit
Özgümüş Haluk Eyidoğan Gürkut
Acar
 Adana İstanbul Antalya

 Ali
Sarıbaş
 Çanakkale
Türkiye Büyük
Millet Meclisi Başkanlığına
Görüşülmekte olan 593 sıra sayılı kanun
tasarısının 3'üncü maddesinin 'ç' bendinin, "Araştırma altyapısının
bünyesinde kurulduğu yükseköğretim kurumunun önerdiği yönetim kurulu üyeleri
listesinin içinden araştırma altyapılarının yönetim kurulu üyelerini
onaylamak." şeklinde değiştirilmesini, "ı" maddesinin ise tasarı
metninden çıkarılmasını arz ve teklif ederiz. 
 Pervin
Buldan Faysal Sarıyıldız İdris
Baluken
 Iğdır Şırnak Bingöl
 Adil
Zozani Hüsamettin Zenderlioğlu
 Hakkâri Bitlis
TBMM
Başkanlığına,
593
Sıra Sayılı Kanun Tasarısının 3. Maddesinin 1. Fıkrasının son cümlesinde geçen
“usul ve esasları” ibaresinden sonra gelmek üzere “Bakanlar Kurulunca çıkartılacak”
ibaresinin, 2. Fıkrasının g) bendinde geçen “malların” ibaresinden sonra
gelmek üzere “en yakın diğer araştırma altyapısına” ibaresinin eklenmesini ve
(j) bendinin madde metninden çıkartılmasını arz ve teklif ederiz. 
 Alim Işık  Zühal
Topçu  Mustafa Kalaycı
 Kütahya  Ankara
 Konya
 Mehmet Günal  Yusuf
Halaçoğlu  Murat Başesgioğlu 
 Antalya Kayseri İstanbul
 Ali Halaman 
 Adana
BAŞKAN – Komisyon önergeye
katılıyor mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Önerge üzerinde söz isteyen
Zuhal Topçu, Ankara Milletvekili.
Buyurun Sayın Topçu. (MHP sıralarından
alkışlar) 
ZÜHAL TOPÇU (Ankara) – Sayın Başkan,
değerli milletvekilleri; Araştırma Altyapılarının Desteklenmesine Dair Kanun
Tasarısı üzerinde Milliyetçi Hareket Partisi adına söz almış bulunuyorum.
Hepinizi saygıyla selamlıyorum.
Tabii bu gibi çalışmalarda başarıyı
elde edebilmek için öncelikle zihinsel dönüşümlerin gerçekleştirilmesi
gerekiyor ama baktığımızda bu zihinsel dönüşümlerin ne kadar gerçekleştirilip
gerçekleştirilmediği de gerçekten tartışılabilir diye düşünmekteyiz. Çünkü
baktığımızda, şu anda elimizde bulunan bu araştırma merkezlerinin veya
üniversitelerin ne kadar kullanılıp kullanılmadığı, hangi performansı
gösterdikleri ve girdi-çıktı analizlerinin nasıl yapıldığı elimizde şu anda.
Şimdi bakıldığında şu andaki verilerde bu elimizde bulunan kapasitenin ve
yıllardır bu kuruluşlara yapılan harcamaların nasıl sonuç vermediğinin
göstergelerinin hepsi elimizde bulunmaktadır ve on iki yıldaki uygulamalara,
politikalara baktığımızda da bu altyapıyla beraber insan unsurunun da nasıl
telef edildiğine hepimiz günbegün şahit olmaktayız. Bu planlamalardan önce,
acaba, elimizde 200’e yakın üniversite var, bunlara yapılan harcamalar var;
girdi-çıktı analizlerinin sonuçları ne, bunlar bize nasıl bir tablo, nasıl bir
resim sunmaktadır; buradaki personel nasıl istihdam edilmektedir ve buralarda
hangi projeler nasıl geçmektedir; bazıları neden geçememektedir; bunların
düşünülmesi lazım. Şu anda gerçekten hastalıklı bir yapı var ve bu yapının
üzerine -bu hastalık teşhis edilmeden tekrar bu hastalığın üzerine- farklı
analiz edilmeden bir binanın tekrar inşa edilmesi düşüncesi var burada. 
Acaba üniversitelerin yenilik üretme
kapasiteleri nedir? Üniversiteler hangi sıralamada, dünya sıralamasında nerede
bulunmaktadır? Önce bunlara bir bakmak lazım. 
Elimizdeki kapasiteleri nasıl daha iyi
değerlendirebiliriz, insan unsurunu nasıl çalıştırabiliriz? Şu anda, özellikle
üniversitelerden özel sektöre veya diğer kurumlara personel kaçışı
bulunmaktadır çünkü üniversitelerin çalışma ortamına baktığımızda, çalışma
kültürüne baktığımızda gerçekten içler acısı hâli bizleri üzmektedir. İstihdam
edilen personel acaba hangi kriterlere göre alınmaktadır? Özellikle darbe
kurumu olarak yıllardır üniversitelerin tepesinde bulunan YÖK bu kriterleri
nasıl değiştirmiştir, nasıl bir baskı uygulamaktadır? Bunların da incelenmesi
lazım. Bu kadrolara alınan insanlar hangi liyakatle, hangi niteliklere sahip
olmakla alınmaktadır? Çünkü, bu insanlar, özellikle yenileşme çalışmaları veya
bir şeyi üretme kapasitesi üzerine kurulmaktadır.
Buradan hareketle, şimdi üniversitede
çalışan personelin maaşlarına baktığımızda, özellikle bunlara yeniliğe ve
üretmeye endeksli bireyler olarak, araştırmaya endeksli bireyler olarak
baktığımızda, bir araştırma görevlisinin 2.251 lira, yardımcı doçentin 2.693
lira, doçentin 3.544 lira, profesörün de 5.040 lira aldığı artık rakamlarla
karşımızda. Ve son yapılan açlık ve yoksulluk sınırı çalışmalarına baktığımızda
da, açlık sınırının 1.167 TL olduğunu, yoksulluk sınırının da 3.772 TL olduğunu
artık rakamlar bize gösteriyor. Bu durumda, araştırma görevlisi, yardımcı
doçent ve doçentin yoksulluk sınırında olduğunu görmekteyiz. Acaba, bütün bu
gerçeklere rağmen hangi düşünceyle bu yeni yapılanmaya gidilmektedir?
Öncelikle, elimizde bulunan değerleri, bu mücevheri en iyi şekilde
değerlendirip ondan sonra çözüm yolu üretmenin çok daha faydalı olacağı
düşüncesindeyiz. Bunun için, özellikle üniversitelerin ve araştırma
merkezlerinin yeniden organize edilmesi, yeni bir organizasyona tabi tutulması
ve bundan sonra ihtiyaca binaen yeni çalışmaların yapılması gerekmektedir. 
Teşekkür ediyoruz. (MHP sıralarından
alkışlar)
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı kanun
tasarısının 3’üncü maddesinin 'ç' bendinin, "Araştırma altyapısının
bünyesinde kurulduğu yükseköğretim kurumunun önerdiği yönetim kurulu üyeleri
listesinin içinden araştırma altyapılarının yönetim kurulu üyelerini onaylamak."
şeklinde değiştirilmesini, "ı" maddesinin ise tasarı metninden
çıkarılmasını arz ve teklif ederiz. .
Pervin Buldan
(Iğdır) ve arkadaşları 
BAŞKAN – Komisyon önergeye katılıyor
mu?
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet
katılıyor mu? 
KALKINMA BAKANI
CEVDET YILMAZ (Bingöl) – Katılmıyoruz Sayın Başkan. 
EROL DORA
(Mardin) – Gerekçe…
BAŞKAN –
Gerekçeyi okutuyorum:
Gerekçe:
Kurul, bilimsel
ve teknolojik bir değerlendirme yapabilecek kompozisyonda olmadığından,
araştırma altyapısının kullanımına ilişkin kararların Yönetim Kurulu'na
bırakılması önerilmektedir. Bu düzenlemeyle bilimsel bilgi üretim süreci daha
sağlıklı işleyebilecektir. Zira altyapı bünyesindeki Ar-Ge süreçlerinin
yönetimi de merkezileştiği ve ilgili üniversitenin yetki ve sorumluluğundan
çıktığı takdirde altyapı ile üniversitenin eğitim-araştırma süreçlerinde
kopukluk olacaktır. Bürokratikleşme ve "tek-tipleşme" eğilimi artacak
ve yaratıcılık ve yenilikçilik azalacaktır. İlgili üniversitenin, altyapı
bünyesindeki Ar-Ge faaliyetlerinin başarı veya başarısızlığındaki rolünü
belirleme imkânı kalmayacaktır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 3. Maddesinin
1. Fıkrasında yer alan "ile Milli Eğitim Bakanından" ibaresi, "
Milli Eğitim Bakanı, Yükseköğretim Kurulu Başkanı, Türkiye Odalar ve Borsalar
Birliği Başkanı ve Türkiye Esnaf ve Sanatkarlar Konfederasyonu
Başkanından" şeklinde değiştirilmesini arz ve teklif ederiz.
 Malik
Ecder Özdemir (Sivas) ve arkadaşları
BAŞKAN – Komisyon önergeye katılıyor
mu? 
PLAN
VE BÜTÇE KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın
Başkan. 
BAŞKAN
– Hükûmet katılıyor mu?
KALKINMA
BAKANI CEVDET YILMAZ (Bingöl) – Katılamıyoruz Başkan. 
Evet,
önerge üzerinde söz isteyen Malik Ecder Özdemir, Sivas Milletvekili. 
Buyurun
Sayın Özdemir. (CHP sıralarından alkışlar) 
MALİK
ECDER ÖZDEMİR (Sivas) – Teşekkürler Sayın Başkan. 
Sayın
Başkan, değerli milletvekilleri; konuşmamın başında yüce heyetinizi saygıyla
selamlıyorum. 
Grubumuzun
bu kanun tasarısı üzerindeki düşüncelerini milletvekillerimiz ifade ediyorlar.
Ben bana ayrılan beş dakikalık sürede bir başka önemli konuyu yüce Meclisin
gündemine getirmek istiyorum. 
Değerli
arkadaşlarım, dün tarihlerden 2 Temmuzdu. Bu tarih, belki birileriniz için bir
anlam ifade etmiyor olabilir ama içinde birazcık insan sevgisi, birazcık vicdan
sahibi olan her insan için bu tarih önemli bir tarihti. Bundan tam yirmi bir
yıl önce, 2 Temmuzda, Sivas’ta Madımak Oteli’nde bir insanlık suçu, bir dram
yaşanmıştı. Aralarında Behçet Aysan, Asım Bezirci, Metin Altıok gibi
edebiyatçılardan; Muhlis Akarsu, Hasret Gültekin, Nesimi Çimen’in de bulunduğu
şair ve sanatçılardan; Koray Kaya, Menekşe Kaya, Asuman Sivri, Yasemin Sivri
gibi daha 14, 15 yaşını doldurmamış, tek kusurları barışa ve kardeşliğe semah dönmek
olan gencecik çocuklardan oluşan toplam 33 insanımız Madımak’ta hunharca
katledilmişlerdi. Aradan yirmi bir yıl geçmiş olmasına rağmen, bu katliamın
tertipleyicilerinin, gerçek anlamdaki faillerinin yakalanıp adalet önüne
çıkarılmamış olması ve uzun süreden bu tarafa devam eden dava hakkında
takipsizlik kararı verilmiş olması bu acıyı daha da derinleştirmektedir. 

Değerli milletvekilleri, hepimiz
biliyoruz ki bu katliamı düzenleyenlerin, Madımak’ı ateşe verenlerin tek hedefi
oradaki 33 yurttaşımızdan ibaret değildi; bu katliamı düzenleyenlerin asıl
hedefi, laik demokratik cumhuriyetimizdi. Alevi’si Sünni’si, Türk’ü, Kürt’ü,
Çerkez’i, Laz’ıyla birlikte bir arada yaşayan… Nazım’ın ifadesiyle, bir ağaç
gibi tek ve hür ve bir orman gibi kardeşçesine yaşama arzumuz ve isteğimiz
aslında Madımak’ta boğulmak istenmiştir.
Geçmişte Maraş’ta, Çorum’da, yine
Sivas’ta aynı mezhep kavgaları düzenlenmeye çalışıldı ve buradan Türkiye’de bir
iç savaş çıkarmayı hedefleyen çoğu zavallılar bir şeyi görememişlerdi: Anadolu
insanının mayasını tanıyamamışlardı çünkü Anadolu’da, daha doğrusu Avrupa’da
13’üncü yüzyılda mezhep kavgalarıyla insanlar birbirlerini gırtlaklarken ve
bugün 13’üncü yüzyıldan sonra bugün Suriye’de, Irak’ta, mezhep çatışmalarıyla
ülkeler kan gölüne dönmüşken eğer bizim ülkemizde iktidarın her türlü
kışkırtmasına rağmen bir mezhep kavgası çıkmamışsa, bunu laik demokratik
cumhuriyete, doksan yıllık cumhuriyetimizin birikimine borçluyuz.
Değerli arkadaşlarım, tıpkı Suriye’de
IŞİD’cilerin, “Şeriat kuracağız.” diyenlerin söylemine benzer bir biçimde
Madımak’ın önünde sekiz saat toplanan güruh -orada sekiz saat boyunca “Laiklik
yıkılacak, şeriat gelecek.” diyenler- aynı ifadelerde bulunuyorlardı. Bu
söylemden, bu mezhep çatışmasından hiç kimseye bir fayda gelmeyeceğini hep
birlikte görmemiz gerekiyor.
Bugün “Herkesi kucaklayacağım.”
iddiasıyla Cumhurbaşkanlığı seçimlerine iddialı girmeye çalışan Sayın Başbakan,
“Hatay’da 53 Sünni yurttaşımız öldü.” derken, “Camide içki içtiler.” yalanına
sığınıp meydan meydan bu yalanı söylerken, “Türbanlı bacımıza saldırdılar.”
derken, Türkiye’de bir mezhep kavgasını körüklemeye çalışıyordu. 
Değerli arkadaşlarım, dün 19
milletvekili arkadaşımızla Sivas’taydık. 10 bin insan, yirmi bir yıldan bu
tarafa yorulmadan, Türkiye’nin her tarafında olduğu gibi, Sivas’ta bir
demokratik talebi dile getiriyorlar. Nedir o? Madımak’ın utanç müzesi olması.
İşin acı tarafı, on iki yıldır ne Sayın Başbakandan ne Cumhurbaşkanlığı
Köşkü’nde oturan zatımuhteremden ne de heyetinizden, Hükûmetten lehte ya da
aleyhte bu konuyu telin eden tek bir cümle duymadık, on iki yıldan bu tarafa
duymadık. Bu duyarsızlığınız karşısında insanlar ister istemez “Sükût ikrardan
gelir.” diyerek buradan bir çıkartmayla içinizden birileri “Oh oldu, iyi ki
oldu, yandılar.” mı demek istiyorlar? Çünkü, içinizde hâlâ milletvekili olup bu
davanın sanıklarının avukatlığını yapan milletvekilleri var, Bakanlık
koltuğunda oturanlar var. 
(Mikrofon otomatik cihaz tarafından
kapatıldı)
MALİK ECDER ÖZDEMİR (Devamla) - Değerli
arkadaşlarım, yirmi yıldan bu tarafa söylenen bu demokratik talebi Türkiye
Büyük Millet Meclisinin bir kere daha gündemine getirmek istiyorum. Orada
aydınlanma müzesi olmasını isteyenler bir çatışma için değil, insanlık adına,
bundan sonra bu tür katliamlar yaşanmaması dileğiyle bir ibret müzesi olması
talebimiz var. Bu talebi bir kere daha Türkiye Büyük Millet Meclisinin
dikkatine sunmak istiyorum.
Hepinize teşekkür ediyor, saygılar
sunuyorum. (CHP sıralarından alkışlar)
BAŞKAN – Teşekkür ediyorum. 
Önergeyi oylarınıza sunacağım…



(CHP sıralarından bir grup milletvekili
ayağa kalktı)
MEHMET AKİF HAMZAÇEBİ (İstanbul) –
Yoklama istiyoruz Sayın Başkan.
BAŞKAN - Yoklama talebi var, yerine
getireceğim.
Sayın Hamzaçebi, Sayın Susam, Sayın
Ayaydın, Sayın Eyidoğan, Sayın Dibek, Sayın Toptaş, Sayın Işık, Sayın Acar,
Sayın Erdemir, Sayın Tanal, Sayın Demiröz, Sayın Özkan, Sayın Gök, Sayın
Bayraktutan, Sayın Küçük, Sayın Danışoğlu, Sayın Özgümüş, Sayın Haberal, Sayın
Köktürk ve Sayın Serter.
Üç dakika süre veriyorum.
(Elektronik cihazla yoklama yapıldı)
BAŞKAN – Sayın
milletvekilleri, toplantı yeter sayısı yoktur.
Birleşime on beş
dakika ara veriyorum.
Kapanma Saati: 15.56
DÖRDÜNCÜ OTURUM
Açılma Saati:
16.10
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Mine LÖK BEYAZ (Diyarbakır) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 112’nci Birleşiminin Dördüncü Oturumunu açıyorum.
593 sıra sayılı Kanun Tasarısı’nın
3’üncü maddesi üzerinde Sivas Milletvekili Malik Ecder Özdemir ve
arkadaşlarının önergesinin oylamasında istenen yoklama isteği üzerine yapılan
yoklamada toplantı yeter sayısı bulunamamıştı. 
YOKLAMA 
BAŞKAN - Şimdi, yeniden elektronik
cihazla yoklama yapacağız. 
Yoklama için üç dakika süre veriyorum. 
(Elektronik
cihazla yoklama yapıldı)
BAŞKAN – Sayın milletvekilleri,
toplantı yeter sayısı vardır.
3 - Araştırma Altyapılarının Desteklenmesine Dair Kanun Tasarısı
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu ile
Plan ve Bütçe Komisyonu Raporları (1/894) (S. Sayısı: 593)(Devam) 
BAŞKAN - Önergeyi oylarınıza
sunuyorum: Kabul edenler... Kabul etmeyenler... Önerge kabul edilmemiştir.
Tasarının görüşmelerine kaldığımız
yerden devam edeceğiz.
Komisyon ve Hükûmet yerinde.
3’üncü maddeyi oylarınıza sunuyorum:
Kabul edenler... Kabul etmeyenler... Kabul edilmiştir.
4’üncü madde üzerinde üç adet önerge
vardır, okutuyorum:
 Türkiye Büyük
Millet Meclisi Başkanlığına 
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 4. Maddesinin
1. Fıkrasında bulunan "Yükseköğretim Kurulu Başkanı" ibaresinden
sonra gelmek üzere, "Türkiye Odalar ve Borsalar Birliği ile Türkiye Esnaf
ve Sanatkarlar Konfederasyonu'nun görevlendireceği birer üye" ibaresinin
eklenmesini arz ve teklif ederiz.
Mehmet Ali Susam Haluk
Ahmet Gümüş Ümit Özgümüş
 İzmir Balıkesir 
Adana
Gürkut Acar Haluk
Eyidoğan
 Antalya İstanbul
 
Türkiye Büyük
Millet Meclisi Başkanlığı’na
Görüşülmekte olan 593 sıra sayılı kanun
tasarısının 4'üncü maddesinde yer alan "Komite, Kalkınma Bakanlığı
Müsteşarının başkanlığında Millî Eğitim Bakanlığı Müsteşarı, Bilim, Sanayi ve
Teknoloji Bakanlığı Müsteşarı, Yükseköğretim Kurulu Başkanı ve TÜBİTAK
Başkanından oluşur." ibaresinin, "Komite, Kalkınma Bakanlığı
Müsteşarının başkanlığında Millî Eğitim Bakanlığı Müsteşarı, Bilim, Sanayi ve
Teknoloji Bakanlığı Müsteşarı, Yükseköğretim Kurulu Başkanı, TÜBİTAK Başkanı ve
ilgili Sivil toplum kuruluşlarının temsilcilerinden oluşur." ibaresiyle
değiştirilmesini arz ve teklif ederiz.
 Pervin
Buldan Faysal Sarıyıldız İdris
Baluken
 Iğdır Şırnak Bingöl
 Adil
Zozani Sırrı Süreyya Önder
 Hakkâri
 İstanbul
Türkiye Büyük
Millet Meclisi Başkanlığına
Görüşülmekte
olan Kanun Tasarısının 4. Maddesinin (1) fıkrasının aşağıdaki şekilde
değiştirilmesini arz ve teklif ederiz.
 Yusuf
Halaçoğlu Mustafa Kalaycı Mehmet
Günal
 Kayseri Konya Antalya
 Alim
Işık Ali Halaman Murat
Başesgioğlu
 Kütahya Adana İstanbul
 Mustafa
Erdem
 Ankara
“(1) Komite,
Kalkınma Bakanlığı Müsteşarının başkanlığında Millî Eğitim Bakanlığı Müsteşarı,
Bilim, Sanayi ve Teknoloji Bakanlığı Müsteşarı, Ekonomi Bakanlığı Müsteşarı,
Yükseköğretim Kurulu Başkanı, TÜBİTAK ve KOSGEB Başkanından oluşur.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın Başkanım.
BAŞKAN – Hükûmet
katılıyor mu?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN – Önerge
üzerinde söz isteyen Mustafa Erdem, Ankara Milletvekili. 
Buyurun Sayın
Erdem. (MHP sıralarından alkışlar)
MUSTAFA ERDEM
(Ankara) – Teşekkür ederim Sayın Başkan.
Sayın
Milletvekilleri, 4’üncü madde üzerinde, Milliyetçi Hareket Partisi Grubu adına
söz almış bulunuyorum. Hepinizi sevgiyle, saygıyla selamlıyorum.
AR-GE, kurulması istenen bir kurum olarak bir ideal
hedefi gösterme anlamında çok önemli bir misyon üstlenmektedir. Ancak burada
hatırlatılması gereken bir husus, burada üzerinde durulması gereken husus,
kemâlâtın kemâlât ile olmayacağıdır. Bugüne kadar, ülkemizde AR-GE benzeri pek
çok kurum vardır, devlet kurumlarında da pek çok kurumlar hâlâ bu fonksiyonu
icra ettiğini iddia etmektedir. Örnek olarak söylemem gerekirse, geçmişte
TRT’de Araştırma İmalat Dairesi vardı, TRT çalışanları orası için “huzurevi”
tabirini kullanırlardı. 
Devletin başka yerlerinde bir sürü
APK’lar vardır ama buralar işe yaramayan depo vazifesi görmekte, bir şekilde
yönetimin istemediği kadrolar tarafından buralar değerlendirilmekteydi. 
Burada, üzerinde durulması gereken
husus eğer bir AR-GE kurulması gerekiyor ve bu AR-GE ile ülke için yararlı
hizmetler yapılacak ise eşyanın tabiatına uygun olarak yapılması lazım gelir. 
Değerli milletvekilleri, AR-GE bir
irade işidir, AR-GE bir iman işidir, AR-GE bir ideal işidir, AR-GE bir ruhu
işidir. Bugün, uluslararası karşı karşıya kaldığımız manzarada, milletler arası
mücadelede öne çıkan ülkelerin hangi ideallere, hangi ülkülere, hangi değerlere
sahip olduğunu düşündüğünüzde ülkemizin hâlâ patinaj yapıyor olmasının
arkasında yatan gerçeğin millet olarak bu değerlerimizden koptuğumuz, millet
olarak bu ruhu yitirdiğimiz, millet olarak bu öz güvenden mahrum olduğumuz
içindir. 
AR-GE yapabilmek için öncelikle altyapı
çalışmalarının fevkalade önemli olduğuna dikkatlerinizi çekmek istiyorum. Ama
gelin görün ki fiilî olarak üniversiteler bu işin sorumluluğunu üstlenmesi
lazım gelirken, gerek alet edevat veya kurumsal kimlik adına gerekse orada
çalışan personel adına ihtiyaca ne kadar cevap vereceği hususu takdirlerinize
arz olunur. Bir şekilde üniversite hocalarının veya oradaki araştırmaların
ekonomik olarak başkalarına bağımlı hâle getirildiği, ailesini ve çoluğunu
çocuğunu maişet itibarıyla düşünür konuma sokulduğunda o insanların yarınıyla
ilgili bu ülkenim kazanım kazandırabilmeleri ne kadar doğru olacaktır?
Bir başka hususa dikkatlerinizi çekmek
istiyorum. AR-GE bütün kurumlar arasındaki bir eş güdüm sayesinde başarılı
olabilir. Biz, bırakın AR-GE’yi, devlet kurumları arasındaki uyumu, bir
büyükşehir belediyesi içerisinde uyum olmadığını görüyor ve devlet imkânlarının
nasıl israf edildiğini üzülerek ifade ediyoruz. PTT’si ayrı çalışıyor, ASKİ’si
ayrı çalışıyor, TELEKOM’u ayrı çalışıyor, elektriği ayrı çalışıyor, birinin
yaptığını diğeri bozuyor. Şimdi, siz AR-GE olarak eğer bu hedefleri bir bütün
etrafında toplayamaz, bunu bir ülke ideali hâline getiremezseniz yapılacak
işler bu anlamda da bir anlam ifade etmeyecektir. 
Bir başka hususa daha dikkatlerinizi
çekmek istiyorum. Ülkemizde AR-GE’nin ürettiği projeleri değerlendirebilecek
bir irade var mıdır? Öncelikle, gerçekten üstün zekâlı Türk insanın ürettiği
projeleri, başkalarınınkinin daha pahalısına mal olacağı gerekçesiyle bugüne
kadar çöpe atan bir toplum özelliği gösterdik mi, göstermedik mi? Amerika’dan
alınır, İsrail’den alınır, Çin’den alınır ama benim Türk milletimin yapmış
olduğu ürünlerin bir şekilde kıymetihükmiyesi olmaz ise sizin yapacağınız
AR-GE’nin bir anlamı olmayacaktır. AR-GE’de üretilen ürünlerin bir ürün olarak
kıymet ifade edebilmesi için AR-GE’de çalışanlara saygı gösterilmesi ve devlet
erkânının onlara itibar etmesi lazım gelir. TÜBİTAK’ta çalışanlar bir devlet
kurumu niteliğinde çalışırken, bugün sizlerle birlikte paralel yürürken, bize
çatışır vaziyette olmalarına rağmen nasıl oluyor da bu paralel üretenlerin
sonuç itibarıyla ürettiklerinin bir kıymetihükmiyesi olmuyor, bunu
takdirlerinize arz ediyorum.
Değerli milletvekilleri, Amerika’ya
gitmeye gerek yok, uzaya çıkmaya gerek yok, kendimize dönelim, inanç
değerlerimize sahip çıkalım, “İki günü eşit olan ziyandadır.” hükmünü ve “İnsan
ancak çalışırsa bunun karşılığını alır.” hükmünü öğrenelim. 
O zaman AR-GE kurmaya gerek
olmayacaktır diye düşünüyor, hepinizi saygıyla selamlıyorum. (MHP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığı’na
Görüşülmekte olan 593 sıra sayılı kanun
tasarısının 4'üncü maddesinde yer alan "Komite, Kalkınma Bakanlığı
Müsteşarının başkanlığında Millî Eğitim Bakanlığı Müsteşarı, Bilim, Sanayi ve
Teknoloji Bakanlığı Müsteşarı, Yükseköğretim Kurulu Başkanı ve TÜBİTAK
Başkanından oluşur. " ibaresinin, "Komite, Kalkınma Bakanlığı
Müsteşarının başkanlığında Millî Eğitim Bakanlığı Müsteşarı, Bilim, Sanayi ve
Teknoloji Bakanlığı Müsteşarı, Yükseköğretim Kurulu Başkanı, TÜBİTAK Başkanı ve
ilgili Sivil toplum kuruluşlarının temsilcilerinden oluşur." ibaresiyle
değiştirilmesini arz ve teklif ederiz.
 Pervin
Buldan (Iğdır) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Gerekçeyi okutuyorum.
Gerekçe:
Türkiye'de, sivil toplum kuruluşlarının
toplumun bugününü ve geleceğini ilgilendiren kritik konularda karar alma
mekanizmalarında bağlayıcı bir politik temsille bulunmaları elzemdir.
Araştırmaların belirlenmesi, altyapılarının oluşturulması, fonlarının ve
harcamalarının denetlenmesi ve esas olarak tüm bunların yönetimi, sadece devlet
mekanizmalarında tekelleşmemelidir. Sivil toplum kuruluşlarının tüm bu süreçte
aktif şekilde rol alabilmelerini sağlamak, merkezi bir devlet anlayışını aşmak
için büyük öneme sahiptir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 4. Maddesinin
1. Fıkrasında bulunan "Yükseköğretim Kurulu Başkanı" ibaresinden
sonra gelmek üzere, "Türkiye Odalar ve Borsalar Birliği ile Türkiye Esnaf
ve Sanatkarlar Konfederasyonu'nun görevlendireceği birer üye" ibaresinin
eklenmesini arz ve teklif ederiz.
 Mehmet
Ali Susam (İzmir) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Önerge üzerinde söz isteyen
Mehmet Ali Susam, İzmir Milletvekili.
Buyurun Sayın Susam. (CHP sıralarından
alkışlar)
MEHMET ALİ SUSAM (İzmir) – Sayın
Başkan, değerli milletvekilleri; verdiğimiz önerge ile neyi anlattığımızı tüm
Mecliste bulunan milletvekili arkadaşlarımıza ve Bakan ve Komisyona bir kez
daha anlatmak istiyorum.
Bu kanunda bir genel gerekçe
yazmışsınız: “AR-GE ve yenilik politikalarının temel amacı teknolojik ve
yenilik faaliyetlerinin özel sektör odaklı artırılarak faydaya dönüştürülmesi,
yeniliğe dayalı bir ekosistem oluşturularak araştırma sonuçlarının
ticarileştirilmesi ve markalaşmış teknoloji yoğun ürünlerle ülkemizin küresel
ölçekte yüksek rekabet gücüne erişmesine katkıda bulunması olarak tespit
edilmiştir. Özel sektörün yenilik yapma yeteneğinin artırılması, araştırmacı
insan gücünün geliştirilmesi, araştırma sonuçlarının ticarileştirilmesi,
araştırma desteklerinin etkinliğinin artırılması ile araştırma altyapılarının
etkin kullanımının sağlanması bu kapsamda öne çıkan politika alanlarını teşkil
etmektedir.” 
Peki, biz ne diyoruz? Nasıl bir yapı
kurmuşsunuz bunun için? Araştırma Altyapıları Kurulu, altında İzleme Ve
Yeterlilik Değerlendirme Komitesi ve Araştırma Alt Yapıları Kurulunun organları
olarak Yönetim Kurulu, Danışma Kurulu ve müdürlükler. Peki, buralara kimi
atamışsınız? Araştırma Altyapıları Kuruluna 3 tane bakanı atamışsınız, İzleme
Ve Yeterlilik Komitesine 3 tane müsteşarı atamışsınız, ondan sonra da
diyorsunuz ki genel gerekçede: “Üretilen ürünün ticarileştirilmesini ve
piyasada bu ürünün ticari bir niteliğe kavuşmasını sağlamaya çalışacak bu
komite.” Nerede burada ticarileştirecek kurumlar? Nerede Türkiye Odalar
Borsalar Birliği, nerede KOBİ’lerin temsilcisi TESK? Neden bunları bu
komitelere koymuyorsunuz? Derseniz ki “Yönetim Kurulunda var.” ama Yönetim
Kurulu asıl Araştırma Altyapıları Kuruluyla bütün vizyonu, politikayı, ne
yapılacağını talimat olarak Yönetim Kuruluna veriyor. Eğer o politikaların
içerisinde ticari kesim yoksa, onların temsilcileri yoksa bu yaptığınız
değişiklik üniversitede yapılmış çalışmaları ve araştırmaları, edinilmiş
bilgiyi ticari ürüne dönüştürmeye hangi katkıyı sağlayabilecek? Bunu bakanlar
mı yapacak, müsteşarlar mı yapacak, YÖK temsilcisi mi yapacak yoksa ticaretin
gerçek vizyonuna sahip girişimci iş adamlarıyla, bu kesimlerin ortaklaşa bir
yönetimde yer almasıyla mı olacak? Bunu dikkate almadan nasıl yapacaksınız?
(CHP sıralarından alkışlar) Onun için, size söylüyorum, bunu bir kez daha
düşünün Sayın Bakan. 
Gene, bu kurullardan iş âlemini ve
girişimcilik ruhunu dışlayarak oluşturduğunuz bürokratik yapıyla hiçbir sonuç
almanız, eski yapıdan bir adım öteye gitmeniz mümkün değildir. Piyasanın durumu
şudur: Piyasa, gerçekten, AR-GE noktasında kamunun desteğini beklemekte, kendi
de katkı koymaya çalışmaktadır. Ama kamu bu konuda bir destek vermeye
niyetliyse bu desteğin piyasanın hangi ihtiyaçları doğrultusunda olacağına,
piyasada hangi ürünlere talep var veya hangi alanda AR-GE’nin daha etkin bir
şekilde kullanılmasına ihtiyaç var, rakiplerimiz hangi durumda, biz hangi
alanda eksiğiz, bunların net bir şekilde ortaya konulabilmesi ancak bu konuda
araştırma altyapılarının kurullarında özel sektörün ve girişimcilerin olmasıyla
mümkün. Özellikle de KOBİ düzeyindeki firmaların temsilcilerinin olmasına
ihtiyaç var. 
Bakınız, Sayın Bakanım, size
söylüyorum: KOBİ’ler biraz güçlendikleri zaman firmalarını satıyorlar ve büyük
uluslararası sermaye alanında genişleyen KOBİ’lere cazip paralar verip satın
alıyor, onlar bu piyasadan çekiliyorlar. Niye çekiliyorlar biliyor musunuz?
AR-GE’ye veya o piyasadaki rekabete yetmiyor güçleri. Siz işte bunları
kucaklamalısınız. Bu çalışma onları içine alırsa, onlara güvence verirse, kamu,
siz “Yürüyün, arkanızda ben varım, ben size destek vereceğim.” derseniz Türk firmaları
artık kendilerini güçlü hissedip uluslararası rekabet piyasasında olabilirler.
Ama siz şimdi onları kendi kaderine bırakıyor, bürokratik yapıyla yeni bir yapı
kuruyorsunuz. Onun için öneriyorum, önerimizi dikkate alın. Bu, Türk piyasası
için önemlidir. 
Saygılar sunuyorum. (CHP sıralarından
alkışlar) 
BAŞKAN – Teşekkür ediyorum. 
Oylarınıza sunuyorum: Kabul edenler...
Etmeyenler... Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
5’inci madde
üzerinde üç adet önerge vardır, okutuyorum:
Türkiye Büyük Millet Meclisi
Başkanlığı’na
Görüşülmekte
olan 593 sıra sayılı kanun tasarısının 5’inci maddesinde yer alan “kazanır”
ibaresinin “sahip olur” ibaresi ile değiştirilmesini arz ve teklif ederiz.
Pervin
Buldan Faysal Sarıyıldız  İdris
Baluken

Iğdır Şırnak Bingöl
Adil
Zozani Mülkiye Birtane 

Hakkâri Kars
TBMM Başkanlığına
593 Sıra Sayılı
Kanun Tasarısının 5. maddesinde geçen “kurul tarafından” ibaresinden sonra
gelmek üzere “belirlenen objektif ve bilimsel ölçütlere göre” ibaresinin
eklenmesini arz ve teklif ederiz.
Alim
Işık Murat Başesgioğlu Ali
Halaman
Kütahya İstanbul Adana
Yusuf
Halaçoğlu Mustafa Kalaycı
Kayseri Konya
Türkiye Büyük Millet Meclisi
Başkanlığına
Görüşülmekte olan
593 sıra sayılı Araştırma Altyapılarının Desteklenmesine Dair Kanun
Tasarısı’nın 5. Maddesinin 1. Fıkrasında yer alan “Kurul tarafından”
ibaresinden sonra gelmek üzere, “kendilerine yapılan başvurudan itibaren 60
gün içinde” ibaresinin eklenmesini arz ve teklif ederiz.
Mehmet
Ali Susam Haluk Ahmet Gümüş Ümit Özgümüş
İzmir Balıkesir Adana
Turgut
Dibek Gürkut Acar Ali
Sarıbaş
Kırklareli Antalya Çanakkale
Haluk
Eyidoğan
İstanbul
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
Önerge üzerinde söz isteyen Turgut
Dibek, Kırklareli Milletvekili.
Buyurun Sayın Dibek. (CHP sıralarından
alkışlar)
TURGUT DİBEK (Kırklareli) – Teşekkür
ediyorum Başkanım.
5’inci maddeyle ilgili olarak
verdiğimiz önerge üzerinde söz aldım. Sizleri öncelikle saygılarımla
selamlıyorum.
Değerli
arkadaşlar, önergeyle ilgili düşüncelerimden önce, ülkenin yoğun gündemi
içerisinde bence çok ihmal edilen bir kesimin sorunundan bahsetmek istiyorum.
Ben yaklaşık bir hafta evindeyim, bölgemdeydim, Kırklareli’ndeydim. Türkiye’nin
her yerinde olduğu gibi benim bölgemde de çiftçimiz buğday mahsulünü biçiyor,
hatta ciddi anlamda biçildi, yavaş yavaş artık sona gelindi diyebiliriz.
Onların yaşadığı sıkıntıları anlatacağım, Sayın Tarım Bakanımızın da, Sayın
Eker’in de burada olması bence bir avantaj, bir şans, belki benim konuşmamdan
sonra Sayın Başkan uygun görürse o da bir iki cümleyle düşüncelerini açıklarsa
çünkü kamuoyu gerçekten bu açıklamaları bekliyor. 
Değerli arkadaşlar, bu yıl Toprak
Mahsulleri Ofisi farklı bir yol izledi. Ben baktım daha önceki yıllarda neler
yapmışlar: İşte, geçtiğimiz yıl, haziran ayının daha başlarında, 7 Haziranda,
bir müdahale alım fiyatı açıklamış Bakanlık. Vatandaş sürekli buğdayı, arpayı
açıklanan fiyatlar üzerinden almak üzere ilan yapmış. 2012’ye baktım, yine 18
Haziranda böyle bir açıklama yapmış Bakanlık. Fakat bu yıl, Temmuz ayının ilk
haftasındayız, Bakanlık, Toprak Mahsulleri Ofisi vasıtasıyla herhangi bir alım
yapmak üzere bir açıklamada bulunmadı yani bir müdahale fiyatı açıklamadı,
bunun yanında fiyat açıklamadan da üreticinin buğdayını, mahsulünü emanete
almak üzere de herhangi bir girişimde bulunmadı.
Tabii, “Niye böyle bir uygulama
içerisinde oldu Bakanlık?” diye bunu vatandaşımız soruyor. Ben de ilgililerle
görüştüm bulunduğum ilimde, işte Kırklareli’nde, ilçelerde, ofis müdürleriyle
de görüştük. Sayın Bakanla da az önce burada ayaküzeri en azından bu konuyu
değerlendirme fırsatı buldum. İletilen şu, Sayın Bakanın da ilettiği şu: “Bu
yıl üreticimiz buğdayını serbest piyasada düşündüğü, arzu ettiği fiyatlardan
satabiliyor.” anlayışında Bakanlık. Yani biz müdahale edersek, biz bir fiyat
açıklarsak zannediyorum şöyle bir düşünce içerisindeler “Bizim açıkladığımız
fiyat serbest piyasada üreticinin sattığı fiyatın altında olacak, dolayısıyla
üretici bu konuda mağdur olacak; biz şu anda izlemedeyiz, ciddi bir izleme
yapıyoruz, günlük takip ediyoruz, gerekirse müdahale edeceğiz.” şeklinde bir
düşünce var. 
Değerli arkadaşlar, bakın, Türkiye
büyük bir ülke, 780 bin kilometrekarelik alanımız var. Şimdi, her yerde homojen
bir üretimin olduğunu, sorunların benzer olduğunu düşünmek de bence çok yanlış.
Yani, arz talep dengesinin her yerde üretici lehine oluşuyor gibi düşünmesi
Sayın Bakanın veya Bakanlığın, ben ne kadar doğru takdirlerinize bırakıyorum.
Benim bölgemde bir defa bu düşünce kesinlikle yanlış. Belki üretimin ilk
günlerinde yani buğday üretiminin ilk günlerinde, o arz talep dengesi üretici
lehine olmuş olabilir çünkü yeni üretiliyor mal, yeni çıkıyor, tüccar veya fabrikalar bu malı
istenilen fiyattan almış olabilir ama şu an -haberleri takip edin, sizler de
girin bakın; benim ilimde de aynı şey var, Edirne’de de- üretici götürmüş
buğdayını borsaya, verilen fiyatlar nedeniyle tepki göstermiş, satmadan tekrar
evine dönmüş. Buğdayını satacak fiyatı bulamadığı için geriye dönüyor. 
Şimdi, Sayın Bakanın bu konuyu bence tekrar gündemine alması
lazım. Trakya’da çiftçimiz ciddi anlamda sıkıntı yaşıyor. Bakın, buğdayı
fabrikalar alıyor. İşte, un fabrikaları alıyor, yem fabrikaları alıyor. Onların
ithalat izinleri de var, dışarıdan ithalat bağlantılarını da yapıyorlar. Az
önce alt yazıda da gördüm. Toprak Mahsulleri Ofisi de -bunu sembolik olarak mı
yapıyor bilmiyorum- 10 bin ton buğday, 10 bin ton arpa ithalat izni almış, o da
ilginç. Onunla ilgili de Sayın Bakan açıklarsa… Bu izni ne yapacaklar, niye
alıyorlar, her yıl mı alıyorlar, merak ediyorum. Ama buğdayı üreticiden alan
serbest piyasada fabrika sahipleri. Fabrika sahipleri zaten almışlar. Yeterince
benim bölgemde un fabrikası yok, yem fabrikası yok. Geriye ne kalıyor? Tüccar
dediğimiz bu işi alıp satanlar kalıyor. Değerli arkadaşlar, onlar da bu buğdayı
kime satacaklar? Tabii ki fabrikalara satacaklar. Yani fabrikaya satacağı
buğdayı üreticiden fabrikanın alacağı fiyattan alır mı? Ne yapıyor? 4 kuruş, 5
kuruş onlar da aşağıdan alıyorlar, 10 kuruş aşağıya alıyorlar ve üretici ister
istemez, fabrikalar buğdayını almadığı için tüccarın o vermiş olduğu düşük
fiyata mahkûm oluyor. Burada mutlaka Toprak Mahsulleri Ofisinin devreye girmesi
lazım yani “çiftçinin kara gün dostu” dediğimiz Ofisin devreye girmesi lazım. 
Fiyat açıklaması, benim bölgemde müdahale fiyat açıklaması
mutlaka yapmaları gerekiyor Sayın Bakanım. En kötü ihtimalle şunu yapın acil
olarak: Çiftçimiz gelsin ofise, malını döksün, emanete döksün, fişini alsın ne
kadar döktüğüne göre. Bu arada tüccarın o spekülasyon yapabilecek fiyatlarına
maruz kalmasın ve mağdur olmasın. 
Sizlerden bunu talep ediyorum ve saygılarımı sunuyorum. (CHP
sıralarından alkışlar)
BAŞKAN- Teşekkür ediyorum.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:

TBMM Başkanlığına
593 Sıra Sayılı
Kanun Tasarısının 5. maddesinde geçen “kurul tarafından” ibaresinden sonra
gelmek üzere “belirlenen objektif ve bilimsel ölçütlere göre” ibaresinin
eklenmesini arz ve teklif ederiz.
Alim Işık (Kütahya) ve arkadaşları
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkanım.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkanım.
BAŞKAN – Önerge üzerinde söz isteyen
Yusuf Halaçoğlu, Kayseri Milletvekili. 
Buyurun Sayın Halaçoğlu.
YUSUF HALAÇOĞLU (Kayseri) – Teşekkür
ederim Sayın Başkanım.
Değerli milletvekilleri, aslında tabii
ki Türkiye'nin en büyük ihtiyaç duyduğu konulardan bir tanesi AR-GE çalışmaları
ve ülkemiz bu konuda da çok geri kalmış bir nitelik taşıyor maalesef. Bu yasada
daha teferruatlı tenkit ettiğimiz birtakım hususların da -keşke- yerine gelmesi
hâlinde -kurulmuş olsaydı- çok daha başarılı olacağını düşünüyorum.
Şimdi, tabii, üniversitelerde görev
yaptık. Üniversitelerde bir birim var araştırma, geliştirmeyle ilgili ve burada
birtakım maddi destekler sağlanılmaktadır. Fakat, bu maddi desteklerin
sağlandığı birçok üniversitede bütçeden alınan bu paraların birçoğu aslında hedeflerine
ulaşamayan bir biçimde harcanmaktadır, harcanmıştır yani birtakım ihtiyaçların
giderilmesine yönelik harcamalar yapılmıştır. Ama, bazı üniversitelerimiz de
vardır ki gerçekten çok ciddi çalışmalar yapmaktadır. Mesela -bilmiyorum,
içinizde haberi olan var mıdır, bilgisi olan var mıdır- Yeditepe
Üniversitesinin bu alanda yaptığı çalışmalardan çok önemli bir iki hususundan
bahsetmek istiyorum. 
Birincisi, petrol üretimi cihetine
gidiyor yani şöyle söyleyeyim, mermer tozu ile birtakım bakterilerden meydana
gelen bir karışımla petrol üretimi cihetine giriyor ve bayağı ciddi bir aşama
da kaydetmiş durumda. 
Keza, buna benzer olmak üzere daha
organik bir gübre üretimi konusunda çalışmaları var. 
Yine, kan değerlerinin, kan
ölçümlerinin yapılması konusunda da yapılan çalışmalarda süreyi çok daha
kısaltan, yarım saate kadar indiren, on dakikaya kadar indiren bir çalışma
düzeni içerisinde devam ediyor. Ama, bunların sunulabilmesi için de
uluslararası birtakım yerlerden birtakım başka çalışmalar da var. Bu çalışmaların
uluslararası platformda ticarete dönüştürülebilmesi konusunda da büyük engeller
meydana getiriliyor özellikle İsrail ve Amerika tarafından. 
Değerli
milletvekilleri, aslında, şimdi, birçok bilgisayar dağıttınız, işte “tablet
bilgisayarlar” adı altında ama fiyaskoyla neticelendi. Neden? Çünkü altyapısı
yoktu. “Bilgisayar” dediğiniz zaman, içerisine yüklediğiniz bilgiler
çerçevesinde size bilgi sunar ve hizmet verir. Ama, siz bunun altyapısını
hazırlamazsanız tabii ki bir faydası size dokunmayacaktır. Nitekim daha henüz
Türkçe yazılım karakterlerini ihtiva eden bir yazılımımız olmadığını göz önüne
alacak olursanız bilgide ileriye gitmek veya araştırmalarda ileriye gitmek gibi
bir durum söz konusu olmaz. Dolayısıyla, öncelikle bunlara ağırlık verilmesi
gerektiğini düşünüyoruz.
Bu bakımdan
“‘Kurul tarafından’ ibaresinden sonra gelmek üzere” dedik. “Belirlenen objektif
ve bilimsel ölçütlere göre” sözünü özellikle koyduk; şundan dolayıydı: Şimdi,
herhangi bir çalışma düzeni içerisinde, biliyorsunuz ki bizim ülkemizde belli
bir zaman dilimi içerisinde gayet düzgün kurallar uygulanırken birdenbire
birtakım kişilerin etkileriyle farklılıklar meydana gelir ve bunlar göz ardı
edilir. İşte, “Efendim, bunlar kanunda yer almadığı için.” denir. Hâlbuki böyle
bir ibare aslında daha önce ölçütleri belirlenmiş olan… Onlarla birlikte karar
verileceğinin belirtilmesinde hiçbir zarar yok, fayda vardır diye düşünüyorum
Sayın Bakan. Dolayısıyla, bunların burada reddedilmesinin bir anlamını da
göremiyorum. Bunu göz önüne almamız lazım.
Şimdi,
üniversitelerimiz, tabii ki AR-GE’ye yönelik çalışmalarda muhakkak ki alt
kadronun temelini oluşturacak insanları yetiştiren bir birimimizdir.
Dolayısıyla, bu bölgelerde -siz de belirlemişsiniz- aslında tematik
laboratuvarların kurulmasında çok büyük fayda olduğunu düşünüyorum. Yani,
bölgesel laboratuvarların olmasını, o üniversitelerden farklı insanların orada
araştırma yapmasını sağlayacak en önemli hususlardan biri olacaktır. Çünkü bir
laboratuvar kurmak çok pahalıdır, öyle ucuz bir iş değildir. Bunun bu şekliyle
yerine getirilmesi ve bunlarda -dediğim gibi- özellikle objektif ve
gerçekten bilimsel ölçütlere göre karar verilmesi son derece önemlidir. Paranın
hiç olmazsa heba edilmesinin önüne geçilir. İnşallah, 49 üniversitede merkezî
araştırma laboratuvarları var, 45’inde kurulmaya çalışılıyor, bunun sayısı
artar ama her şeyden önce şunu söyleyeyim: Kadro konusunda çok büyük sıkıntılar
var üniversitelerimizde, buralara kadro sağlamamız lazım ama o kadroyu
sağlayamıyoruz çünkü ücretler yetersiz, üniversitelerdeki kişilere verilen
ücretler yetersiz. Yani bir araştırma görevlisi olarak giren kişi 1.700
lirayla, 1.800 lirayla nasıl araştırma yapacak, bu mümkün değil. Bunun göz
önüne alınması ve desteklenmesi gerektiğini düşünüyorum.
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı kanun
tasarısının 5’inci maddesinde yer alan “kazanır” ibaresinin “sahip olur”
ibaresi ile değiştirilmesini arz ve teklif ederiz.
Pervin Buldan
(Iğdır) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) - Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) - Katılamıyoruz Sayın Başkan.
PERVİN BULDAN
(Iğdır) – Gerekçe...
BAŞKAN –
Gerekçeyi okutuyorum.
Gerekçe: 
Yapılan değişiklik ile madde metninde
anlam bütünlüğü sağlanarak metne açıklık getirilmesi amaçlanmıştır.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
6’ncı madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı Kanun
Tasarısının "Araştırma Altyapılarının Görev, Yetki ve Sorumlulukları"
başlıklı 6'ncı maddesinin birinci fıkrasının "ç" bendindeki
"yükseköğretim kurumları" ibaresinden sonra gelmek üzere "yerel
yönetimler " ibaresinin eklenmesini arz ve talep ederiz.
 İdris
Baluken  Faysal Sarıyıldız
 Bingöl Şırnak
 Pervin
Buldan Adil Zozani 
 Iğdır Hakkâri
 
 Mülkiye
Birtane
 Kars
TBMM
Başkanlığına
593 sıra sayılı Kanun Tasarısının 6.
maddesinin 1. fıkrasının (j) bendinin sonuna “veya bu faaliyetlere katılanlar
desteklenmeli” ibaresinin eklenmesini arz ve teklif ederiz. 
 Alim
Işık  Mustafa Kalaycı Yusuf
Halaçoğlu
 Kütahya Konya Kayseri
 Mesut
Dedeoğlu Ali Halaman Murat
Başesgioğlu
 Kahramanmaraş Adana
 İstanbul
 Mehmet
Günal
 Antalya


Türkiye Büyük
Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 6. Maddesinin
1. Fıkrasının (ğ) bendinin tasarı metninden çıkartılmasını arz ve teklif
ederiz.
 Ümit
Özgümüş Sedef Küçük Ramazan
Kerim Özkan
 Adana İstanbul Burdur
 Ali
Sarıbaş Mehmet Volkan Canalioğlu
 Çanakkale Trabzon
BAŞKAN – Komisyon
önergeye katılıyor mu? 
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet
katılıyor mu? 
KALKINMA BAKANI
CEVDET YILMAZ (Bingöl) – Katılmıyoruz Sayın Başkan. 
BAŞKAN – Önerge üzerinde söz isteyen
Ümit Özgümüş, Adana Milletvekili. 
Buyurun Sayın Özgümüş. (CHP
sıralarından alkışlar)
ÜMİT ÖZGÜMÜŞ (Adana) – Sayın Başkan,
değerli milletvekilleri; öncelikle sizleri saygıyla selamlıyorum.
Daha önce bir konuşmamda söylemiştim,
özellikle Sanayi, Ticaret, Enerji Komisyonuna teknik konularda yasa tasarıları
geldiği için, çok fazla siyasi tartışmaların olmadığı, teknik konuların
konuşulduğu bir Komisyon burası ve biz genellikle Komisyonda, uygulamadan
gelen, sanayiden gelen, ticaretten gelen insanlar, bürokratların ve zaman zaman
da üniversite hocalarının hazırladığı yasa tasarılarının ne zaman, nerede
yanlış olacağını, ne zaman, nerede uygulama imkânı olmadığı konusunda orada
yardımcı olmaya çalışıyoruz ve ilginçtir, zaman zaman Komisyonda veya alt
komisyonda AKP milletvekilleri de bizim görüşümüze katılırken oylamaya geldiği
zaman hem komisyonlarda hem Genel Kurulda Hükûmet katılmıyor, Komisyon
katılmıyor ve önerilerimiz reddediliyor. Hâlbuki, iyi niyetle, daha sonra
kanunu, o kanunu değiştiren bu kanuna, bu kanunu değiştiren bu kanuna
geçilmemesi için yardımcı olmaya çalışıyoruz.
Daha önce, biliyorsunuz, geçen dönemde
bir Türk Ticaret Kanunu çıktı, üniversite hocasının, hayatında bir kilo bir şey
alıp satmamış bir üniversite hocasının hazırladığı kanun teklifinin uygulamaya
geçmeden önce 42 maddesi değiştirildi. Teşvik uygulamayla ilgili pratikte
yanlışları söyledik, ne zaman, nerede yanlışa gideceğini söyledik, reddedildi.
Sayın Bakan çok iyi bilir, bugün hiçbir işe yaramayan, kaynak israf eden
kalkınma ajanslarıyla ilgili, uygulanamayacak veya uygulamada yanlışa gidecek
çok maddeyi söyledik, reddedildi. 
Bu kanun geldiğinde… Alt komisyona
geldi, ben alt komisyondayım ve burada ileride bürokratların başına, üniversite
hocalarının başına sorun açabilecek çok tehlikeli ve yanlış bir madde var. O
maddenin çıkarılması gerektiğini Komisyonda söyledik. Arkadaşlarımız destek
verdiği hâlde Genel Kurula geldiğinde tasarıda olduğu gibi kalmış olduğunu
gördük. 
Şimdi, kanun tasarısının 6’ncı
maddesinin (ğ) bendi diyor ki: “Araştırma altyapılarında üretilen bilgi ve
geliştirilen teknolojilerin ülke ekonomisine, sınaî ve sosyal gelişmeye katkıda
bulunacak ticari değerlere dönüşmesini sağlamak amacıyla ve Kurul onayıyla
şirket kurmak ve/veya kurulmuş şirketlere ortak olmak.” 
Değerli arkadaşlar, araştırma
altyapılarında daha çok, temel bilimlere sahip, temel bilimler disiplinini
almış üniversite hocalarının, bilim adamlarının çalışması amaçlanıyor. Yani,
orada ana teknolojiyle, kimyayla, gen teknolojisiyle uğraşacak olan hocaları,
eğer orada ticarileşecek bir ürün, bir buluş bulunmuşsa niye akçeli işlerle
uğraştıralım? Eğer orada gerçekten bir şey üretilmişse ve ticarileşecekse
araştırma altyapıları bunu -bugün yatırım yapmak isteyen,
girişimci olmak isteyen binlerce, on binlerce sermaye sahibi var- o sermaye
sahibine aktarmalı ve oradaki bilimle uğraşan hocaları, bilimle uğraşan bilim
adamlarını -hepsinin hoca olması şart değil- bu akçeli işlerden uzaklaştırmak
zorundayız. Bunun çok önemli sakıncaları var. Yarın bu insanlar mahkeme
karşısına çıkabilir. Kuracakları, belki daha önemlisi ortak olacakları
şirketlerin değerlemesinde sıkıntılar yaşanabilir. Hangi şirketlere ortak
olunacağı, hangilerine ortak olunmayacağı konusunda subjektif hareket
edebilirler ve savcılık karşısına çıkabilirler. Kurulacak olan şirketler anonim
şirketler. Anonim şirketlere araştırma altyapılarının koyacağı para devletin
parası ve kamunun parası. Yarın bir gün bu şirketler iflas ettiği zaman kamunun
parası yok olacak. Eyvallah, orada risk alındı ve kaybedildi ama başka
sıkıntılar da var, onlar da şu: Kimyayla, bilimle, nanoteknolojiyle, gen
teknolojisiyle uğraşan bilim adamını getirip buranın yönetim kuruluna koydunuz,
ortak olduğunuz şirketin yönetim kuruluna koydunuz. Şirket batarsa sorun yok
ama şirket batmadan eğer bu şirketin Maliyeye ve sigortaya borçları olursa
bunlar, yönetim kurulu üyeleri şahsi olarak bunlardan sorumlu. Orada çalışan
bilim adamı ya da hoca otuz yılda biriktirdiğini bir gün içerisinde
kaybedebilir. Öyle olunca çekin bunları bu akçeli işlerden, şirket kurmasınlar,
ancak burada üretilen ve ticarileşebilecek bilgilere finansman desteği verecek
Türkiye’de bir Halk Bankası var, Halk Bankasını satma yerine tekrar onu misyon
bankası hâline getirebiliriz ve Halk Bankası bunlara destek verebilir. Ayrıca
bu tür yerlerden gelen, bu tür araştırma alt yapılarından, araştırma
kuruluşlarından gelen ve ticarileşecek ürünler için destek verebilecek
Türkiye’de girişim sermayesi ortaklıkları var. Bunlardan bir tanesi Türkiye
Odalar ve Borsalar Birliğinin büyük sermayesine sahip olduğu KOBİ GİRİŞİM AŞ
var ve başka bankaların var. Onlar da bu tür şirketlere rahatlıkla finansman
sağlayabilirler ve böylece bu sakıncalı işlerden kurtulurlar.
Teşekkür ediyorum, saygılar sunuyorum.
(CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
TBMM
Başkanlığına
593 sıra sayılı Kanun Tasarısının 6.
maddesinin 1. fıkrasının (j) bendinin sonuna “veya bu faaliyetlere katılanlar
desteklenmeli” ibaresinin eklenmesini arz ve teklif ederiz.
Mesut Dedeoğlu
(Kahramanmaraş) ve arkadaşları
BAŞKAN – Komisyon önergeye
katılıyor mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkanım.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Önerge üzerinde söz isteyen
Mesut Dedeoğlu, Kahramanmaraş Milletvekili.
Buyurun Sayın Dedeoğlu. (MHP
sıralarından alkışlar) 
MESUT DEDEOĞLU (Kahramanmaraş) – Sayın
Başkan, değerli milletvekilleri; 593 sıra sayılı Araştırma Alt Yapılarının
Desteklenmesine Dair Kanun Tasarısı’nın 6’ncı maddesi üzerine vermiş olduğumuz
değişiklik önergesi hakkında Milliyetçi Hareket Partisi Grubumuz adına söz
aldım. Bu vesileyle yüce heyetinizi saygılarımla selamlıyorum.
Değerli milletvekilleri,
üniversitelerimizde bilgi ve teknolojiye dayalı olarak yeni ürünlerin
geliştirilmesi ve yeni üretim tekniklerinin gerçekleştirilmesi ülkemiz
açısından çok büyük önem taşımaktadır. AR-GE çalışmaları bir ülkenin bugünü ve
geleceğin refahı açısından çok büyük önem arz etmektedir. Bu nedenle, AR-GE
konusu yalnızca ülkemizin değil, bütün dünyanın üzerinde titizlikle durduğu en
önemli konulardan biri hâline gelmiştir. Bugün neredeyse ülkelerin gelişmişlik
düzeyi AR-GE çalışmalarına ayrılan bütçelerle tahmin edilmektedir. 
Ülkemizde AR-GE
için ayrılan paylar maalesef yetersiz bir durumdadır. AR-GE çalışmaları daha
fazla desteklenmeli ve daha fazla pay ayrılmalıdır. Ülkemizin geleceği ve
refahı açısından AR-GE çalışmaları büyük önem taşımaktadır. Özellikle
üniversiteler ayrılan düşük AR-GE payları nedeniyle araştırma yapamaz hâle
düşmüşlerdir. Kahramanmaraş Sütçü İmam Üniversitesi de bu üniversitelerimizden
sadece bir tanesidir. 
Kahramanmaraş Sütçü İmam
Üniversitesinin başta AR-GE olmak üzere pek çok konuda sorunu bulunmaktadır.
Üniversitemiz 1992 yılında kurulmuş ama aynı yıllarda kurulan üniversitelerle
mukayese ettiğimizde, maalesef ki üzülerek ifade ediyorum, çok gerilerde
kalmış. Bunun sebeplerinin en başında yeterli ilginin gösterilmemesi, kadronun
tahsis edilmemesi, yeterince bütçeler hazırlanıp takdim edilmemesi,
yatırımların yapılmaması ve nihayetinde yeni bölümlerin açılamaması ve
öğrencilerin alınamaması sebeplerini sayabiliriz. 
Sayın Başkan, değerli milletvekilleri;
Kahramanmaraş Sütçü İmam Üniversitemizin sorunları da, bu beklentileri de
artarak devam etmektedir. Verimli ve kaliteli bir eğitim için problemlerin bir
an önce aşılması gerekmektedir. Üniversitemizin problemleri arasında fiziksel
mekân problemleri, kamulaştırma problemleri, sosyal alanlar problemi ve
akademik ve idari personel problemi üst sıralarda yer almaktadır. Üniversitenin
akademik ve idari personel kadrosu neredeyse üniversitenin ilk kuruluşunda yer
alan 3 fakülte için ihdas edilen kadrolardan oluşmaktadır. Sonradan kurulan Tıp
Fakültesi başta olmak üzere 6 fakülteyle birlikte meslek yüksekokulları da bu
kadroları kullanmaktadırlar. Üniversite, fakülte, yüksekokul ve meslek okulu
sayısı artığı için eğitim veren bölüm ve program sayısı da hızla artmaktadır.
Tıp Fakültesi Araştırma ve Uygulama
Hastanesinin eksiklerinin en kısa sürede tamamlanması gerekiyor çünkü bu insan
sağlığıyla eş değer bir oranda. Ziraat Fakültesinin araştırma veya uygulama
alanlarıyla ilgili ulaşım sorunu bulunmaktadır. Bu alanlar, fakülteye 25
kilometre uzaklıkta yer almaktadır. Fakültenin üretim tesislerinin de yine en
kısa süre içerisinde yapılması gerekmektedir.
Sayın Başkan, değerli milletvekilleri;
Kahramanmaraş Sütçü İmam Üniversitemizin Fen Edebiyat Fakültesinin ofis, sınıf
ve laboratuvar gibi fiziki mekân problemleri de bulunmaktadır. Mühendislik ve
Mimarlık Fakültesi, kendisine ait binası bulunmadığı için İktisadi ve İdari
Bilimler binasında geçici olarak, Eğitim Fakültesi de kendisine ait bir binası
bulunmadığı için Fen Edebiyat Fakültesine ait binada eğitim ve öğretim
görmektedir. Güzel Sanat Fakültesi ne yazık ki Atatürk Kültür ve Spor
Merkezinin salonundan bozma derslik ve atölyede eğitim faaliyetlerini sürdürmektedir.
İktisadi ve İdari Bilimler Fakültesi, İlahiyat Fakültesi, Orman Fakültesinin de
hizmet binası problemleri bulunmaktadır. Beden Eğitimi ve Spor Yüksekokulunun
spor tesisi ve çeşitliliği konusunda, Sağlık Yüksekokulunun da bina ve fiziki
mekân problemi de ayrıca bulunmaktadır. Yükseköğretim Kurulunca kurulması
onaylanarak Bakanlar Kurulu onayına sunulan Göksun Uygulamalı Bilimler
Yüksekokulu, Yabancı Diller Yüksekokulu ve Elbistan Uygulamalı Teknoloji
Yüksekokulunun da problemi bulunmaktadır. 
Bu sorunların bir an önce eğitim
alanında çözüme kavuşması gerekmektedir. 
Bu duygu ve düşüncelerle önergemizin
kabulünü dileyerek yüce Meclisi saygılarımla selamlıyorum. (MHP sıralarından
alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 593 sıra sayılı Kanun Tasarısının "Araştırma Altyapılarının Görev,
Yetki ve Sorumlulukları" başlıklı 6'ncı maddesinin birinci fıkrasının
"ç" bendindeki "yükseköğretim kurumları" ibaresinden sonra gelmek üzere "yerel yönetimler"
ibaresinin eklenmesini arz ve talep ederiz.
 İdris
Baluken (Bingöl) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) - Katılamıyoruz Sayın Başkan.
PERVİN BULDAN
(Iğdır) – Gerekçe...
BAŞKAN –
Gerekçeyi okutuyorum.
Gerekçe: 
Araştırma-geliştirme çalışmalarının
yerel ihtiyaçları, imkânları ve kaynakları en iyi bilen yerel yönetimlerle iş
birliği içinde yürütülmesi yerelin ihtiyaçların saptanması ve yerel kaynakların
değerlendirilmesi açısından daha uygun olacaktır.
Bu gerekçeler
dikkate alınarak bu önergeyle, araştırma altyapılarının yerel yönetimlerle
ortak çalışmalar yapabilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
7’nci madde
üzerinde üç adet önerge vardır, okutuyorum:
Türkiye Büyük
Millet Meclisi Başkanlığına
593 sıra sayılı
Kanun tasarısının 7. Maddesindeki “müdürlükten” ibaresinin “altyapı müdüründen”
olarak değiştirilmesini arz ve teklif ederiz.
 Alim
Işık Mustafa Kalaycı Yusuf
Halaçoğlu
 Kütahya Konya Kayseri
 Murat
Başesgioğlu Ali Halaman Mehmet
Günal
 İstanbul Adana Antalya
Türkiye Büyük
Millet Meclisi Başkanlığına
Görüşülmekte olan 593 sıra sayılı Kanun
Tasarısının "Araştırma Altyapılarının Organları" başlıklı 7'nci
maddesindeki "yönetim kurulu, danışma kurulu ve müdürlükten"
ibaresinin "yönetim ve danışma kurulu ile müdürlükten" ibaresiyle
değiştirilmesini arz ve talep ederiz.
 İdris
Baluken Faysal Sarıyıldız Pervin
Buldan
 Bingöl Şırnak Iğdır
 Adil
Zozani Mülkiye Birtane
 Hakkâri Kars


Türkiye Büyük
Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 7. Maddesinin
1. Fıkrasının aşağıdaki şekilde değiştirilmesini arz ve teklif ederiz.
 Mehmet
Ali Susam Haluk Ahmet Gümü Levent
Gök
 İzmir Balıkesir Ankara
 Ümit
Özgümüş Namık Havutça Ali
Sarıbaş
 Adana Balıkesir Çanakkale
 Haluk
Eyidoğan
 İstanbul
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ
(Bingöl) - Katılamıyoruz Sayın Başkan.
BAŞKAN – Önerge
üzerinde söz isteyen Namık Havutça, Balıkesir Milletvekili.
Buyurun Sayın
Havutça. (CHP sıralarından alkışlar) 
NAMIK HAVUTÇA (Balıkesir) – Teşekkür
ederim. 
Sayın Başkan, değerli milletvekili
arkadaşlarım; 7’nci madde üzerinde söz aldım. Yüce Heyetinizi saygıyla
selamlıyorum. 
Değerli milletvekili arkadaşlarım, AKP
hükûmetleri döneminde çalışma yaşamında yaşanan, iş, emek dünyasındaki sorunlar
tam bir kaos hâline gelmiştir. Bakın, iş yaşamında yaratılan tahribat öylesine
vahim tablolar ortaya koyuyor ki işte, en son 301 kardeşimizi kaybettiğimiz
maden faciasından sonra, işçi hakları, taşeron sistemi gündemimize geldi ve
inanın, şu anda taşeron sistemi sizin hükûmetleriniz döneminde uygulanan ve iş
yaşamında neredeyse kalıcı hâle gelen, bir sistem hâline gelen bu taşeron
sistemi işçilerimizin âdeta çağdaş köle hâline gelmesini sağlıyor. 
Bakın, Soma faciasıyla ilgili Soma
Komisyonunda konuşuyoruz değerli arkadaşlarım. İnanın, az önce Komisyonda
işveren işe “Daha fazla nasıl para kazanırım.” noktasından baktığında orada,
Soma’da işçilerimiz… Aynı aileden burada defalarca söyledik, Bigadiç’in bir
köyünde aynı aileden 3 erkek evlat aynı madende çalışıyor, 3 kardeşten 2’si
hayatını kaybediyor, sağ kalan da bize soruyor: “Namık Ağabey, o madene
gidersek biz yaşar mıyız?” Bakın, bu iş artık yaşam mücadelesi hâline geldi.
Aynı şekilde insanlar sadece madenlerde ölmüyor, işte, belediyelerdeki taşeron
sistemiyle neredeyse yaşayan ölü hâline gelmiş. Susurluk Belediyesinde tam 130
işçi kardeşimiz bir şekilde taşeron firmaya geçmek için zorlanmış ve bunların
76’sı işten atılmış. Hafta sonunda ben Susurluk’taydım. Susurluk’ta o
kardeşlerimiz, işten atılan, ekmeği elinden alınan, işi elinden alınan ve
parklarda haftanın üç günü eylem yapmaya zorlanan işçi kardeşlerimizin
ızdırabını burada onlara söz verdiğim için sizlere ifade ediyorum. 
Bakın, bu taşeron sistemi Türkiye’de
çalışma yaşamını işverenlerin acımasız kâr hırsının bir teslimiyeti hâline
geldi değerli milletvekili arkadaşlarım. Sadece AKP döneminde -ben size şey
veriyorum- 2002 yılında siz iktidara geldiğinizde 387 bin taşeron işçi vardı.
Bugün 1,600 milyon taşeron işçisi var Türkiye’de. Neredeyse çalışma yaşamının,
kamu çalışma yaşamının tamamı taşeron işçilere teslim edilmiş durumda. Şimdi,
bakın, taşeron işçi sayısı sizin iktidarınız döneminde tam 4 kat artmış. Böyle bir
çalışma ve istihdam sisteminde o işçilerin iş güvencesinden yoksun, yarın
evladına ekmek götürüp götüremeyeceği belirsiz, sendika, örgütlenme hakları
tamamen yok, tamamen işverenin iki dudağı arasına alınmış…
Bakın, Susurluk’ta bir kardeşimiz 17
defa -hangi iktidar gelirse gelsin- işten atılmış, 17 kez ve öyle bir İş Kanunu
var ki Türkiye'de biliyorsunuz şu anda, o 76 işçi kardeşimiz İş Kanunu’na göre
dava açacaklar, işe iade edilecekler ama işveren isterse bizim İş Kanunu’muz
gereği kanunen mahkemeler haklı görse bile işe almayabiliyor yani onun kıdem
tazminatını öde, haklarını öde, gene kapının önüne koy, gene aç bırak. Böyle
bir sistem dünyanın hiçbir yerinde yok. Bakın, Uluslararası Çalışma Örgütü,
Birleşmiş Milletler, İnsan Hakları Evrensel Beyannamesi, Avrupa İnsan Hakları
Sözleşmesi çalışmayı kutsal bir hak olarak değerlendiriyor. Bizim
yasalarımızda, Anayasa’mızda, İş Kanunu’muzda işçilerin emeği, çalışma hakkı
kutsal olarak değerlendiriliyor. 
Evet, bugün bu mübarek günlerde,
Müslüman âleminin oruç ayı olan ramazan ayında bu işçi kardeşlerimize
belediyeler iftar çadırları kuruyor, iyi, güzel. Peki, bu insanların yasalara
dayanan, haklara dayanan çalışma statülerini ne zaman tanıyacağız? İnsanları
böyle iftar sofralarında sadece bir ay içerisinde yedirip içirip doyurarak
vicdani rahatlama mı sağlayacağız sadece? O belediye başkanlarına Hükûmetin ve
iktidarın, özellikle ona şunu söylemesi lazım: İftar çadırlarında insanları
doyurmak evet, bir dayanışmadır, bir kültürdür ama o çalışan insanların haklarını
kutsal bilmek esas olan görevdir. Siyasi iktidarın burada ana görevi taşeron
köle sistemini düzeltecek yasal düzenlemeleri buraya getirmektir. O belediyede
çalışan, madende çalışan, kömürde çalışan insanlarımıza insanca yaşayacak
koşulları yaratmaktır, bu yasal düzenlemeleri yapmaktır diyorum ve Susurluk’ta
ekmeğinden, aşından, işinden olan kardeşlerimizin haklarının teslim edilmesi
için siyasal iktidarı o belediye başkanıyla ilgili gereken girişimleri yapmaya
davet ediyorum.
Hepinizi saygıyla selamlıyorum. (CHP
sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
 Türkiye Büyük
Millet Meclisi Başkanlığına
Görüşülmekte olan 593 sıra sayılı Kanun
Tasarısının "Araştırma Altyapılarının Organları" başlıklı 7'nci
maddesindeki "yönetim kurulu, danışma kurulu ve müdürlükten"
ibaresinin "yönetim ve danışma kurulu ile müdürlükten" ibaresiyle
değiştirilmesini arz ve talep ederiz.
 Pervin
Buldan (Iğdır) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
- Katılamıyoruz Sayın Başkan.
PERVİN BULDAN (Iğdır) – Gerekçe… 
BAŞKAN – Gerekçeyi okutuyorum: 
Gerekçe: Bu değişiklik ile metninin
daha anlaşılır olması amaçlanmıştır. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
593 sıra sayılı Kanun tasarısının 7.
Maddesindeki “müdürlükten” ibaresinin “altyapı müdüründen” olarak
değiştirilmesini arz ve teklif ederiz.
 Alim
Işık (Kütahya) ve arkadaşları 
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
- Katılamıyoruz Sayın Başkan.
BAŞKAN – Önerge üzerinde söz isteyen
Mustafa Kalaycı, Konya Milletvekili. 
Buyurun Sayın Kalaycı. (MHP
sıralarından alkışlar) 
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum.
Teknoloji üretimi, bilimsel teknolojik
buluşlar, AR-GE ve yenilik konusunda anahtar kurumlar üniversitelerdir.
Üniversitelerin bu anlamda kendilerinden beklenen katkıyı yapabilmeleri de
ülkemizin genç ve zeki beyinlerinin üniversitelerimize çekilebilmesine,
akademisyenliğin ve araştırmacılığın cazip bir meslek hâline getirilmesine bağlı
bulunmaktadır. Ancak, ne yazık ki, üniversitelerimiz ücret ve maddi imkânlar
açısından yetenekli gençler için cazip yerler olmaktan çıkmıştır. Bugün,
üniversitelerden mezun olan başarılı öğrencilerin akademik kariyer yapmaktan
kaçınmaları ya da akademik kariyerlerine devam etmemelerinin önemli
sebeplerinden biri, farklı kurum ve kuruluşlarda elde edecekleri gelirin
akademik personel olarak elde edecekleri gelirden çok daha yüksek olmasıdır. Bu
nedenle üniversiteler nitelikli akademik personel temininde güçlük çekmekte ve
var olan personelini de kaybetme tehlikesiyle karşı karşıya kalmaktadır. Bu durum
üniversitelerin ARGE, yenilik ve proje üretim kapasitesiyle Türkiye’nin iddialı
hedeflerine katkısı açısından ciddi bir tehlike sinyalidir. Bugünkü ücret yapısıyla
öğretim elemanları çalışma zamanlarının çoğunu geleceğin nitelikli insanlarını
yetiştirmek, bilimsel araştırmalar yapmak, proje ve patent geliştirmek gibi
aktiviteler yerine ek derslerde harcamaktadır. Bilgi toplumu olmanın önemini kavramış,
iddialı hedefleri olan bir ülkede ekonomik durumlarını düzeltmek için öğretim
elemanlarının önündeki seçenek daha fazla derse girmek olmamalıdır. Bugün
ikinci öğretime ek ders ücretleri akademisyenleri araştırma yapmaktan caydıran
bir unsur olarak ortaya çıkmaktadır.
Değerli milletvekilleri, üniversite
öğretim üyelerinin mali, idari, hukuki, akademik, özlük ve sosyal haklarıyla
ilgili sorunları henüz bir çözüme kavuşturulmamıştır. Kendi mesleğine cebinden
para harcamak zorunda olan akademisyenler değil bilimsel araştırma yapmak ay
sonunu bile getirememekte ve maddi sıkıntılarla boğuşmaktadır. On iki yıllık
AKP döneminde akademisyenlerin hayat standartları iyice gerilemiş, maaş
artışları diğer meslek gruplarının gerisinde kalmıştır. Üniversite hocası ücret
sorununu yüksek sesle konuşmaktan, açıkça dile getirmekten utanmakta, yüzü
kızarmakta, gururunun kırılacağını düşünmektedir. Yapılan bir araştırmaya göre
akademisyenlerin yüzde 59’u imkânı olsa başka kuruma geçmek istemekte, yüzde
61’i de çocuklarının akademisyen olmasını istememektedir. 
Son iki yıldır akademisyenlere birçok
söz ve müjde verilmiştir. YÖK Başkanı, Millî Eğitim Bakanı, Bilim, Sanayi ve
Teknoloji Bakanı, Başbakan Yardımcısı Bülent Arınç ve Maliye Bakanının son iki
yıl içinde yaptıkları açıklamalarda akademisyenlerin maaşlarının
iyileştirileceği belirtilmiştir. Başbakanın da akademisyen maaşlarına zam
yapılması için 7 Mayıs 2013 tarihinde Maliye Bakanına talimat verdiği
açıklanmıştır ama verilen sözlerin hepsi boş çıkmıştır. Görüldüğü gibi birçok
yetkili ağızdan ümit verici konuşmalar yapılmış, akademisyenler
umutlandırılmış, haksızlıkların sona ereceği düşünülmüş ancak bugüne kadar
akademisyenler yok sayılmış, görmezden gelinmiştir. Yıllardır unutulan ve
unutuldukça da maaşları her geçen gün daha fazla eriyen akademisyenler özlük
haklarının iyileştirilmesi konusunda artık umutlarını yitirmişlerdir.
Akademisyenlerin özlük hakları mutlaka iyileştirilmelidir. Üniversite
personelinin ücretlerinin mutlaka ve behemehâl statülerine yaraşır bir seviyeye
çıkarılması gerekmektedir. Akademisyenler maaşları genç, zeki ve yetenekli
beyinleri üniversiteye çekecek düzeye mutlaka getirilmelidir. Üniversitelerden
mezun olan başarılı gençlerin öncelikli olarak üniversiteyi tercih etmeleri
sağlanmalıdır. Yüksek ücret, kariyerinin başlangıçta gençler için en önemli
cazibe unsurudur. 
Teşekkür ediyor saygılar sunuyorum.
(MHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
8’inci madde üzerinde dört adet önerge
vardır, okutuyorum: 
Türkiye Büyük
Millet Meclisi Başkanlığına
593 sıra sayılı kanun tasarısının 8.
maddesinin 1. fıkrasında geçen “sivil toplum kuruluşlarından” ibaresinden önce
gelmek üzere “meslek odaları ve” ibaresinin eklenmesini, “beş” ibaresinin
“yedi”, “dokuz” ibaresinin de “on bir” olarak değiştirilmesin, son cümleden
önce “Ancak üyelerin en az üçü Yükseköğretim kurumlarından olmak zorundadır.”
cümlesinin eklenmesini, 2.fıkrasının a) bendinde geçen “onaylayarak” ibaresinin
“hazırlayarak onay için kurula sunmak” olarak değiştirilmesini, g) bendinden
geçen “müdürünü belirlemek” ibaresinin de “üç müdür adayını belirleyerek birinin
onayı için kurula sunmak” şeklinde değiştirilmesini arz ve teklif ederiz.
 
 Alim
Işık  Mustafa Kalaycı  Yusuf
Halaçoğlu
 Kütahya Konya Kayseri
 Mehmet
Günal  Ali Halaman 
 Antalya Adana
TBMM
Başkanlığına
Görüşülmekte olan 1/894 esas numaralı
"Araştırma Altyapılarının Desteklenmesine Dair Kanun" tasarısının
"Yönetim Kurulu" başlıklı 8. maddesinin 4. fıkrası olarak aşağıdaki
fıkranın eklenmesini ve hâlihazırda 4. fıkra olan fıkra numarasının (5) olarak
değiştirilmesini arz ve teklif ederiz. 
 Mihrimah
Belma Satır Mehmet Doğan Kubat Ramazan
Can
 İstanbul İstanbul Kırıkkale
 Osman
Aşkın Bak Hakan Çavuşoğlu  Mustafa
Kalaycı
 İstanbul Bursa Konya
(4) İleri ve tematik araştırma
laboratuvarlarında yönetim kurulu gerek görmesi halinde yetkilerinin bir
bölümünü devretmek amacıyla, oybirliğiyle en az biri ilgili yükseköğretim
kurumundan olmak üzere kendi aralarında üç kişiden oluşan bir icra komitesi
oluşturabilir. 
Türkiye Büyük Millet Meclisi Başkanlığına
Görüşülmekte
olan 593 sıra sayılı Araştırma Altyapılarının Desteklenmesine Dair Kanun
Tasarısı’nın 8. Maddesinin 1. Fıkrasının aşağıdaki şekilde değiştirilmesini arz
ve teklif ederiz. 
 Mehmet
Ali Susam Haluk Ahmet Gümüş Levent
Gök
 İzmir Balıkesir Ankara
 Ümit
Özgümüş  Gürkut Acar Ali
Sarıbaş
 Adana Antalya Çanakkale
 Haluk
Eyidoğan 
 İstanbul
(1)"Yönetim
kurulu, araştırma altyapısının karar organıdır ve araştırma altyapısıyla ilgili
her türlü idari ve mali sorumluluğu haizdir. Yönetim kurulu, araştırma
altyapısının ilgili olduğu yükseköğretim kurumunun rektörü, Yükseköğretim
Kurumu, Türkiye Odalar ve Borsalar Birliği ve Türkiye Esnaf ve Sanatkarlar
Konfederasyonu'nun görevlendireceği birer üye ile diğer sivil toplum
kuruluşlarından seçilecek üyelerle birlikte en az beş, en fazla dokuz üyeden
oluşur. Yönetim kurulunun yapısı, çalışma usul ve esasları ile yönetim kurulu
başkanının seçimi yönetmelikle düzenlenir.”
Türkiye Büyük Millet Meclisi Başkanlığına
Görüşülmekte
olan 593 sıra sayılı Kanun Tasarısının "Yönetim Kurulu" başlıklı
8'inci maddesinin birinci fıkrasının aşağıdaki şekilde değiştirilmesini arz ve
talep ederiz. 
 İdris
Baluken  Faysal Sarıyıldız Pervin
Buldan
 Bingöl Şırnak Iğdır
 Adil
Zozani Mülkiye Birtane
 Hakkâri
 Kars
"(1) Yönetim Kurulu, araştırma altyapısının karar
organıdır ve araştırma altyapısıyla ilgili her türlü idari ve mali sorumluluğu
haizdir. Yönetim kurulu, araştırma altyapısının ilgili olduğu yükseköğretim
kurumundan iki, diğer yükseköğretim kurumlarından iki, özel sektörden bir,
ilgili kamu kurum ve kuruluşlarından iki ve sivil toplum kuruluşlarından
seçilecek iki üye olmak üzere cinsiyet eşitliği ilkesi dikkate alınarak toplam
dokuz üyeden oluşur. Yönetim kurulunun çalışma usul ve esasları ile yönetim
kurulu başkanının seçimi yönetmelikle düzenlenir”
BAŞKAN –Komisyon
önergeye katılıyor mu? 
PLAN
VE BÜTÇE KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın
Başkan. 
BAŞKAN
– Hükûmet katılıyor mu?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan. 

BAŞKAN – Gerekçeyi okutuyorum:
Gerekçe:
Yönetim kurulu üyelerinin hangi
kurumdan kaç kişi olacağının yönetmelik yerine kanunlarla belirlenmesi keyfi
uygulamalarının önüne geçecektir. Ayrıca üyelerin seçilmesi hususunda cinsiyet
eşitliğinin dikkate alınması ile de yönetim organlarında kadın-erkek
eşitliğinin oluşmasını sağlayacaktır.
Bu değişiklikle yönetim kurulu
üyelerinin hangi kurumlardan kaç kişi olacağı hususları yönetmeliğe
bırakılmamış ve kanunla düzenlenmiştir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı
Araştırma Altyapılarının Desteklenmesine Dair Kanun Tasarısı'nın 8. Maddesinin
1. Fıkrasının aşağıdaki şekilde değiştirilmesini arz ve teklif ederiz. 
(1) "Yönetim kurulu, araştırma
altyapısının karar organıdır ve araştırma altyapısıyla ilgili her türlü idari
ve mali sorumluluğu haizdir. Yönetim kurulu, araştırma altyapısının ilgili
olduğu yükseköğretim kurumunun rektörü, Yükseköğretim Kurumu, Türkiye Odalar ve
Borsalar Birliği ve Türkiye Esnaf ve Sanatkarlar Konfederasyonu'nun
görevlendireceği birer üye ile diğer sivil toplum kuruluşlarından seçilecek
üyelerle birlikte en az beş, en fazla dokuz üyeden oluşur. Yönetim kurulunun
yapısı, çalışma usul ve esasları ile yönetim kurulu başkanının seçimi
yönetmelikle düzenlenir."
 Levent
Gök (Ankara) ve arkadaşları
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın Başkan.
BAŞKAN – Hükûmet
katılıyor mu?
KALKINMA BAKANI
CEVDET YILMAZ (Bingöl) – Katılmıyoruz Başkanım.
BAŞKAN – Önerge
üzerinde söz isteyen Levent Gök, Ankara Milletvekili.
Buyurun Sayın
Gök. (Alkışlar)
LEVENT GÖK
(Ankara) – Sayın Başkan, değerli milletvekilleri; görüşmekte olduğumuz 593 sayılı
Kanun Tasarısı’nın 8’inci maddesi üzerine söz aldım. Hepinizi sevgiyle,
saygıyla selamlıyorum. 
Sayın Başkan, değerli milletvekilleri; Ankara’mızın
Mamak ilçesi, özellikle dar gelirli insanlarımızın, işçilerimizin ve ekmeğini
taştan çıkartan insanlarımızın yaşadığı, gelir düzeyi bakımından Ankara’mızın
daha geri planda kalan ilçelerinden bir tanesidir. Burada yaşayan insanlarımız,
onurlarıyla geçimlerini sağlamakta ve Ankara’mızın en güzide semtlerinden biri
olmasına karşın her türlü adaletten yoksun belediye hizmetlerine, devletin
imkânlarını alamayan bir ilçe olarak, ne yazık ki, Ankara’mızın merkez
ilçelerinden biri olarak hayatlarını sürdürmeye devam etmektedirler.
Sayın Başkan,
değerli milletvekilleri; böylesine onurlu ve dürüst insanların yaşadığı Mamak
ilçesinde, geçtiğimiz haziran ayının başında, bir belediye otobüsünün yakılması
sonucunda, Ankara Büyükşehir Belediye Başkanı Tuzluçayır Mahallesi, Şirintepe,
Şahintepe, Karatepe, Çağlayan, General Zeki Doğan, Aşık Veysel gibi Mamak
ilçesinin en büyük mahallelerinde, ki toplam nüfusu 100 bini bulan bu
mahallelerdeki otobüs güzergâhlarını değiştirmek suretiyle yaklaşık bir ayı
aşkın bir süredir Mamak halkına ve Ankaralılara eziyet etmektedir. Bu
değiştirilen otobüs güzergâhları sonucunda yurttaşlarımız şu ana kadar
kullanmış oldukları, yaklaşık otuz yıldır, kırk yıldır kullanmış oldukları
güzergâhların ötesinde bir başka güzergâhın, otobüslerin yönlendirmesi
sonucunda evlerinden, iş yerlerinden neredeyse birkaç kilometre uzakta inmekte,
otobüslerden inen yaşlılarımız ve hastalarımızı yakınları bir başka arabayla
gelip alıp evlerine götürmekte, daha yürümeye müsait olan yurttaşlarımız
ellerindeki pidelerle ve aldıkları erzakla yürüyerek birkaç kilometre giderek
büyük bir mağduriyet yaşamaktadırlar. Büyükşehir Belediye Başkanının
Mamaklılara söylediği şudur: “Otobüsü yakanı bulun, ben sizin otobüs
güzergâhınızı tekrar vereyim.”
Sayın Başkan,
değerli milletvekilleri; bir hukuk devletinde eğer biz adaletten söz ediyorsak
-elbette, böyle bir kamu malına zarar verenlerin faillerinin yakalanması
gerekir ama- bunu yapmak elbette ki devletin emniyet güçlerine düşen bir iştir,
yargının işidir. Bu işle uzaktan yakından ilgisi olmayan yüz binlerce Mamak
halkının, otobüsün yakılması suretiyle, bir eziyete dönüştürülen güzergâh
değişikliğinden dolayı çektiği bu eziyetin sorumluluğunu kim üstlenecektir? Bu
konuda İçişleri Bakanına soru önergesi veriyoruz, İçişleri Bakanı soru
önergemize lütfedip cevap vermiyor.
Değerli
arkadaşlarım, ulaşım hakkı bir anayasal haktır. Siz bunu bir başka gerekçeyle
değiştiremezsiniz. İstanbul’da da otobüsler yanıyor. Örneğin, Kızılay
Meydanı’nda bir otobüs yakıldığı zaman, Kızılay’a giden bütün otobüslerin oraya
girmesini yasaklayacak mısınız? Böyle bir mantık olabilir mi? 
Bakın, mübarek ramazan ayındayız.
İnsanlarımız evlerine gidiyor oruçlarını açmak için. Yetişemiyorlar Sayın
Bakan. Yetişemiyorlar, gerçekten yetişemiyorlar. İftar çadırlarına
yetişemiyorlar, evlerine erzakları ulaştıramıyorlar. Bir mübarek ramazan ayında
iftarını açmaktan dahi yoksun bıraktığımız bir dönemi yaşıyoruz. Buna engel
olmamız gerekir. 
Ben, geçtiğimiz hafta Melih Gökçek’e
bir hafta süre verdim bu güzergâhı değiştirsin, eski hâline getirsin diye ama
yapmadı, bugün hakkında görevini kötüye kullanmaktan dolayı suç duyurusunda
bulundum. 
Elbette benim yapacağım imkânlar
farklı, iktidarın yapacağı imkânlar farklı. Ben, Hükûmeti temsil eden Sayın
Bakandan ve AKP sözcülerinden bu konuda Mamak halkının yanında olmalarını
bekliyorum. Ben, hepinizin vicdanına güveniyorum. Böyle bir eziyet, cezaların
şahsiliği prensibinden dolayı Mamak halkına çektirilemez, çektirilmemelidir.
Şimdi, bizi televizyon ekranından izleyen Mamak halkı, bir an önce otobüs
güzergâhlarının normal hâle getirilmesini hepimizden bekliyor. Bu konuda talimatı
verecek olan elbette iktidardır. Biz muhalefet olarak görevimizi yapıyoruz ama
sizlerden de beklentimiz bu ramazan ayında derhâl bu işi çözmek ve Mamak
halkının ulaşım sorununu bir an önce gidermektir. 
Bu nedenle, ben, bu konudaki anlattığım
bu tabloyu hepinizin dikkatine sunarak konuya ilgiyi çekmek istedim. 
Sayın Bakan ve AKP sözcülerinin
huzurunda, Mamak halkının bir an önce eksi güzergâhlarına kavuşması dileğiyle
hepinizi sevgiyle, saygıyla selamlıyorum. (CHP sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
TBMM
Başkanlığına
Görüşülmekte olan 1/894 esas numaralı
Araştırma Altyapılarının Desteklenmesine Dair Kanun Tasarısının "Yönetim
Kurulu" başlıklı 8. maddesinin 4. fıkrası olarak aşağıdaki fıkranın
eklenmesi ve hâlihazırda 4. fıkra olan fıkra numarasının (5) olarak
değiştirilmesini arz ve teklif ederiz. 
4) İleri ve tematik araştırma
laboratuvarlarında yönetim kurulu gerek görmesi hâlinde yetkilerinin bir
bölümünü devretmek amacıyla, oybirliğiyle en az biri ilgili yükseköğretim
kurumundan olmak üzere kendi aralarında üç kişiden oluşan bir icra komitesi
oluşturulabilir.
 
Mihrimah Belma Satır (İstanbul) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Takdire bırakıyoruz Sayın Başkanım.
BAŞKAN - Hükûmet katılıyor mu?
KALKINMA BAKANI CEVDET YILMAZ (Bingöl)
– Katılıyoruz Sayın Başkan.
AHMET AYDIN (Adıyaman) – Gerekçe…
BAŞKAN - Gerekçeyi okutuyorum:
Gerekçe:
Değişiklik ile ileri ve tematik
araştırma laboratuvarlarında yönetim kurulu tarafından önemli görülen konuların
yönetiminin doğrudan yönetim kurulu üyeleri ya da yönetim kurulu üyelerinden
oluşan icra komiteleri aracılığıyla yapılabilmesi amaçlanmaktadır.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Kabul edilmiştir.
Diğer önergeyi okutuyorum:
 

 Türkiye Büyük
Millet Meclisi Başkanlığına 
593 sıra sayılı kanun tasarısının 8.
maddesinin 1. fıkrasında geçen “sivil toplum kuruluşlarından” ibaresinden önce
gelmek üzere “meslek odaları ve” ibaresinin eklenmesini, “beş” ibaresinin
“yedi”, “dokuz” ibaresinin de “on bir” olarak değiştirilmesin, son cümleden
önce “Ancak üyelerin en az üçü Yükseköğretim kurumlarından olmak zorundadır.”
cümlesinin eklenmesini, 2.fıkrasının a) bendinde geçen “onaylayarak” ibaresinin
“hazırlayarak onay için kurula sunmak” olarak değiştirilmesini, g) bendinden
geçen “müdürünü belirlemek” ibaresinin de “üç müdür adayını belirleyerek
birinin onayı için kurula sunmak” şeklinde değiştirilmesini arz ve teklif
ederiz.
 
Yusuf Halaçoğlu (Kayseri) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz.
BAŞKAN - Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkanım.
YUSUF HALAÇOĞLU (Kayseri) – Gerekçe…
BAŞKAN - Gerekçeyi okutuyorum:

Gerekçe:
Uygulamada çıkabilecek bazı sorunların
önlenmesi, yönetim kurulunun yapısının genişletilmesi ve müdürün kurul
tarafından atanmasının sağlanması amaçlanmıştır.
BAŞKAN - Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.
Kabul edilen önerge doğrultusunda
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
9’uncu madde üzerinde üç adet önerge
vardır, okutuyorum:
 Türkiye Büyük
Millet Meclisi Başkanlığına 
Görüşülmekte olan 593 sıra sayılı Kanun
Tasarısının "Danışma Kurulu" başlıklı 9'uncu maddesinin birinci
fıkrasında "özel sektör" ibaresinden sonra gelmek üzere ",sivil
toplum kuruluşları" ibaresinin eklenmesini arz ve talep ederiz.

 İdris
Baluken  Faysal Sarıyıldız Pervin
Buldan
 Bingöl Şırnak Iğdır
 Adil
Zozani Erol Dora
 Hakkâri Mardin
Türkiye Büyük Millet Meclisi
Başkanlığına
593 sıra sayılı
Kanun Tasarısının 9. Maddesinin 1. Fıkrasında geçen “ilgili meslek” ibaresinden
sonra gelmek üzere “ve sivil toplum” ibaresinin eklenerek “yirmi” ibaresinin
“yirmi beş” olarak değiştirilmesini arz ve teklif ederiz.
 Alim
Işık Mehmet Günal Yusuf
Halaçoğlu
 Kütahya
 Antalya Kayseri
 Mustafa
Kalaycı Ali Halaman
 Konya Adana
Türkiye Büyük
Millet Meclisi Başkanlığına
Görüşülmekte
olan 593 sıra sayılı Araştırma Altyapılarının Desteklenmesine Dair Kanun
Tasarısı'nın 9. Maddesinin 1. Fıkrasının sonuna aşağıdaki ifadenin eklenmesini
arz ve teklif ederiz.
 Mehmet
Ali Susam Haluk Ahmet Gümüş Ümit
Özgümüş
 İzmir Balıkesir Adana
 Haluk
Eyidoğan Levent Gök Ali
Sarıbaş
 İstanbul Ankara Çanakkale
 Gürkut
Acar Tufan Köse
 Antalya Çorum
"Yükseköğrenim
kuruluşları hariç olmak üzere kamu kurum ve kuruluşlarından Danışma Kurulu'na
gelecek üye sayısı, üye tam sayısının üçte birinden fazla olamaz."
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılmıyoruz Sayın Başkanım.
BAŞKAN – Hükûmet
katılıyor mu?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN – Önerge
üzerinde söz isteyen Tufan Köse, Çorum Milletvekili. 
Buyurun Sayın
Köse. (CHP sıralarından alkışlar)
TUFAN KÖSE
(Çorum) – Teşekkür ediyorum. 
Sayın Başkan,
değerli milletvekilleri; bundan otuz dört yıl önce Çorum’da, Anadolu’nun çok
güzel bir coğrafyasında, bir parçasında büyük acılar, kıyımlar ve işkenceler
yaşandı, acıyla ölüm kol kola gezdi. Mayıs sonunda başlayıp 4 Temmuza kadar
devam eden yaklaşık kırk günlük olaylar sürecinde Alevilerin inanç önderleri
diri diri fırınlarda yakıldı, aralarında hamile kadınların olduğu, engellilerin
olduğu, çocukların da olduğu 57 kişi katledildi. Olayların zirve yaptığı yani
otuz dört yıl önce yarın, 4 Temmuz günü, yalnızca 4 Temmuz günü 17 kişi
katledildi. Acılarının önünde, anılarının önünde saygıyla eğiliyorum. 
Fakat bütün bu acılara karşın Aleviler bağırlarına taş
bastı, bir gün olsun öç almak için ayağa kalkmadılar, acıyı bal eylediler,
acılarını bilince dönüştürdüler. Peki, Aleviler acıyı bal eylediler, acılarını
bilince dönüştürdüler de ne oldu? Otuz dört yıl geçmesine karşın Çorum’da yapılan
katliamdan dolayı kendilerinden bir kez olsun özür mü dilendi? Hayır. Gerçek
katiller bulunup cezalandırıldı mı? O da hayır. Aleviler, memleketimizde
inançlarını özgürce yaşayabilen eşit yurttaşlık haklarını mı alabildiler bu
süreç içerisinde? Onu da alamadılar.
Peki, Çorum, Maraş, Sivas katliamlarına
ortam hazırlayan siyasal söylem ve yapıda bir değişiklik oldu mu? Elbette onda
da bir değişiklik olmadı, hatta daha da beter oldu. 
Şimdi, Cumhurbaşkanı adayı da olan
Başbakan, miting meydanlarında -Başbakanlığı da bırakmadan Cumhurbaşkanı adayı
olan Başbakan- Cumhuriyet Halk Partisinin Genel Başkanını mezhebinden dolayı
“Önemli olan boy değil, soy, soy, soy!” diye, böyle güçlü vurgularla, miting
meydanındaki insanlara yuhalattı. Siyasal söylem hiç değişmemiş, tahrik söylemi
hiç değişmemiş. 14 yaşında ölen bir çocuğu miting meydanlarında yuhalattı. 
RECEP ÖZEL (Isparta) – Hiç uymuyor bu
konuşma, hele şu vakitte hiç uymuyor! 
AHMET AYDIN (Adıyaman) – Ramazanda
konuşulacak şey mi?
TUFAN KÖSE (Devamla) – Yani ülkeyi
böldü ve gelecek yüzyıllara sirayet edecek şekilde böldü. 
Peki, olmayan bir olayı “Camide içki
içildi.” yalanını defalarca söyledi mi? Söyledi. “Başörtülü bacım saldırıya
uğradı.” dedi mi hiç olmayan bir şeyi, “Görüntüleri var.” dedi mi? Dedi.
Cumhurbaşkanı olmak istiyor şu anda, yani Türkiye Cumhuriyeti’nin, milletin
birliğinin ve beraberliğinin temsil edileceği makama gelmek istiyor. Yakışıyor
mu bu söylemler Cumhurbaşkanına? Yakışıyor mu? Yakışıyor mu?
RECEP ÖZEL (Isparta) – Millet oy
verecek nasıl olsa ya! 
TUFAN KÖSE (Devamla) – 2002’de
öldürülen kadın sayısı 66 iken, 2013’te öldürülen kadın sayısını bin yaptı diye
mi cumhurbaşkanı mı olacak Başbakanımız? Öyle mi? 2002’de 1.963 Amerikan Doları
olan dış borcumuzu 5.105 dolar yaptı diye mi biz bunu Cumhurbaşkanı yapacağız
değerli arkadaşlar?
RAMAZAN CAN (Kırıkkale) – Ona millet
karar verecek, millet!
TUFAN KÖSE (Devamla) – Onun için mi
yapacağız? Dünyada gelir dağılımının en bozuk olduğu 2’nci ülke olduk diye mi
biz Sayın Başbakanı Cumhurbaşkanı yapacağız acaba? (AK PARTİ sıralarından “Sana
ne, sana ne”” sesi) 
AHMET AYDIN (Adıyaman) – Siz
yapmayacaksınız, millet yapacak, millet!
TUFAN KÖSE (Devamla) – Yoksa iftar
çadırlarında verdiği yemek sayısını artırdığından dolayı övündüğü için mi
Cumhurbaşkanı yapacağız? 
AHMET AYDIN (Adıyaman) – Millet karar
verir ya!
TUFAN KÖSE (Devamla) – Ya, biz isteriz
ki herkes kendi evinde ya da dostlarının evinde iftar yapsın. 
Değerli arkadaşlarım, bakın, böyle bir
adayı, “Hem laik hem Müslüman olunmaz.” diyen bir adayı, “Demokrasi bir
tramvaydır. Gideceği yere kadar gidilir, orada inilir.” diyen bir adayı mı biz
Cumhurbaşkanı mı yapacağız?
ALİ ŞAHİN (Gaziantep) – Adayınızın adı
neydi?
HİLMİ BİLGİN (Sivas) – Çatıya çıkın!
TUFAN KÖSE (Devamla) – Onun için, böyle
bir adayı mı yapacağız?
2012’de “Mütareke döneminde sayısı çok
artan hayat kadınlarının sayısı 120 binin üzerine çıktı.” diyen Başbakanı mı
Cumhurbaşkanı yapacağız? Soruyorum size. 
RAMAZAN CAN (Kırıkkale) – Sen adayını
konuş ya!
TUFAN KÖSE (Devamla) – Ya da asgari
ücretin 800 lira olduğu memlekette, 700 bin liralık rüşvet saatini koluna takan
bir adamı sekiz yıl milletvekili, bakan yaptı diye mi Cumhurbaşkanı yapacağız
bu Başbakanı? Soruyorum size.
Beyler, değerli arkadaşlar, bu millet
ocağın altını fazla açtı, siz dibinize tuttunuz, siz dibinize tuttunuz. 
RECEP ÖZEL (Isparta) – Allah Allah!
HİLMİ BİLGİN (Sivas) – Ya sen bizi
bırak kendine bak ya!
TUFAN KÖSE (Devamla) – Şimdi, ocağın
altını kıstı. 
Ekmelettin Bey, Türkiye
Cumhuriyeti’nin, Türk milletinin varlığını ve birliğini temsil etmek üzere
Cumhurbaşkanı olacaktır.
RECEP ÖZEL (Isparta) – Samimice mi
konuşuyorsun, samimi misin? Tanıyor musun sen onu? Adını yanlış söyledin ama!
RAMAZAN CAN (Kırıkkale) – Tanıyor
musun?
TUFAN KÖSE (Devamla) – Tanıyoruz tabii,
tanıyoruz. 
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ederim.
AHMET AYDIN (Adıyaman) – Sayın Başkan…
BAŞKAN – Buyurun Sayın Aydın.
AHMET AYDIN (Adıyaman) – Sayın Hatip,
Sayın Başbakanımızla ilgili…
BAŞKAN – Lütfen Sayın Aydın…
Söyleyeceklerinizi buyurun söyleyin, tutanaklara geçmesi anlamında.
Buyurun.


AHMET AYDIN (Adıyaman) – Sayın Başkan,
bir defa, tabii, kendi adayıyla ilgili konuşamadı ama her nedense Sayın
Başbakanımızla ilgili ileri geri, çok kötü, çok tatsız ithamlarda bulundu. 
Birincisi, Cumhurbaşkanı olmasına
kararı millet verir ve bugüne kadar 8 seçim yapıldı, her seferinde aynı
ifadeler kürsüde dile getirildi ama milletin hakemliğine gittik.
RAMAZAN CAN (Kırıkkale) – Anlamıyorlar
ki.
AHMET AYDIN (Adıyaman) – Her seferinde
millet Sayın Başbakanımızı baş tacı etti. Bu Cumhurbaşkanlığı seçiminde de
Türkiye’nin başı, devletin başı olarak inşallah bu millet, milletin gönlünde
taht kuran bu Başbakanı, Sayın Başbakanımızı Cumhurbaşkanı olarak seçecektir.
(AK PARTİ sıralarından alkışlar) 
BAŞKAN – Teşekkür ediyoruz Sayın Aydın.
ALİ ÖZ (Mersin) – Tamam, devlet
imkânlarını kullanmadan gitsin bakayım hadi.

3.- Araştırma Altyapılarının Desteklenmesine Dair Kanun Tasarısı
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu ile
Plan ve Bütçe Komisyonu Raporları (1/894) (S. Sayısı: 593) (Devam)

BAŞKAN - Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
593 sıra sayılı
Kanun Tasarısının 9. Maddesinin 1. Fıkrasında geçen “ilgili meslek” ibaresinden
sonra gelmek üzere “ve sivil toplum” ibaresinin eklenerek “yirmi” ibaresinin
“yirmi beş” olarak değiştirilmesini arz ve teklif ederiz.
  Alim
Işık (Kütahya) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN – Sayın Halaçoğlu, gerekçeyi
okutuyorum.
Gerekçe: 
Danışma Kurulunun yapısının
genişletilerek üye sayısının artırılması amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 593 sıra sayılı Kanun
Tasarısının "Danışma Kurulu" başlıklı 9'uncu maddesinin birinci
fıkrasında "özel sektör" ibaresinden sonra gelmek üzere ",sivil
toplum kuruluşları" ibaresinin eklenmesini arz ve talep ederiz.
 Pervin
Buldan (Iğdır) ve arkadaşları


BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN – Önerge üzerine söz isteyen
Adil Zozani, Hakkâri Milletvekili. (HDP sıralarından alkışlar)
ADİL ZOZANİ (Hakkâri) – Önerge üzerinde
söz aldım, hepinizi saygıyla selamlıyorum.
Benim dikkatinizi çekmek istediğim bir
konu var, onu sizinle paylaşmak üzere söz aldım. 
Şimdi, Mardin Büyükşehir Belediyesinde
yaşanan bir dramı ifade… Aslında dram da değil yani bir ucubelikten söz
edeceğim. Mardin Büyükşehir Belediyesi, biliyorsunuz, son Büyükşehir Yasası’yla
birlikte büyükşehir belediyesi olanlardan bir tanesidir. Ancak, Türkiye’nin pek
çok yerinde pek çok ilimiz büyükşehir statüsüne geçti, Mardin de bunlardan bir
tanesiydi. Büyükşehir belediyesi statüsüne geçen diğer yerlerde büyükşehir
belediyelerine bir sorumluluk yüklendi ama sorumluluğa denk gelecek biçimde de
kaynaklar aktarıldı. Ancak, Mardin Büyükşehirde bunun yerine farklı bir
uygulamaya gidildi. Örneğin, Mardin Büyükşehir Belediyesi şu anda bin civarında
köye hizmet götürmek durumundadır, bütün ilçelerine hizmet götürmek
durumundadır. Daha önce diğer illerde yaşanan varlıkların büyükşehir
belediyesine geçirilmesi uygulamasının tam tersi Mardin Büyükşehir
Belediyesinde işlendi. Mardin Büyükşehir Belediyesine devredilmesi gereken varlıklar
Hazineye devredildi ama bütün borçlar, sorumluklar Mardin Büyükşehir
Belediyesine devredildi. Mesela, 1.618 arsanın Büyükşehir Belediyesine
devredilmesi gerekirdi, bunlardan sadece 1 tanesi Mardin Büyükşehir
Belediyesine devredildi, o da mezarlık. Geriye kalan arsaların tamamı Hazineye
devredildi. 
İl özel idareleri, biliyorsunuz,
büyükşehir belediyelerine devredildi kadrolarıyla birlikte, varlıklarıyla
birlikte. Mardin İl Özel İdaresi binası Hazineye devredildi, YİKOB’a
devredildi, YİKOB’un kullanımına tahsis edildi. Bina dahi Belediyeye verilmedi.

Borcunu ödediği farklı bir uygulamadan
söz edeceğim şimdi size: Mardin’de Atatürk Kültür Merkezi var. Daha önce
Belediyenin bünyesindeydi bu Kültür Merkezi. 20 milyon civarında borcu var, bu
binanın borcu yani Atatürk Kültür Merkezinin borcu Mardin Büyükşehir
Belediyesine devredildi, “Sen bu borcu öde.” dendi ama Kültür Merkezinin
kendisi belediyeye devredilmedi. 
Mesela, borcunu ödediği başka bir
yatırımdan söz edeceğim: Mova Park var Mardin’de. Parkın borcu Belediyeye
devredildi, Parkın kendisi Belediyeye devredilmedi.
RECEP ÖZEL (Isparta) – Hangi belediyeye
devredildi?
ADİL ZOZANİ (Devamla) – Esasında sizin
onu kazanacağınızı umduğunuz bir belediyeye devredilmiş, ismini telaffuz
etmeyeyim.
RECEP ÖZEL (Isparta) – Yine belediyeye
devredilmiş ama.
ADİL ZOZANİ (Devamla) – Mardin
Havaalanı civarındaki 5 arsa, ayrı bir arsa, değeri yüksek olan arsa,
Belediyeye ait olan arsa Belediyeden alınmış, Hazineye devredilmiş. Bunların
hepsi 30 Mart seçimlerinden önce olmuş, bu uygulamalar 30 Mart seçimlerinden
önce olmuş. İl özel idaresine ait 61 araç valiliğin kullanımına verildi, diğer
kurumlara devredildi ama il özel idaresinin tüm borçları belediyeye verildi.
Artuklu Belediyesi hizmet binası yoktu. Mardin Büyükşehir Belediyesinin
kullandığı hizmet binası seçimlerden önce Artuklu Belediyesine devredildi.
Artuklu Belediyesine ait 115 milyon lira borç büyükşehir belediyesine
devredildi. Toplamda Mardin Büyükşehir Belediyesinin 580 milyon civarında borcu
oluşturuldu ama elindeki bütün kaynaklar elinden alındı. 
Şimdi, bu uygulama eğer vicdana
sığıyorsa sizin vicdanınıza havale ediyorum. Sayın Başbakanın, ilgili
bakanların imzasıyla oluşmuş bu garabetin bir an önce ortadan kaldırılması
gerekir, belediyeye… 
(Mikrofon otomatik cihaz tarafından
kapatıldı) 
ADİL ZOZANİ (Devamla) – …devredilmesi
gereken mülklerin bir an önce belediyeye devredilmesi gerekir. Bu konuyu
dikkatinize sunmak istedim.
Teşekkür ederim. 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler..: Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
10’uncu madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 593 sıra sayılı Kanun
Tasarısının “Araştırma Altyapısı Müdürü” başlıklı 10’uncu maddesinin üçüncü
fıkrasındaki “Müdür” ibaresinin “İdari Müdür” olarak değiştirilmesini arz ve
talep ederiz. 
İdris
Baluken Faysal Sarıyıldız Pervin
Buldan
Bingöl
 Şırnak Iğdır
Adil
Zozani  Erol Dora
Hakkâri
 Mardin
Türkiye Büyük
Millet Meclisi Başkanlığına
Görüşülmekte olan Kanun Tasarısının 10.
maddesinin 1. fıkrasında geçen “en az lisans mezunu” ibaresinin “en az doktora
derecesine sahip şekilde değiştirilmesini ve “seçilir” ibaresinin “seçtiği üç
aday arasından Kurulca atanır” olarak değiştirilmesini arz ve teklif ederiz. 
Yusuf
Halaçoğlu Mustafa Kalaycı Mehmet Günal

Kayseri Konya Antalya
Alim
Işık Murat Başesgioğlu
Kütahya İstanbul
Türkiye Büyük
Millet Meclisi Başkanlığına
Görüşülmekte
olan 593 sıra sayılı Araştırma Altyapılarının Desteklenmesine Dair Kanun
Tasarısı'nın 10. Maddesinin 1. Fıkrasının aşağıdaki şekilde değiştirilmesini
arz ve teklif ederiz. 
Mehmet
Ali Susam Haluk Ahmet Gümüş Ümit Özgümüş

İzmir Balıkesir Adana
Ramazan
Kerim Özkan Gürkut Acar Ali
Sarıbaş

Burdur Antalya Çanakkale

Haluk Eyidoğan

İstanbul

1) "Müdür,
yönetim kurulunun oy çokluğuyla alacağı karar ile en az yüksek lisans mezunu
olan ve araştırma altyapısının çalışacağı ilgili bilim dallarından birinde en
az yedi yıllık tecrübeye sahip kişiler arasından seçilir; üç yıl süreli
sözleşmelerle 22/5/2003 tarihli ve 4857 sayılı İş Kanunu hükümlerine göre
istihdam edilir." 
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan.
BAŞKAN – Önerge
üzerinde söz isteyen Ümit Özgümüş, Adana Milletvekili.
Buyurun Sayın
Özgümüş. (CHP sıralarından alkışlar)
ÜMİT ÖZGÜMÜŞ
(Adana) – Sayın Başkan, değerli milletvekilleri; sizleri tekrar saygıyla
selamlıyorum.
Daha konuşmamı
dinlemeden Komisyon ve Hükûmetin birisi katılmıyor, birisi katılamıyor. Her
geldiğimde söylüyorum, ikisinin arasındaki farkı bilmiyorum, kim niye katılır,
katılamaz. Onun için, burada yasada, tasarıda yanlış olan bazı konuları tarihe
not düşsün diye açıklamaya çalışacağım. Çünkü, daha önce açıkladığım ve yine
Komisyonun katılmayıp Hükûmetin katılamadığı bazı konularda daha sonra sorunlar
çıktı. Burada da sorunlar çıkacak. Biraz önce, yine, kabul edilmeyen önerge
ilgili de ileride mahkemelik olunduğu zaman buradaki kayıtlardaki şeyler ortaya
çıkacak. Çünkü, bu tür tasarılar hazırlanırken, şu anda bizim alt komisyonda
görüştüğümüz Rekabet Kanunu’nda olduğu gibi kopyala yapıştır yöntemi
uygulanıyor -bir yere geldiği zaman- başka bir kurumdan alınıyor, doğru yanlış
mı üzerinde çalışılmadan üzerinde tartışılmadan yeni maddeye ekleniyor. Yanlış
olduğunu söylediğimiz zaman da ilgili bürokratlara bunu nerden çıkardınız diye
“Şeker Kanunu’ndan aldık, BDDK’dan aldık, oradan aldık yapıştırdık.” Şimdi,
burada da buna benzer kopyala yapıştır yöntemiyle maddeler var. Bunlardan bir
tanesinin sakıncasını aslında daha önce kalkınma ajanslarında gördük, şimdi
oradan buraya kopyala yapıştır yöntemiyle almışlar.
14’üncü maddenin (3)’üncü fıkrası diyor
ki: Kamu kurum ve kuruluşlarından gelen kişiler, burada, araştırma
altyapılarında çalıştıktan sonra, bu şekilde istihdam edilenler… Yani, kamu
kurumundan gelenler, araştırma altyapılarındaki görevleri sona erdiğinde,
öğrenim durumlarına göre diye devam ediyor, en geç altı ay içerisinde yapacağı
başvuru üzerine en geç üç ay içerisinde atanır.
Şimdi, kalkınma ajanslarında bunun
sıkıntıları yaşandı, Sayın Bakan biliyor, soru önergesi de verdim, sözlü olarak
da sordum. 2 tane personel oradan ayrıldığında tekrar kamuya döneceğini o anda
beyan etmediği için kalkınma ajansından kıdem tazminatı alıyor -kıdem tazminatı
verilmez dediği hâlde yasa- ondan sonra kamudaki görevine tekrar geri dönüyor.
Bir sene sonra bunu ben ortaya çıkardığımda, yasal yoldan üzerine gidilerek
verilen kıdem tazminatları geri alınıyor; Bakan bir tanesinin alındığını
söylemişti benim soru önergeme cevapla, bir tanesinin de alınacağını
söylemişti.
Şimdi, bakın, burada araştırma
altyapılarından birisi kamudan geldi ve kamuya dönecek, altı ay içerisinde
başvurma hakkı var. Hâlbuki, Yargıtayın yerleşik kararlarına göre, bu insanlar
oradan ayrılırken bir ay içerisinde kıdem tazminatlarının ödenmesi lazım. Kıdem
tazminatlarını ödediniz, verdiniz, ondan sonra üç ay sonra, dört ay sonra
tekrar eski görevine dönmek için gitti kurumuna dilekçe verdi. Tekrar yasal
yollardan bu insanlara verdiğiniz kıdem tazminatını geri almaya çalışacaksınız.
Öyle olunca, biz bunu baştan, 14’üncü maddeye geldiğinde, önergemiz de var eğer
kabul ederseniz… Araştırma altyapısından ayrılırken zaten kamuya döndüğünde
kamu onu tekrar işe almak zorunda olduğu için, ayrılırken benim yanında
bulunsun ben tekrar eski kurumuma döneceğim diye.
9’uncu maddede önemli bir şey var,
orada Danışma Kurulu 5 kişiydi, 20 kişiye çıkarılmasını önerdik. Kırk yılda bir
de olsa o kabul edilmiş, 20 kişiye çıkmış Danışma Kurulu. Ama orada çalışma
usul ve esasları yönetmelikle belirlenecek. Bizim orada ısrarla söylemek
istediğimiz şey: 20
kişilik Danışma Kuruluna yönetmelik hazırlanırken yine akademik kişiler, yine
üniversiteden hocalar doldurulmasın, uygulamanın içerisinden gelen kişiler
olsun. Bir yerde bir araştırma yaparken TÜBİTAK’a gitmiş, KOSGEB’e gitmiş,
SANTES’e gitmiş ve zorluklarla karşılaşmış insanlar da olsun, onlar da o
yapının içerisinde olsun. 
Sayın Bakanım da buradayken bir şeyi hatırlatmak istiyorum.
Kalkınma ajanslarında bir performans sistemi getirdiniz, Türkiye’nin her
tarafından şikâyetler geliyor. Ay sonunda o kalkınma ajansının koyduğu
kriterlere göre, performans kriterine göre -oradaki genel sekreterin
yetkisinde- genel sekreter 250, 500, bilmem kaç lire ek maaş verebiliyor. Bu,
her yerde şu anda doğru kullanılmıyor, yanlış kullanılıyor. Ay sonu geldiğinde
oradaki genel sekretere yakın kişiler, dayı, akraba, hısım torpiliyle cemaat,
tarikat torpiliyle, siyasi yakınlık torpiliyle, aslında göstermelik kriterler
yerine yakınlık derecesine göre performansa dayalı prim alıyor. Bunlarla ciddi
biçimde ilgilenilmesi gerektiğini düşünüyorum ve tekrar saygılar sunuyorum.
(CHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:


Türkiye Büyük
Millet Meclisi Başkanlığına
Görüşülmekte olan Kanun Tasarısının 10.
maddesinin 1. fıkrasında geçen “en az lisans mezunu” ibaresinin “en az doktora
derecesine sahip şekilde değiştirilmesini ve “seçilir” ibaresinin “seçtiği üç
aday arasından Kurulca atanır” olarak değiştirilmesini arz ve teklif ederiz. 
 Yusuf Halaçoğlu
(Kayseri) ve arkadaşları
BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ ÖZCAN ULUPINAR (Zonguldak) –
Katılmıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl) – Katılmıyoruz Sayın
Başkan.
YUSUF HALAÇOĞLU (Kayseri) – Gerekçe…
BAŞKAN – Gerekçeyi okutuyorum:
Gerekçe:
Araştırma altyapısı müdürünün lisans mezunu olması yeterli
değildir. Araştırma altyapısının vizyonu ve yapılacak işlerin belirlenmesi ve
izlenmesi hususunda müdürün etkisi ve önemi dikkate alındığında, altyapı
müdürünün en az doktora düzeyinde akademik yeterliliğe sahip kişilerden
seçilmesinin daha faydalı olacağı düşünülmektedir.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı Kanun
Tasarısının “Araştırma Altyapısı Müdürü” başlıklı 10’uncu maddesinin üçüncü
fıkrasındaki “Müdür” ibaresinin “İdari Müdür” olarak değiştirilmesini arz ve
talep ederiz.
Pervin Buldan
(Iğdır) ve arkadaşları 
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkanım.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkanım.
BAŞKAN – Gerekçeyi okutuyorum:
Gerekçe:
Bu önerge ile müdür yerine “idari
müdür” ifadesinin kullanılması amaçlanmıştır. Zira, müdür yalnızca idari
işlerin yürütülmesinden sorumlu olup, ilgili bilimsel ve akademik konular
yönetim kurulu başkanına (araştırma altyapısı başkanı) bırakılmalıdır.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
11’inci madde üzerinde iki adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı kanun
teklifinin 11'inci maddesinin 5'inci fıkrasın da geçen "bilim ve teknoloji
alanında faaliyet gösteren ve kamu yararına çalışan dernek veya vakıflara"
ibaresinin çıkarılmasını 6'ıncı fıkrasında “Bu madde kapsamındaki
protokoller" Kurul ibaresinden sonra gelmek üzere "ilgili
yükseköğretim kurumu" ibaresinin eklenmesini arz ve teklif ederiz.
 İdris
Baluken Faysal Sarıyıldız Erol
Dora
 Bingöl Şırnak Mardin
 Pervin
Buldan Adil Zozani
 Iğdır Hakkâri

Türkiye Büyük
Millet Meclisi Başkanlığı'na
Görüşülmekte olan Kanun Tasarısının
11.madde başlığındaki “ve işletme hakkı devri" ibaresi ile (5) fıkrasının
madde metninden çıkarılmasını arz ve teklif ederiz.
 Yusuf
Halaçoğlu Mustafa Kalaycı Mehmet
Günal
 Kayseri Konya Antalya
 Murat
Başesgioğlu Alim Işık
 İstanbul Kütahya
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkanım.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkanım.
BAŞKAN – Gerekçeyi okutuyorum:
Gerekçe:
Sayıştay denetimine ve ihale mevzuatına
tabii olmadan, üniversitelerin şirket kurması veya şirkete ortak olmasının
önünün açılması, detayların ise yönetmelik ve protokollere bırakılması çok
geniş bir hareket ve suiistimal alanı bırakmaktadır. Bu nedenle araştırma
altyapılarının işletme hakkının özel sektöre, bilim ve teknoloji alanında
faaliyet gösteren ve kamu yararına çalışan dernek veya vakıflara devredilebilir
olması sakıncalı görülmektedir.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 593 sıra sayılı kanun
teklifinin 11'inci maddesinin 5'inci fıkrasın da geçen "bilim ve teknoloji
alanında faaliyet gösteren ve kamu yararına çalışan dernek veya vakıflara"
ibaresinin çıkarılmasını 6'ıncı fıkrasında “Bu madde kapsamındaki
protokoller" Kurul ibaresinden sonra gelmek üzere "ilgili
yükseköğretim kurumu" ibaresinin eklenmesini arz ve teklif ederiz.
 Adil
Zozani (Hakkâri) ve arkadaşları
BAŞKAN –Komisyon önergeye katılıyor mu?

PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN –
Gerekçeyi okutuyorum:
Gerekçe:
Ülkemizde,
hâlihazırda araştırma altyapılarının işletilmesi için bilim ve teknoloji
alanında faaliyet gösteren ve kamu yararına çalışan dernek veya vakıflar
bulunmaktadır. Kanun teklifinde böyle bir değişikliğe gidilmesinin gerçekte
karşılığı yoktur. Gerçekte bir karşılığı olmayan düzenlemenin ayrıca
suiistimallere ve kayırmacılığa kapı aralanmak istenmiştir. Değişiklik ile bu
sorunun giderilmesi amaçlanmıştır. Madde 6'da yapılan değişiklikle tasarı
metninin daha anlaşılır olması amaçlanmıştır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Böylece, birinci
bölümde yer alan maddelerin oylamaları tamamlanmıştır.
Şimdi ikinci
bölümün görüşlerine başlıyoruz. İkinci bölüm, geçici madde 1 dâhil olmak üzere
12 ila 21’inci maddeleri kapsamaktadır. 
İkinci bölüm
üzerinde Milliyetçi Hareket Partisi Grubu adına söz isteyen Emin Haluk Ayhan,
Denizli Milletvekili.
Buyurun Sayın
Ayhan. (MHP sıralarından alkışlar) 
Süreniz on
dakikadır.
MHP GRUBU ADINA
EMİN HALUK AYHAN (Denizli) – Teşekkür ediyorum Sayın Başkan.
Sayın Başkan,
sayın milletvekilleri; görüşülmekte olan 593 sıra sayılı Tasarı’nın ikinci
bölümü üzerine Milliyetçi Hareket Partisinin görüşlerini arz etmek için söz
aldım. Bu vesileyle yüce heyeti saygıyla selamlıyorum.
Komisyon
Başkanımıza teşekkür ediyorum, en azından bizi bu konuda enforme etti, brifing
aldık, izleyebildiğimiz kadarıyla bilgilendirildik. 
Gerçekten
tasarının konusu araştırma altyapılarının desteklenmesi, adı da “Araştırma
Altyapılarının Desteklenmesine Dair Kanun Tasarısı”. AR-GE ve yenilik
politikalarının temel amacı, teknoloji ve yenilik faaliyetlerinin özel sektör
odaklı artırılarak faydaya dönüştürülebilmesi. Özel sektör, sayenizde, AKP
sayesinde, Hükûmet sayesinde her şeyi faydaya çok çabuk dönüştürebiliyor.
AR-GE’ye de gerek yok, 17-25 Aralık meselesi ortada, hakikaten özel sektör açısından
çok verimli geçiyor. Yeniliğe dayalı ekosistem oluşturacakmışsınız, araştırma
sonuçlarını ticarileştirilecek ve markalaştırılacak, teknoloji yoğun ürünlerde
küresel ölçekte yüksek rekabet gücüne erişmesine katkıda bulunacaksınız. Biz
17-25 Aralıkta yeniliğe dayalı ekosistemin nasıl yaratıldığı gördük, olayların
nasıl ticarileştirildiğini de gördük.
Bu konuda sizin yönettiğiniz ülkemizde
marka oldu. Sayın Başbakan da bu olaydan gerçekten rahatsız Sayın Bakan, bunu
konuşmalarından anlıyoruz. Daha önce iş birliği içinde olduklarınız size tezgâh
kurmuş fakat siz hâlâ muhalefetle iş birliği yaptığını iddia ediyorsunuz, böyle
bir şey olmaz. Ben size o zamanlar bütçe esnasında yaptığım konuşmalarda,
görüşmeler esnasında sordum, bir tek dayak yemediğimiz kaldı. “Hukuk dışı elde
edilmiş delil.” dediniz. Tamam, dedik. Meraktan sorar “Sayın Başbakanım bu var
mı yok mu?” diye sorarsınız dedik, üzerimize yürüdünüz neredeyse orada. Biz
sizle kaldı ki mesai arkadaşıyız. Ben mesai arkadaşlarıma da oradan teşekkür ediyorum,
bizi bilgilendirdiler.
AR-GE riskli bir yatırım, geri dönüşümü
uzun vadede, o da olursa maliyeti özel sektöre çok yüksek. Özel sektör pratik
bir yol tutuyor, aralarında temayüz edenler var, onlar AR-GE’ye ihtiyaç
duymadan 17-25 Aralıkta olduğu gibi farklı bir işle, yöntemle bu işi
beceriyorlar. 
Şimdi, sizin bir finansmanı belli
olmayan sanayi stratejiniz var, AR-GE olmadan nasıl, ne iş yapacak? Sizin
geldiğinizden beri yaptığınız katkılar, üretimde yüksek teknolojinin daha iyi
kullanılabilmesi, daha çok kullanılabilmesi... Yüksek teknolojili üretimin
fevkalade arttığını gösteren bir emare var mı? İhraç ettiğiniz mallarda yüksek
teknoloji ürünü -buralarda söylendi- yüzde 3’ler düzeyinde, ithal
ettiklerinizde yüzde 13-14’ler düzeyinde. Bunun övünülecek, sevinilecek,
memlekete iyi diye lanse edilecek bir tarafı da yok, zaten yapamıyorsunuz da. 
Şimdi, bu, AR-GE’yle ne kadar
ilişkilendirilebilir, bilmiyorum. AR-GE için bilim adamı, mühendis istihdam
edeceksiniz, alanınızda bilim ve teknoloji geliştireceksiniz, yeni bilgi elde
edeceksiniz veya mevcutla yeni ürün, yeni bilgi elde edeceksiniz. Şimdi, AR-GE
için ne yapacaksınız? Temel araştırma, uygulamalı araştırma, deneysel gelişim.
Sürece bakarsanız, araştırılacak konuya ilişkin yeni bilgi, belge ve deney,
gözlem lazım. Bununla ilgili daha spesifik bir pratiğe irca edeceğiniz bir
işlem lazım. Bunun da ötesinde yeni malzeme, ürün ve araçların üretimine, yeni
işlemlerin, sistemlerin, hizmetlerin kurulmasına veya mevcutların
geliştirilmesine yönelik çalışma olması lazım. Yardımda etkinlik
sağlayacaksınız. Yardımda ne kadar etkinlik sağlayıp sağlamadığınız tartışılır.
Bize rakamların arttığını söylüyorsunuz, istihdamı vesaire, ama oradan elde
edilen çıktının ülke ekonomisine katkısı konusunda bir şey ifade edemiyorsunuz.
Yoksa, gerisi iyi yazılmış, bürokratların uğraştığı bir şey. 
Bir de merak ettiğim bir şey: Burada bu
işle uğraşması gereken TÜBİTAK. Bu işle uğraşması gereken TÜBİTAK’ın durumuna
bakarsanız, siz orada bilimsel çalışmıyorsunuz, tekniğe uygun çalışmıyorsunuz.
Neyle ilgili çalışıyorsunuz? Yeni atanan Sanayi Bakanı TÜBİTAK’la ilgili
söyledi, hissen doğru olmadığını düşünüyor. Siz o günleri hatırlarsınız, o
demeçleri. Yani hissen. Şurada bulabilirsem söyleyeyim bir daha, ne diyor?
Söylediği bu konuda, hissen, dinleyerek o işin ne olmadığını? Gerçek
olmadığını, ne yapıyor? Söylüyor. Böyle bir Sanayi ve Teknoloji Bakanı da
evlere şenlik. Şimdi, devam edelim.
Yardımların kuşkusuz neyi var? Riskleri
de var. Biraz önce TÜBİTAK dedik, “paralel” diyorsunuz, değiştiriyorsunuz,
inanmıyorsunuz. Şimdi ben bu tasarıya baktım. Bu tasarı Başbakanın imzasıyla
17/3/2014 tarihinde Türkiye Büyük Millet Meclisine yazılmış. Şimdi böyle
yazılan bir tasarının muhtemelen birkaç ay önceden de çalışmaları bürokrasi
tarafından ne yapılıyor? Hazırlanıyor. Siz yarın buradan çıkacak olumsuz bir
sonuca da “Paralel devletin bürokratları.” diye bu arkadaşları lekelemeye
kalkarsanız ben çok üzülürüm. İyi incelendi mi bu sizin tarafınızdan? Hangi
memurlar izledi? 
Şimdi, olaya baktığınız zaman, olayı
çok net ve açık bir şekilde ortaya koymak lazım Sayın Bakan. Bu olması gereken
bir şeyse mutlaka burada tartışılıyor, oluyor ama olumsuz bir netice aldığınız
zaman yıllardır birlikte hareket ettiğiniz, ne istedilerse verdiğinize
söyledikleriniz gerçekten yakışan bir şey değil. Hele muhalefete onlarla iş
birliği içinde –en azından kendi siyasi partim açısından söylüyorum- onlarla
birlikte hareket edildiğini söylemek… Hayâ duygularının dumura uğradığını ifade
etmek istiyorum. Böyle bir şey söylenmez.
2010-2014 yıllarını strateji kapsıyor.
Uzun vadeli bir vizyonu yok sanayi stratejisinin. Nasıl geliştireceksiniz, ne
yapacaksınız? Dün yanlış anlamadıysam, televizyonda izliyordum, 800 milyar
dolar millî gelirden bahsettiniz. Bu sizin gururunuz, ülkenin de gururu öyle
değil mi? 800 milyar dolar millî gelir. 3 misli arttı öyle değil mi kişi başına
dolar sizin hesabınıza göre? Maliye Bakanı burada bütçe konuşmasında -hiç
olmasın, bilim namusuyla- bunun TL bazında reel fiyatlarla 1,4 kat arttığını
söyledi. Bunun başka ölçme yöntemleri de var, bunu rahatlıkla söyleyebilirim
ama doğruyu söylemiyorsunuz Sayın Bakan “Millî gelir arttı.” diyorsunuz. Millî
gelir ilk çeyrekte 4,3 arttı ama dolar bazında yüzde kaç arttı? Sorun bakalım
yanınızdaki, yönünüzdeki arkadaşlara. Çok iyi bildiğini bildiğim arkadaşlar
var. Yüzde 7 reel olarak dolar bazında düştü. Niye söylemiyorsunuz bu kürsüden?
“3 misli arttı.” derken dolar bazında onu söylüyorsunuz. Bunun bir mukayese
mantığı var. Maliye Bakanını sev, sevme, en azından buraya koymuş kitabına. Ne?
Satın alma gücü paritesi, dolar, reel fiyatlarla TL. En azından bunun
doğrulukla söylenmesini isterdim.
Şimdi, zaman zaman bu konuda Sayın
Numan Kurtulmuş sizin ekonomi politikanızla ilgili birtakım bir şeyler
söylüyor. Lütfen onları bir okuyun ve Numan Bey’le bir tartışın. Numan Bey
kendisini hâlâ eski partisinde sanıyor.
Yani, şimdi sizin arkanızda devlet
memurları var, bir şeyler söylüyorsunuz ama olmayanların nasıl konuştuğunu,
partinizin ekonomi politikasıyla ilgili neler söylendiğini bir takip edin
bakalım. 
Şimdi, 2008’den bu yana 10.500
dolardan, dolar bile hesap etseniz… Ne yapıyorsunuz?” Orta gelir tuzağı” falan
diyorsunuz da aynı kalıyorsunuz. 
Bir de şu Merkez Bankası Başkanına
“paralelci” mi diyeceksiniz, başka bir şey mi diyeceksiniz; alacaksanız iki
satır bir kanunla alın adamı görevden de kurtulsun. 
(Mikrofon otomatik cihaz tarafından
kapatıldı) 
EMİN HALUK AYHAN (Devamla) – Milletin
haysiyetiyle bu kadar oynanmaz ya! İstemiyorsanız -her şeyi değiştiriyorsunuz-
değiştirin onu da, gerekli düzenlemeyi yapın. Bu olayda da gerçekten destek
verilir ama bu olayın da hesabını tutun. Tutmuyorsunuz onu. Zaten bugüne kadar
bunun gelmesinin sebebi de bu işi iyi yapmamanızdan kaynaklanıyor. 
Ben yüce Meclise saygılarımı sunuyorum.
Bütün arkadaşların Ramazanını tebrik ediyorum. Saygılar sunuyorum. (MHP
sıralarından alkışlar) 
BAŞKAN – Teşekkür ediyorum.
Bölüm üzerinde Cumhuriyet Halk Partisi
Grubu adına söz isteyen Kemal Değirmendereli, Edirne Milletvekili.
Buyurun Sayın Değirmendereli. (CHP
sıralarından alkışlar) 
CHP GRUBU ADINA KEMAL DEĞİRMENDERELİ
(Edirne) – Sayın Başkan, değerli milletvekilleri; 593 sıra sayılı Araştırma
Altyapılarının Desteklenmesine Dair Kanun Tasarısı’nın ikinci bölümü üzerine
söz almış bulunmaktayım. Yüce Meclisi saygıyla selamlarım.
Değerli milletvekilleri, dünyanın
gelmiş olduğu gelişmişlik düzeyinde göz ardı edilmemesi gereken bakış açısı şu
olmalıdır: Yeni düzende artık sadece büyük balık küçük balığı yutmuyor, hızlı
balık da yavaş olanı yutuyor. Teknolojinin olağanüstü hızla ilerlediği küresel
düzende ülkelerin bu yarışta yerini alabilmesi için; hızlı, dinamik, hedef
odaklı çalışan, üreten ve güçlerini birleştiren bir felsefeyle ilerlemesi
kaçınılmazdır.
Peki, biz bu hususta, dünya ölçeğinde
nerelerdeyiz, neler yapıyoruz, neler hedefliyoruz, aslında neler yapmalıyız? Bu
kanunla araştırma ve geliştirme altyapılarımızı geliştirelim diyoruz. Çok
olumlu ancak bunun için bazı gereklerin altını çizmemiz gerekiyor. AR-GE
gerçekten elit bir iştir. AR-GE yapısını geliştirmede olmazsa olmaz gerekenler:
Birincisi; inovasyon, yenilikçilik, yaratıcılık, girişimcilik, stratejik
planlama, teşvik ve eğitim konularıyla birlikte değerlendirilmezse bir başarıyı
elde etmemiz söz konusu olmayacaktır.
Değerli milletvekilleri, AR-GE
yarışının en temel taşı, eğitilmiş, donanımlı nesillerdir. Genç ve dinamik bir
nüfusa sahibiz. Bu nüfusu değerlendirmek elimizde. Bu genç nüfusu, üreten, yeni
ve ihracata dayalı teknolojileri geliştiren ve küreselleşmeye de açık alanlarda
yol aldırmamız gerekiyor. 
Ancak, değerli milletvekilleri, 2013
OECD göstergelerine baktığımızda AR-GE merkezlerini oluşturacak bu potansiyel
altyapımıza bakacak olursak 15 yaş grubunda fen, okuma ve matematik alanlarında
yeterlilik göstergesinde 38 ülke arasında maalesef 34’üncü sıradayız. Doktora
seviyesinde -ki bu AR-GE merkezleri için en önemli kaynak kişileri oluşturur-
mezuniyetler arasında, 39 ülke arasında 35’inci sıradayız maalesef. Yine,
dünyanın önde gelen 500 üniversitesi arasında sadece 4 üniversitemiz yer
alabilmekte. Hâlbuki gayrisafi millî hasılamızla orantıladığımızda, diğer
ülkelerin üniversiteleriyle orantıladığımızda bizim gayrisafi millî hasılamıza
oranla 8 üniversitemizin ilk 500 içerisinde olması gerekiyor, oysa 184
üniversitemiz var ama sadece 4 üniversite ilk 500’e girebiliyor. 
Burada çok önemli bir eksikliğin de
altını çizmek istiyorum. Gayrisafi millî hasıladan yükseköğrenime ayırdığımız
payla 1,1’le yine OECD ülkeleri arasında 36’ncı sıradayız maalesef.
Yine, AR-GE merkezlerini oluşturacak
araştırmacı sayısı açısından bakacak olursak kişi başına 1 milyon, mesela
Finlandiya’da 7.700 kişi düşüyor, Singapur’da 6 bin, Güney Kore’de 5 bin, bizde
ise sadece 884 kişi düşüyor. 
Yine, çok üstünde durduğumuz, hep
beraber üstünde durduğumuz, arzu ettiğimiz, “2023’te ilk 10 ekonomi arasına
girelim.” derken bizim önümüzdeki 16 ekonomiden en az AR-GE’ye pay ayıran
İspanya 20 milyar dolar ayırmış 2012’de. 
Yani bizim bu hedeflere ulaşmak için
daha büyük katkılar koymamız gerekiyor. Burada, bu yasa görüşmeleri sırasında
AR-GE’yi ön planda tutan bir anlayışla şunun altını çizmek istiyorum: Güney
Kore örneğine bakacak olursak, Güney Kore, ihracata yönelik AR-GE ürünlerine
destek vererek bu noktaya geliyor ve Sayın Bakan, çok önemli bir konuda
üretmeyen AR-GE merkezlerini Güney Kore kapatmış durumda. Yani bu kanunda
benzer maddeler yok ama bizim de bu konuları önemsememiz gerekiyor. 
Yine, değerli milletvekilleri, ülkeler
inovasyon odaklı bir kalkınmayı 3 önemli hususla gerçekleştirebilmekteler:
Yetenek, teknoloji ve hoşgörü. Yaratıcılığın önemi açık ancak oluşumu için de
açık sosyal, kültürel ve coğrafi bir ortama, bir ekosisteme ihtiyaç vardır.
Yetenek ve teknoloji kullanımıyla ortaya çıkan güç, toplumsal hoşgörünün yüksek
olduğu bölgelere yönelip o bölgeyi geliştirmektedir, hatta dünyadaki trendleri
bile oluşturmaktadır. Açık rejimler inovasyon ve yaratıcılık ile yeni
sektörlerde ilerleme sağlayabiliyorlar. Yaratıcı bireylerin ekonomik değer
yaratabileceği bir iklim inşa edilebilmesi için, sadece ekonomik ve teknik
açıdan bakmayıp eğitim, sanat, siyasal kültür alanlarını da göz ardı etmemek
gerekmektedir. Siyasal iradenin yargıya müdahale ettiği, siyasi amaçlarla
girişimcinin vergi gibi hususlarda cezalandırıldığı, farklı görüşlere sahip
olanların isimlerinin çizildiği, özel hayata müdahale edildiği, medyanın
kimilerinin tekelinde olduğu bir ortamda girişimcilik, yaratıcılık ve
yenilikler beklemek imkân dâhilinde değildir. Ülkemiz gelişmiş ülkelerle ürün
kalitesi ve yeni ürünler bazında rekabet edebilmek için, araştırma ve
geliştirmeye önem vererek yeni değerler yaratmalı, ürettiğini dışarıya
satabilme yetisine sahip özel sektörü de yaratmalıdır. Ancak, özel sektörün
AR-GE’ye ayırdığı kaynağın yüzde 42’lere çıktığı ifade edilmekle beraber bu
kanun kapsamında özel sektöre AR-GE planlamasında görev alan kurullarda yer
verilmemiştir. 
Değerli milletvekilleri, hangi alanda
hangi teknolojileri geliştireceğimizi planlayacak bir yapı hâlen maalesef
kurulamamıştır. Bakanlıklar arası iş birliği bu kanunla bile yeterli ölçüde
yapılandırılmamıştır. Söz gelimi, Türkiye'de AR-GE’nin en fazla yapıldığı
savunma sanayisi ve Savunma Bakanlığı, Enerji Bakanlığı bu kurullar içerisinde
görev almamıştır. 
Eğitim sistemi teknoloji altyapısını
besleyecek en önemli etkendir. İmam-hatip odaklı bir eğitim sisteminin yeni
teknolojiler üretme ve yaratıcılıkta bu kanunla hedeflere ulaşma konusunda bizi
sonuca götürmeyeceğini hep birlikte görmemiz gerekmektedir değerli arkadaşlar.
Normal liseleri imam-hatip liselerine çevirmenin mantığını anlamak mümkün
değildir. Bu eğitim anlayışı da araştırma altyapılarını destekleme yasasından
verim almayı mümkün kılmayacaktır. 
Sonuç olarak Hükûmetin yönetimi,
yönetim felsefesini değiştirmesi gerekmektedir. Yaratıcılık ve girişimcilik,
düşünce özgürlüğü ve toleransla desteklenmelidir. Bu zihniyet değişmedikçe bu
kanunlarla da fayda sağlamak mümkün olmayacaktır. 
Bu duygu ve düşüncelerle yüce Meclisi
saygıyla selamlıyorum. (CHP sıralarından alkışlar)
BAŞKAN – Teşekkür ediyorum.
Sayın milletvekilleri, birleşime beş
dakika ara veriyorum.
 Kapanma
Saati: 18.12
BEŞİNCİ OTURUM
Açılma Saati:
18.19
BAŞKAN: Başkan
Vekili Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 112’nci Birleşiminin Beşinci Oturumunu açıyorum.
593 sıra sayılı Kanun Tasarısı’nın
görüşmelerine kaldığımız yerden devam edeceğiz. 
Komisyon ve Hükûmet yerinde. 
Şimdi söz sırası Halkların Demokratik
Partisi Grubu adına Adil Zozani, Hakkâri Milletvekili. (HDP sıralarından
alkışlar) 
HDP GRUBU ADINA ADİL ZOZANİ (Hakkâri) –
Teşekkür ederim Sayın Başkan.
Değerli milletvekilleri, ikinci bölüm
üzerine grubumuz adına söz aldım. Hepinizi saygıyla selamlıyorum. 
Bu tasarıyla ilgili olarak, eksikleri ya
da olması gerekenleri ifade etmeye devam edeceğiz çünkü özü itibarıyla karşı
çıktığımız bir tasarı değildir; hatta, biraz daha olgunlaşsın, biraz daha iyi
bir tasarı olsun dediğimiz bir tasarıdır nihayetinde bu tasarı ve
gecikmişliğiyle birlikte mevcutta da kendi içinde bazı aksaklıkları,
eksiklikleri barındırdığını görüyoruz. 
Şimdi, konuşmamın bu bölümünde ya da bu
konuşmamda ağırlıklı olarak bizim eksiklik gördüğümüz yani bu sistemin,
kurulacak olan ARGE sisteminin başarıya ulaşıp ulaşmayacağı konusundaki
tereddütlerimizi ifade edeceğim. 
Dünyada yetişmiş beyin gücü yetiştirme
süreçleri bellidir. Esasında böyle bu konuda yeniden dünyayı keşfetmemize gerek
yok. Türkiye’deki eğitim sistemi bize bu konuda yeterli veri vermiyor. Yetişmiş
beyin gücünü elde etme ve üretim aşamalarında ondan yararlanma noktasında çok
zayıf olduğumuzu ifade ediyoruz. Uzun yıllar Türkiye, dışarıya beyin göçü veren
bir ülke pozisyonundadır. Yetişmiş, bu konularda yetişmiş, uzmanlaşmış
insanların çoğunlukla dışarıya gitmek durumunda kaldıklarını, burada istihdam
imkânları ya da kendilerini, kabiliyetlerini geliştirme olanakları
bulamadıklarını ifade ettik durduk. Bugün de benzer bir durumla yüz yüzeyiz.
Siz bu insanları eğer burada istihdam edecekseniz onların yaşam koşullarına olanak
sağlayacak, onların bilimsel gelişimine olanak sağlayacak altyapı çalışmalarını
da yapmak durumundasınız. Laboratuvarlara alet koymakla “Gidin burada
araştırma, inceleme yapın.” demekle olacak bir şey değil bu. Bilim insanının
ülkede kalıp, ülkedeki bilimsel gelişimin, teknolojik gelişimin önünü açmasını
arzu ediyorsak ki arzu ettiğimiz nokta burasıdır, o zaman onların burada
kalmasını sağlayacak altyapı çalışmalarının da yapılması gerekir. Siz bir
araştırma uzmanına, bir akademisyene 2 bin lira vererek “Türkiye’de gel
bilimini icra et.” derseniz, bu, gerçekle bağdaşmaz. Bu insanların burada
kalmasını sağlayacak yasal, teknik düzenlemelere ihtiyaç vardır deriz. 
İkinci olarak, dikkat ederseniz artık
her meslekte üniversite aşamasından sonra mesleğe geçiş sınavları yapılmaya
başlandı Türkiye'de. Son olarak, mesela, şu anda komisyonda avukatların da
mezuniyetten sonra sınavla avukatlık mesleğine geçişini tartışmaya başladık,
ona ilişkin yasal düzenlemeler getiriliyor. Yavaş yavaş ileride bu mühendisliğe
de uygulanacak, tüm mesleklerde bu uygulanmaya başlayacak. Peki, eğer insanlar
kendi alanlarında üniversiteleri bitirdikten sonra, diplomasını aldıktan sonra
siz yeniden bir mesleki yeterlilik sınavına tabi tutuyorsanız bu ne anlama
gelir? O aşamaya kadar verdiğiniz bütün eğitimden şüphe duyduğunuz anlamına
gelir. Haklısınız, şüphe de duymak gerekir çünkü mevcut eğitim müfredatımızda
yetişmiş beyin gücü elde edemiyoruz ya da kıt olanaklarla elde edebiliyoruz,
sınırlı sayıda buna ulaşabiliyoruz. Olanlar da zaten bugüne kadar ki aşamalarda
hep dışarıya gitmek durumunda kaldı.
Mesela, Amerika’da bir icada imza atmış
bir Türkiye Cumhuriyeti vatandaşı ortaya çıktığında ertesi gün Türkiye'deki
birçok gazetede ya manşettir ya da sür manşettir. Buna ilişkin özlemdir bu. Bu
özlemi ifade ederiz biz. Peki, bu insan Türkiye'de bu üretimi yapamaz mı?
Türkiye'de bundan yararlanamaz mıyız? Yararlanamıyoruz çünkü ona burada bu
olanakları sunamıyoruz. Eğitim sistemimiz burada buna cevaz vermiyor.
İnsanlarımızın önünü burada açamıyoruz, üretim aşamalarındaki yetişmiş beyin
gücü neredeyse yavaş yavaş erime noktasına geliyor. Birçok sektörde kalifiye
eleman sıkıntısı yaşar duruma geldik. Türkiye'de ara sanayide çalışan
insanların yüzde kaçı bir mesleki formasyondan geçerek orada çalışıyor?
Herhangi bir ildeki bir sanayi sitesini bir değerlendirin, orada çalışan,
örneğin tekstilde çalışan insanlar; kaç tanesi bu işin eğitimini alarak bu işi
yapıyor, orada istihdam ediliyor? Sınırlı sayıdadır çünkü bizim eğitim
sistemimiz ara elaman yetiştirmeye göre kurgulanmadı Türkiye'de hiçbir şekilde.
Meslek liseleri bu konuda siyasetin malzemesi yapılarak değerlendirildi.
Dolayısıyla burada ara elaman yetiştirecek meslek liseleri, meslek
yüksekokulları bu konuda doğru dürüst tartışılmadı. Eğitim sistemi yetişmiş
beyin gücü elde etme noktasında kurgulanmış değil. Burada problemler var. 
Şimdi, böyle bir atmosferde, böyle bir
ortamda biz araştırma altyapılarının geliştirilmesine dönük bir tasarıyı
tartışıyoruz. Adını çok güzel koyabilirsiniz, size cazip gelebilir, her
birimize cazip gelebilir -Komisyon aşamalarında da biz bunları tartıştık,
bunları konuştuk- ismen caziptir, evet. Herkes böyle bir uhde içerisinde bu işe
yaklaşıyor, bu tasarıya böyle bir uhdeyle herkes yaklaştı; kimse siyasal bir
fark koyarak bu işte bir değerlendirme içerisinde olmadı ama olması gerekeni
konuşma noktasında, bunun altyapısını geliştirme noktasında gayretleri yeterli
gördüğümüzü ifade edemeyiz.
O nedenle eğer gerçekten siz burada
başarı elde etmek arzusu içerisindeyseniz domates yetiştirir gibi bilim insanı
yetiştiremeyeceğinizi bilmeniz gerekir. Tohumu toprağa atıp on beş gün sonra
filizlendiğini zannediyorsanız bu konuda bu mümkün değil. Yıllara sari bir emek
sürecinden söz ediyoruz. Emek verilecek bu noktada. Siz de ona altyapı
sağlayacaksınız bu yetişmiş beyin gücüne ulaşabilmeniz için. Hiçbir şey yok,
hiçbir altyapı düzenlemesi yok, yeteri kaynak ayırımı yok ama işte tabela
laboratuvarları kuracağız. Tabela laboratuvarları dışında başka bir şey
olmayacak mevcut durumda. Bu mekanizmanın, tabelanın ötesine geçebilmeniz için,
yani fiziğin yanına kimyayı koyabilmeniz için öncelikle bunun altyapısını da
güçlendirmeniz gerekir. Beyinsel altyapısını güçlendirmeniz lazım. Bunun da tek
yolu var: Eğitim formasyonunu gözden geçirmekten geçiyor bu. Bunu yapabilirsek
başarılı oluruz, bunu yapabilirsek biz işte bu tasarıda amaç edinen hedeflere
ulaşabiliriz diyoruz. 
Hepinizi saygıyla selamlıyorum. (HDP
sıralarından alkışlar)
BAŞKAN – Teşekkür ediyorum. 
İkinci bölüm üzerinde şahsı adına söz
isteyen Mustafa Kalaycı, Konya Milletvekili. 
Buyurun Sayın Kalaycı. (MHP
sıralarından alkışlar) 
MUSTAFA KALAYCI (Konya) – Sayın Başkan,
değerli milletvekilleri; hepinizi saygılarımla selamlıyorum. 
Türkiye sanayileşme hedeflerinin
gerisinde kalmıştır. Sanayi sektörü diğer sektörlere daha az kişinin çalıştığı,
buna karşılık daha yüksek bir millî gelirin ve katma değerin ortaya çıkarıldığı
bir alandır ancak ne yazık ki Türkiye’de işler bu yönde gitmemektedir.
Ülkemizde sanayimizin millî gelir içindeki payı azalmaktadır. İmalat sanayinin
gayrisafi yurt içi hasıla içindeki payı 2002 yılında yüzde 19,2 iken bu oran
2013 yılında yüzde 15,3’e kadar gerilemiştir. Türkiye henüz sanayileşmiş bir
ülke olmadan bu oranın gerilemesi sanayimiz, ekonomimiz ve ülkemiz için
sağlıklı bir gelişme değildir.
İstanbul Sanayi Odası, Türkiye'nin 500
Büyük Sanayi Kuruluşu 2013 Yılı Araştırması sonuçlarını açıklamıştır. Bu
araştırmada da, sanayi üretiminin ekonomi içindeki ağırlığının giderek azaldığı
açıkça görülmektedir. 
500 büyük sanayi kuruluşunun 2004
yılında 81’i, 2010 yılında 66’sı, 2012 yılında 63’ü zarar ederken, 2013 yılında
bu rakamın 129’a yükselmesi son on yılın en olumsuz rakamı olarak kayıtlara
geçmiştir.
2012’de İSO 500 şirketlerinin ödediği
finansman giderleri faaliyet kârının yüzde 34’üne denk gelirken, 2013’te bu
oran yüzde 53’e yükselmiştir. Bu da, şirketlerin yaptıkları kârın yarısından
fazlasını finansman gideri olarak geri ödediklerini göstermektedir. 500 büyük
sanayi kuruluşunun kârlılığının da, ihracatının da azaldığı bu araştırmayla
tespit edilmiştir. 
Kârlılık ve öz kaynaklardaki azalma
nedeniyle, şirketler finansman sağlamak için daha fazla yabancı kaynak
kullanımına yönelmiştir. İSO araştırması, şirketlerin borç ve öz kaynak
oranının 2013’de son on yılın zirvesine çıktığını ortaya koymuştur. Buna göre,
borç ve öz kaynak oranı 2013’de 20,4 puan artarak yüzde 132,4’e yükselmiştir,
gelişmiş ülkelerde bu seviye yüzde 70’lerdedir.
Değerli milletvekilleri, Hükûmet ve
yandaş takımı ne derse desin, istediği kadar pembe tablo çizsin, ekonomide çok
ciddi sıkıntılar yaşanmaktadır. Millî sanayimiz, üreticimiz zor durumdadır.
Girişimcilerimiz, sanayicimiz, yeni yatırımlar bir yana, mevcut yatırımlarını
sürdüremez hâle gelmiştir. Rekabet gücü giderek tükenmektedir. Birçok sanayici,
iş adamı ve esnaf borç batağına girmiştir. Piyasada tahsilat yapılamamaktadır.
İcralar artmakta, iflaslar baş göstermektedir. Özetle, Türkiye ekonomisinin
şaftı kaymıştır. AKP zihniyeti ise milyonlarca insanımızı açlığa, sefalete,
işsizliğe sürükleyen ekonomik politikalarda ısrar etmektedir. Üretime sırt
çevirmiş, ithalata kucak açmış, aşırı derecede finanslaşmış bir ekonomik
sistemin aş, iş ve umut üretmesi imkânsızdır. Teknoloji geliştirebilen,
yenilikçiliği, girişimciliği ödüllendiren, ekonomik alan hâkimiyetini kurmak
için küreği kavrayan ve bilgi üretebilen bir ekonomik atılıma ihtiyaç
bulunmaktadır. Ezberlerin tekrarıyla, bilindik önerilere tutunmayla ve
başkalarının insafıyla Türkiye ekonomisine kalıcı bir dinamizm ve istikrar kazandırmak
nafile bir çırpınıştır. 
Açıktır ki AKP
Hükûmetinin ekonomi politikasında üretim perspektifi yoktur. Türkiye, üretmeden
tüketen, kazanmadan harcayan bir ülke hâline getirilmiş durumdadır. Türkiye
ekonomisinin düzlüğe çıkarılması için ülkeyi sıcak para, faiz ve borç
batağından çıkartacak, ülkemizi ithalat cenneti olmaktan kurtaracak üretim,
istihdam ve ihracat odaklı yeni plan ve programlara ihtiyaç bulunmaktadır.
Ancak, AKP Hükûmetinde ne böyle bir plan ve programı hazırlayacak ne de
uygulayabilecek güç ve kararlılık maalesef bulunmamaktadır. 
Teşekkür ediyor,
saygılar sunuyorum. (MHP sıralarından alkışlar) 
BAŞKAN –
Teşekkür ediyorum. 
İkinci bölüm
üzerinde şahsı adına söz isteyen Erdal Aksünger, İzmir Milletvekili…
Evet, ikinci
bölüm üzerindeki görüşmeler tamamlanmıştır. 
Şimdi ikinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
12’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
13’üncü madde
üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan Kanun Tasarısının 13. maddesinin (4). fıkrasının madde metninden
çıkarılmasını arz ve teklif ederiz.
 Yusuf
Halaçoğlu Mustafa Kalaycı Mehmet
Günal
 Kayseri Konya Antalya
 Alim
Işık Murat Başesgioğlu 
 Kütahya İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Katılamıyoruz Sayın Başkan. 
BAŞKAN – Hükûmet
katılıyor mu? 
KALKINMA BAKANI
CEVDET YILMAZ (Bingöl) – Katılamıyoruz.
ALİM IŞIK
(Kütahya) – Gerekçe…
BAŞKAN –
Gerekçeyi okutuyorum:
Gerekçe:
İşletme hakkının
devri fıkrasının çıkarılması öngörüldüğünden bu fıkranın da çıkması gerekir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
14’üncü madde üzerinde bir adet önerge
vardır, okutuyorum: 
Türkiye Büyük Millet Meclisi Başkanlığına
Görüşülmekte olan Kanun Tasarısının
14.maddesinin (8) fıkrasında geçen "Bu madde kapsamında" ibaresinin
"Bu maddenin (4). fıkrası kapsamında" şeklinde değiştirilmesini arz
ve teklif ederiz.
Yusuf
Halaçoğlu  Mustafa Kalaycı Mehmet Günal

Kayseri Konya Antalya
Murat
Başesgioğlu  Alim Işık

İstanbul Kütahya
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılamıyoruz Sayın Başkan. 
BAŞKAN – Gerekçeyi okutuyorum: 
Gerekçe: 
İş akdi ile çalıştırılanlarla, görevli
olarak çalışıp ücretlerini kurumlarından alanlar arasında mecburi hizmet
yükümlülüğü açısından ayrım yapılmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
15’inci madde üzerinde bir adet önerge
vardır, okutuyorum: 
Türkiye Büyük Millet Meclisi Başkanlığına
Görüşülmekte olan 593 sıra sayılı
"Araştırma Altyapılarının Desteklenmesine Dair Kanun" tasarısının
"Yeterlik, Koordinasyon, İzleme ve Değerlendirme" başlıklı 15.
maddesinin 2. ve 5. fıkraların aşağıdaki şekilde değiştirilmesini, 8. fıkra
olarak aşağıdaki fıkranın eklenmesini ve hâlihazırda 8. fıkra olan fıkra
numarasının (9) olarak değiştirilmesini arz ve teklif ederiz. 
Mihrimah
Belma Satır Mehmet Doğan Kubat 
Ramazan Can

İstanbul İstanbul Kırıkkale
Hakan
Çavuşoğlu  Osman Aşkın Bak Recep Özel

Bursa İstanbul  Isparta
(2) Yeterlik değerlendirmesine tabi
tutulacak araştırma altyapıları Bakanlık tarafından belirlenir ve değerlendirme
Sekretarya tarafından yapılır.
(5) Kurul, araştırma altyapılarına beş
yıl için yeterlik kararı verir. Yeterlik kararı verilmiş araştırma
altyapılarının yeterlik koşullarını sürdürme hususu izlenir ve değerlendirilir.
Kurul, bu Kanun hükümlerine aykırılık olması veya izleme değerlendirme sonucuna
göre araştırma altyapılarının faaliyetlerini yerine getirmesinde aksaklık
olması durumunda araştırma altyapılarına gerekli iyileştirmeleri yapması için
süre verebilir, altyapının yeterliğini iptal edebilir veya sınıfını
değiştirebilir.
(8) İzleme ve değerlendirme
süreçlerinde Bakanlık ve Sekretarya tarafından talep edilen her türlü bilgi ve
belgenin ilgili kurum ve kuruluşlar tarafından istenilen sürede verilmesi
zorunludur.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Takdire bırakıyoruz Sayın Başkan.
BAŞKAN – Hükûmet katılıyor mu?
KALKINMA BAKANI CEVDET YILMAZ (Bingöl)
– Katılıyoruz Sayın Başkan.
AHMET AYDIN (Adıyaman) – Gerekçe…
BAŞKAN – Gerekçeyi okutuyorum:
Gerekçe:
Değişiklik ile yeterlilik,
koordinasyon, izleme ve değerlendirme süreçlerine açıklık getirilmesi
amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
16’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
17’nci madde
üzerinde bir adet önerge vardır, okutuyorum:
Türkiye Büyük Millet Meclisin
Başkanlığına
Görüşülmekte
olan 593 sıra sayılı Araştırma Altyapılarının Desteklenmesine Dair Kanun
Tasarısı’nın 17. Maddesinin 4. Fıkrasında bulunan “elde edilecek gelirin”
ibaresinden sonra gelmek üzere “en az yüzde yirmisi” ibaresinin eklenmesini arz
ve teklif ederiz.
 Mehmet
Ali Susam Haluk Ahmet Gümüş Ümit
Özgümüş
 İzmir Balıkesir Adana
 Ramazan
Kerim Özkan Haluk Eyidoğan Gürkut
Acar
 Burdur İstanbul Antalya
 Ali
Sarıbaş Mehmet Doğan Kubat
 Çanakkale İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ÖZCAN ULUPINAR (Zonguldak) – Takdire bırakıyoruz Sayın
Başkan.
BAŞKAN – Hükûmet
katılıyor mu?
KALKINMA BAKANI
CEVDET YILMAZ (Bingöl) – Katılıyoruz Sayın Başkan.
AHMET AYDIN
(Adıyaman) – Gerekçe…
BAŞKAN –
Gerekçeyi okutuyorum:
Gerekçe: Yeni
buluşlar yapmayı teşvik etmek amacıyla fikri haktan, buluşu gerçekleştiren
kişiye ayrılacak paya alt limit getirilmesi amaçlanmıştır.
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
18’incı maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
19’unci madde
üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 593 sıra sayılı Araştırma Altyapılarının Desteklenmesine Dair Kanun
Tasarısı’nın 19. Maddesinin 1. Fıkrasında bulunan “Bakanlık tarafından”
ibaresinden sonra gelmek üzere “Yükseköğrenim Kurumu, Türkiye Odalar ve
Borsalar Birliği ve Türkiye Esnaf ve Sanatkarlar Konfederasyonu’nun görüşleri
alınarak” ibaresinin eklenmesini arz ve teklif ederiz.
 Mehmet
Ali Susam Haluk Ahmet Gümüş Ramazan
Kerim Özkan
 İzmir Balıkesir Burdurx
 Haluk
Eyidoğan Ümit Özgümüş Ali
Sarıbaş
 İstanbul Adana Çanakkale
BAŞKAN –Komisyon önergeye katılıyor mu?

PLAN VE BÜTÇE KOMİSYONU SÖZCÜSÜ ÖZCAN
ULUPINAR (Zonguldak) – Katılmıyoruz Sayın Başkan. 
BAŞKAN – Hükûmet katılıyor mu? 
KALKINMA BAKANI CEVDET YILMAZ (Bingöl)
– Katılmıyoruz Sayın Başkan. 
BAŞKAN – Gerekçeyi okutuyorum: 
Gerekçe: 
Çıkartılacak yönetmelikte işin içinde
bulunan eğitim ve iş dünyasının da görüşlerinin alınması amaçlanmıştır. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler..: Madde kabul edilmiştir. 
Geçici 1’inci maddeyi oylarınıza
sunuyorum: Kabul edenler… Kabul etmeyenler… Kabul edilmiştir. 
20’nci maddeyi oylarınıza sunuyorum:
Kabul edenler… Kabul etmeyenler… 
21’inci maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir. 
Böylece, tasarının görüşmeleri
tamamlanmıştır. 
Tasarının tümü açık oylamaya tabidir. 
Açık oylamanın şekli hakkında Genel
Kurulun kararını alacağım. 
Açık oylamanın elektronik cihazla
yapılmasını oylarınıza sunuyorum: Kabul edenler… Kabul etmeyenler… Kabul edilmiştir.

Üç dakika süre veriyorum. 
(Elektronik
cihazla oylama yapıldı)

BAŞKAN – Sayın Milletvekilleri,
Araştırma Altyapılarının Desteklenmesine Dair Kanun Tasarısı açık oylama
sonucu:




“Kullanılan oy sayısı


:


227









Kabul


:


226









Çekimser


:


1 


(x)












 Kâtip
Üye  Kâtip Üye
 Muhammet
Rıza Yalçınkaya Bayram Özçelik
 Bartın Burdur”
Böylece tasarı kabul edilmiş ve
kanunlaşmıştır. 
Kalkınma Bakanı
Sayın Cevdet Yılmaz teşekkür konuşması yapacaktır.
Buyurun Sayın
Bakan. (AK PARTİ sıralarından alkışlar)
KALKINMA BAKANI
CEVDET YILMAZ (Bingöl) – Sayın Başkan, değerli milletvekili arkadaşlarım; çok
kısa bir teşekkür konuşması için huzurunuzdayım. 
Öncelikle, gerek
Sanayi Komisyonumuzda gerek Plan ve Bütçe Komisyonumuzda tasarımıza
eleştirileriyle, görüşleriyle katkı veren tüm arkadaşlarımıza teşekkür
ediyorum. Genel Kurulumuzda da bütün parti gruplarına teşekkür ediyorum.
Son derece güzel
bir tartışma ortamı içinde, ülkemizin geleceği adına, 2023 vizyonumuz ve Onuncu
Beş Yıllık Kalkınma Planı’mız açısından son derece önem taşıyan, hayati önem
taşıyan bir kanunu, bir reform tasarısını hep birlikte kabul etmiş olduk.
Ülkemize, milletimize hayırlı olmasını diliyorum. 
Bu vesileyle, bu
tasarıda emeği geçen bütün bürokrat arkadaşlara, akademisyenlere, çeşitli
aşamalarda görüş veren, destek veren ilgili tüm kesimlere de huzurunuzda
teşekkür etmek istiyorum. 
Tekrar hayırlı olmasını diliyor,
hepinize hayırlı akşamlar diliyorum. (AK PARTİ sıralarından alkışlar)
BAŞKAN – Teşekkür ediyorum Sayın Bakan.
4’üncü sırada yer alan, Türkiye
Cumhuriyeti Sağlık Bakanlığı ile İran İslam Cumhuriyeti Sağlık ve Tıbbi Eğitim
Bakanlığı Arasında Sağlık ve Tıp Bilimleri Alanlarında İşbirliğine Dair
Mutabakat Zaptının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız.

4.- Türkiye Cumhuriyeti Sağlık Bakanlığı ile
İran İslam Cumhuriyeti Sağlık ve Tıbbi Eğitim Bakanlığı Arasında Sağlık ve Tıp
Bilimleri Alanlarında İşbirliğine Dair Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/428) (S.
Sayısı: 163) 
BAŞKAN – Komisyon? Yok. 
Ertelenmiştir.
5’inci sırada yer alan, Türkiye
Cumhuriyeti Hükümeti ile İran İslam Cumhuriyeti Hükümeti Arasında Türkiye-İran
Hududunda Yeni Kara Hudut Kapılarının Açılmasına Dair Mutabakat Zaptının
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.

5.- Türkiye Cumhuriyeti Hükümeti ile İran İslam Cumhuriyeti
Hükümeti Arasında Türkiye-İran Hududunda Yeni Kara Hudut Kapılarının Açılmasına
Dair Mutabakat Zaptının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu (1/450) (S. Sayısı: 10)
BAŞKAN – Komisyon? Yok. 
Ertelenmiştir.
Bundan sonra da komisyon bulunmayacağı
anlaşıldığından, alınan karar gereğince, kanun tasarı ve teklifleri ile
komisyonlardan gelen diğer işleri sırasıyla görüşmek için, 8 Temmuz 2014 Salı
günü saat 15.00’te toplanmak üzere birleşimi kapatıyorum. 
Kapanma Saati:
18.49





(x) 593 S. Sayılı Basmayazı 2/7/2014
tarihli 111’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




