



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

75’inci Birleşim
19 Nisan 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Antalya Milletvekili Mehmet Günal’ın,
Turizm Haftası ve turizm sektörünün sorunlarına ilişkin gündem dışı konuşması
2.- Mersin Milletvekili Hüseyin Çamak’ın,
köy enstitülerine ilişkin gündem dışı konuşması
3.- Kırklareli Milletvekili Selahattin
Minsolmaz’ın, Kırklareli’ne ilişkin gündem dışı konuşması
V.- AÇIKLAMALAR
1.- Konya Milletvekili Mustafa Hüsnü
Bozkurt’un, kuraklık nedeniyle Konya’nın Ereğli ilçesinde üreticilerin ciddi
bir sıkıntı içinde olduğuna ve Meclisin kuruluş günü resepsiyonunun
ertelemesini üzüntüyle karşıladığına ilişkin açıklaması
2.- İstanbul Milletvekili Didem Engin’in,
İstanbul’un Beyoğlu ilçesine bağlı mahallelerdeki ulaşım sorununa ilişkin
açıklaması
3.- Hatay Milletvekili Birol Ertem’in,
Hatay ilinde köylülerin uzun süredir üzerinde yaşamakta oldukları Millî Emlak
Müdürlüğüne ait arazilerin tapularını alabilmeleri için gerekli işlemlerin bir
an önce yapılmasını dilediğine ilişkin açıklaması
4.- Çanakkale Milletvekili Bülent Öz’ün,
Çanakkale’de AKP Gençlik Kolları Başkan Yardımcısının Millî Eğitim Bakanlığına
bağlı devlet okullarını hangi sıfatla ziyaret ettiğini ve bu konuda başlatılan
bir soruşturma olup olmadığını öğrenmek istediğine ilişkin açıklaması
5.- Denizli Milletvekili Kazım Arslan’ın,
Denizli-Çameli yolu ile Denizli-Kale-Muğla yolunun ne zaman bitirileceğini ve
Denizli-Antalya çevre yolu yapımına ne zaman başlanacağını öğrenmek istediğine
ilişkin açıklaması
6.- Kocaeli Milletvekili Tahsin Tarhan’ın,
birinci derece sit alanı olan Hünkâr Çayırı’nın Özelleştirme İdaresi Başkanlığı
tarafından satışa çıkarıılıp çıkarılmadığını öğrenmek istediğine ilişkin
açıklaması
7.- Bursa Milletvekili Erkan Aydın’ın,
Bursa’nın Karacabey ilçesindeki çiftçilerin sorunlarına ilişkin açıklaması
8.- Antalya Milletvekili Niyazi Nefi
Kara’nın, 23 Nisan resepsiyonunu iptal eden Hükûmetin ve Meclis Başkanının bu
tavrını kınadığına ilişkin açıklaması
9.- Sivas Milletvekili Ali Akyıldız’ın,
değişik kılıklarda Sivas’ın bazı köylerini gezen ve Sivas İrşad Derneğine
mensup olduğu tespit edilen kişilerin halkı tedirgin ettiğine ilişkin
açıklaması
10.- Adana Milletvekili İbrahim Özdiş’in,
pamuk ve benzeri yağlı tohumların üretimini artırmak için sürdürülebilir tarım
politikalarının neler olduğunu ve Orman Bakanlığında açık bulunan mühendis kadrolarına
atama yapılıp yapılmayacağını öğrenmek istediğine ilişkin açıklaması
11.- Ankara Milletvekili Şenal Sarıhan’ın,
23 Nisan resepsiyonun iptal edilmesini şiddetle kınadığına ve yarın Karaman’da
başlayacak olan davanın özellikle AKP’li milletvekilleri tarafından
izlenmesinin bu olaya karşı sürdürülen sessiz duruşu ortadan kaldırmak
olacağına ilişkin açıklaması
12.- Mersin Milletvekili Serdal
Kuyucuoğlu’nun, Mersin’e seçim döneminde verilmiş olan sözlerin yerine
getirilip getirilmeyeceğini öğrenmek istediğine ilişkin açıklaması
13.- Bursa Milletvekili Nurhayat Altaca
Kayışoğlu’nun, AKP’li yerel yönetimleri engelli haklara saygılı olmaya davet
ettiğine ilişkin açıklaması
14.- Edirne Milletvekili Okan
Gaytancıoğlu’nun, Edirne’deki buğday tarlalarında uzmanlarca virüs olduğu
söylenen bir hastalığın söz konusu olduğuna ve önlem alınması gerektiğine
ilişkin açıklaması
15.- Trabzon Milletvekili Haluk Pekşen’in,
İçişleri Bakanının sözlü ve yazılı sorulara verdiği yanıtların devlet
geleneğiyle, Parlamento saygınlığıyla ve devlet adamı ciddiyetiyle
bağdaşmadığına ilişkin açıklaması
16.- Manisa Milletvekili Erkan Akçay’ın,
çocuklara yönelik istismarların araştırılması amacıyla kurulan komisyonunun
çalışmalarına başlaması için AK PARTİ Grubu ve Meclis Başkanının sorumluluklarının
gereğini yapmalarını istediğine ve Profesör Doktor Oktay Sinanoğlu’nun
vefatının 1’inci yıl dönümüne ilişkin açıklaması
17.- Manisa Milletvekili Özgür Özel’in, AK
PARTİ Grubunun çocuklara yönelik istismarların araştırılması amacıyla kurulan komisyonunun
çalışmalarına başlamasını geciktirmesinin iktidar sorumluluğuyla bağdaşmadığına
ve Meclis Başkanının kararıyla 23 Nisan resepsiyonunun iptal edilmesine rağmen
Cumhuriyet Halk Partisi olarak düzenleyecekleri 23 Nisan halk resepsiyonuna
herkesi davet ettiğine ilişkin açıklaması
18.- Amasya Milletvekili Mehmet Naci
Bostancı’nın, çocuklara yönelik istismarların araştırılması amacıyla kurulan
komisyonunun çalışmalarına başlayacağına ve resepsiyonunun iptal edilmesinin 23
Nisan Ulusal Egemenlik ve Çocuk Bayramı’nın kutlanmadığı ve kutlanmayacağı
anlamına gelmeyeceğine ilişkin açıklaması
19.- Manisa Milletvekili Özgür Özel’in,
İçişleri Bakanı Efkan Ala’nın (11/7) esas numaralı Gensoru Önergesi üzerinde
Hükûmet adına yaptığı konuşmasındaki bazı ifadelerine ilişkin açıklaması
20.- İçişleri Bakanı Efkan Ala’nın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
21.- Eskişehir Milletvekili Cemal Okan
Yüksel’in, Diyarbakır Milletvekili İdris Baluken’in sataşma nedeniyle yaptığı
açıklamasındaki bazı ifadelerine ilişkin açıklaması
22.- Diyarbakır Milletvekili İdris
Baluken’in, Kilis sınırında yapılan çete saldırılarıyla ilgili Hükûmetin hâlâ
bilgi vermemiş olduğuna ve Hükûmetin görüşülen kanun tasarısıyla ilgili Meclisi
bilgilendirmesi gerektiğine ilişkin açıklaması
23.- Manisa Milletvekili Özgür Özel’in,
Hükümetin görüşülen kanun tasarısıyla ilgili Meclisi bilgilendirmesinin şart
olduğuna ve bunu yapmamanın Meclise büyük bir saygısızlık, kaliteli yasama mantığına
da temelden karşıtlık olacağını düşündüklerine ilişkin açıklaması
24.- Manisa Milletvekili Erkan Akçay’ın,
bir kanun teklifi ya da tasarısı üzerinde Hükûmetin mutlaka konuşma yapması
gerektiğine ve Hükûmetin bu konuşmalarının aynı zamanda uygulamacılara yol ve
yön göstereceğine ilişkin açıklaması
25.- Manisa Milletvekili Erkan Akçay’ın,
Adalet Bakanı Bekir Bozdağ’ın 278 sıra sayılı Kanun Tasarısı’nın tümü üzerinde
Hükûmet adına yaptığı konuşmasındaki bazı ifadelerine ilişkin açıklaması
26.- Bilim, Sanayi ve Teknoloji Bakanı
Fikri Işık’ın, Batman Milletvekili Ayşe Acar Başaran’ın 278 sıra sayılı Kanun
Tasarısı’nın birinci bölümü üzerinde HDP Grubu adına yaptığı konuşmasındaki
bazı ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Hatay Milletvekili Serkan Topal ve 20
milletvekilinin, yolsuzlukları önlemek ve kamuoyunda oluşan yolsuzlukların
arttığı algısını değiştirebilmek için yapılması gerekenlerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/163)
2.- İzmir Milletvekili Kamil Oktay Sındır
ve 35 milletvekilinin, ülkemizde basın özgürlüğünün önündeki engellerin ve
basın özgürlüğünün sağlanması için yapılacak çalışmaların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/164)
3.- Ankara Milletvekili Zühal Topcu ve 20
milletvekilinin, üniversitelerdeki terör örgütü yapılanmalarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/165)
B) Önergeler
1.- İstanbul Milletvekili Mustafa Sezgin
Tanrıkulu’nun, (2/283) esas numaralı Taşeron İşçilerinin Kadrolu İşçi Yapılması
Hakkında Kanun Teklifi’nin doğrudan gündeme alınmasına ilişkin önergesi (4/25)
VII.- GENSORU
A) Ön Görüşmeler
1.- CHP Grubu adına Grup Başkan Vekilleri
Ankara Milletvekili Levent Gök, İstanbul Milletvekili Engin Altay ve Manisa
Milletvekili Özgür Özel’in, Ankara ve İstanbul’da meydana gelen 4 ayrı terör
saldırısı öncesi gerekli önlemleri almadığı iddiasıyla İçişleri Bakanı Efkan
Ala hakkında gensoru açılmasına ilişkin önergesi (11/7)
VIII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
İzmir Milletvekili Hamza Dağ’ın (11/7) esas numaralı Gensoru Önergesi üzerinde
AK PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
2.- Tokat Milletvekili Coşkun Çakır’ın,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
3.- İstanbul Milletvekili Barış
Yarkadaş’ın, İçişleri Bakanı Efkan Ala’nın (11/7) esas numaralı Gensoru
Önergesi üzerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
4.- Çanakkale Milletvekili Bülent Turan’ın,
İstanbul Milletvekili Barış Yarkadaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
5.- Diyarbakır Milletvekili İdris
Baluken’in, Eskişehir Milletvekili Cemal Okan Yüksel’in 278 sıra sayılı Kanun
Tasarısı’nın tümü üzerinde CHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
6.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
7.- Diyarbakır Milletvekili İdris
Baluken’in, Manisa Milletvekili Özgür Özel’in sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
8.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
9.- Diyarbakır Milletvekili İdris Baluken’in,
Manisa Milletvekili Özgür Özel’in sataşma nedeniyle yaptığı konuşması ile
Eskişehir Milletvekili Cemal Okan Yüksel’in yaptığı açıklaması sırasında
Halkların Demokratik Partisine sataşması nedeniyle konuşması
10.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
11.- Manisa Milletvekili Özgür Özel’in,
Adalet Bakanı Bekir Bozdağ’ın 278 sıra sayılı Kanun Tasarısı’nın tümü üzerinde
Hükûmet adına yaptığı konuşması sırasında CHP Grubuna sataşması nedeniyle
konuşması
12.- Diyarbakır Milletvekili İdris
Baluken’in, Adalet Bakanı Bekir Bozdağ’ın 278 sıra sayılı Kanun Tasarısı’nın
tümü üzerinde Hükûmet adına yaptığı konuşması sırasında HDP Grubuna sataşması
nedeniyle konuşması
13.- Adana Milletvekili Meral Danış
Beştaş’ın, Bilim, Sanayi ve Teknoloji Bakanı Fikri Işık’ın yaptığı açıklaması
sırasında HDP Grubuna sataşması nedeniyle konuşması
14.- Çanakkale Milletvekili Bülent Turan’ın,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
IX.- SEÇİMLER
A) Komisyonlara Üye Seçimi
1.- Başta cinsel istismar olmak üzere,
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla kurulan (10/123, 124, 125, 126) esas numaralı
Meclis Araştırması Komisyonu üyeliklerine seçim
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Otomatik İşleme Tabi
Tutulması Karşısında Bireylerin Korunması Sözleşmesine Ek Denetleyici Makamlar
ve Sınıraşan Veri Akışına İlişkin Protokolün Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/692) (S. Sayısı: 279)
2.- Velayet Sorumluluğu ve Çocukların
Korunması Hakkında Tedbirler Yönünden Yetki, Uygulanacak Hukuk, Tanıma, Tenfiz
ve İşbirliğine Dair Sözleşmeye Katılmamızın Uygun Bulunduğuna Dair Kanun
Tasarısı ve Dışişleri Komisyonu Raporu (1/697) (S. Sayısı: 280)
3.- Çocuk Nafakası ve Diğer Aile Nafaka
Türlerinin Uluslararası Tahsiline İlişkin Sözleşmeye Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporu (1/698) (S.
Sayısı: 281)
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278)
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe
Nur Bahçekapılı’nın 278 sıra sayılı Kanun Tasarısı’nın 3’üncü maddesiyle ilgili
önerge üzerinde yapılan oylama işlemi sırasındaki tutumu hakkında
XII.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, Bakanlık tarafından gerçekleştirilen gazete ve ikram malzemeleri
alımlarına ilişkin sorusu ve Gıda, Tarım ve Hayvancılık Bakanı Faruk Çelik’in
cevabı (7/3039)
2.- Tekirdağ Milletvekili Emre Köprülü’nün,
çeşitli kırsal kalkınma programları kapsamında verilen desteklere ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/3040)
3.- Muğla Milletvekili Akın Üstündağ’ın,
çiftçiler için uygulanan tarım sigortası şartlarının iyileştirilmesine ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/3041)
4.- Muğla Milletvekili Akın Üstündağ’ın,
süt üreticilerinin sorunlarına ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/3042)
5.- İstanbul Milletvekili Mustafa Sezgin
Tanrıkulu’nun, gıda fiyatlarındaki artışa ilişkin sorusu ve Gıda, Tarım ve
Hayvancılık Bakanı Faruk Çelik’in cevabı (7/3043)
6.- Burdur Milletv ekili Mehmet Göker’in,
çiğ süt fiyatlarına ve süt üreticilerinin desteklenmesine ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/3265)
7.- Denizli Milletvekili Kazım Arslan’ın,
üzüm üreticilerinin pazarlama sorunlarına ve Okul Üzümü Akıl Üzümü Projesine
ilişkin sorusu ve Gıda, Tarım ve Hayvancılık Bakanı Faruk Çelik’in cevabı
(7/3266)
8.- Isparta Milletvekili İrfan Bakır’ın, su
ürünleri avcılığında misina kullanımının yasaklanmasına ilişkin sorusu ve Gıda,
Tarım ve Hayvancılık Bakanı Faruk Çelik’in cevabı (7/3267)
9.- Edirne Milletvekili Okan
Gaytancıoğlu’nun, Edirne’nin Süloğlu ilçesinde Toprak Mahsulleri Ofisi alım
tesisi ihtiyacına ilişkin sorusu ve Gıda, Tarım ve Hayvancılık Bakanı Faruk
Çelik’in cevabı (7/3268)
10.- İzmir Milletvekili Mustafa Ali
Balbay’ın, süt üreticilerinin sorunlarına ilişkin sorusu ve Gıda, Tarım ve
Hayvancılık Bakanı Faruk Çelik’in cevabı (7/3269)
11.- İstanbul Milletvekili Mustafa Sezgin
Tanrıkulu’nun, çalışma ziyaretlerine eşlik eden gazetecilere ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/3270)
12.- Şanlıurfa Milletvekili İbrahim
Ayhan’ın, Şanlıurfa’da sulama birliklerine elektrik verilmediğine dair
iddialara ilişkin sorusu ve Gıda, Tarım ve Hayvancılık Bakanı Faruk Çelik’in
cevabı (7/3273)
13.- Niğde Milletvekili Ömer Fethi
Gürer’in, Niğde’de hayvancılığın geliştirilmesine ilişkin sorusu ve Gıda, Tarım
ve Hayvancılık Bakanı Faruk Çelik’in cevabı (7/3274)
14.- İstanbul Milletvekili Mahmut Tanal’ın,
fındık fiyatlarına ilişkin sorusu ve Gıda, Tarım ve Hayvancılık Bakanı Faruk
Çelik’in cevabı (7/3275)
15.- Edirne Milletvekili Okan
Gaytancıoğlu’nun, et üreticilerine verilen teşvik ve desteklere ilişkin sorusu
ve Gıda, Tarım ve Hayvancılık Bakanı Faruk Çelik’in cevabı (7/3276)
16.- Eskişehir Milletvekili Cemal Okan
Yüksel’in, şeker pancarı ekimine ve kota uygulanmasının oluşturduğu
mağduriyetlere ilişkin sorusu ve Gıda, Tarım ve Hayvancılık Bakanı Faruk
Çelik’in cevabı (7/3552)
17.- Eskişehir Milletvekili Cemal Okan
Yüksel’in, Eskişehir’deki şeker pancarı ekimine ve çiftçilerin kota uygulanması
nedeniyle oluşan mağduriyetlerine ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/3553)
18.- Antalya Milletvekili Mustafa
Akaydın’ın, Antalya’nın Gündoğmuş ilçesindeki bir yaylanın statüsüne ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/3554)
19.- Balıkesir Milletvekili İsmail Ok’un,
gıda teknolojisi mezunlarına ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/3559
19 Nisan 2016 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ömer SERDAR (Elâzığ), Ali Haydar HAKVERDİ
(Ankara) 
----- 0 -----
BAŞKAN
– Türkiye Büyük Millet Meclisinin 75’inci Birleşimini açıyorum.
Toplantı
yeter sayısı vardır, görüşmelere başlıyoruz.
Sayın
milletvekilleri, alınan ortak karar gereğince, gündem dışı konuşmalardan sonra,
sisteme giren ilk 15 milletvekiline yerinden bir dakika söz vereceğim.
Şimdi,
gündem dışı söz verme bölümündeyiz.
Gündem
dışı ilk söz, Turizm Haftası ve turizm sektörünün sorunları hakkında söz
isteyen Antalya Milletvekili Mehmet Günal’a aittir.
Buyurun
Sayın Günal.
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Antalya Milletvekili Mehmet Günal’ın,
Turizm Haftası ve turizm sektörünün sorunlarına ilişkin gündem dışı konuşması
MEHMET
GÜNAL (Antalya) – Sayın Başkan, değerli milletvekilleri; sizleri ve yüce Türk
milletini saygıyla selamlıyorum.
Değerli
arkadaşlar, turizm sezonunun açılışı ve Turizm Haftası nedeniyle söz almış
bulunuyorum. Hayırlı olsun diyorum ama maalesef turizm sektörümüz çok da
hayırlayacak bir durumda değil. Bu vesileyle, bu konuyu tekrar gündeme getirmek
istedim.
Tabii,
geçtiğimiz aylarda, haftalarda Rusya kriziyle tetiklenen ve en fazla turizm
sektörünü ve seçim bölgemizi etkileyen kriz görüşüldü, konuşuldu. Burada da bir
kısmını tartıştık Sayın Bakanla ve Antalya’da oluşturmuş olduğumuz Tarım
Konseyi Müteşebbis Heyetiyle beraber, ilgili bakanlarla da hem burada hem
Antalya’da toplantılar yaptık. Ama, maalesef, aldığımız geri beslemeler çok da
hızlı bir şekilde gerekli kararların yeterli düzeyde alınmadığını gösteriyor.
Daha doğrusu, geçici birtakım tedbirler alındı ama bunlarla beraber ciddi bir
yeniden yapılanma, örgütsel anlamda ve bir stratejik plan anlamında gözden
geçirip yeniden bir yapılanmaya gidilmesiyle ilgili konu hızlı gündem arasında
sanki kayboluyor gibi görünüyor. 
Bu
tedbirler önemli; uçakla ilgili, bunlara destekle ilgili, istihdamla ilgili ama
bunların her biri geçici ve kısa süreli. Bunların daha kalıcı hâle gelmesi ve
2007’de başlatılıp uygulanamayan, 2013’te sona eren ama 2023 stratejisini de
içeren bir turizm stratejisi ve eylem planının yeniden gözden geçirilerek
tamamlanması gerekiyor. Bu kapsamda da, iyi niyet olmakla birlikte -Sayın Bakan
da burada söyledi ama- hızlı bir şekilde karar alınamadığını görüyoruz. Tabii,
burada, sadece Bakanlığın ve bürokrasinin değil, aynı zamanda paydaş özel
sektör temsilcilerinin de katılımı gerekiyor. Ama yıllardır bu koordinasyonun
sağlanamamasında en önemli şey de, maalesef, Hükûmetin ortaya koyduğu eylem
planı ve niyeti olmasına rağmen bir türlü eyleme geçilememesi yatıyor.
Dolayısıyla, yapısal önlemleri her konuda olduğu gibi burada da geciktirmiş
bulunuyoruz. Plansız bir durum var. “Bunların ortadan kalkabilmesi için bu
krizi fırsata çevirelim.” demiştik, “Bu vesileyle de turizmde gereken yapısal
önlemleri, ileriye dönük kalıcı önlemleri de almamız için bir fırsat
oluşturalım.” dedik. Bu konuda, şimdiden yine uyarıyoruz çünkü beklentiler
kötü, turizmden gelen haberler kötü. Birçok satılık tesis ilanları artmaya
başladı. Değişik birimlerden, turizm yatırımcılarından, Rehberler Odasından
bize talepler geliyor. O nedenle, değerli arkadaşlar, bu sektörün sorunlarının
çözülmesi lazım. Çünkü dış ticaret açığının, cari açığın kısmen ithalattan,
enerji fiyatlarındaki düşüşten birazcık rahatlamış olmasına kapılmadan, asıl
katkıda bulunan turizm sektörünü canlandırmamız lazım. Çünkü, sadece turizm
sektörünü ilgilendirmiyor, tarımı da ilgilendiriyor, diğer sektörleri de
ilgilendiriyor ve yan sektörlerde de birçok alanda istihdam sağlayan bir sektör
turizm sektörü. Bu kapsamda, bu verilen sözlerin yanı sıra yapısal önlemlerin
de alınması lazım. 
En
başta örgüt yapısı geliyor değerli arkadaşlar. Çünkü, şu andaki
koordinasyonsuzluğun da en önemli nedeni, bütün turizm örgütleriyle, meslek
kuruluşlarıyla olan üst koordinasyonun sağlanamamasından kaynaklanıyor.
Planlanan turizm konseyi, meslek konseyleri, maalesef, henüz oluşturulabilmiş
değil. Her birim de kendi açısından meseleye bakıyor ve bir süre sonra bu sorun
kalıcı hâle gelmiş oluyor ve çözülemiyor. Bir an önce bu stratejik planın
gözden geçirilmesi ve eylem planının da somut bir şekilde uygulanması, bununla
ilgili bir çerçeve kanunun acilen buradan çıkarılması gerekiyor. Bunun
içerisinde, en başta örgüt yapısı, sonra istihdamla ilgili öneriler var,
sektörün önerileri var -Sayın Bakana da ilettiler, zamanım az olduğu için
söyleyemiyorum- çalışanlarla ilgili öneriler var. Örneğin, beş altı aylık dedik
ama kısa süreli bir istihdam teşviki getiriliyor, bu da yetersiz. Artı, Turist
Rehberleri Odasının söyledikleri var, bize ulaştırdıkları sorunlar var.
Bunlarla ilgili vergi, stopaj, KDV benzeri birtakım muafiyetlerden,
istisnalardan yararlanmak istiyorlar. Çalışma şartlarıyla ilgili sorunları var,
sözleşmelere uyulmamasına ilişkin, denetimlerin yetersizliğine ilişkin,
belgesiz çalışmalara ilişkin. 
Kısacası,
turizm sektöründe şu anda başlatılan tanıtım atağı belki bir şey gibi
görünebilir ama daha köklü bir şekilde, stratejik plana uygun bir tanıtım atağı
gerekiyor. Bunun için de Meclise ve Hükûmete, öncelik vermek ve bir an önce bu
sözleri yerine getirerek köklü bir turizm çerçeve kanunu çıkarmak düşüyor. Biz
de Antalya milletvekilleri olarak ve burada Milliyetçi Hareket Partisini
temsilen, bir an önce bu sorunların çözümüne katkıda bulunacağımızı söylüyoruz.
Günü
kurtarmak yerine kalıcı önlemler alalım diyor, saygılar sunuyorum. Tekrar,
Turizm Haftası’nın hayırlı olmasını diliyorum. (MHP sıralarından alkışlar) 
BAŞKAN
– Teşekkür ederim Sayın Günal. 
Gündem
dışı ikinci söz, köy enstitüleri hakkında söz isteyen Mersin Milletvekili
Hüseyin Çamak’a aittir. 
Buyurun
Sayın Çamak. (CHP sıralarından alkışlar) 
2.- Mersin Milletvekili Hüseyin Çamak’ın,
köy enstitülerine ilişkin gündem dışı konuşması
HÜSEYİN
ÇAMAK (Mersin) - Sayın Başkan ve değerli milletvekilleri; Genel Kurulu saygıyla
selamlıyorum.
Türkiye'nin
eğitim sisteminin en başarılı dönemlerinin sembolü olan köy enstitülerinin
76’ncı yıl dönümü bugünlerde buruk bir şekilde kutlanıyor. Dönemin Millî Eğitim
Bakanı Hasan Âli Yücel’in öncülüğünde 17 Nisan 1940 tarihinde kurulan köy
enstitüleri, genç cumhuriyetin okuma yazma açığını kapatan bir aydınlanma
dinamosu niteliğindeydi. Köy enstitüleri, o zaman nüfusun yüzde 80’ini
oluşturan köylülerin kendi olanaklarıyla kısa zamanda mükemmel sonuçlara
ulaşabilecekleri bir model sunmaktaydı. Öyle ki, ABD’li ünlü eğitim teorisyeni
John Dewey'in “Düşümdeki okullar Türkiye'de kuruldu.” Sözünden, köy
enstitülerinin o zaman dünyaya örnek teşkil edecek bir durum olduğunu
anlayabiliriz. Bu özelliklerinden ötürü UNESCO, köy enstitülerini o dönemlerde
kalkınmakta olan ülkelere bir örnek olarak önermekteydi. Köy enstitüsü mezunu
idealist öğretmenlerinden aldığı temel sayesinde ülkesine Nobel Ödülü’nü
kazandırdığını söyleyen Aziz Sancar’ın varlığı da bu enstitülerin işlevselliği
açısından nasıl bir öneme sahip olduğunu göstermektedir. (CHP sıralarından
alkışlar) 
Yüzyıllarca
kendi kaderine bırakılan köy çocukları köy enstitüleri sayesinde eğitiminde en
ileri noktaya kadar gelebiliyordu. Çok amaçlı ve çok programlı bir sistemdeki
köy enstitüleri, öğrenciyi bir yarış atı gibi görmediği için elemeyerek, bir
öğretmen donanımına sahip olmasının yanında, onu aynı zamanda sağlıkçı,
kooperatifçi, çiftçi gibi köye faydası olacak birçok vasfa ehil kılarak her
türlü donanıma eriştiren bir nitelikteydi. Ancak, İkinci Dünya Savaşı’nın
sonlarına doğru Türkiye'nin ABD’nin Truman Doktrini doğrultusunda alacağı yardımların
ön şartlarından birisi bu köy enstitülerinin kaldırılmasıydı. Buralardaki
toprak ağaları da köylünün artık kendisine bağlı kalmamasından ötürü bu
enstitülerden hiç memnun değildi. Bunların iktidar partisi içerisinden sonra
bir başka partiyi kuran ekol üzerinde önemli ölçüde etkileri vardı. Zaten,
Anadolu halkının ümmetten yurttaşa dönüştürülmesinden ötürü pozitif bilimleri
her zaman tehdit olarak gören bu anlayış, dış güçlerden de aldıkları destekle
köy enstitülerini 1946’da önce işlevsiz bir hâle getirip 1954 yılında ise
tamamen kapattı. Bu okulların kapatılması bir eğitim değişikliği olarak
düşünülemez. Bu kararla, Anadolu halkının aydınlanmasının önü kesilerek yeşil
kuşak projesine müsait bir alan yaratılmasının yıllar öncesinden temelleri atıldı.
Köy enstitülerinin kapatılmasıyla, muasır medeniyet seviyesini yakalama
hedefindeki cumhuriyet devrimleri yarım kaldı. Nihayetinde, bugün cehalete
övgüler yağdıran makbul zihniyet, o gün de aydınlanmanın dogmatik ve itaatkâr
anlayışının sonu olduğunu bildiği için köy enstitülerinin varlığını bir tehdit
olarak görüp kapatılmasını sağladı. (CHP sıralarından alkışlar) Bugün bunların
en aşırı sonucu olarak dogmalarla yaşayan, sorgulamayan, itaat eden ve pozitif
bilimlerden neredeyse tamamen uzaklaşan eğitim anlayışının en vahim dönemini
yaşıyoruz. 
Uluslararası
Öğrenci Değerlendirme Programı olan “PISA” sınavlarının son yıllardaki
verilerine bakılacak olursa OECD eğitim sıralamalarında şu an maalesef en
alttaki ülkeler arasındadır. Fakat buna bir çözüm bulabilmek yerine, her gün
daha da geriye gidişin hazırlıkları yapılmaktadır. 
Salt
ümmet toplum yaratmak için bilimden uzaklaşan anlayışın, Orta Doğu cehenneminin
kaotik bir parçasına dönüşmekten başka bir faydası olamaz. 
Konuşmama
son verirken bugün yokluğunda neden olan sonuçlara baktıkça değerinin çok iyi
anlaşıldığı köy enstitülerini ve katkısı olanları saygı ve minnetle anıyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Çamak.
Gündem
dışı üçüncü söz, Kırklareli hakkında söz isteyen Kırklareli Milletvekili
Selahattin Minsolmaz’a aittir.
Buyurun
Sayın Minsolmaz. (AK PARTİ sıralarından alkışlar)
3.- Kırklareli Milletvekili Selahattin
Minsolmaz’ın, Kırklareli’ne ilişkin gündem dışı konuşması
SELAHATTİN
MİNSOLMAZ (Kırklareli) – Sayın Başkan, değerli milletvekilleri; Kırklareli ili
üzerine gündem dışı söz almış bulunmaktayım. Yüce heyetinizi saygıyla
selamlıyorum.
Sözlerime başlarken tüm İslam âleminin ve milletimizin
Kutlu Doğum Haftası’nı tebrik ediyorum.
Kırklareli’miz, Türkiye'nin kuzeybatısında, Marmara
Bölgesi’nin Trakya kesiminde, Edirne, Tekirdağ, Kırklareli illerinin üçünden
birisi olarak hem Karadeniz’e kıyısı hem Edirne, Tekirdağ illerine komşuluğu
hem de Bulgaristan’a 150 kilometre sınırıyla hudut ili olması itibarıyla güzide
illerimizden bir tanesidir. Babaeski, Demirköy, Kofçaz, Lüleburgaz,
Pehlivanköy, Pınarhisar, Vize ve merkez ilçeyle birlikte 8 ilçeden müteşekkil;
aynı zamanda 21 beldesi ve 179 köyüyle tarımın, hayvancılığın, ormancılığın, madenciliğin,
turizmin ve sanayinin hep birlikte olduğu ve bu itibarla da gelişmesi çok
yüksek hızla devam etmekte olan illerden bir tanesidir. Konumu itibarıyla
Anadolu ve Avrupa arasında geçiş bölgesinde bulunan Kırklareli, tarihî, doğal,
arkeolojik ve Osmanlı kültür mirasına da sahip olmasıyla bugün de içinde
bulunduğumuz Turizm Haftası itibarıyla turizm potansiyelini de artırarak devam
ettirmektedir. Bilindiği gibi Demirköy ilçesinde İstanbul’un fethi sırasında
kullanılan dökümhanede topların ve buraya ilişkin döküm işlemlerinin yapıldığı
bir merkez bulunmaktadır. İl merkezinin güneyinde bulunan Aşağı Pınar
bölgesinde de yaklaşık 1993 yılında başlayan ve başladığı günden bugüne kadar
da sekiz bin iki yüz yıllık geçmişe işaret tutan önemli bulguların olduğu ve
Profesör Mehmet Özdoğan tarafından gerçekleştirilen arkeolojik kazılarla önemli
bir tarihsel gerçeği de gün yüzüne çıkarmakta önemli bir mesafe katetmiştir. 
Sayın Başkan, değerli milletvekilleri; Kırklareli
ilimiz eğitimde ülkemizin en önemli merkezlerinden biri olma özelliğiyle de öne
çıkmaktadır. Eğitim seviyesinde yüzde 97’nin üzerindeki okuryazarlık oranı ve
Mayıs 2007 tarihinde kurulan Kırklareli Üniversitemizle beraber de 10
fakültesiyle hizmet veren ve dünyaya açılan kapısıyla üniversitesi hızla gelişmektedir.
8 Nisanda -geçtiğimiz hafta içerisinde- YÖK Başkanımızın, Bakanlar Kurulumuzun
ve Millî Eğitim Bakanlığımızın, Sayın Başbakanımızın ve Cumhurbaşkanımızın da
onayıyla Resmî Gazete’de yayımlanarak yürürlüğe giren en büyük ilçemiz olan
Lüleburgaz’da Havacılık ve Uzay Bilimleri Fakültesi ve bununla beraber
Kırklareli merkezde de kanunla yürürlüğe giren Hukuk Fakültemizle beraber
Kırklareli Üniversitemiz de büyüyerek gelişmekte ve 2 tane fakültesini de
geçtiğimiz hafta içerisinde eğitime katmış bulunmaktayız. Bu hususta emeği
geçen tüm paydaşlara huzurunuzda saygılarımı ve sevgilerimi sunuyorum. 
Adalet Sarayımıza ilişkin de, çok kısa bir süre
içerisinde inşaatına -bu yıl içerisinde- başlanacak ve bölgedeki sağlık ve
tarım yatırımları yanında adalette de ihtiyaç bulunan bu yatırım
gerçekleştirilecek.
Sağlık alanında Kırklareli’de inşaatı tamamlanmış olan
ve çok kısa bir zamanda tefrişatıyla beraber hizmete alınacak olan Kırklareli
250 yataklı hastanemizle beraber, 300 yataklı Lüleburgaz Devlet Hastanesinin de
önümüzdeki günlerde ihalesi gerçekleştirilerek inşaatına başlanacaktır.
Babaeski’mizde tamamlanan hastaneyle beraber Pınarhisar ve Demirköy
ilçelerimizdeki sağlık tesislerine ilişkin yatırımlar da hızla sürmektedir. 
6.500 kilometrekarelik alanın yaklaşık yüzde 40’ı
tarım, yüzde 40’ı orman, yüzde 5’i meralar ve yüzde 15’i de diğer tarım
alanlarından oluşan bölgemizde tarımsal faaliyetlerden yılda 1,7 milyar gibi
önemli bir kaynak ülkemiz ekonomisine katılmaktadır. 
Katılım Öncesi Mali Yardım Aracının (IPA) tarım ayağı
olan IPARD kapsamına 39 ille beraber Kırklareli ilimizin de alındığını geçmiş
yakın zamanda ilimize müjdelemiştik. Bu IPARD kapsamında olan illerde yüzde 50
ile yüzde 70 arasında kırsal kalkınma destekleriyle de bölgemizdeki tarımsal varlık
hızla artacaktır. Devlet Su İşlerinin bölgemizde yapmış olduğu yaklaşık 48 bin
hektarlık yani yüzde 18’lik tarımsal alan sulamasının da bu bölgede 2 katına
kadar artırılması planlanmaktadır. 
Sayın Başkan, değerli milletvekilleri; Kırklareli ili,
Boğazlardan ötürü aynı zamanda hayvancılıkta ari bölge olma özelliğiyle de
tarımsal varlığını ve hayvancılık varlığını hızla artırmaktadır, ulaşım aksları
içerisinde bulunan yapısı ve hızlı trenle beraber de bölgenin parlayan yıldızı
olacaktır. Dereköy Sınır Kapımızla beraber de bölge ticari trafiğin artacağı
bir bölge olma yolunda hızla ilerlemektedir. 
Sözlerimi tamamlarken yaklaşmakta olan 23 Nisan Ulusal
Egemenlik ve Çocuk Bayramı’nın 96’ncı yılını şimdiden kutlar, değerli
Kırklarelili hemşehrilerimi ve yüce heyetinizi saygıyla selamlarım. (AK PARTİ
sıralarından alkışlar) 
BAŞKAN – Teşekkür ederim Sayın Minsolmaz. 
Sayın
milletvekilleri, şimdi yerlerinden sisteme giren milletvekillerine birer dakika
söz vereceğim. Sırasıyla başlıyorum.
Sayın
Bozkurt…
V.- AÇIKLAMALAR
1.- Konya Milletvekili Mustafa Hüsnü
Bozkurt’un, kuraklık nedeniyle Konya’nın Ereğli ilçesinde üreticilerin ciddi
bir sıkıntı içinde olduğuna ve Meclisin kuruluş günü resepsiyonunun
ertelemesini üzüntüyle karşıladığına ilişkin açıklaması
MUSTAFA
HÜSNÜ BOZKURT (Konya) – Teşekkür ederim Sayın Başkan.
NASA
verilerine göre Türkiye'nin de içinde bulunduğu bölge dokuz yüz yılın en büyük
kuraklığını yaşıyor. Bu bağlamda, ilimin Ereğli ilçesinde de üreticiler ciddi
sıkıntı içinde, büyük bir kuraklık var. Yıllardır devam eden ve bir türlü
bitirilemeyen Ereğli İvriz kapalı sulama sistemi hakkında sorduğumuz soruya da
Sayın Bakandan yanıt alamadık ama Sayın Bakan “NASA bilmez, biz biliriz.
Kuraklık tehlikesi yok.” dedi, yüreğimize su serpti. 
Elbette
kuraklık tehlikesi geçiştirilebilir belki ama bu Meclisin kendi kuruluş gününü,
ulusal egemenliği yok sayarak şehitler için kurulmuş bu Meclisin kuruluş
gününde Mecliste bir resepsiyon verilmesinin ertelemesini gerçekten üzüntüyle
karşıladığımı belirtiyor, yüce heyete saygılar sunuyorum. (CHP sıralarından
alkışlar)
BAŞKAN
– Teşekkür ederim.
Sayın
Engin…
2.- İstanbul Milletvekili Didem Engin’in,
İstanbul’un Beyoğlu ilçesine bağlı mahallelerdeki ulaşım sorununa ilişkin
açıklaması
DİDEM
ENGİN (İstanbul) – Teşekkürler Sayın Başkan.
İstanbul
Milletvekili olarak Beyoğlu ilçemize bağlı mahallelerimizdeki ulaşım sorununu
dile getirmek istiyorum.
Okmeydanı,
Şark Kahvesi, Örnektepe, Kulaksız ve çok sayıda başka mahallemizde saat dörtten
sonra toplu taşıma hizmeti verilmiyor. İstanbulluların toplu taşımayla ulaşım
ihtiyaçlarını karşılamak İstanbul Büyükşehir Belediyesinin en önemli
görevlerinden biri fakat ne yazık ki bu mahallelerde oturan vatandaşlarımız
İETT yönetiminin keyfî ve siyasi tutumu nedeniyle bu hizmetten yararlanamıyorlar
ve saat dörtten sonra bölgeye otobüs seferleri yapılmıyor. İşinden evine,
ailesine dönmek veya hastaneye gidebilmek için kilometrelerce yürümek zorunda
kalan vatandaşlarımız var. Böyle bir saat sınırı konulmasının hiçbir haklı
gerekçesi olamaz. Buradan İçişleri Bakanına ve İstanbul Büyükşehir Belediye
Başkanı başta olmak üzere tüm yetkililere sesleniyorum: Bir an evvel bu
haksızlığa ve eziyete son verilmesini istiyoruz.
BAŞKAN
– Teşekkür ederim.
Sayın
Ertem…
3.- Hatay Milletvekili Birol Ertem’in, Hatay
ilinde köylülerin uzun süredir üzerinde yaşamakta oldukları Millî Emlak
Müdürlüğüne ait arazilerin tapularını alabilmeleri için gerekli işlemlerin bir
an önce yapılmasını dilediğine ilişkin açıklaması
BİROL
ERTEM (Hatay) – Teşekkür ediyorum Sayın Başkanım.
Milletvekili
olduğum Hatay ilinde halkımızın önemli sorunlarından birisi köylerimizde
yaşayan insanlarımızın uzun süredir üzerinde yaşamakta oldukları Millî Emlak
Müdürlüğüne ait arazilerde tapu alamamalarıdır. Bu arazilerden bir süre önce
beş yıllık “ecrimisil” adı altında keyfî kira bedeli de toplanmıştır.
Köylerimizde tarihsel olarak imar uygulaması olmadığı ve halkımız köylerdeki
hazine arazileri üzerinde asırlardır yaşamakta oldukları için köylülerimizin,
üzerinde evlerinin bulunduğu arsalara sahip olma hakları vardır görüşündeyiz.
Halk arasında hazine arazisi olarak bilinen bu alanlarda, bir zaman kriteri
getirilerek çok uzun zamandır üzerinde yaşanan arazilere bir değer belirlenmesi
ve bu alanların tapularının, üzerinde yaşayan üretici kişilere satış yoluyla
devredilmesi doğru olacaktır. Maliye Bakanlığının, ilgili diğer bakanlıkların
gerekli işlemleri bir an önce yapmasını diliyoruz.
Teşekkür
ediyorum.
BAŞKAN
– Teşekkür ederim. 
Sayın
Öz…
4.- Çanakkale Milletvekili Bülent Öz’ün,
Çanakkale’de AKP Gençlik Kolları Başkan Yardımcısının Millî Eğitim Bakanlığına
bağlı devlet okullarını hangi sıfatla ziyaret ettiğini ve bu konuda başlatılan
bir soruşturma olup olmadığını öğrenmek istediğine ilişkin açıklaması
BÜLENT
ÖZ (Çanakkale) – Sayın Başkan, son günlerde Çanakkale’de AKP Gençlik Kolları
Başkan Yardımcısı, Millî Eğitim Bakanlığına bağlı devlet okullarını ziyaret
ettiğini, okul kantinlerinde öğrencilerle -kendi ifadesiyle de- istişare
toplantıları yaptığını belirtmektedir. Söz konusu kişinin kamu okullarında
gerçekleştirdiği siyasi faaliyetlerini sosyal medya hesaplarında paylaştığı ve
vakanın doğruluğu anlaşılmıştır. Basına da yansıdığı gibi -burada olduğu gibi-
bu şahıs söz konusu kamu okullarına hangi sıfatla gitmektedir? İbni Sina
Mesleki Teknik Anadolu, İbrahim Mutlu Anadolu, Merkez Teknik Anadolu, Hasan Âli
Yücel Anadolu, TOKİ Ticaret Anadolu ve İmam-Hatip Liseleri, bu okulların hepsi
devlet okullarıdır. Bu okulların idarecileri bu toplantılara hangi mevzuat
çerçevesinde izin vermiştir? Kentin mülki idare amirlerinin Millî Eğitim
Müdürünün bu yasa dışı propaganda faaliyetlerine ilişkin olarak başlattığı bir
soruşturma bulunmakta mıdır? Bu çerçevede, soruşturmanın sağlıklı yürütülmesi
için açığa alınan idareci var mıdır? Yoksa, Ensar Vakfı vakasında olduğu gibi
burada da “Bir defadan bir şey olmaz.” mı denilmektedir?
(Mikrofon
otomatik cihaz tarafından kapatıldı)
BAŞKAN
– Sayın Arslan…
5.- Denizli Milletvekili Kazım Arslan’ın,
Denizli-Çameli yolu ile Denizli-Kale-Muğla yolunun ne zaman bitirileceğini ve
Denizli-Antalya çevre yolu yapımına ne zaman başlanacağını öğrenmek istediğine
ilişkin açıklaması
KAZIM
ARSLAN (Denizli) – Sorum Çevre ve Şehircilik Bakanlığına.
Bir:
Denizli-Çameli kara yolu yıllardan beri, her seçimde iktidar partisi tarafından
bitirileceği sözü verilmesine rağmen hâlâ bitirilememiştir. On dört seneden
beri bitirilemeyen Denizli-Çameli yolu ne zaman bitirilecektir?
İki:
Denizli-Kale-Muğla yolu yıllardan beri bitirilememiş, ulaşım aksamaktadır ve
turizm hareketini de olumsuz yönde etkilemektedir. Bu yol ne zaman
bitirilecektir?
Üç:
Honaz ilçemizin altından geçecek olan Denizli-Antalya çevre yolunun yapımına ne
zaman başlanacaktır? Başlandığında hangi tarihte bitirilecektir? 
Teşekkür
ederim. 
BAŞKAN
– Teşekkür ederim.
Sayın
Tarhan…
6.- Kocaeli Milletvekili Tahsin Tarhan’ın,
birinci derece sit alanı olan Hünkâr Çayırı’nın Özelleştirme İdaresi Başkanlığı
tarafından satışa çıkarıılıp çıkarılmadığını öğrenmek istediğine ilişkin
açıklaması
TAHSİN
TARHAN (Kocaeli) – Sayın Bakan, Gebze ve Çayırova sınırları içinde bulunan,
Fatih Sultan Mehmet’in vefat ettiği yer olan Hünkâr Çayırı’nın Özelleştirme
İdaresi Başkanlığı tarafından satışa çıkarılacağı ifade ediliyor. Böyle bir
alanın satılması hem tarihe hem de doğaya ihanet anlamına gelir. Kültür ve
Turizm Bakanlığını, Kültür ve Tabiat Varlıklarını Koruma Kurulunu konuya
duyarlı olmaya davet ediyor, Kültür ve Turizm Bakanına soruyorum: Birinci
derece sit alanı olan, kültürel ve tarihî açıdan büyük önem taşıyan Hünkâr
Çayırı, Özelleştirme İdaresi tarafından satışa çıkarılmış mıdır, Bakanlık
olarak bu sürece müdahale edecek misiniz?
BAŞKAN
– Sayın Aydın…
7.- Bursa Milletvekili Erkan Aydın’ın,
Bursa’nın Karacabey ilçesindeki çiftçilerin sorunlarına ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Geçtiğimiz
hafta sonu Bursa’nın Karacabey ilçesini ve köylerini ziyaret etme fırsatı
buldum. Gördüğüm manzara Türkiye'nin geleceği için çok büyük tehlikeler arz
etmekte. Çiftçi perişan, üretemiyor, ürettiğinin de karşılığını alamıyor. Kredi
borçlarından dolayı büyük bir mağduriyet içerisinde. Kendi aralarında “takla
sistemi” dedikleri bir sistemle borçlarını döndürmeye çalışıyorlar. Şeker
pancarı üretimi neredeyse sıfıra inmiş, sadece domates ve mısır üretimi var.
Eğer Hükûmet olarak çiftçilerin bu sorunlarına bir önlem alınmazsa, maalesef,
gelecek kuşaklara bırakacak herhangi bir çiftçimiz ve tarımımız kalmayacak ve
beton yemek zorunda mı kalacağız diye sorup yetkililerin önlem almasını talep
ediyorum. 
BAŞKAN
– Sayın Kara…
8.- Antalya Milletvekili Niyazi Nefi
Kara’nın, 23 Nisan resepsiyonunu iptal eden Hükûmetin ve Meclis Başkanının bu
tavrını kınadığına ilişkin açıklaması
NİYAZİ
NEFİ KARA (Antalya) – Teşekkürler Sayın Başkan.
23
Nisan resepsiyonunu devam eden operasyonlar ve gelen şehitlerimiz nedeniyle
iptal ettiğini belirten Hükûmet ve Türkiye Büyük Millet Meclisi Başkanına
soruyorum: 22 Nisanda açılışı yapılacak EXPO 2016 için bugün basında yer alan
haberlere göre konser vermek üzere birçok yabancı sanatçı Türkiye’ye
gelecekmiş. Bu kadar büyük bir eğlence organizasyonu söz konusu olduğu zaman
şehitlerimiz için hassasiyet göstermeyen Hükûmetin 23 Nisanın kutlanmaması
konusundaki hassasiyetinin aleni bir cumhuriyet ve Atatürk alerjisinden
kaynaklandığı ortadadır. Hükûmetin ve Meclis Başkanının bu tavrını kınadığımızı
belirtmek istiyorum.
BAŞKAN
– Sayın Akyıldız…
9.- Sivas Milletvekili Ali Akyıldız’ın,
değişik kılıklarda Sivas’ın bazı köylerini gezen ve Sivas İrşad Derneğine
mensup olduğu tespit edilen kişilerin halkı tedirgin ettiğine ilişkin
açıklaması
ALİ
AKYILDIZ (Sivas) – Teşekkür ediyorum Sayın Başkanım. 
Daha
önce İnsan Hakları Kuruluna müracaatımızda, Sivas’ın Şarkışla ilçesinin
köylerini gezen çok farklı kılıkta farklı kişiler, şüpheli kişiler, bazılarında
bal satıcısı, bazılarında dondurmacı, bazılarında halı satıcısı, bazılarında
yol soran kişi olarak gittikleri köylerde “Neden bu köylerde cami yok?”, “Neden
sakal bırakmıyorsunuz?”, “Neden namaz kılmıyorsunuz?”, “Bu köylerde yaşayanlar
Alevi mi?” gibi sorularla o bölgede yaşayan insanları tedirgin etmişlerdi.
İnceleme sonucunda gelen raporda, bu kişilerin Sivas İrşad Derneğine mensup
kişiler olduğu tespit edilmiştir ama ne gariptir ki birkaç gün önce bu kez aynı
kişilerin Sivas’ın Kangal ilçesinde ve Zara ilçesinde köyleri gezerek yine bu
toplumu tedirgin ettikleri ortadadır. Peki, yetkililer madem tespit etmişlerse
bu derneğe neden bir yaptırım uygulamıyorlar? Neden bu insanların sosyal barışı
bozmalarına devam etmesine izin veriyorlar? Yetkilileri bir an önce göreve
davet ediyorum. Sivas gibi hassasiyetin çok yüksek olduğu illerde herhangi bir
sorun ve sıkıntı çıkmadan önlem alınmasını talep ediyorum. 
Saygılarımla.

BAŞKAN
– Teşekkür ederim.
Sayın
Özdiş…
10.- Adana Milletvekili İbrahim Özdiş’in,
pamuk ve benzeri yağlı tohumların üretimini artırmak için sürdürülebilir tarım
politikalarının neler olduğunu ve Orman Bakanlığında açık bulunan mühendis
kadrolarına atama yapılıp yapılmayacağını öğrenmek istediğine ilişkin
açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Tarım Bakanı Sayın Faruk Çelik’e: Pamuk ithalatı konusuna değinmek istiyorum.
Ne yazık ki tarım cenneti ülkemiz pamuk konusunda yüzde 65 dolaylarında ithalat
yapmaktadır. Pamuk ve benzeri yağlı tohumların üretimini artırmak için
sürdürülebilir tarım politikalarınız nelerdir? Bu ithalat oranlarını aşağıya
çekmeyi planlıyor musunuz? 
Yine
bir başka sorum Orman Bakanına: Orman Genel Müdürlüğü ve Bakanlığımızın
mühendis bazında 600’ün üzerinde personel açığı bulunmaktadır. 7 bini aşkın
orman mühendisinin işsiz olduğu bu ortamda gerekli atamaları yapmayı düşünüyor
musunuz?
Teşekkür
ediyorum Sayın Başkan. 
BAŞKAN
– Teşekkür ederim. 
Sayın
Sarıhan…
11.- Ankara Milletvekili Şenal Sarıhan’ın,
23 Nisan resepsiyonun iptal edilmesini şiddetle kınadığına ve yarın Karaman’da
başlayacak olan davanın özellikle AKP’li milletvekilleri tarafından
izlenmesinin bu olaya karşı sürdürülen sessiz duruşu ortadan kaldırmak
olacağına ilişkin açıklaması
ŞENAL
SARIHAN (Ankara) – Arkadaşlarımızın bilgileri içinde olduğu gibi, 23 Nisan 1920
Türkiye Büyük Millet Meclisinin açılması, Kurtuluş Savaşı’mızın da başlangıç
tarihidir. Bize bağımsızlık sağlayan, en demokratik yapıya sahip olan, iş
birlikçilikten ve emperyalizmle uzlaşmaktan uzak olan, bağımsızlığımızı inşa
eden, bu günü yaratan Türkiye Büyük Millet Meclisinde bir resepsiyonun dahi
esirgenmiş olmasını şiddetle kınadığımı ifade etmek isterim. Bu en azından
tarihimize karşı bir göz yumuştur. 
Ayrıca,
yarın Karaman’da başlayacak olan davanın özellikle AKP’li milletvekilleri
tarafından izlenmesinin en azından bu olaya karşı sürdürülen sessiz duruşu
ortadan kaldırmak olacağını da anımsatmak isterim.
Teşekkür
ederim.
BAŞKAN
– Sayın Kuyucuoğlu…
12.- Mersin Milletvekili Serdal
Kuyucuoğlu’nun, Mersin’e seçim döneminde verilmiş olan sözlerin yerine
getirilip getirilmeyeceğini öğrenmek istediğine ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
Seçim
öncesi Mersin ilimizi yatırımlarla ihya edeceklerini söyleyen AKP’li Bakan ve
milletvekillerinin bu sözleri maalesef bir vaat olmaktan öteye gidememiştir. Bu
vaatler arasında ilimizde yatırım bekleyen turizm bölgeleri, birçok yol
projesi, Tarsus ilçemize üniversite açılması ve yine aynı ilçemize, Tarsus’a
ihtisas organize sanayi bölgesi kurulması gibi birçok söz vardır. Buradan
Mersin ve Tarsus halkı adına sormak istiyorum: Seçim döneminde verilmiş olan bu
sözleri yerine getirecek misiniz? Bu vaatlerle ilgili ayrılmış ödenek veya
başlatılan herhangi bir çalışma var mıdır?
Teşekkür
ederim.
BAŞKAN
– Teşekkür ederim.
Sayın
Kayışoğlu…
13.- Bursa Milletvekili Nurhayat Altaca
Kayışoğlu’nun, AKP’li yerel yönetimleri engelli haklara saygılı olmaya davet
ettiğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ederim Sayın Başkan. 
Ben
de AKP’li yerel yönetimleri engelli haklarına saygılı olmaya davet ediyorum.
Engelliler engelsiz bireyler gibi bütün haklara erişim hakkına sahip olmalıdır,
bu nedenle pozitif ayrımcılık yapılmalıdır. Ama şu fotoğrafta gördüğünüz
Bursa’da bir kaldırım, kaldırımda engelli yolu var, yolun tam üstünde büyük bir
totem var ve engelli yolu, toteme pozitif ayrımcılık yapılarak totemin
etrafından döndürülmüş. Bu ancak bir AKP zihniyetiyle yapılabilirdi; gerçekten
çok komik, trajikomik. Lütfen bu anlayışa son verin ve engellilerin önündeki
engelleri kaldırın diyorum.
Teşekkürler.
BAŞKAN
– Teşekkür ederim.
Sayın
Gaytancıoğlu…
14.- Edirne Milletvekili Okan
Gaytancıoğlu’nun, Edirne’deki buğday tarlalarında uzmanlarca virüs olduğu
söylenen bir hastalığın söz konusu olduğuna ve önlem alınması gerektiğine ilişkin
açıklaması
OKAN
GAYTANCIOĞLU (Edirne) – Teşekkür ederim.
Yaklaşık
iki haftadır Türkiye buğday üretimine ciddi katkılar sağlayan Edirne’deki
buğday tarlalarında uzmanlarca virüs olduğu söylenen bir hastalık söz
konusudur. Uzmanlar virüse karşı herhangi bir ilacın etkili olamayacağını
söylemektedirler. Türkiye buğday üretiminin yaklaşık yüzde 4’ünü üreten
Edirne’de bu virüse karşı üreticilerimizin bilgilendirilmesini ve olabilecek
gelir kaybına karşılık şimdiden önlemlerin alınmasını Tarım Bakanlığına buradan
duyuruyorum. Kapatılsa çiftçinin haberinin olmayacağı bir bakanlık olan Tarım
Bakanlığının üreticinin yanında olmasını ve çiftçinin mağduriyetini gidermesini
diliyorum.
BAŞKAN
– Sayın Pekşen…
15.- Trabzon Milletvekili Haluk Pekşen’in,
İçişleri Bakanının sözlü ve yazılı sorulara verdiği yanıtların devlet
geleneğiyle, Parlamento saygınlığıyla ve devlet adamı ciddiyetiyle
bağdaşmadığına ilişkin açıklaması
HALUK PEKŞEN (Trabzon) – Sayın Başkan,
milletvekillerinin en önemli görevlerinden birisi de denetim görevidir. Biz,
milletvekilleri olarak Sayın İçişleri Bakanına yazılı, sözlü sorular
yöneltiyoruz. Sayın İçişleri Bakanının sorulara verdiği yanıtlar ne devlet
geleneğiyle ne Parlamento saygınlığıyla ne de devlet adamı ciddiyetiyle asla
bağdaşmayacak şekildedir. Sayın Bakanın laubali, lakayıt, ciddiyetsiz ve bu
Parlamentodaki milletvekillerinin saygınlığını rencide edecek üslubunu
kınıyorum. Umuyorum bu hadsizliğini bir daha tekrar etmez. (CHP sıralarından
alkışlar) 
BAŞKAN
– Sayın milletvekilleri, şimdi, eğer söz talebinde bulunmuşlar ise grup başkan
vekillerine söz vereceğim.
Sayın
Akçay, buyurun.
Süreniz
iki dakika.
16.- Manisa Milletvekili Erkan Akçay’ın,
çocuklara yönelik istismarların araştırılması amacıyla kurulan komisyonunun
çalışmalarına başlaması için AK PARTİ Grubu ve Meclis Başkanının
sorumluluklarının gereğini yapmalarını istediğine ve Profesör Doktor Oktay
Sinanoğlu’nun vefatının 1’inci yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
24
Mart 2016 tarihinde, Genel Kurulda çocuklara yönelik istismarların
araştırılması amacıyla bir araştırma komisyonu kurulması kabul edilmişti.
Kamuoyu gündemine gelen çocuklara yönelik istismarlar 24 Marttan beri kamuoyu
gündeminde aynı yerini korumaktadır ve gazetelerde, basında her geçen gün yeni
istismar vakaları ortaya çıkmaktadır. Hükûmet ve Adalet ve Kalkınma Partisi
Grubu ve Sayın Meclis Başkanı bu konuda elini ağırdan almaktadır. Adalet ve
Kalkınma Partisi komisyonun çalışması hususunda neden ayak diremektedir? Bunun,
yarın görülecek olan mahkemeyle bir ilgisi var mıdır? Komisyon yirmi altı gün
önce kuruldu ancak hâlen bir toplantı yapılmadı çünkü teşkil edilemedi Genel
Kurulda oylanmak suretiyle. Yetkililerden bu tutuma dair açıklama bekliyoruz.
Yirmi altı gündür acaba birilerine siper olmaya devam mı edilmek istenmektedir?
Konu kamuoyunda bu kadar infial yaratmışken, bu tutumu tartışmaları soğutmaya
yönelik bir tutum olarak görüyoruz. Ancak unutulmasın ki komisyon kurulması
kararını bu Meclis oy birliğiyle aldı, milletimiz bu konunun araştırılmasını
istiyor. Adalet ve Kalkınma Partisi, Mecliste verdiği oyların arkasında durarak
milletimizin beklentisinin yerine getirilmesi için bir an önce sorumluluğunun
gereğini yapmalıdır.
Yine,
Türk milletinin sinesinden çıkan, dünya çapında şöhret ve saygınlık kazanmış,
değerli bilim ve düşünce insanı Profesör Doktor Oktay Sinanoğlu’nun vefatının
1’inci seneidevriyesindeyiz. Oktay Sinanoğlu, bilimsel çalışmalarla yeni
ufuklar açmış…
(Mikrofon
otomatik cihaz tarafından kapatıldı) 
BAŞKAN
– Bir dakika daha veriyorum, tamamlayın lütfen. 
ERKAN
AKÇAY (Manisa) - …hem içinden çıktığı milletine hem de insanlığa önemli eserler
kazandırmış bir bilim adamıdır; onun yeri çok zor dolacak hizmetlerle doludur.
Merhum Sinanoğlu, 26 yaşında profesörlüğe hak kazanarak Batı ülkelerinde son
yüzyıllarda yetişen en genç profesör olmuştur. Türkçe aşkıyla, millet
sevdasıyla Türk milletinin gönlünde mümtaz bir yer almıştır. Bu hâliyle
Sinanoğlu her daim hürmetle ve rahmetle anılacaktır, anıyoruz. 
Sözlerimi
onun tarihe geçen sözlerinden biriyle tamamlamak istiyorum: “Millet, ülkesinin,
dilinin, tarihinin elinden alınmasına, Türk adının tarihten silinmesine müsaade
etmeyecektir.”
Teşekkür
ederim Sayın Başkan. 
BAŞKAN
– Teşekkür ederim Sayın Akçay.
Yalnız,
gündemin “Seçim” kısmında komisyonun listesini oylarınıza sunacağım, bilgi
olarak vereyim. 
Sayın
Özel, buyurun.
17.- Manisa Milletvekili Özgür Özel’in, AK
PARTİ Grubunun çocuklara yönelik istismarların araştırılması amacıyla kurulan
komisyonunun çalışmalarına başlamasını geciktirmesinin iktidar sorumluluğuyla
bağdaşmadığına ve Meclis Başkanının kararıyla 23 Nisan resepsiyonunun iptal
edilmesine rağmen Cumhuriyet Halk Partisi olarak düzenleyecekleri 23 Nisan halk
resepsiyonuna herkesi davet ettiğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Biz
de gündemin “Seçim” kısmında Karaman’la ilgili kurulan komisyonun, daha
doğrusu, çocuk istismarını önleme amacıyla kurulan komisyonun gündemde yer
almasından büyük memnuniyet duyduk. Zira, olay 24’ünde kamuoyuna yansıyor, daha
doğrusu daha öncesinde yansıyor, 24’ünde komisyon kurulması talep ediliyor,
29’unda gruplardan isteniyor, 3 muhalefet partisi 29, 30 Mart ve 1 Nisanda
bildiriyorlar ama Adalet ve Kalkınma Partisi 15 Nisana kadar geciktirerek
komisyonun kurulmasını bugüne kadar ötelemiş durumda. Oysaki, konu gündeme
geldiğinde Türkiye’nin dört bir yanından benzer şikâyetler geldi. Bu şudur:
Artık Meclis bizim kaderimize el koyacak, artık bunlar kapalı kapılar ardında
kalmayacak, yaşanan bu istismarlar Meclis tarafından araştırılacak umuduyla tüm
siyasi parti gruplarına, basına benzer şikâyetler yansıyor. Komisyonun bu kadar
geciktirilmiş olmasının iktidar sorumluluğuyla bağdaşır tarafı yoktur. 
Sayın
Başkanım, 23 Nisan hem ulusal egemenlik hem de çocuk bayramıdır. 23 Nisan Ulu
Önder Atatürk tarafından çocuklara armağan edilmiştir. Şehit çocuklarının
korunması, kollanması, elde edilen gelirlerin onların okumasına aktarılmasıyla
ilgili cumhuriyet resepsiyonları geleneğimizde vardır. Yalnız, Sayın İsmail
Kahraman -Meclis Başkanımız- eliyle ve kendi kararıyla -Başkanlık Divanı kararı
olmaksızın- resepsiyon iptal edilmiştir. Cumhuriyetin kuruluşunda, ülkenin
kurtuluşunda yer almış bir siyasi parti olarak bunu kabul etmemiz mümkün
değildir. Sayın Genel Başkanımızın talimatıyla 23 Nisan Cumartesi günü Meclisin
saat 14.00’deki özel oturumunu takiben saat 15.00’te özel gündemli ve
katılımcılarının tamamen Türkiye'nin dört bir yanından gelmiş çocukların olduğu
bir grup toplantısı düzenleyeceğiz. Bu toplantının ardından saat 16.00 ila
17.30 arasında grup toplantı salonumuzun bahçesinde…
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Müsaade ederseniz…
BAŞKAN
– Tamamlayın lütfen, artı bir dakika daha veriyorum.
ÖZGÜR
ÖZEL (Manisa) - …çocuklarımızla, sanatçılarımızla, yazarımızla çizerimizle ve
tüm halkımızla birlikte, cumhuriyet resepsiyonunu halkla birlikte kutlayacağız.
(CHP sıralarından alkışlar) 
Sayın
Kahraman’ın iradesine rağmen, Meclisteki hem şahsınızı hem Meclis Başkanımızı,
Meclisteki 550 milletvekilimizi Cumhuriyet Halk Partisinin 23 Nisan halk
resepsiyonuna davet ediyoruz.
Saygılar
sunuyorum. (CHP sıralarından alkışlar)
BAŞKAN
– Teşekkür ederim.
Sayın
Bostancı, buyurun.
18.- Amasya Milletvekili Mehmet Naci
Bostancı’nın, çocuklara yönelik istismarların araştırılması amacıyla kurulan
komisyonunun çalışmalarına başlayacağına ve resepsiyonunun iptal edilmesinin 23
Nisan Ulusal Egemenlik ve Çocuk Bayramı’nın kutlanmadığı ve kutlanmayacağı
anlamına gelmeyeceğine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
Çocuk
istismarı meselesi son derece önemli bir konu. Burada siyasi rekabet olmaz,
çeşitli anlayışlar, düşünceler, ideolojiler üzerinden angajmanlar
geliştirilemez, herhangi bir kesime yönelik koruyucu bir tavır asla söz konusu
olamaz. Bu hepimizin her şeyden önce insan olma vasfının bir gereği ve siyasi
rekabete ilişkin her tür unsuru unutarak konuya odaklanmamız gereken bir
husustur. Karanlık bir alan, orada kim ne yapıyor, bu işler nasıl gelişiyor?
Elbette, devlet bir taraftan bunun takibatını yapacak ve gereğini yapacak.
Bugün zaten komisyona ilişkin okuma gerçekleştirilecek, inşallah, komisyon da
çalışmalarına başlayacak ve bu alana ilişkin karanlığı aydınlatma adına önemli
bir işlevi yerine getirecektir diye ümit ediyorum. Komisyonda olan arkadaşların
da, kanaatim odur ki, herhangi bir şekilde, bırakın siyasi rekabeti, böyle bir
anlayış, böyle bir tutumu, düşünceyi akla getirecek tavırlardan da uzak bir
biçimde, bütünüyle çocuklarımıza ve bu karanlık alana odaklanarak iş
yapacaklarına inanıyorum. Bunu belirtmek istedim öncelikle.
Diğer taraftan, 23 Nisan resepsiyonuna ilişkin Sayın Meclis
Başkanı gerekçesini de ifade ederek bu yıl resepsiyonun olmayacağını ifade
etti. Bu, tabii, 23 Nisanın, Ulusal Egemenlik ve Çocuk Bayramı’nın
kutlanmadığı, kutlanmayacağı, unutturulduğu anlamına kesinlikle gelmez. AK
PARTİ on dört yıldır iktidarda ve Meclis Başkanları çeşitli kereler AK
PARTİ’nin içinden üyelerden seçildi.
(Mikrofon otomatik cihaz tarafından kapatıldı)
BAŞKAN – Bir dakika daha veriyorum Sayın Bostancı.
Buyurun.
MEHMET NACİ BOSTANCI (Amasya) – Bugüne kadar da burada
çok çeşitli 23 Nisan kutlamaları, resepsiyonları yapıldı. Bunları görmezlikten
gelip bu yıl resepsiyonun yapılmamasından ilhamla birtakım siyasi
değerlendirmeler yapmayı doğrusu çok uygun bulmam. Tabii ki Meclis Başkanı
eleştirilebilir kararları dolayısıyla ama siyasi bir yorum, siyasi bir
spekülasyon, buradan böyle daha geniş bir siyasi değerlendirme çıkarmak
kanaatimce doğru olmaz. Türkiye’nin şu on dört yıldır yaşadığı siyasal
gerçeklikle de esasen bu tür spekülasyonlar derin bir çelişki teşkil eder. 
Cumhuriyet Halk Partisi alternatif kutlama yapacağını
ifade ediyor. Hayırlı olsun resepsiyonları. Tabii ki herkese de davetlerini ilettiler.
Buna katılmak serbesttir. 
Teşekkür ediyorum. (AK PARTİ sıralarından alkışlar) 
BAŞKAN – Teşekkür ederim. 
Gündeme geçiyoruz. 
İyi çalışmalar diliyorum tekrar sayın milletvekilleri. 
Başkanlığın Genel Kurula sunuşları vardır. 
Meclis araştırması açılmasına ilişkin üç önerge vardır,
ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Hatay Milletvekili Serkan Topal ve 20
milletvekilinin, yolsuzlukları önlemek ve kamuoyunda oluşan yolsuzlukların
arttığı algısını değiştirebilmek için yapılması gerekenlerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/163)
Türkiye
Büyük Millet Meclisi Başkanlığına
Bilindiği
gibi kamuoyunda 17 ve 25 Aralık soruşturmaları ya da 17-25 Aralık operasyonları
olarak da bilinen ve 17 Aralık 2013 günü Cumhuriyet Savcısı Celal Kara'nın
gözaltı talimatlarıyla başlayan süreçte 61’inci Türkiye Hükûmeti Kabine üyesi 4
bakan ile 3 bakan çocuğunun olduğu kişiler hakkında "rüşvet, görevi kötüye
kullanma, ihaleye fesat karıştırma ve kaçakçılık" suçlarını işledikleri
iddiasıyla soruşturma yürütülmüş, ilerleyen günlerdeyse soruşturma kimi iş
adamlarının da söz konusu 4 bakanla kara para aklama, altın kaçakçılığı gibi
birtakım suçların işlenmesinde ilişkileri olduğu nedeniyle genişletilmiştir.
İddianamede
isimleri geçen şüphelilerden İçişleri Bakanı Muammer Güler, Çevre ve Şehircilik
Bakanı Erdoğan Bayraktar, Ekonomi Bakanı Zafer Çağlayan ve Avrupa Birliği
Bakanı Egemen Bağış hakkında cezai kovuşturma yapılabilmesi için hazırlanan
fezlekeler de TBMM'ye gönderilmek üzere Adalet Bakanlığına sunulmuştur.
Fezlekeler TBMM Genel Kurulunda yapılan oylama sonucunda reddedilmiş ve ayrıca
bu operasyon kapsamında tutuklanan Barış Güler, Kaan Çağlayan ve Rıza Sarraf’ın
da aralarında bulunduğu 5 kişi tahliye edilmiştir. Böylelikle yolsuzluk ve
rüşvet operasyonu kapsamında tutuklu kimse kalmamıştır.
Ancak,
operasyonun üzerinden geçen iki yıl içerisinde kamu vicdanı söz konusu
yolsuzluk iddialarını unutmamış ve yolsuzlukların devam ettiği konusunda ciddi
bir fikir birliği oluşmaya başlamıştır. Bu durum hem parlamenter sistemimizin
hem de demokratik siyaset kurumlarının ve yargının güvenirliğini sarsar
nitelikte bir hâl almaktadır.
Uluslararası
sivil toplum kuruluşu Şeffaflık Örgütü tarafından yapılan Yolsuzluk Algı
Endeksi'nde geçen sene ülkemiz puanı en fazla düşen ülke olmuş ve Türkiye 175
ülke arasında 64’üncü sıraya gerilemiştir. Bu gerilemede hem 17-25 Aralık
yolsuzluk operasyonlarının katkısı bulunduğu ileri sürülmekte hem de AKP
hükûmetlerinin yolsuzluğu engelleyici önlemler almaması ya da bu tür
girişimlere karşı direnç geliştirmesinin katkısı olduğu belirtilmektedir.
Yapılmayan
yargılamalar, siyasi iktidarın soruşturmalar sürecinde bürokrasiye müdahalesi,
yolsuzluk yaptığı iddiası bulunan kişileri yargılamaktan kaçınması ve aksi
yönde beyanlarda bulunması gibi nedenlerden dolayı kamuoyunda yolsuzluk
algısının iyice artmasına neden olmuştur.
Bu
bağlamda TBMM'ye büyük görevler düşmekte ve bu algının kırılması için gerekli
somut adımları atması bir görev olarak belirmektedir. Öncelikli olarak
kamuoyunda yolsuzluk algısının neden arttığına ilişkin bir araştırma yapılması
ve yolsuzluğun bitirilmesi için nelerin yapılacağına dair kapsamlı bir çalışma
yapılması elzemdir. Bu amaçla konunun uzmanlarından da görüş alınarak
yolsuzlukları önlemek ve kamuoyunda oluşan algıyı bu kapsamda değiştirebilmek
için ne gibi yöntemlerin kullanılması gerektiğini belirlemek amacıyla
Anayasa'nın 98’inci ve TBMM İçtüzüğü'nün 104 ve 105’inci maddeleri gereğince
Meclis araştırması açılmasını saygılarımızla arz ederiz. 
1)
Serkan Topal  (Hatay)
2)
Mustafa Sezgin Tanrıkulu  (İstanbul)
3)
Muharrem Erkek  (Çanakkale)
4)
Mevlüt Dudu  (Hatay)
5)
Birol Ertem  (Hatay)
6)
Murat Emir  (Ankara)
7)
Nurettin Demir  (Muğla)
8)
Hilmi Yarayıcı  (Hatay)
9)
Aytuğ Atıcı  (Mersin)
10)
Mehmet Göker  (Burdur)
11)
Necati Yılmaz  (Ankara)
12)
Bülent Kuşoğlu  (Ankara)
13)
Aydın Uslupehlivan  (Adana)
14)
Ahmet Akın  (Balıkesir)
15)
Tur Yıldız Biçer  (Manisa)
16)
Çetin Arık  (Kayseri)
17)
Yakup Akkaya  (İstanbul)
18)
Erdin Bircan  (Edirne)
19)
Melike Basmacı  (Denizli)
20)
Barış Karadeniz  (Sinop)
21)
Bülent Yener Bektaşoğlu  (Giresun)

2.- İzmir Milletvekili Kamil Oktay Sındır
ve 35 milletvekilinin, ülkemizde basın özgürlüğünün önündeki engellerin ve
basın özgürlüğünün sağlanması için yapılacak çalışmaların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/164)
Türkiye Büyük Millet Meclisi Başkanlığına
Ülkemizde
basın özgürlüğünün önündeki engellerin, gazetecilerin tutuklu yargılanmalarına
neden olan antidemokratik düzenlemelerin belirlenmesi ve aşılması; basının
demokratik koşullarda çalışabileceği, toplumun bilgi ve haber alma özgürlüğünü
karşılayacağı basın özgürlüğünün sağlanması için alınacak önlemlerin tespit
edilmesi amacıyla Anayasa'nın 98’inci, İç Tüzük’ün 104 ve 105’inci maddeleri
gereğince Meclis araştırması komisyonu kurulmasını bilgilerinize sunarız.
Saygılarımızla.
1)
Kamil Okyay Sındır  (İzmir)
2)
Yakup Akkaya  (İstanbul)
3)
Atila Sertel  (İzmir)
4)
Bülent Tezcan  (Aydın)
5)
Haydar Akar (Kocaeli)
6)
Uğur Bayraktutan  (Artvin)
7)
Mazlum Nurlu  (Manisa)
8)
Muharrem Erkek  (Çanakkale)
9)
Mehmet Göker  (Burdur)
10)
Mevlüt Dudu  (Hatay)
11)
Hilmi Yarayıcı  (Hatay)
12)
Birol Ertem  (Hatay)
13)
Orhan Sarıbal  (Bursa)
14)
Özkan Yalım  (Uşak)
15)
Devrim Kök  (Antalya)
16)
Tur Yıldız Biçer  (Manisa)
17)
Mehmet Tüm  (Balıkesir)
18)
Erdin Bircan  (Edirne)
19) Ali Yiğit  (İzmir)
20) Tacettin
Bayır  (İzmir)
21) Veli Ağbaba  (Malatya)
22) Seyit Torun  (Ordu)
23) Tekin Bingöl
 (Ankara)
24) Kemal Zeybek
 (Samsun)
25) Mustafa Ali
Balbay  (İzmir)
26) Aytuğ Atıcı  (Mersin)
27) Hüseyin
Çamak  (Mersin)
28) Didem Engin  (İstanbul)
29) Zeynep
Altıok  (İzmir)
30) Onursal
Adıgüzel (İstanbul)
31) Muhammet
Rıza Yalçınkaya  (Bartın)
32) Hüseyin
Yıldız  (Aydın)
33) Gaye Usluer  (Eskişehir)
34) Cemal Okan
Yüksel  (Eskişehir)
35) Ahmet Tuncay
Özkan  (İzmir)
36) Tufan Köse  (Çorum)

Gerekçe:
Demokratik
ülkeler kuvvetler ayrılığı ilkesine göre yönetilir. Yasama, yürütme ve yargı
gücünden sonra basın gücünün gelmesi çağdaş demokrasinin gereğidir. Bu durum
aynı zamanda temel hak ve özgürlüklerin başında gelen düşünce ve ifade
özgürlüğüyle de doğrudan ilişkilidir.
Basın
Kanunu’nun 3’üncü maddesinde "Basın özgürdür. Bu özgürlük; bilgi edinme,
yayma, eleştirme, yorumlama ve eser yaratma haklarını içerir." ifadesi,
toplumun bilgi ve haber gereksiniminin karşılanmasındaki temeli oluşturur. Bu
anlamda çağdaş demokrasi değerlerinin egemen olduğu, hukuk devletinin tesis
edildiği toplumlarda özgür basın iş başındadır. Bunun dışında basının,
gazetecinin yaşadığı her türlü kısıtlama, sınırlama; daha ötesinde, işinden
dolayı yargılanması ya da tutuklanması, haber alma ve iletme hakkının ihlali
anlamına gelmektedir.
Bugün
ülkemizde hapiste tutuklu bulunan, sayıları onları bulan gazetecilerin durumu,
demokratik değerlerden, hukuk uygulamalarından, temel hak ve özgürlüklerden ne
denli uzaklaşıldığının somut örneğidir. Son olarak Cumhuriyet Gazetesi Genel
Yayın Yönetmeni Can Dündar ve gazetenin Ankara Temsilcisi gazeteci Erdem Gül'ün
tutuklu olarak yargılanmaları basın özgürlüğünün ve demokrasimizin geldiği
durum açısından endişe vericidir. Anayasa'nın ve Avrupa İnsan Hakları
Sözleşmesi'nin basın özgürlüğüne ilişkin düzenlemelerinin kamu otoritelerince
uygulanmaması, gazetecilerin özgürlüklerinden ve işlerinden edilmeleri en temel
insan hakkı ve basın özgürlüğü ihlalidir.
Bugün
basın özgürlüğünün, gazetecilerin, bilgi edinme, yayma, eleştirme, yorumlama
görev ve haklarından dolayı maruz kaldıkları durumları kapsamlı bir araştırmaya
ve değerlendirmeye gereksinim vardır. Gelinen noktada basın ve düşünce
özgürlüğüyle ilgili sorunlar tutkulu gazeteci sayılarıyla ölçülebilir olmanın
ötesindedir. Özellikle son yıllarda, iktidar tarafından uygulanan sindirme ve
yıldırma yöntemleri sonuç vermiş; yazılı, görsel ve İnternet medyasını görevini
özgürce yapamaz hâle getirmiştir.
Basın
emekçilerinin yargılandığı davalar siyasi hesaplaşmayla anılır olmuş, ortaya
çıkan hukuk zaafları gizlenemez bir duruma gelmiştir. Sorun, basın ve gazeteci
özgürlüğünün engellenmesi, siyasi kasta dayalı uzun tutukluluk hâlleri, basın
ve demokrasi üzerinden düşünce ve ifade özgürlüğüne büyük bir darbe
niteliğindedir. Demokrasi anlayışıyla bağdaştırılamayacak bu durum hukuk
devleti ve demokrasinin önündeki temel engellerin başında yer almaktadır.
Basına
yönelik, mekanizma hâline getirilen sindirme ve yıldırma politikaları, darbe
dönemlerinde anılabilecek politika ve uygulamaların seçimle iş başına gelmiş
siyasi güç sahipleri tarafından bir araç olarak kullanılması olağanüstü
önemdedir. Basının, gazetecilerin kontrol altına alınması, kısıtlanması,
basının susturulmasına doğru bir sürüklenişi de beraberinde getirmektedir.
Bu
anlamda, ülkemizde basın özgürlüğünün önündeki engellerin, gazetecilerin
tutuklu yargılanmalarına neden olan antidemokratik düzenlemelerin belirlenmesi
ve aşılması; basının demokratik koşullarda çalışabileceği, toplumun bilgi ve
haber alma özgürlüğünü karşılayacağı basın özgürlüğünün sağlanması için sorunun
çok boyutlu araştırılması zorunlu görülmektedir.
Yukarıda
belirtilen nedenlerle konunun yüce Meclis tarafından ele alınması son derece
önem taşımaktadır.
3.- Ankara Milletvekili Zühal Topcu ve 20
milletvekilinin, üniversitelerdeki terör örgütü yapılanmalarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/165)
Türkiye Büyük Millet Meclisi Başkanlığına
Son
yıllarda yükseköğretim kurumlarında ve Kredi Yurtlar Kurumunun (KYK)
yurtlarında özellikle PKK ve aşırı sol örgütlerin yapılanmaları tehlikeli
seviyelere ulaşmış ve bu yapılanmalar pek çok öğrenciyi ve ailelerini mağdur
duruma düşürmektedir. Üniversitelerde yapılanan PKK ve diğer aşırı sol terör
örgütlerinin durumlarının araştırılarak alınacak önlemlerin belirlenmesi
amacıyla Anayasa’mızın 98'inci, Türkiye Büyük Millet Meclisi İçtüzüğü’nün 104'üncü
ve 105'inci maddeleri gereğince Meclis araştırması açılması için gereğini
saygılarımızla arz ederiz.
1)
Zühal Topcu  (Ankara)
2)
Ahmet Kenan Tanrıkulu  (İzmir)
3)
Ahmet Selim Yurdakul  (Antalya)
4)
Oktay Öztürk  (Mersin)
5)
Arzu Erdem  (İstanbul)
6)
Deniz Depboylu  (Aydın)
7)
Emin Haluk Ayhan  (Denizli)
8)
Ümit Özdağ  (Gaziantep)
9)
Mustafa Mit  (Ankara)
10)
Yusuf Halaçoğlu  (Kayseri)
11)
Mehmet Erdoğan  (Muğla)
12)
Mehmet Parsak  (Afyonkarahisar)
13)
Saffet Sancaklı  (Kocaeli)
14)
Mevlüt Karakaya  (Adana)
15)
Muharrem Varlı  (Adana)
16)
Ruhi Ersoy  (Osmaniye)
17)
Atila Kaya  (İstanbul)
18)
İsmet Büyükataman  (Bursa)
19)
İzzet Ulvi Yönter  (İstanbul)
20)
Kamil Aydın  (Erzurum)
21)
Şefkat Çetin  (Ankara)
Gerekçe:

Ülkemizde
milyonlarca öğrencinin on iki yıl boyunca hazırlanarak girdikleri, ülkenin
geleceğini belirleyen kadroların yetiştirildiği yükseköğretim kurumlarında ne
yazık ki uzunca bir süredir PKK ve diğer yasa dışı sol örgütlerin yapılanmaları
görülmektedir.
Üniversite
öğrencileri, aileleriyle birlikte uzun yıllar hem maddi hem de manevi olarak
ciddi emekler harcayarak üniversite tahsillerine başlamaktadır. Ülkemizin
gelecek kadrolarını oluşturacak üniversite gençliği içerisinde özellikle son
yedi yılda PKK ve yasa dışı sol örgütler gibi örgütlerin ciddi anlamda
yapılanma gerçekleştirdikleri görülmektedir.
Bölücü
terör örgütünün siyasallaşma sürecinin azami noktaya ulaştığı bugünlerde
üniversitelerimizdeki bölücü yapılanmalar da bu doğrultuda genişlemekte ve
artarak devam etmektedir.
Üniversitelerimizde
birçok bölücü etkinlik, panel ve sosyal faaliyet yapılırken, bu faaliyetlerin
herhangi birine yönetimler tarafından tavır alındığına dair tek bir somut örnek
yoktur. Üniversite gençliğini kendileri için "potansiyel örgüt
elemanı" olarak gören birtakım yasa dışı örgütler çalışmalarını ülkemizin
her yerinde yapabilecek imkâna kavuşmuşlardır.
Üniversitelerin
merkezî noktalarında yapılanmayı başaran bölücü terör örgütlerinin yandaşları,
öğrenci yurtlarını da kontrol altında tutmaya çalışmaktadır.
Üniversitelerde
yapılanan PKK sempatizanları ortak kararlar alarak güncel olaylar ve PKK’yla
ilgili varsaydıkları özel gün ve haftaları bahane ederek kutlamalar, gösteriler
ve zorla ders boykotları yapmaya çalışmaktadır. Bu eylemlere örnek olarak,
Ankara Üniversitesi, Ege Üniversitesi, Marmara Üniversitesi, İstanbul
Üniversitesi, Boğaziçi Üniversitesi, Hacettepe Üniversitesi örnek olarak
gösterilebilir. Bu alınan sözde kararları uygulamak için dersliklere kalabalık
gruplar hâlinde giderek, dersi veren öğretim görevlilerine sözde bahanelerini
sunarak derslerin yapılmamasını istemektedirler. İsteklerine karşı çıkan
öğretim görevlileri ve öğrencileri faşist olarak ilan edip fırsat bulduklarında
fiziki olarak şiddete başvurmaktadırlar. Tüm bu boykotlar sonrasında birçok üniversite
yönetimi çözümü, yasa dışı faaliyet gösteren, izinsiz eylem yapan bu
öğrencileri cezalandırmak yerine boykotların yaşandığı fakültelerde eğitim
öğretime ara vermekte bulmuşlardır. Tüm bu yaşananların sonrasında olaya
sebebiyet veren öğrencilere disiplin soruşturması açılmazken bu sözde yasa dışı
boykotlara karşı duran, tek dertleri fakültelerini bitirip vatana millete
hayırlı bireyler olmak isteyen öğrencilere disiplin soruşturması açılmaktadır.
PKK
ve yasa dışı sol örgütlerin fakülteleri karargâh olarak kullanmaları
fakültelerin öğrenciler için güvensiz hâle gelmesine neden olmaktadır. Buna
örnek olarak Ege Üniversitesinde yaşananlar; tüm uyarılar ve fakülte
öğrencilerinin bu güvensizlik ortamından şikâyetçi olduklarını yazılı olarak
sundukları dilekçeler göz ardı edilerek yaptırımı olan hiçbir önlem
alınmamıştır. 20 Şubat 2015 günü formasyon dersine girmek için Edebiyat
Fakültesine gelen üniversite öğrencilerinden Fırat Yılmaz Çakıroğlu, PKK
sempatizanlarının saldırısına maruz kalmış, aldığı bıçak darbeleri sonrasında
hayatını kaybetmiştir.
Yukarıda
açıklanan nedenlerle, üniversitelerde yapılan PKK ve diğer yasa dışı sol
örgütlerin yapılanmalarının ve okuldan uzaklaştırılan ve aynı zamanda
haklarında disiplin soruşturması açılarak mağdur edilen öğrencilerin
sorunlarının araştırılarak mağduriyetlerinin giderilmesi için alınması gereken
önlemlerin belirlenmesi amacıyla bir Meclis araştırması açılması gerekli
görülmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
B) Önergeler
1.- İstanbul Milletvekili Mustafa Sezgin
Tanrıkulu’nun, (2/283) esas numaralı Taşeron İşçilerinin Kadrolu İşçi Yapılması
Hakkında Kanun Teklifi’nin doğrudan gündeme alınmasına ilişkin önergesi (4/25)
Türkiye Büyük Millet Meclisi Başkanlığına
(2/283)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
18/4/2016
 Mustafa
Sezgin Tanrıkulu
 İstanbul
BAŞKAN
– Teklif sahibi olarak İstanbul Milletvekili Mustafa Sezgin Tanrıkulu
konuşacak.
Buyurun
Sayın Tanrıkulu. (CHP sıralarından alkışlar) 
Süreniz
beş dakika.
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; (2/283)
sayılı taşeron işçilerin doğrudan kadroya alınması hakkındaki kanun teklifim
üzerine söz almış bulunmaktayım. Hepinizi saygıyla selamlarım.
Değerli
milletvekilleri, Türkiye milyonlarca işçinin taşeron olarak çalıştığı bir
cumhuriyete dönüşmüştür. AKP iktidara geldiğinde, 2002 yılında 360 bin olan
taşeron işçi sayısı 2016 yılında 2 milyona çıkmıştır. Bunların 1 milyon 200
bini ise kamuda çalışmaktadır. AKP, CHP’nin ısrarlı basınçları sonucu 1 Kasım
seçimlerinden önce taşeron işçiliği kaldıracağı noktasında seçim beyannamesine
ibare almış ve en sonunda da geçtiğimiz hafta, Başbakan, taşeron işçiliğin
kaldırılacağı noktasında bir beyanda bulunmuştur. 22 Mart tarihinde Başbakanın
bu beyanından sonra Maliye Bakanı Başbakanı yalanlayan ve tamamen ona ters olan
açıklamalarda bulundu. Maliye Bakanına göre, taşeron işçiler… Kamuda taşeronda
çalışanların geçirileceği ayrı bir statü oluşturulacağı, bunların geçmiş
haklarının ortadan kaldırılacağı, belediyelerin kapsam dışında tutulacağı,
ücretlerinin aynı kalacağı, sınava tabi tutulacakları ve üç yıllık
sözleşmelerle çalıştırılacakları noktasında Maliye Bakanının açıklaması
olmuştur. Ancak, daha resmî bir açıklama yapılmamıştır AKP tarafından, yasanın
içeriğinin nasıl olacağı konusunda.
Öncelikle,
eğer bu şekilde yansıyacaksa, getirilecek düzenlemenin kamuda taşeron işçiliğe
son vermeyeceğini çok açık bir biçimde söyleyebiliriz. Öncelikle, önerilenle
kamuda 4/C gibi yeni bir statü oluşturulmak istenmektedir, bu da atipik bir
sözleşme tipidir. 4/B, 4/C kaldırılacağına yeni bir statü, yeni bir atipik
sistem getirilmeye çalışılmaktadır. Bu son derece yanlış olacaktır. Kamuda aynı
işi yapanlar aynı ücreti almak durumundadırlar. Oysa önerilen sistemle aynı
ücret sistemi devam edecektir, AKP’nin önerdiği sistemle. Taşeron işçiler
bakımından performans değerlendirilmesi için sınavlar yapılacaktır aralarda, bu
da kayırmacılığı ortaya çıkaracaktır. Ve sözleşmeler üç yıl olacaktır önerilen
biçimiyle. Oysa tam olarak kadroya alınmaları lazım ve süresiz atanmaları
lazım. Üç yıllık süreler de yine kayırmacı bir anlayışı kamuda çalışmada esas
hâle getirecektir.
Değerli
arkadaşlar, biz CHP olarak hem 24’üncü Dönemde hem de öncesinde, taşeron
işçiliğin bu dünya düzeni içerisinde ve Türkiye ortamı içerisinde modern
kölelik olduğunu her defasında ifade ettik. Memur gibi çalışanların memur
kadrosuna, işçi gibi çalışanların da işçi kadrosuna alınması gerektiğini ifade
ettik. 24’üncü Dönemde de milletvekillerimiz buna ilişkin birçok kanun teklifi
verdiler, gündeme almaya çalıştık fakat burada sürekli Adalet ve Kalkınma
Partisinin çoğunluk engeliyle karşılaştık. Şimdi de bu teklifimizde de sürekli
hizmeti yapanların, sürekli çalışanların ayrımsız bir biçimde kadroya alınması
gerektiğini ifade ediyoruz yani taşeron işçiliğe bizlerin burada son vermesi
lazım. AKP tarafından önerilen ve getirilen ikircikli tasarıya hep beraber burada
“Ret.” dememiz lazım değerli arkadaşlar.
1 Kasım ve 7
Haziran seçim bildirgelerimizde de bu konuyu çok etraflı bir biçimde
değerlendirdik ve iktidara geldiğimizde buna son vereceğimizi ifade ettik.
Kamuda çalışan 1 milyon 200 bin taşeronun gözü bugün Meclistedir, birçok
arkadaşımız da burada bulunmaktadır şu anda. Bu nedenle, ayrımsız bir biçimde,
gerçekten samimi bir biçimde taşeron işçiliğe son vermek istiyorsak, bugün İç
Tüzük’ün 37’nci maddesi uyarınca verdiğimiz bu teklifin gündeme alınması gerekir
ve daha sonra Adalet ve Kalkınma Partisinin getireceği teklifle beraber
komisyonda görüşülebilir. O nedenle, bugün birlikte bir iyi niyet adımı
atabiliriz, bunu sırası gelmeden gündeme aldırabiliriz, ilgili komisyona
gönderebiliriz ve Hükûmetin göndereceği tasarıyla beraber birleştirerek
görüşülmesini sağlayabiliriz. 
Benim son olarak
diyeceğim de Meclis Başkanlığınadır. Bu Meclis çatısı altında çalışan yüzlerce
taşeron işçi var değerli arkadaşlar. Bu Parlamentoda bu adaletsiz uygulamaya da
son vermeliyiz. Yemekhanede, güvenlik hizmetlerinde, temizlik hizmetlerinde
çalışanların tümü kadrosuzdur ve taşeronda çalışmaktadırlar. İlk başta da
Meclis Başkanlığı bünyesinde taşerona son vererek bir adım atabiliriz. Kendi
çalışanlarımızın gerçekten de onurlu bir şekilde, emeklerine saygılı bir
biçimde çalışmalarını sağlamak da bu Parlamentonun görevi olmalıdır çünkü her
gün onlarla karşılaşıyoruz; odamızda, kulislerde, yemekhanede, güvenlik
hizmetlerinde. Bu borcumuzu, bugüne kadar bu Parlamentonun yerine getirmediği bu
borcumuzu da onlara karşı ifa edelim diyorum.
Teşekkür
ediyorum. (CHP sıralarından alkışlar) 
BAŞKAN –
Teşekkür ederim Sayın Tanrıkulu. 
Bir milletvekili
adına, İstanbul Milletvekili Sayın Yakup Akkaya konuşacak.
Buyurun Sayın
Akkaya. (CHP sıralarından alkışlar) 
Sizin de süreniz
beş dakikadır.
YAKUP AKKAYA
(İstanbul) – Sayın Başkan, değerli milletvekilleri; kamuda
çalışan taşeron işçilerin kadroya alınmasıyla ilgili kanun teklifi üzerine söz
almış bulunuyorum. Öncelikle, hepinizi sevgi ve saygıyla selamlıyorum. 
Değerli
milletvekilleri, taşeron sisteminin, işçileri sömüren bir sistem olduğunu,
devletin bu sömürü sistemine izin vermemesi gerektiğini uzun yıllardır
söylüyoruz. Çözüm önerilerimizi de her yeni yasama döneminde Meclise sunuyoruz.
Şu ana kadar bu konuyla ilgili, ne yazık ki bir yol alınmış değil. Her seçim
öncesi taşeron işçilerin üzerinden vaatler yapılıyor ve bunlar oya tahvil
edilmeye çalışılıyor ama seçim sonucunda da yeni bir seçimin beklentisi içine
taşeron işçiler sokturuluyor. 
7
Haziran ve 1 Kasım seçimlerinde Cumhuriyet Halk Partisi olarak belirttiğimiz,
kamuda çalışan taşeron işçilerin kadroya alınma vaadi sonrası gene bir benzer
söylemi AKP yapmıştı. 1 Kasım seçimleri sonrası, önce, “Asıl işte çalışanları
kadroya alacağız.” dediniz, arkasından herkese kamuda özel statüde bir çalışma
vaadinde bulundunuz. Taşeron işçilerimiz buna sevindi. Gerçekten, Sayın
Başbakanın açıklamasını duyunca biz de sevinmiştik. Sonunda bir yanlışlıktan
dönülecekti. Yandaş medya gün doğmadan methiyeler döşedi sütunlarında. Ancak,
Sayın Başbakan ile Sayın Maliye Bakanının bu konuyla ilgili açıklamalarını
okudukça taşeronda çalışanların bir kez daha kandırıldıklarını gördük. Taşeron
kadrolu işçi olmayacak, sözleşmeli olacak, sözleşmeleri üç yıl olacak, üç yıl sonra
feshedilebilecek, ayrıca, binlerce liralık alacağından da vazgeçeceklerdir. 
Sayın
milletvekilleri, sosyal devlet anlayışı, çalışma yaşamında ezilen, eşitsiz bir
konumda olan çalışanları, emekçileri koruma yükümlülüğünü birinci öncelik
olarak ele almalıdır. Sayın Maliye Bakanının yaptığı açıklamayla, dağ fare
doğurmuştur. Yeni bir statüyle kamuda çalışacak taşeron işçilerden -tabiri
caizse- rüşvet istenmektedir. Geriye dönük kıdem tazminatı dâhil bütün
alacaklarından vazgeçecekler. Bir nevi rüşvettir. Bu durum hiç de ahlaki
değildir. Dahası, bu taşeron işçiler ayrıca sendikalara üye olmuşlardır ve
toplu sözleşme yapmışlardır, yeni haklar kazanmışlardır. Bakın, Yüksek Hakem
Kurulunda, geçtiğimiz süreç içinde, 500’e yakın toplu sözleşme imzalanmış
-taşeron işçileri ile belediyeler arasında, belediye şirketleri arasında- ve
yeni haklar kazanmışlardır. Getirilen düzenlemeyle bu haklar ellerinden
alınacaktır. İşçiler sendikasızlaştırılacaktır ki burada en büyük darbeyi de
HAK-İŞ Konfederasyonu yiyecektir çünkü yaklaşık 250 bine yakın taşeron işçisi
toplu sözleşme yapmış ve HAK-İŞ’e bağlı HİZMET-İŞ Sendikasında
örgütlenmişlerdir ve bunlar bu anlamda güvencesiz istihdam koşullarında keyfî
uygulamalara maruz kalacaklardır. 
Değerli
milletvekilleri, taşeron sistemi, esasen devlet ve sermaye sınıfının gayrimeşru
ilişkisinden doğan, işçi sınıfının kanını emen bir sülüktür. Taşeronlaşma,
yoksulluğa pansuman olarak görülen ancak yoksulları hem öldüren hem de
süründüren bir sistemdir. Taşeronlaşma, işçi sınıfını sendikasızlaştırmayla
vuran hain bir pusudur. 
Değerli
milletvekilleri, Hükûmetin taşeron işçilere önerdiği kadro değil, belli sürede
çalışma önerisidir. Bu öneri -tabiri caizse- eğreti istihdam modelidir.
Öngörülen şartlar, işçilerin kazanılmış haklarını, kıdem tazminatlarını, yıllık
izin süresi haklarını, sendikalaşma haklarını ve toplu sözleşmeden kazandıkları
hakları ellerinden almaya yöneliktir, taşeron işçilerin geçmiş yıllara yönelik
kazandıkları milyonlarca liralık tazminatlarını ortadan kaldıracaktır. 
Değerli
milletvekilleri, gelin, hep beraber bu ayıbı ortadan kaldıralım. Türkiye Büyük
Millet Meclisi bu ülkede çalışanlara ayrım yapmadığını bir kez olsun göstersin.
Kamu kurumlarında çalışanlara, belediye şirketleri de dâhil bütün taşeron
işçilerimize güvenceli, sendikalı, toplu iş sözleşmeli çalışma hakkını verelim.
Gelin, bu ayıptan Türkiye olarak kurtulalım. 
Hepinizi
sevgi ve saygıyla bir kez daha selamlıyorum. (CHP sıralarından alkışlar)
BAŞKAN
– Çok teşekkür ederim.
RAMAZAN
CAN (Kırıkkale) – Başkanım, karar yeter sayısı…
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 16.04
İKİNCİ OTURUM
Açılma Saati: 16.17
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar
HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
İkinci Oturumunu açıyorum. 
İstanbul
Milletvekili Mustafa Sezgin Tanrıkulu’nun vermiş olduğu kanun teklifinin İç
Tüzük’ün 37’nci maddesine göre doğrudan gündeme alınması önergesinin
oylamasında karar yeter sayısı bulunamamıştı. Şimdi önergeyi tekrar oylarınıza
sunacağım ve karar yeter sayısı arayacağım.
Önergeyi
kabul edenler... Kabul etmeyenler... Önerge kabul edilmemiştir, karar yeter
sayısı vardır.
Sayın
milletvekilleri, alınan karar gereğince, gündemin “Özel Gündemde Yer Alacak
İşler” kısmına geçiyoruz. 
Bu
kısmın 1’inci sırasında yer alan, Cumhuriyet Halk Partisi Grubu adına grup
başkan vekilleri Ankara Milletvekili Levent Gök, İstanbul Milletvekili Engin
Altay ve Manisa Milletvekili Özgür Özel’in, Ankara ve İstanbul’da meydana gelen
4 ayrı terör saldırısı öncesi gerekli önlemleri almadığı iddiasıyla İçişleri
Bakanı Efkan Ala hakkında bir gensoru açılmasına ilişkin (11/7) esas numaralı
önergesinin görüşmelerine başlıyoruz.
VII.- GENSORU
A) Ön Görüşmeler
1.- CHP Grubu adına Grup Başkan Vekilleri
Ankara Milletvekili Levent Gök, İstanbul Milletvekili Engin Altay ve Manisa
Milletvekili Özgür Özel’in, Ankara ve İstanbul’da meydana gelen 4 ayrı terör
saldırısı öncesi gerekli önlemleri almadığı iddiasıyla İçişleri Bakanı Efkan
Ala hakkında gensoru açılmasına ilişkin önergesi (11/7)
BAŞKAN
– Hükûmet? Burada.
Önerge
daha önce bastırılıp dağıtıldığı ve Genel Kurulun 13 Nisan 2016 tarihli 72’nci
Birleşiminde okunduğu için tekrar okutmuyorum.
Sayın
milletvekilleri, biraz sessiz olabilirseniz memnun olurum çünkü gündemi
okuyamıyorum gürültüden. Lütfen... Rica ediyorum...
Sayın
milletvekilleri, Anayasa'nın 99’uncu maddesine göre, bu görüşmede önerge
sahiplerinden bir üyeye, siyasi parti grupları adına birer milletvekiline ve
Bakanlar Kurulu adına Başbakan veya bir bakana söz verilecektir. Konuşma
süreleri, önerge sahibi için on dakika, gruplar ve Hükûmet için yirmişer
dakikadır. 
Şimdi,
söz alan sayın üyelerin isimlerini okuyorum: Önerge sahibi olarak İstanbul
Milletvekili Sayın Ali Şeker konuşacak; Milliyetçi Hareket Partisi Grubu adına
Manisa Milletvekili Sayın Erkan Akçay konuşacaklar, Halkların Demokratik
Partisi Grubu adına Ankara Milletvekili Sayın Sırrı Süreyya Önder, Cumhuriyet
Halk Partisi Grubu adına Bartın Milletvekili Muhammet Rıza Yalçınkaya, Adalet
ve Kalkınma Partisi Grubu adına İzmir Milletvekili Sayın Hamza Dağ
konuşacaklardır; Hükûmet adına İçişleri Bakanı Sayın Efkan Ala söz alacaktır.
Şimdi
ilk söz, önerge sahibi olarak Sayın Ali Şeker’dedir, İstanbul Milletvekili. 
Buyurun
Sayın Şeker. (CHP sıralarından alkışlar) 
Süreniz
on dakika. 
ALİ
ŞEKER (İstanbul) – Sayın Başkan, değerli milletvekilleri; Genel Kurulumuzu
saygıyla selamlıyorum. 
İçişleri
Bakanı Efkan Ala hakkında partimiz adına verilen gensoru üzerinde konuşmak
üzere söz almış bulunuyorum. 
Bu
gensoruya sebep olan olaylar zincirinin başlangıcı, Sayın Erdoğan’ın “Huzur
istiyorsanız 400 vekil verin.” sözleri üzerine yandaş Akit’in attığı “Ya 400
vekil, ya kaos” manşetidir. İçişleri Bakanı Efkan Ala, bu kaos planının
uygulanmasını seyretmektedir sadece. Başkanlık için 400 vekil alamadınız ama
kaos planınızda 450’nin üstünde şehit verdik, çok daha fazla sayıda da sivil
vatandaşımız hayatını kaybetti bu süreçte. Binlerce anne, baba, çocuk, kardeş,
abla acılara gömüldü. Havuz bataklık medyanız aracılığıyla, barış isteyen
herkes hain ilan edildi. Türkiye IŞİD yapılanmasının sorumluları Ebu Hanzala ve
arkadaşlarını serbest bıraktınız ama “Bu suça ortak olmayacağız.” diyen
akademisyenleri sarayın fermanıyla hapse attınız. 
Sayın
Bakan, sizin Bakanlığınız Türkiye tarihine acıyla hatırlanacak yıllar olarak
yazılacak. Bakanlık döneminiz, dünyanın en kanlı terör örgütü olan IŞİD’in
Türkiye’de cirit attığı, yerleştiği yıllar olarak anılacak, bir de yaşanan onca
acıyla ilgili sanki sorumluluk sizde değilmiş gibi attığınız “Terör olaylarını
kınıyorum.” “tweet”leriyle. Ankara katliamındaki ihmalleri müfettiş raporlarına
dayanarak haber yapan Birgün, Cumhuriyet ve Evrensel gazetelerine, halka
gerçekleri ulaştırdıkları için soruşturma açtırıyorsunuz hemen. 
Peki,
bu saklamak istediğiniz gerçekler ne? Bir kez de ben Meclis kürsüsünden
anlatayım bunları. 10 Ekim Ankara katliamından tam yirmi beş gün önce, 14 Eylül
2015 tarihinde, 81 il emniyet müdürlüğüne bir istihbarat bilgisi geliyor. Bu
istihbaratta “IŞİD, Türkiye’de uçak, gemi kaçırma ya da mitingde, kalabalık bir
yerde çok sayıda canlı bomba patlama şeklinde, dünya çapında ses getirecek
kompleks bir eylem yapacak. Bunun için Deyr-ez Zor’da militanları özel eğitime
tabi tutuyor.” deniliyor bu raporda. 
IŞİD, yıllardır Orta Doğu ve özellikle de Suriye’yi kan
gölüne çeviren, kendisi gibi düşünmeyen Türk, Türkmen, Arap, Kürt, Ezidi,
Hristiyan kim varsa “katli vacip” olarak gören Selefi bir terör örgütü.
Üstelik, yeni istihbaratlara göre, Suriye’de sıkışan IŞİD’in Türkiye’ye
yönelmekte olduğu, kendi iç çatışmalarını da Türkiye içerisinde sürdüreceği
görülüyor. Daha geçenlerde, Gaziantep’te IŞİD 2 gazeteciyi öldürdü. Daha dün,
IŞİD denetimindeki Bap bölgesinden Kilis’e fırlatılan roketatar mermisi 4’ü
çocuk 5 kişinin ölümüne yol açtı. Bugün, şu saatlerde, düşen bir mermiyle bir
ev yanıyor ve belediye başkanı açıklama yapıyor: “Çok şükür bugün can kaybı
yok.” diye. 
Sayın Bakan, bu mermiler Kilis’e düştü mü, fırlatıldı
mı?
TANJU ÖZCAN (Bolu) – Dinlemiyor ki. 
ALİ ŞEKER (Devamla) – İşte, bu kafa kesen IŞİD
militanları göz göre göre, bağıra bağıra Türkiye’nin kalbinde 10 Ekim 2015’te
cumhuriyet tarihinin en büyük terör saldırısını gerçekleştirdi. Devletin, bu
katliamı planlayanları 2013’ten beri takip ettiği dinleme kayıtlarıyla sabit.
Bu dinleme kayıtlarını daha önce kamuoyuyla paylaşmıştık biz. Bu dinleme
kayıtlarında katiller aileleriyle vedalaştılar, helalleştiler; patlamaya hazır
canlı bomba yelekleri üzerlerinde, Antep’ten yola çıktılar; sabah 08.30’da
Ankara’ya girdiler. Her ne hikmetse, her gece yapılan olağan yol kontrol uygulamalarına
o gece 24.00 ile 09.00 saatleri arasında ara verilmişti. 10.04’te canlı
bombalar Yunus Emre Alagöz ve Suriye uyruklu Ebu Usema binlerce barış
gönüllüsünün ortasında kendisini patlattı. Ne yazık ki 102 yurttaşımız bu terör
saldırısında hayatını kaybetti. 
Terörle Mücadele Daire Başkanlığının, patlamadan önce
09.38’de İstihbarat Daire Başkanlığından aldığı “gizli” yazılı notta canlı
bombaların isimleri bile belliydi. Siz bu durumu “kokteyl” diyerek
geçiştirdiniz. Hâlbuki, bu canlı bombaların isimleri patlama olmadan önce sizin
elinizdeydi. 
10 Ekimden önceki yirmi beş gün içinde 7 muhtemel eylem
istihbarat bilgisi vardı. Bu istihbaratın gereğini neden yapmadınız? Tertip
Komitesine bu istihbaratla ilgili neden bilgi vermediniz? Bu bilgiler, o gün
görevde olan Ankara Emniyet Müdürü ve diğer güvenlik görevlileri hakkında
görevi kötüye kullanma iddiasıyla soruşturma izni verilmesi için açılan
müfettiş raporlarında yer alıyor. Müfettiş, bütün ihmalleri sıraladıktan sonra,
“Yasal bir toplantı, gösteri yürüyüşünün güvenliğinin sağlanması il emniyet
müdürünün görevidir. Bahse konu emniyet tedbirlerinin planlanmasında ve
alınmasında bir ihmal olup olmadığının adli makamlar tarafından
soruşturulmasında kamu yararı vardır.” diyerek tamamlıyor bu raporu.
Peki, sonuç ne? Soruşturma için gerekli izin verilmedi,
savcı da görevi olduğu hâlde bu karara itiraz etmedi. Tam da bir vekilinizin
televizyonlarda itiraf ettiği gibi, yasama sizin, yargı sizin, yürütme sizin,
halk ise sahipsiz durumda. 
Asıl ilginç olan şey şu: IŞİD hakkında gelen
istihbaratlar aslında yeni bir bilgi değil. 20 Temmuz 2015 Suruç katliamından
hemen sonra milletvekili arkadaşlarımızla birlikte Suruç’a gittik, incelemeler
yaptık. Ertesi gün, şehit Müsellim Ünal’ın cenazesine katılmak üzere Adıyaman’a
geçtik. Orada, Diyarbakır bombacısı Orhan Dündar’ı araştırırken, bir gün önceki
Suruç katliamını gerçekleştiren Şeyh Abdurrahman Alagöz’ün de Orhan Dündar’la
birlikte aynı IŞİD hücresinde olduğunu öğrendik ve bu raporlarla, tüm bunları
kamuoyuna ve sizlerin bilgisine sunduk. Siz, bunların hiçbirine dikkat
etmediniz, özen göstermediniz, umursamadınız.
TANJU ÖZCAN (Bolu) – Şimdi de duymuyor.
ALİ ŞEKER (Devamla) – Şimdi de duymuyorsunuz.
TANJU ÖZCAN (Bolu) – Dinlemiyor zaten.
ALİ ŞEKER (Devamla) – CHP heyeti olarak hazırladığımız
Suruç katliamı ve IŞİD tehdidi hakkındaki değerlendirme raporlarımızı siz
görmediniz ama bunun mağduriyetini halkımız yaşadı. Bu bilgiler, o raporda yer
aldı arkadaşlar. İşte, bu raporda uyardık iktidarı “IŞİD çok büyük bir
tehlikedir.” diye, “Türkiye’ye çok sayıda canlı bomba girdi.” diye, “Bu
militanlar Türkiye’yi kan gölüne çevirecek.” diye. Dinlemediniz, şu anda da
dinlemiyorsunuz.
16 Ekimde Mecliste düzenlediğimiz basın toplantısında,
“Dokumacılar grubu” olarak bilinen IŞİD üyelerinin ifade tutanaklarının bir
bölümünü açıkladık; canlı bombaları, onları dinlediğinizi, takip ettiğinizi,
göz yumarak desteklediğinizi açıkladık, yine umursamadınız. Soru önergeleri
verdik, hiçbirini cevaplamadınız. Yüce Meclisimizden neyi gizliyorsunuz? “Terörü
araştıralım.” dedik, araştırma önergesi verdik, reddettiniz. Eğer araştırma
önergemize destek verseydiniz, Suruç sonrası yaşanan katliamlar
yaşanmayabilirdi.
Sayın Bakan, İstanbul Küçükçekmece Güvercintepe’de bir
belediye otobüsüne molotofkokteyli atılması ve çıkan yangında 17 yaşındaki
Serap Eser adlı kardeşimizin hayatını kaybetmesiyle sonuçlanan bir olay vardı.
Müsebbibi olduğunuz bu olayı seçim meydanlarında kullandınız, istismar ettiniz.
Yıllar sonra dönemin İçişleri Bakanı İdris Naim Şahin “O molotofu atan MİT
mensubuydu.” diye açıklama yaptı. 
Hrant Dink, istihbarat kontrolünde göz göre göre
katledildi.
12 Ocak 2016 tarihinde İstanbul Sultanahmet Meydanı’nda
gerçekleşen canlı bomba eylemi öncesi müfettiş raporlarına göre risk ve eylem
istihbarat bilgisi varken bu eylem önlenmedi, 12 kişi hayatını kaybetti.
17 Şubat 2016 tarihinde Ankara Merasim Sokak’ta
patlayıcı dolu bir özel araç askerî personel servis otobüsüne çarparak büyük
bir katliam gerçekleştirdi, 29 vatandaşımızı kaybettik.
13 Mart 2016 tarihinde Ankara Kızılay Güvenpark’ta
otobüs ve durakların olduğu alana patlayıcı yüklü araçla saldırı düzenlendi, 37
yurttaşımızı kaybettik. 
TAK isimli terör örgütünün üstlendiği Merasim Sokak ve
Güvenpark saldırılarından önce Ankara’da Amerikan ve Alman Konsoloslukları
kendi vatandaşlarını muhtemel saldırılar konusunda uyardılar, bilgilendirdiler.
Bu istihbarat bilgilerini bizim yurttaşlarımızdan neden sakladınız? 
19 Mart 2016’da 4 kişinin hayatını kaybettiği İstiklal
Caddesi katliamını gerçekleştiren canlı bomba Mehmet Öztürk’ün telefonlarının
dinlendiği ortaya çıktı. Mecliste düzenlediğim basın toplantısında Anonymous’un
336 IŞİD destekçisini tespit ettiğini açıkladım. İstiklal’de patlamayı yapan
Mehmet Öztürk de bunlardan birisiydi. Diğer bilgileri Emniyete verebileceğimi
söyledim, merak etmediniz, bu bilgileri istemediniz, 336 IŞİD destekçisinin
bilgileri var burada. 
Yıllar sonra yine bir içişleri bakanı “Şu, şu olayları
MİT mensupları yaptı.” derse siz ne dersiniz o zaman? 
Siyasi iktidarınız için yıllarca Kürt sorununu
“Çözdük.”, “Çözüyoruz.”, “çözüm süreci” diyerek kullandınız, şimdi rant
projeleri uğruna şehirleri yıkıyorsunuz. Şimdi IŞİD’i de kullanıyorsunuz.
Sayın Bakan, 2013’ten bu yana Reyhanlı, Diyarbakır,
Suruç, Ankara Garı ve Ankara Devlet Mahallesi Merasim Sokak, Ankara Kızılay
Güvenpark, İstanbul Sultanahmet ve şimdilik son olarak Taksim İstiklal
Caddesi’nde canlı bomba eylemleri yaşandı. Bunların her biri ve olaylarda
yaşanan ihmaller siyasi sorumlunun yani sizin istifa etmenizi gerektiren
olaylardı. İstifa kültürünün ancak ve ancak siyasi onur ve erdem sahibi
yöneticiler olursa yeşerebileceğini biliyoruz. İstifa etmeyeceğinizi gördük.
Hazırladığımız gensoruyla, sessiz kalıp bu suçlara ortak olmaması için
Meclisimizi göreve davet ediyoruz. Gerçeklerin ortaya çıkmasını
engelleyemezsiniz, halkın gözlerini havuz medyasıyla bağlayamazsınız. O canlar
size emanetti, tıpkı şimdi bu ülkede yaşayan 80 milyonun can güvenliğinin size
emanet edildiği gibi. Size emanet edilen canlara sahip çıkmadınız. Görülüyor ki
sahip çıkmamak bir yana, katillere göz yumdunuz…
(Mikrofon
otomatik cihaz tarafından kapatıldı) 
ALİ
ŞEKER (Devamla) – …görevinizi yapmayarak destek verdiniz. Biz geride kalanlar o
insanların katlinin hesabını soracağız. Er ya da geç hukuk devleti önünde hesap
vereceksiniz. 
Saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Şeker.
Milliyetçi
Hareket Partisi Grubu adına Manisa Milletvekili Erkan Akçay konuşacak.
Buyurun
Sayın Akçay. (MHP sıralarından alkışlar) 
Süreniz
yirmi dakika. 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
Cumhuriyet Halk Partisinin İçişleri Bakanı Sayın Efkan Ala hakkında vermiş
olduğu gensoru üzerine Milliyetçi Hareket Partisi Grubu adına söz aldım.
Muhterem heyetinizi saygıyla selamlıyorum.
Bugün
Türkiye, tarihinin en ağır terör saldırılarıyla karşı karşıyadır, tarihinin en
ağır dış politika sorunlarıyla yüz yüzedir. Tarihinin en tehlikeli toplumsal
yozlaşma ve ayrışma sürecine girmiş bulunmaktadır Türkiye. On dört yıllık
sürecin körüklediği korkunç kutuplaşma sonucu siyasi yelpazede derin yarıklar
oluşmuştur. Parlamenter sistem ve cumhuriyetin temel nitelikleri “Askerî
vesayetten kurtulacağız.” çığlıkları arasında sivil vesayetin cellatlarına
kurban verilmiştir. Demokrasinin temel ilkelerini garanti altına alan kuvvetler
ayrılığı prensibi yok sayılmış, erkler bir kişinin siyasi sultasına terk
edilmiştir. Dengeleri az çok koruyan, kaynağını Selefî/Eşari düşünceden alan,
şiddet, kin, nefret ve ötekileştirmeye dayalı bir anlayıştan beslenen sığ
ideolojik bakış, vatandaşlarımızın özel hayatlarına kadar tasallut etmeye
başlamıştır. Türk insanı, inançların, aidiyetlerin ve değerlerin ters yüz
edilerek millî kimliğin silikleştirildiği, siyasetin tamamen çıkar ve ihtiraslara
endekslendiği, millet sevgisi, egemenlik, vatan, birlik ve beraberlik gibi
kavramların içinin boşaltıldığı bir cinnet atmosferinde soluk almaya mahkûm
edilmiştir. Bir yandan terör eylemleri kutsanıp teröristbaşına güzelleme
yapılırken, sırtı sıvazlanırken diğer yandan halka terörü bitirme sözleri
verilmiştir. Bir yandan “Artık analar ağlamayacak.” edebiyatıyla milyonların
duyguları feci şekilde istismar edilirken diğer yandan İmralı’ya, Kandil’e
ricacılar yollanmıştır. Neticede, Türkiye Cumhuriyeti tarafından terör
belasının yok edilmesine ramak kala terörle mücadele müzakereye dönüştürülerek
âdeta bir Frankenstein yaratılmıştır. Sadece analar değil yetim kalmış yavrular
da gözyaşı dökmekte, bütün Türk milleti ağlamaktadır.
Türkiye’yi her bakımdan etkisine alan bu meşum sürecin
mimarı sanmayın ki sadece Türkiye’nin dış düşmanlarıdır; bu sürecin mimarı on
dört yıldır işbaşında olan AKP iktidarı ve çözüm ortaklarıdır. Her şey bir
açılım rüzgârıyla başlamış ve bu rüzgâr millî varlığımızı, devletimizi sarsan
bir fırtınaya dönüşmüştür. AKP iktidarı açılım rüzgârından sonra terör örgütü
PKK lehine daha somut çözümler üretmek için kolları sıvamış ve böylece çözüm
sürecini başlatmıştır. Açılımdan çözüm sürecine giden yolda iktidarın yükünü
birtakım işgüzar valiler sırtlanmıştır. Valilerin bu teslimiyet sürecine tam
katılımının ve iktidara tam bağlılığının sağlanması için de Mecliste çeşitli
torba yasalar çıkartılmıştır. Valilerin yetkilerini genişleten yasa
değişiklikleriyle bir yandan sivil vesayetin ağları örülürken diğer yandan da
terörle mücadele olgusunun tecrübeli ve başarılı personeli
etkisizleştirilmiştir. Terörle mücadeleden vazgeçilmiş, müzakereyi ve
teslimiyeti seçen AKP iktidarı tarafından müzakere sürecinin önündeki engeller
birer birer kaldırılmıştır. O sıralarda hem dağlarda hem ovada PKK’yla mücadele
eden komutanların tamamına yakınıyla, muhalif siviller, bir kısım gazeteciler,
yazarlar Ergenekon, Balyoz gibi davalar tezgâhlanarak içeri atılmıştır. Terörle
mücadelede uzmanlaşmış tecrübeli kadroları tasfiye etmek için özel yetkili
mahkemeler kurulmuş, bunlar olanca hızla çalışıp önüne geleni tutuklayarak
hapishanelere doldurmuştur. 
Türkiye’de,
tarihinde ilk defa teröristler için seyyar çadır mahkemesi kurulmuştur.
Takvimler 20 Ekim 2009’u gösterirken, Habur’dan giriş yapan PKK kafilesindeki
üniformalı teröristler yandaşlarının tezahüratları altında seferden dönen
askerler gibi karşılanmıştır. Yandaş medya da bunlara alkış tutmuştur. 
Bugünlerde
verdiğimiz yüzlerce şehidin katilleri, kentlerimizi, kasabalarımızı yangın
yerine çeviren bu terörist güruhudur. Bunlar, kendilerinde daha fazla cana
kıyacak cüreti o gün yaşanan Habur rezaletinde devleti yönetenlerin aczini
görerek kazanmışlardır. Böylece, 2002’ye gelindiğinde halk desteğini kaybeden
ve bitme aşamasına gelen PKK’yı diriltmek için uygun ortam oluşmuştur. 
Doğu
ve güneydoğudaki illerimizde ülke bütünlüğünden taviz vermeyen, bölücü
başkaldırı karşısında daima devletin kararlılığını gösteren valiler izzetüikbal
ile babıhükûmetten çekilmiştir. Onların yerine, ahkâmıasrı tahrif eden yani PKK
militanlarına hoşgörü gösterip bunu da “demokratik açılım” olarak lanse eden
nevzuhur valiler türemiştir. 
Tavizkâr
tutum, korkaklık ve âcizlik, “açılım”, “çözüm”, “barış” ve “demokrasi” gibi
kavramlarla sıvanarak örtülmüştür. Bugün hakkında gensoru görüşmesi yapılan
İçişleri Bakanı Sayın Efkan Ala da vaktiyle Diyarbakır’da valiyken bir açılım
havarisi olarak sivrilmiştir. AKP iktidara geldikten sonra, 2004 yılının
Eylülünde Diyarbakır’a atanan Sayın Ala, bölücü terör örgütü PKK’nın eylemleri
konusundaki tutum ve açıklamalarıyla devletin değil, iktidarın valisi olduğunu
göstermeye başlamıştır.
Sayın Bakan daha Batman Valisiyken açılımcı tutumuyla
dikkatleri çekmiştir. Diyarbakır’da görev yaptığı sırada bölücü terör örgütü
eylemcilerinin camı çerçeveyi indirmesi karşısında “Cama gelsin, cana
gelmesin.” diyerek güvenlik güçlerini pasivize etmiştir. Bölgede olağanüstü hâl
ilan edilmesine karşı çıkarak “OHAL çözüm olsaydı bu sorunları bugün yaşıyor
olmazdık.” buyurmuştur.
Camı koruyamayanın canı koruyamayacağı ortadadır.
Sadece canı değil, camı da, yani malı da korumak lazımdır. Mal canın
yongasıdır. Vatandaşın ve devletin malını da korumak gereklidir. Devlet,
vatandaşın canını da, malını da korumakla yükümlüdür.
Devlet,
başından beri kararlılığını ve caydırıcılığını gösterseydi, terörle mücadele
askerî, ekonomik, siyasi, sosyal ve psikolojik bütün boyutlarıyla sürdürülseydi
bugünkü vahim sorunlarla boğuşmuyor olacaktık. İşte, Sayın Bakan Diyarbakır’da
PKK militanlarına gösterdiği hoşgörü sayesinde Sayın Erdoğan’ın gözüne girerek
Başbakanlık Müsteşarlığına kadar yükselmiştir. PKK terörü konusunda attığı
adımlar ve sarf ettiği sözler ikbal merdivenlerini tırmanmasına zemin
hazırlamış, İçişleri Bakanlığına kadar yükselmesini sağlamıştır.
17
Aralık 2013’te gerçekleştirilen yolsuzluk operasyonunda görevinden istifa eden
Muammer Güler’in yerine Başbakan tarafından İçişleri Bakanlığına atanmıştır.
Sayın Efkan Ala öylesine güvenilen bir isimdir ki, milletvekili bile olmadığı,
siyasete henüz adım atmadığı bir zamanda Bakan yapılmıştır. Böylece, Güler’den
sonra, Sayın Tayyip Erdoğan, daha sadık, daha bağlı bir İçişleri Bakanı
kazanmıştır. Üstelik, Erdoğan’ın açılımcı ve müzakereci politikalarının üzerine
tam isabetle oturan bir isimdir ve Cumhurbaşkanıyla öylesine uyumlu çalışmıştır
ki onun Anayasa tanımayan tavrına hayran olmuş, ona ayak uydurmuştur. Türkiye
Cumhuriyeti’nin Bakanı olmasına rağmen “Bu Anayasa’yı tanımıyorum.”
diyebilmiştir. 
Sayın
Ala, Erdoğan’ın sırdaşı, Hükûmet içindeki en mutemet isimlerinden biridir ama
aynı zamanda, Hükûmetin başarısızlığının da parlak bir timsalidir. Onun
Bakanlığı döneminde PKK yeniden toplanıp, hendekler, tüneller kazarak topyekûn
kalkışma fırsatı bulmuş, yeni militanlar kazanmıştır ve aynı zamanda Sayın
Bakan Dolmabahçe mutabakatını yönlendiren aktörlerden biridir. 7 Haziran
2015’ten sonraki süreçte bölücü terör göstere göstere şehirlere yayılmaya
başlamıştır ve Sayın Bakanın Bakanlığı döneminde IŞİD de Türkiye’de militan
avına çıkmış, eleman elde etmiş, sempatizan toplamıştır. AKP iktidarında
kevgire dönen sınırlarımızdan çoğu zaman mülteci akınına karışarak içeri giren
IŞİD militanları PKK’ya nazire yaparcasına kanlı eylemler düzenlemeye
başlamıştır. İstanbul ve Ankara gibi biri ekonominin, biri de ülkemizin kalbi
durumundaki iki büyük kentimiz terör örgütlerinin eylem alanı hâline gelmiştir.
Güvenliğin en üst düzeyde olması gereken bir yerde, Ankara’nın en işlek
bölgelerinde birinde 17 Şubat akşamı düzenlenen saldırıda 29 vatandaşımız
hayatını kaybetmiş, 61 vatandaşımız yaralanmıştır. Yine, 13 Mart 2016 tarihinde
Ankara Kızılay’da meydana gelen patlamada 36 kişi hayatını kaybetmiş, 125
vatandaşımız yaralanmıştır. Peki, bizim Sayın İçişleri Bakanımız ne yapmıştır?
İcraat yerine “tweet”lerle sağa sola laf yetiştirmeye çalışmıştır. Sayın
Bakanın başkent Ankara’nın beyninde meydana gelen ve 28 kişinin ölümüyle
sonuçlanan saldırıdan sonra attığı “tweet”i lütfen hatırlayalım: “Bu akşam
Ankara’da yaşanan terör saldırısını şiddetle kınıyorum. Bu ülkemize karşı
yapılmış bir saldırıdır.” 
Sayın
Bakan bununla da yetinmeyip, medya aracılığıyla neden istifa etmeyeceğini
açıklayıp, günah çıkarmakla, kendini aklamakla meşgul olmuştur. Onu bakan yapan
AKP iktidarı, zaten hangi yolsuzluk ve usulsüzlükler yapılırsa yapılsın,
hepsini aklama ve temize çıkarma iktidarı olarak siyasi tarihimize geçmiştir.
Sayın
Başkan, değerli milletvekilleri; 2006’dan sonra iktidarın gölgesinde yavaş
yavaş toparlanıp palazlanan PKK, eylemlerini giderek artırmıştır. Bölücü
örgütün eylemleri 2009’a kadar zirveye tırmanmıştır. Bundan sonra, AKP iktidarı
çareyi Oslo pazarlıklarında, İmralı süreçlerinde arayarak, yakayı tamamen
bölücü terör örgütüne kaptırmıştır. Oysa, terör olaylarından kaynaklanan
ölümler 2002’ye kadar bitme noktasına gelmiştir. Bu tarihten itibaren “çözüm
süreci” ve “yol haritası” gibi paravan kavramların yaygın olarak telaffuz
edilmeye başlandığı 2013 yılına kadar terör olaylarında ve verilen şehitlerde
devamlı bir artış olmuştur.
Terör
olayları yüzünden 2002 yılında şehit olan güvenlik görevlisi ve ölen sivil
vatandaş sayımız toplamda 14 iken bu sayı giderek artmış, 2004’te 103’e,
2006’da 149’a ve 2008’de 222’ye çıkmıştır. 20 Temmuzdan bu tarafa geçen 274
günde 179’u polisimiz, 267’si askerimiz, 10’u korucumuz, 19’u sivil memurumuz
olmak üzere ve 475 vatan evladını şehit verdik. Bunun yanında, 20 Temmuzdan
bugüne kadar 250’ye yakın sivil vatandaşımız terörist saldırılarından dolayı
hayatını kaybetmiştir ve toplam yaralı sayısı da 1.500’ü geçmiştir. 
Bu
rakamlar, terörle mücadelenin değil, müzakerenin acı bilançosudur. Bu tablonun
sorumlusu Adalet ve Kalkınma Partisi Hükûmetidir ve Efkan Ala gibi valiler ile
içişleri bakanlarıdır. 
Sayın
milletvekilleri, bugün sınırlarımız tabiri caizse yol geçen hanına dönmüştür.
Emniyet istihbarat birimleri ve MİT ne iş yapmaktadır? Türkiye iyi bir
istihbarat ağı kurmadan sınırdan sızmaların önüne geçemez. Eylem hazırlığındaki
bir militan sınırdan içeriye girdiği andan itibaren izlenemiyorsa, kiminle
temas kurduğu, hangi aracı kimin yardımıyla temin ettiği, kullanacağı bombayı
ve silahı kimden aldığı bilinmiyorsa yapacağı eylem de engellenemez. Terör
örgütleri taşeron olarak kullanılmaktadır. Bunların arkasında elbette yabancı
istihbarat elemanları vardır. Bunların da peşine düşülmeli, mutlaka etkisiz
hâle getirilmelidir. Eğer arkalarında bazı ülkelerin diplomatları varsa bunlar
tespit edilerek “persona non grata” ilan edilip sınır dışı edilmeleri
sağlanmalıdır. Bundan asla kaçınılmamalıdır. Zira, Türkiye'nin hayati çıkarları
söz konusudur. 
Bir
süre önce ABD’li tarihçi Webster Tarpley PKK’nın CIA tarafından kullanıldığını,
Türkiye'nin doğu ve güney bölgelerinde istihbarat ajanlarının cirit attığını söylemiştir.
Sadece bu ajanlar değil başka ülkelerin istihbarat elemanları da Türkiye’de kol
gezmektedir. Ankara’daki menfur saldırıda parmağı olduğu öne sürülen yabancı
istihbarat ajanlarının Türkiye’de fütursuzca operasyon düzenlediklerine dair
iddialar geçtiğimiz yıllarda basına yansımıştır. Ülkemizde bulunan 3 Çeçen
direnişçinin aynı silahla öldürüldüğüne dair haberler hâlâ hatırlardadır. Bu,
ciddi bir güvenlik ve istihbarat zafiyetinin işaretidir. Ayrıca, mülteciler
meselesi de kapsamlı olarak gözden geçirilmeli, Suriye’den gelenlerin mümkün
mertebe belirli yerlerde kalmaları sağlanmalı, aralarına sızabilecek
teröristler belirlenmelidir. Ne yazık ki az konuşup çok iş yapması gereken
iktidar sözcüleri çok konuşup az iş yapmaktadırlar, güçlerinin yetmeyeceği
şeyleri vadetmektedirler. Hâlbuki, hedefleriniz ile yapabilecekleriniz ve
kapasiteniz arasında doğru orantı olması icap eder.
Sayın
Erdoğan henüz Başbakanken 2012’de “Şam’a gidecek, inşallah Selahaddin
Eyyubi’nin kabri başında Fatiha okuyacak, Emevi Camisi’nde namazımızı da
kılacağız.” demişti. Erdoğan’ın ve onun eski Dışişleri Bakanı Davutoğlu’nun
ülkeyi getirdikleri nokta ortadadır. Söylediklerinin tam tersi yaşanmaktadır.
Şam’dan, Halep’ten kaçanlar Sultanahmet’te, Hacı Bayram’da dua etmektedirler.
“Sabrımızı sınamasınlar, gücümüzü test etmesinler.” gibi sözler artık alay
konusu olmaktadır. Türkiye’nin sabrı her türlü sınanmış, gücü her şekilde test
edilmiştir. Türkiye bir terör sarmalına dolanmıştır. Sınırlarımız kevgire
dönmüştür. Türkiye çıkmaz yola sokulmaya çalışılmaktadır ve Türkiye
yalnızlaştırılmıştır. Türkiye’nin sınır komşularından neredeyse hemen hemen
hiçbir dostu kalmamıştır Gürcistan dışında.
“Düşmanımın
düşmanı benim dostumdur.” ilkesinin edebî bir sözden ibaret olmadığı,
Suriye’nin Birleşmiş Milletler daimî temsilcisi Beşar Caferi’nin açıklamasıyla
daha iyi anlaşılmaktadır. Beşar Caferi, terör örgütü PKK’nın Suriye kolu PYD ve
onun silahlı unsuru YPG’yi ABD ve Rusya’nın yanı sıra kendilerinin de
desteklediğini söylemiştir. PYD herkes tarafından kullanılmaktadır ve PYD Yedi
Kocalı Hürmüz gibi herkesi idare ederek Suriye’de kendine hükümranlık alanı
açmaya çalışmaktadır. ABD, Türkiye’nin güvenliği ve dostluğu yerine, açıkça
PYD’yi tercih ederek niyetini ve safını belli etmiştir. İşin ilgi çekici
tarafı, Rusya da PYD’yi desteklemektedir. 
Değerli
milletvekilleri, Milliyetçi Hareket Partisi, terörle mücadelede Türkiye
Cumhuriyeti’nin ve güvenlik güçlerimizin hem yanında hem tam destekçisi ve hem
de duacısıdır. Terörle mücadele etmek için öncelikle zihniyetin değişmesi
gerekmektedir. Açılımcı zihniyete sahip bir İçişleri Bakanıyla terörle mücadele
edilemez. Bu nedenle, İçişleri Bakanı Efkan Ala görevden alınarak yerine millî
değerlere ve hassasiyetlere sahip, terörle mücadele edecek yeni bir İçişleri
Bakanı mutlaka atanmalıdır. 
İçişleri
Bakanı Efkan Ala 14 Şubat 2016 tarihinde Meclis Plan ve Bütçe Komisyonunda
yaptığı konuşmada 7 ilçede 2.040 çukur ve barikatın kapatıldığını, 2.313 bomba
düzeneğinin imha edildiğini söylüyor. İçişleri Bakanına sormak gerekir: PKK
şehirlerde bomba doldururken, binlerce çukur açıp barikat kurarken, şehirlere silah
ve mühimmat yığarken iktidarda siz yok muydunuz ve siz görevde değil miydiniz?
PKK asfaltlara mayın döşerken, şehirlere mühimmat yığarken, yol kesip kimlik
kontrolü yaparken, mahkeme kurup yargılarken, “vergi” adı altında haraç
toplarken “Bunları görmezden gelin.” diye valilere talimat veren siz değil
miydiniz?
Değerli
milletvekilleri, bu düşüncelerle hepinizi saygıyla selamlıyorum. (MHP
sıralarından alkışlar)
BAŞKAN
- Teşekkür ederim Sayın Akçay.
Halkların
Demokratik Partisi Grubu adına Ankara Milletvekili Sırrı Süreyya Önder
konuşacak.
Buyurun
Sayın Önder.
Süreniz
yirmi dakika.
HDP
GRUBU ADINA SIRRI SÜREYYA ÖNDER (Ankara) - Sayın Başkan, değerli arkadaşlar; bu
gensorunun beyhude olduğunu söyleyerek söze başlamak istiyorum çünkü İçişleri
Bakanı İçişleri Bakanlığını bırakmış durumda. Mülga bir bakanlıktan söz
ediyoruz. Yetkilerinin yüzde 80’ini Genelkurmaya devretmiş bir bakanlık var
önümüzde. 
Şimdi,
gensoruyu verecekseniz Genelkurmay Başkanına verin; ona da usul müsait değil
ama acı gerçek bu. Siyaset ya da yönetim askerin eline teslim edilince… Askerin
aldığı eğitim iki türlüdür: Ölmek ya da öldürmek. Şimdi, eğitimini böyle alan,
karşısındakini de dost ya da düşman kuvvetler olarak gören bir anlayışa siz
sosyokültürel, ekonomik, tarihsel, bir sürü arka planı olan ve bir tarihsellik
taşıyan bir meseleyi teslim ettiğinizde işte önümüze böyle ölümler gelir -hepsi
bu vatanın evladı, hepsi gencecik fidanlarımız- bu Meclis de bir taziye evi
yerine döner. Hiçbir gün olmuyor ki normal gündeme geçmeden önce grup başkan
vekilleri o gün hayatını yitiren canlarımıza bir taziye konuşması yapmadan
başlamamış olsun. 
Bakanlık
mülga da Hükûmet var mı? Hükûmet de mülga. Üstelik, belki Bakanlık yüzde 80
dedim, Hükûmet yüzde 100. Güvenliği Genelkurmaya, diğer işleri de Cumhurbaşkanına
havale etmiş, kırk dönüm bostan, yan gel yat Osman modundalar! Bundan memlekete
ne hayır gelir?
Bu
Hükûmetin başı bize şunu söylüyor büyük bir öfkeyle, Ziya Paşa’dan bir
alıntıyla: “Siz herkesi kör, âlemi sersem mi sanırsınız?” diyor. Ben bu Başbakandan
şüpheleniyorum, bunun Sayın Cumhurbaşkanımıza bir kastı olduğunu düşünüyorum.
Ya şekerini yükseltip hastanelik edecek ya tansiyonunu yükseltip hastanelik
edecek, bir kastı var çünkü bunları söylerken bir yandan da çözüm, müzakere ve
benzeri mekanizmaları zorluyorlar. Söyleyeyim böyle burada esip gürlediklerine
bakmayın. Bu koltuklar böyle boş kalmayacak yani. Bunu bu Ziya Paşa’dan bir
beyitle Sayın Başbakana söyleyeyim: “İdraki meali bu küçük akla gerekmez, zira
bu terazi bu sıkleti çekmez.” Siz bu ülkeden bu temsiliyeti alıp
götüremezsiniz. Şimdi arkadaşlarımız grup toplantısı yapıyorlar, bir kararlaşma
çıkacak o grup toplantımızdan. 
Şimdi,
Ziya Paşa demişken Başbakanın kavram dünyasında… Bu kadar muhafazakâr, bu kadar
İslami referanslara vurgu yapan bir Başbakanımız var ama kavram dünyası hep
Batılılardan. Daha önce de söylemiştim: “Sur’u Toledo yapacağız.” dedi.
Medeniyet şehirleşmeyle başlar, şehirden önce olanlara kültür diyoruz biz.
Medeniyet kentle birlikte başlar ve onu insanlar yapar, o kentler de insanları
etkiler, böyle bir karşılıklı hâlleşme içindedirler. Başbakanın aklına bir tane
İslam kenti gelmiyor, “Sur’u Medine yapacağız.” diyemiyor mesela, üstelik
medeniyetin bizdeki karşılığının adını aldığı kent. Ya da “Amasya yapacağız.” diyemiyor
ya da “Edirne yapacağız.” diyemiyor; ilginç bir şey, aklına gele gele Toledo
geliyor. Bu Ziya Paşa da öyle. Tercii Bend’ini okuduğunuzda şirke kadar giden
bir adamdır. Halife Abdülaziz’e kafa tutmuş, sürgün edilmiş bir şairdir; ben
severim ama Başbakanın sevmesinde bir sıkıntı var, referansını oradan
vermesinde bir sıkıntı var. Sürekli sorgulamış, nebilerin, velilerin,
resullerin başına gelen bu işler için Cenab-ı Hakk’a soru tevcih etmiştir
Terciii Bend’de, sonunda bir acziyeti vardır. Sayın Mehdi Eker iyi bilir,
ayıktırmaları lazım; hem bu kadar Batı ve Batılı değerlere karşıtlık üzerinden
bir politika izliyoruz hem de ne zaman paçamız sıkışsa aklımıza, kavram
dünyamızda, Batı’dan başka bir şey gelmiyor diye. 
Şimdi
gene Ziya Paşa’dan gidelim. Ziya Paşa iyi, çok hikmetli sözler söylemiş: “Bil
illeti, kıl sonra müdâvâta tasaddî/Sen her merhemi her yaraya derman mı
sanırsın?” İşte, sıkıntı burada. Çünkü hastalık doğru teşhis edilemiyor. Mesele
doğru teşhis edilse buna Genelkurmayın ilaç olmayacağı, askerî yöntemlerin ilaç
olmayacağı da belli olacak. Muhalefet, iktidar, Mecliste bu konuyla ilgili
konuşma yapan arkadaşımız gelsin buraya, bir deney yapalım –eminim, siz de bu
müşahedede bulunmuşsunuzdur- ben arkamı döneyim, onun ne söyleyeceğini harfiyen
söylerim. İktidar, muhalefet ve biz, kendimizi de katarak söyleyeyim. 
Şimdi, istatistikler… Şehit sayıları, hendek sayıları
vesaire istatistikten ibaret ve “Sen vaktinde bunu demiştin, öteki bunu
yapmıştı, şu şunu doldurmuştu.”, bundan ibaret bir şey. Bu hani sosyoloji
bölümünün 1’inci sınıfında bile konuşulmaz, bundan daha fazlasına ihtiyacımız
var. Çünkü, işte, illeti, tedavisine başlamadan önce teşhis etmeliyiz. Bakın
bakalım, ne olmuş ya da bu çözüm süreci niye başlamış? Bugün sıraladığınız, 3
partinin ortak sıraladığı kavramsal olgular var ya, bunların hepsi çözüm süreci
başlamadan önce de vardı ve çözüm sürecinin başlama gerekçesiydi. Zaten bir
sorun olmasa, bu kadar derin, köklerde beslenen kaynakları olmasa ve akla
gelebilecek -elhamdülillah bir tek tank sokmamıştık mahallelere, onu da soktuk-
bütün yöntemler denenmemiş olmasa niye oturup konuşalım?
Askerî çözümlerin iki yolu vardır dedim; ölmek,
öldürmek. Şimdi dokunulmazlıklar kaldırılacakmış. İki sonucu vardır; mahkûm
etmek, beraat etmek. Ama, siyasetin ayrı bir boyutu vardır, o da uzlaşmak;
üçüncü bir seçeneğe kapı aralar. Askerî yöntemler ve yargısal yöntemler
tarihsizdir. Her maç sıfırdan başlar ama siyaset, konuşma, arama, bunlarda
olmayan bir başka boyutu içerir, o da tarihselliğidir. Biz, bizden önce
denenmiş yöntemlerin faydasını, zararını, hasılasını süzebilecek akıllar
olduğumuz için bize Genelkurmayın dışında böyle bir Meclis yapmışlar ya da
mahkemelerin dışında bir mekân ihdas edilmiş, gelin bu meseleyi... Sizin de
konumunuz, göreviniz bu demiş ama burada büyük bir vekil çoğunluğu çıkıp bir
Genelkurmay temsilcisinin söylemesi gereken, o söylediği zaman anlaşılır bir
tarafı olan şeyleri burada dile getirip duruyor; küfür, hakaret, ilzam, bunlar
da gırla gidiyor. 
Şimdi, hendek meselesi... Sayın Bakan da burada,
arkasından konuşmuş olmayalım. İlk hendek ne zaman açıldı? Lice-Bingöl kara
yolunda, çözüm süreci patinaja bindiği zamanda. Bir Millî Güvenlik Kurulu
toplantısı vardı, Sayın Bakan İmralı heyet üyeleri olarak bizimle görüştü, bu
hendeklerin kabul edilemez olduğunu söyledi ve buna siyaset kurumunun bir çözüm
üretmesi gerektiğini iletti. Ben, Sayın Pervin Buldan, Sayın İdris Baluken,
kalktık o gece Lice’ye gittik, hendeği kazanlarla konuştuk. 2 uzman çavuşumuz
da -birisi Nurdağılı, birisi Kilisli- alıkonulmuştu. Sayın Bakan, bunun hiç
kabul edilebilir bir şey olmadığını ve bu meselenin acilen siyaset eliyle
çözülmesi gerektiğini söylemişti.
Sorduk, niye böyle yapıyorsunuz? Dediler ki:
“Burnumuzun dibine –Lice kırsalını bilenler bilir- bir kalekol yapılıyor.”
Vaktinde bir Rus generalin söylediği sözü akla getiriyor, Türk Genelkurmayından
ya da siyasetçilerinden birine demiş: “Bu kadar orduyu niye besliyorsunuz? Bize
karşı besliyorsanız az, başkalarına karşı besliyorsanız çok.” Oraya bir kalekol
yapılıyor ancak görenler görür; o halkın nazarında da –işte, tarihselliğe vurgu
yaptım- Lice’de 1990’lı süreçlerde karakol demek kabristanın kapısı demekti,
oraya sağ girip sağ çıkan çok az insan vardı ve üstelik suç tarihi ortada,
birçoğu haraç ve başka türlü yaptırımlar uygulanmak üzere kaçırılıyordu çünkü
gerilla dağda. Orada işi olanı, gücü olanı… Bir suç örgütü oluşmuştu JİTEM
namında. Bu Hükûmetin ileri adımı bir tek şu oldu: O en eli kanlı dönemlerde,
en faşist zulmün uygulandığı dönemlerde onlar hayâ ettiler, “JİTEM diye bir şey
yoktur.” dediler. Bu Hükûmet bundan hayâ etmedi. JİTEM’in bütün artıkları
bölgeye doluşmuş durumda. Hükûmet biçare, İçişleri Bakanı naçar ve bunu
savunuyorlar. Her gün oradan bir halkın ulusal izzetine, şerefine, haysiyetine
fotoğraflar, yazılar, muameleler sergilenip duruyor. Bu, Hükûmetin ileri adımı;
öbürleri hayâ etmişti, bunlar hayâ etmiyorlar. Peki, bu, çözüm mü? Bu, yol mu? 
Sayın
Bakan Başbakanlık Müsteşarıyken tarihî el yazmalarını -tarihselliği olan-
günümüz Türkçesine kazandırmıştı, bir seti de bende var. Hepsini önemli ölçüde,
önemli bir kısmını okumuşum. Anadolu sosyolojisinden bihaberler, dar bir
taassup anlayışına odaklanmışlar ve bu Anadolu sosyolojisini bilenler de
unutmuşlar. Anadolu heterodoksisi bu toprakların derdine derman, o el
yazmalarının birçoğunda da o var. Nedir? Şöyle özetleyebiliriz: Türklük
dediğimiz şey, insanın ontolojisiyle ilgilenmiyorlar, “Biz insanın hâlleriyle
ilgiliyiz...” 
Hep
söylüyorum, bu topraklara geldiği zaman hepi topu 150 atlıydı; takatsiz bir
Bizans, yorgun bir Hristiyanlık, azalmış bir Yahudilik, dağılmış kavimler… O
Türk alperenleri “Biz 72 millete bir nazarla bakarız.” dediler, bir; ondan
sonra da “Biz insanların hâlleriyle ilgiliyiz.” dediler. Bu, Cumhuriyet Halk
Partili arkadaşlarımıza da söylenmiş bir sözdür. Şimdi, şöyle bir gerekçe,
gerekçe olamaz, buradan bir sıkışmışlık üretilemez: “Biz dokunulmazlığa ‘evet’
dersek HDP’nin yanında görünmüş oluruz.” Öyle değil, bizatihi Sayın
Kılıçdaroğlu’nun çok iyi bilmesi gereken de tam bu Anadolu heterodoksisidir
çünkü oradan beslenen bir damarın evladıdır. Biz insanların hâlleriyle
ilgiliyiz kardeşim. Bugün bu insan mazlum. Sen “Bugün bilmem kimin dişine kan
değdi.” diyorsun. Bugün sen diyorsun ki: “Türk değilsen itaat et.” ya da işte,
şöyle, böyle, falan. Necis laflar, necis; bir faydası yok. Bununla baş eğmiş,
dizi toprağa değmiş yeryüzünde bir tek kavim yok, yani, bırakın Kürtleri,
bununla boyun eğdirilmiş bir tek millet yok. 5 yaşındaki çocuğa bununla bir
öğle yemeği yediremezsiniz, uykuya yatıramazsınız. “Biz insanın hâlleriyle
ilgiliyiz.” “O zaman bunu yapamazsın.” diyecek; e, bu da yok. “Ört ki ölem.”
denilecek günler ama buna da hakkımız yok. Batılı emperyalist devletler ne
yapmış? Üzülerek müşahede ediyorum, bütün kalbimle söylüyorum, kendi iç çelişki
ve çatışmalarını hep bizim gibi geri bıraktırılmış ülkelere ihraç ederek
gelişmelerini ve kendi iç huzurlarını stabil hâle getirmişler. Peki, biz ne
yapmışız? Biz kendi içimizdeki iktidar blokunun bütün çatışmalarını -kim olursa
olsun, hangi iktidar olursa olsun- Kürt’e ihraç etmişiz, bildiğimiz başka bir
şey yok; gittiğimiz Antep, içtiğimiz pekmez; bu kadar. Oysa hasım değil, hısım
olmayı seçersek, gerçekten, bu ülkenin insan kaynağının -Türk’üyle, Kürt’üyle,
Laz’ıyla, Ermeni’siyle, Süryani’siyle, Arap’ıyla çünkü bu topraklar binlerce
yıllık bir genetik mirasın sahibi- bu ülkeyi götüremeyeceği bir yer yok. En
milliyetçi hassasiyeti olanlar bile buraya gelip Kürt’ü tahkir etmekten başka
bir şey yapamıyorlar. Bununla kimseye diz çöktüremezsiniz, kimseye aman
dilettiremezsiniz. Ama, ne olur? Toplumsal maliyeti çok büyük olur. 
Bugün
de yaşanan budur. Yaşanan, bir Kürt-Türk çatışması değildir; yaşanan, iktidar
içi, egemenler arası bir kavgadır. En etkili ve en tarihsel yöntemi buldular, bunun
böyle olmadığını göstermek için “Vuralım Kürt’e, nasıl olsa herkes
hizalanıyor.”, en aklıselimi bile hemen “Taş yok mu, taş?” moduna giriyor.
Bugün bir bakanın oğlunun kumarhanede görüntülenmesi de bu iç iktidar
kavgasının bir parçasıdır, Davutoğlu’na “Avrupa Birliği seni nasıl muhatap
alır? Bir horozlansana, ‘Esas yetki Cumhurbaşkanımızdadır.’ desene.” diyen
gazete yazıları da bu iç iktidar kavgasının bir parçasıdır. 
Şimdi,
biz bütün bunlara burada siyaset yapmak, söze alan açmak için geldik. Bu şartların
hepsi ve belki yer yer daha ağırı bundan önceki çatışma dönemlerinde de vardı,
üç yıl bir yol aldık. O gün konuşulamayan birçok şey bugün konuşulur gibi geldi
ama öyle bir nefret tohumu ekildi, o kadar çok ocaklara ateş düştü ki bugün hep
birlikte “hadi” desek bunu sağaltmak için beş on seneye ve çok büyük bir millî
seferberliğe ihtiyacımız var. İşte eseriniz, övünün. 
Nereye
gidilecek buradan? Yenildiğiniz gün şu -ki bu bir tek sizin yenilginiz de
olmayacak, hepimizin yenilgisi, topyekûn- yapmayı dilediğiniz şey neyse,
varmayı düşündüğünüz hedef neresiyse oraya kazasız belasız, hasarsız, kayıpsız
vardığınızı bir an için kabul etsek o gün ebediyen bölündüğümüz gündür işte.
Yani “zafer” diye tarif ettiğiniz, murat ettiğiniz, varmak istediğiniz menzile vardığımızda
bizi bekleyen felaket daha kötü olacak. 
Atacaklarmış
bizi Meclisten; buyurun, atın, siz vurdunuz da biz ölmedik mi? En iyi
bildiğimiz yer kabristanlar, hapishaneler ama bize diz çöktüremezsiniz, aman
diletemezsiniz, tırşikçilik ettiremezsiniz; etrafınızda onlardan bol miktarda
var. Bu ezberle hizalanacak çok cudam bulursunuz ama bizden hiç kimseyi
bulamazsınız.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Önder.
Cumhuriyet
Halk Partisi Grubu adına Bartın Milletvekili Muhammet Rıza Yalçınkaya
konuşacak.
Buyurun
Sayın Yalçınkaya. (CHP sıralarından alkışlar)
CHP
GRUBU ADINA MUHAMMET RIZA YALÇINKAYA (Bartın) – Sayın Başkan, değerli
milletvekilleri; Cumhuriyet Halk Partisi olarak İçişleri Bakanı Efkan Ala
hakkında verdiğimiz gensoru üzerine söz almış bulunuyorum. Yüce Meclisi
saygıyla selamlıyorum.
Konuşmamın
başında terörle mücadelede şehit olan tüm güvenlik güçlerimize ve terör
saldırıları sonucunda hayatlarını kaybeden vatandaşlarımıza Allah’tan rahmet,
yaralılarımıza acil şifalar, yakınlarına sabırlar diliyorum. 
Ne
mutlu ki bu vatan için gözünü kırpmadan canını veren yiğit, yurtsever
insanlarımız var. Askerimiz, polisimiz, güvenlik görevlilerimiz, bu ülkenin
aslan yürekli evlatları; sizin o vatan mücadelenizi ayakta alkışlıyor, saygıyla
sizleri selamlıyorum. İyi ki varsınız. (CHP sıralarından alkışlar) 
Değerli
arkadaşlar, Ulu Önder Mustafa Kemal Atatürk “Türkiye’nin güvenliğini amaç
tutan, hiçbir ulusun aleyhine olmayan bir barış hareketi bizim düsturumuz
olacaktır.” diyerek genç Türkiye Cumhuriyeti’nin dış politikasını işaret
etmiştir. Ulu Önder, yine, 1935 yılında yaptığı konuşmasında “Dünyada milletler
bir apartmanın sakinleri gibi kabul edilir. Eğer bir apartman, sakinlerinden
bazıları tarafından ateşe verilirse diğerlerinin yangının etkisinden
kurtulmasına imkân yoktur.” demiştir. Şimdi geldiğimiz noktada, AKP Hükûmetinin
yanlış iç ve dış politikası nedeniyle apartman ateş almış, yangın bizim
katımıza da sıçramıştır. Maalesef, bugün Türkiye’de büyük acıların yaşandığı,
gözyaşlarının dinmediği, şehit haberlerinin peşi sıra geldiği, bombaların
patlatıldığı, vatandaşlarımızın sokakta rahatça dolaşamadığı, kendilerini ve
yakınlarını güvende hissedemedikleri bir ülke hâline geldiğimizi görüyoruz.
Ülkemiz,
canı isteyenin dilediği alçakça senaryoyu icra ettiği terör örgütlerinin
uygulama platosuna dönmüştür. Örgütler rahat rahat işlerini yaparlar, hiçbir
engel çıkmaz, niçin? Çünkü İçişleri Bakanı muhaliflere, biat etmeyenlere kumpas
kurmakla meşguldür. Bugün dünyanın pek çok saygın ülkesi, muz cumhuriyetleri
dâhil, Türkiye’nin Suriye’yle eş değer iç karışıklık içine girmesinden endişe
duymaktadır, tedirgindir. Sayenizde ülke yedi cihana rezil oldu. Bu ülkelerin
insanları Türkiye’ye gelmekten korkar hâle geldi. Türkiye’yi misafirperver bir
ülkeden, kaçan kurtulur bir ülke hâline getirdiniz. Barış denizi olan Ege
Denizi sayenizde kan ve can denizine dönüşmüştür. Sizin el atıp yüzünüze
bulaştırmadığınız hiçbir şey yok. Sizin yüzünüzden memlekette ne dirlik ne huzur
kaldı.
AKP'nin
iktidara geldiği 2002 yılında durma noktasına gelen terör olayları izlenen
yanlış politikalar sonucunda kontrol edilemez bir noktaya taşınmıştır. Terör
olayları lokal olaylar olmaktan çıkmış, kitleselleşmeye yönelmiş ve ulusal
bütünlüğümüzü ve güvenliğimizi tehlikeye atacak bir konuma gelmiştir. Gelinen
noktada ülkemiz son on dokuz yılın en büyük terör faturasıyla karşı karşıya
bulunmaktadır. Türkiye'de ciddi bir istihbarat ve güvenlik açığı sorunu vardır.
Ülkemizin istihbarat teşkilatları çalışamaz duruma gelmiştir.
Değerli
arkadaşlar, AKP Hükûmeti, 2002 yılında sıfırlanmış terörü yeniden ayağa
kaldırmıştır. Bu Hükûmet döneminde terör örgütlerine can verilmiş ve yeniden
palazlanmalarına göz yumulmuştur. Türkiye'nin başına PKK belası yetmezmiş gibi
IŞİD ve daha adını bile bilmediğiniz birçok terör örgütü bela edilmiştir.
Dünyada en çok terör örgütünün hedef aldığı ülke Türkiye olmuştur. Bu iktidar
hem iç hem dış politikada yaptığı sayısız yanlışlıklar sonucunda Türkiye'yi
Orta Doğu’nun tipik bir korku ülkesi hâline getirmiştir. İçeride yurttaşlar,
dışarıda komşular “Ne olacak bu ülkenin hâli?” diyorlar. Korkuyorlar, korkmakta
haklılar çünkü ülkenin de halkın da güvenliği artık, Allah'a kalmıştır. 
Sadece
son iki aylık döneme baktığımızda, 12 Ocak 2016 tarihinde İstanbul
Sultanahmet’te meydana gelen canlı bomba eylemi sonucunda 12 yabancı ülke
vatandaşı yaşamını yitirmiş, 14 kişi yaralanmıştır. 17 Şubat 2016 tarihinde
Ankara Merasim Sokak’ta meydana gelen bombalı terör saldırısında 29 yurttaşımız
yaşamını yitirmiş, 60 yurttaşımız yaralanmıştır. 13 Mart 2016 tarihinde yine
Ankara Kızılay'da meydana gelen bombalı terör saldırısında 37 yurttaşımız
yaşamını yitirmiş, 71 yurttaşımız da yaralanmıştır. 19 Mart 2016 tarihinde
İstanbul İstiklal Caddesi’ndeki canlı bomba eylemi sonucunda 4 yabancı ülke
vatandaşı yaşamını yitirmiş, 36 kişi yaralanmıştır.
“Türkiye'de
bulunan canlı bombaların isim isim listesi elimizde ancak eylem yapılmadıkça
tutuklayamıyoruz." diyen Başbakan Davutoğlu'nun bu sözleri sadece
Türkiye'de değil, tüm dünyada hayretle karşılanmıştır. Başbakanın dediğine
göre, onlarca canlı bomba ülkemizde rahatlıkla dolaşmaktadır.
Hâlen
devam eden hendek operasyonlarının bilançosu ağır olmuştur. Mart ayı sonuna
kadar Sur, İdil, Cizre, Silopi, Derik, Nusaybin ve Dargeçit’te yaklaşık 200
güvenlik görevlimiz şehit olmuştur.
Tüm
bu acımasız olaylar gerçekleşirken İçişleri Bakanlığı büyük bir istihbarat ve
güvenlik zafiyeti içinde olmuştur. Genelkurmay, Türkiye Büyük Millet Meclisi ve
bakanlıklar üçgeninde olan bir bölgede 17 Şubat günü askerî servis aracına
bombalı saldırıda bulunulmuş, 29 masum insan hayatını kaybetmiştir. Bu
saldırıda kullanılan bombalı araç teröristler tarafından satın alınmış,
teröristler o araçla iki ayda 3 bin kilometreye yakın yol yapmış, bomba
yüklemiş, Türkiye'nin en doğusundan en batısına mekik dokumuş ve sonra gelip
Ankara'nın kalbinde o vahşice eylemi gerçekleştirmiştir. MOBESE kameralarına
aracın görüntüsü düşmesine rağmen terör eylemi engellenememiştir.
Bu
acı gerçekler patlamadan sonra bir bir ortaya çıkmıştır. Yaşanan bu dramatik
kamu zafiyeti üzerine vatandaşlar “yol geçen hanı” ya da “Dingo’nun hanı”
tanımlamasını yaparken Sayın Bakan herhâlde kınama “tweet”leri atmakla
meşguldü. (CHP sıralarından alkışlar) Böylece Sayın Bakan İçişleri
Bakanlığından Twitter işleri bakanlığına geçmiştir. (CHP sıralarından alkışlar)
Dünyada
ülkesinin başkentinde 167 vatandaşını teröre kurban verip sonra da “Ben
İçişleri Bakanıyım.” diye o koltukta oturan bir başka bakan var mıdır, sizlere
soruyorum. (CHP sıralarından alkışlar) 
13
Mart 2016 tarihinde Ankara Kızılay'da meydana gelen terör saldırısı öncesi ABD
Büyükelçiliği, çalışanlarına ve ailelerine Kızılay ve Bahçelievler civarında
patlama olacağını duyurarak o bölgelere gidilmemesi konusunda uyarmıştır.
Yine
aynı şekilde, 19 Mart 2016 tarihinde İstanbul İstiklal Caddesi’ndeki bombalama
eylemi öncesi Almanya Başkonsolosluğu hizmetlerini durdurmuş, çalışanlarına ve
ailelerine Taksim'de dolaşmama uyarısında bulunmuştur. Ne yazık ki ABD Büyükelçiliği
ve Alman Başkonsolosluğu bu eylemler öncesi olaylarla ilgili istihbarat
bilgisine sahip olabilmiş, vatandaşlarını uyarmışlardır, ama İçişleri Bakanlığı
istihbarat zafiyeti içerisinde kalarak kendi vatandaşlarını uyarmamış,
uyarmadığı gibi eylemin gerçekleşmesini de engelleyememiştir. Bu da istihbarat
ve güvenlik konularındaki ihmal noktasına ulaşmış zafiyeti ortaya koymaktadır.
Sayın Bakanın döneminde Türkiye, vatandaşlarının yapılacak terör eylemlerine
ilişkin yaşamsal uyarıları yabancı ülke temsilciliklerinden öğrendiği bir ülke
hâline gelmiştir. İstihbarat elçiliklerden, bombalama Suudilerden, adalet
Amerika'dan, cari açık Reza'dan, oh ne âlâ, ne âlâ. (CHP sıralarından alkışlar)
Ankara'da
terör örgütleri için bulunmaz bir İçişleri Bakanısınız Sayın Bakanım. Sayenizde
ülke her gün gözyaşı okyanusunda yüzüyor. Bu nedenle, istihbarat ve güvenlik
konularındaki ihmal noktasındaki zafiyetlerin siyasi sorumlularının başında
İçişleri Bakanı olarak siz gelmektesiniz. 
Sizi
defalarca uyardık ama bildiğinizi yapmaktan geri kalmadınız. Genelkurmaya bağlı
GES başkanlığını Genelkurmaydan alıp Millî İstihbarat Teşkilatına bağladınız,
bugün sonuç ortada, ülke tam bir istihbarat zafiyetine teslim oldu. 
Bakanlığın
içerisinde yaşanan güç kavgasının da ülkenin bu hâle gelmesinde önemli bir yer
tuttuğu aşikârdır. Maalesef gerek vali gerek kaymakam gerek emniyet müdürü
atamalarında gücü ele geçirmeye çalışan dinî grupların, tarikatların kendi
içlerindeki güç savaşının önemli bir rol oynaması da terörle mücadelede zafiyet
doğurmaktadır. Devletin bu kadrolarında görev yapacak, iyi yetişmiş, başarılı
ve liyakat sahibi insanlar olmasına rağmen, bu güce hâkim olma savaşı onların
görev almalarının önünü kesmektedir. Buna müsaade eden de Sayın İçişleri
Bakanıdır.
Değerli
arkadaşlar, İçişleri Bakanlığının öncelikli görevi, ülkemizin bölünmez
bütünlüğünü, yurdumuzun iç güvenliğini ve asayişini, halkımızın can ve mal
güvenliğini korumaktır. İçişleri Bakanlığı bu görevini angaje olduğu hukuksuz
işler nedeniyle yerine getirememiş, müsamaha ve görmezlikten gelme anlayışıyla
terör örgütleriyle etkin mücadele edememiş ve dolayısıyla da ülkede kamu düzeni
sağlanamadığından güven ve huzur kalmamıştır. Terör olaylarının yoğun olarak
yaşandığı şehirlerde görev yapan valiler, kaymakamlar, emniyet müdürleri ve
diğer güvenlik ve asayişten sorumlu yetkililer de İçişleri Bakanlığının terörle
mücadeledeki tutarsızlıkları ve yanlış uygulamaları nedeniyle ne yapacaklarını
bilemez duruma düşmüşlerdir. Devlet içerisinde devlet oluşturmaya çalışan terör
örgütleri şehirlerdeki yapılanmalarıyla şehirleri ele geçirmişlerdir. Yollar
kazılmış, barikatlar kurulmuş, tonlarca patlayıcı madde yollara, binalara,
araçlara, her yere döşenmiştir. Terör örgütü mahkemeler kurmuş, devletin posta
işletmesiyle tebligat yapmıştır. (CHP sıralarından alkışlar) Yine, terör örgütü
vergi dairesi kurmuş, bölge halkı haraca bağlanmıştır. Devlet güvenlik
birimlerindeki kameraları kapatmış, Heron uçuşları yapılmamıştır. "Kamera
kör, anten sağır." manşeti ön plana çıkmıştır. (CHP sıralarından alkışlar)
Yol kesilip araçlar durdurulmuş, kimlik kontrolleri yapılmıştır. Âdeta buralar
“kurtarılmış bölge” olarak ilan edilmiştir. Ne yazık ki bunlar olurken ülkenin
kamu düzeninden sorumlu İçişleri Bakanı, tüm bu yaşananları görmezden gelmiş ve
yaşananlar karşısında terör örgütleriyle mücadele etme dirayetini ortaya
koyamamıştır.
Sayın
Bakanın bu konudaki dirayetsizliğini ve gerekenleri yapamayışının sebebini
şubat ayındaki gensoru görüşmelerinde öğrendik. Öğrendik ki Sayın Bakan devleti
aramakla meşgulmüş. Sayın Bakan, konuşması sırasında şöyle bir açıklamada
bulunuyor: "Terör örgütü yöntem değiştirdi; çukurlar kazdı, barikatlar
kurdu, patlayıcı düzenekleri koydu. Ama şöyle bir soru akla gelebilir: ‘Ya
arkadaşlar, bunlar olurken neredeydi bu devlet?’ diyebilirsiniz.” Evet, değerli
arkadaşlar, Sayın Bakanın devleti temsil ettiği o yüce makamda devleti araması
içIer acısı bir durumdur. (CHP sıralarından alkışlar) Yani tam bir akıl
tutulması yaşanmaktadır.
Sayın
Bakan, devlet sizsiniz, yetki sizde; valiler, kaymakamlar, Emniyet müdürleri,
Jandarma sizin emrinizde. Eğer o sınıra yakın şehirlerde sınır güvenliğinin
ortadan kalkmasıyla ülkemize girerek devlet içinde devlet olmaya kalkışanlara
karşı mücadelede, yetki ve sorumluluk duygusu içerisinde, Bakanlığınızın
yapması gerekenleri eksiksiz olarak uygulasaydınız, bugün “Devlet nerede?”
diyerek devleti aramaya çıkmazdınız. (CHP sıralarından alkışlar)
Devlet
olmanın en önemli gereklerinden biri toplumsal barışı bozacak girişimlere karşı
önlem almaktır. Bu bağlamda, terör örgütünün sıkı bir takibi gerekli olduğu
hâlde bundan kaçınılması, terör örgütüne eylem hazırlığı için ortam
hazırlanması suçtur. Terör örgütü aylardır, hatta yıllardır şiddet eylemlerine
yeniden başlamak için gerekli her türlü donanımı elde ederken sadece iktidarda
bir süre daha kalma ve birkaç seçimi geçirme pahasına örgütün silah ve mühimmat
depolamasına göz yumulmuş, bile bile tepki gösterilmemiştir. Bölgedeki valilere
çözüm sürecine zarar gelmesin diye bu yaşananlara göz yumulması, müsamaha
gösterilmesi talimatı verilmiştir. Nitekim, Cumhurbaşkanı Sayın Recep Tayyip
Erdoğan 17 Eylül 2015 günü katıldığı bir televizyon programında “Çözüm süreci
içerisinde valilerimiz kendilerine verdiğimiz talimatlar gereği ciddi manada bu
terör örgütlerine karşı şu andaki operasyonlara girmiyorlardı. Belki
kendilerine çekidüzen verirler, belki bu şekilde devam etmezler ama maalesef
kendilerine çekidüzen vermediler.” demiştir.
Dünyada
terör örgütünün kendisine çekidüzen vermesine olanak tanıyan tek hükûmet
sizsiniz. (CHP sıralarından “Bravo” sesleri, alkışlar) Yani, terör örgütüyle iş
birliği içinde olan tek hükûmet de sizsiniz. (CHP sıralarından “Bravo” sesleri,
alkışlar)
Seçim
dönemlerini eylemsiz atlatma adına, terör örgütünün gerek kırsalda ama özellikle
kent merkezlerinde gerçekleştirdiği silahlı intikal ve yığınak yapma
faaliyetlerine açık açık göz yumulmuştur.
SAİT
YÜCE (Isparta) – Terör örgütüyle iş birliği yapan bir Hükûmet olur mu ya! Ne
biçim bir konuşma bu!
MUHAMMET
RIZA YALÇINKAYA (Devamla) - 8 Ağustos 2015 tarihli Sabah gazetesinde yer alan
ve Millî Güvenlik Kuruluna sunulan rapordan hareketle hazırlanan manşet
haberinde başlık “Terör örgütü şehirlere 80 bin silah yığdı.” şeklindedir.
SAİT
YÜCE (Isparta) – Devletini, hükûmetini terör örgütü ilan ettin, ayıp değil mi?
Yazıklar olsun sana be!
MUHAMMET
RIZA YALÇINKAYA (Devamla) - Bu nedenle, başta Sur, Cizre, Silopi ve Nusaybin
olmak üzere, bazı kentlerde günlerce süren sokağa çıkma yasağının temel nedeni
sivil yurttaşların en az zarar görmesini sağlamak olduğu kadar, terör örgütünün
uzunca süren direnişini sağlayan silah, araç gereç ve erzak yoğunluğudur.
Evet
Sayın Bakan, yüzlerce ton bomba ve çok sayıda uzun namlulu silah şehirlere
depolanırken, çukurlar kazılırken, devletin oralardaki varlığı ortadan
kaldırılırken gözlerinizi kapatıp gensoru görüşmelerinde açıkladığınız gibi
kaldırdığınız barikat, kapattığınız çukur sayısı, ele geçirdiğiniz silah,
roketatar ve patlayıcılarla sorumluluktan kaçamazsınız. Bu nedenle
sorumluluktan kaçamazsınız, devleti aramaya çıkamazsınız çünkü devlet sizsiniz.
Devlet adamı nedir, ne anlama gelir, bunu bir kendinize sormalısınız. Devlet
adamlığı, yönetilen devletin başarısıyla ölçülür. Sizin Bakan olduğunuz dönemde
yüzlerce sivil yurttaşın yaşamını yitirmesine ve yüzlerce güvenlik görevlisinin
şehit düşmesine sebep oldunuz. Sizin Bakan olduğunuz dönemde ülkemizde acı,
keder ve gözyaşı bitmedi. Tam bir felaket tablosuyla karşı karşıyayız. Şöyle
bir geriye dönüp bakıp yaşananları sorguluyor musunuz? Sizin döneminizde kaç
anne baba evlatsız kaldı? Kaç çocuk babasız kaldı? Kaç kadın eşsiz kaldı?
Herhâlde vicdanınız sızlıyordur Sayın Bakan.
Bu
duygu ve düşüncelerle hepinizi sevgi ve saygıyla selamlıyorum. (CHP
sıralarından “Bravo” sesleri, alkışlar) 
BAŞKAN
– Teşekkür ederim Sayın Yalçınkaya. 
Adalet
ve Kalkınma Partisi Grubu adına İzmir Milletvekili Hamza Dağ konuşacaktır. 
Buyurun
Sayın Dağ. (AK PARTİ
sıralarından alkışlar) 
AK
PARTİ GRUBU ADINA HAMZA DAĞ (İzmir) – Sayın Başkan, değerli milletvekili
arkadaşlarım; Cumhuriyet Halk Partisinin İçişleri Bakanımız Sayın Efkan Ala
hakkında vermiş olduğu gensoruyla ilgili olarak AK PARTİ Grubu adına söz almış
bulunmaktayım. Hepinizi sevgiyle selamlıyorum. 
Öncelikle,
bu dört saldırıda ve diğer saldırılarda vefat eden Türkiye Cumhuriyeti
vatandaşlarına ve yabancı ülke vatandaşlarına Cenab-ı Allah'tan rahmet
diliyorum, yakınlarına sabrıcemil niyaz ediyorum. İnşallah, ülkemizde ve
dünyada bu tarzdaki elim terör hadiselerinin bir daha yaşanmamasını da temenni
ediyorum. 
Değerli
arkadaşlar, buradan tekrar bütün terör örgütlerini şahsım ve partim adına
lanetliyorum. Bizler AK PARTİ olarak başkaları gibi ayrım yapmadan “Terörün
dili, dini, ırkı olmaz.” diyerek bu konuda ayrım yapmamayı ortaya koymuş
durumdayız. “Benim teröristim iyidir, diğer terörist kötüdür.” gibi bir düşünce
açıkçası kabul edilebilir bir düşünce değildir. Ne yazık ki bazı terör
hadiseleri olduğunda bu terör hadiseleri DAEŞ tarafından yapıldığında
ağızlarını doldura doldura lanetleme yapanlar açıkçası terör hadisesi PKK, PYD
tarafından yapıldığında ya lanetlemekten vazgeçmekte ya da yarım ağız bir
şekilde bunu söylemektedirler; hatta yaşanan, onlarca kişinin vefat ettiği
terör hadiselerinden sonra da taziye çadırlarına giderek bu konuda
samimiyetsizliklerini, samimi olmadıklarını çok açık ortaya koymaktadırlar.
Bizler bu samimiyetsiz duruşları çok iyi bir şekilde biliyoruz. Milletimiz de
aynı şekilde bu samimiyetsiz duruşu bilmekte ve izlemektedir. Bu milletin
kanıyla beslenmeyi kendilerine vazife edinenleri bu millet kanlarında
boğacaktır. 
Değerli
arkadaşlar, biliyorsunuz, Türkiye Büyük Millet Meclisinin Hükûmeti
denetlemesine ilişkin Anayasa’mızda değişik yöntemler var; bunlar soru, Meclis
araştırması, Meclis soruşturması, genel görüşme ve gensoru. Gensoru önemli bir
mekanizma. Gensoru, gerçekten ortaya konulduğu zaman neticesinde sonuç
alınabilecek özelliği olan bir mekanizma. Biz dünden beri… İki tane gensoruyu
görüştük dün, bugün üçüncüyü görüşüyoruz, perşembe de dördüncüyü görüşeceğiz.
Açıkçası son dönemde gensoru müessesesi sulandırılmış vaziyette. Gensoru
müessesesiyle ilgili olarak yapılan işlemin Türkiye Büyük Millet Meclisinin
yapması gereken işlemleri yavaşlatma ve engellemeyle karşı karşıya olduğunu
görüyoruz. Ben bu gensoruya baktığımda ve bu gensoruyla ilgili duruma
baktığımızda, 4 tane saldırıyla ilgili bu gensorunun bu saldırının etkileri,
toplumda olabilecek panik havası azalmaya başladıktan sonra bu gensorunun
verilmesini de açıkçası manidar buluyorum ve üzüntülerimi de ifade etmek
istiyorum. 
Biliyorsunuz,
1970’lerden bu yana ülkemiz, ASALA’yla başlayarak PKK terör örgütü, Marksist
Leninist DHKP-C, MLKP, yine, dini istismar eden Hizbullah, DEAŞ gibi terör
örgütleriyle -farklı boyutlarda olan terör örgütleriyle- mücadele etmektedir. 
Terör,
toplumları hedef alan bir insanlık suçudur. Terörizm insanlarda korku ve
yılgınlık oluşturarak devlet otoritesini sarsmak amacındadır. Bu amaçları
doğrultusunda sistematik şiddet uygulamaktadır terör örgütleri. Türkiye son
dönemde amaçları farklı, ideolojileri farklı terör örgütleriyle mücadele
içindedir. Türkiye'yi terör örgütlerinin hedef seçmesinin sebepleri: Jeopolitik
konumu, jeostratejik konumu ve son dönemde, özellikle on beş yıldan bu yana
bölgesinde ve ülkede büyüyen, gelişen bir ülke olması terör örgütlerinin Türkiye'yi
hedef almasının sebeplerinden birisidir. Aynı zamanda, Suriye’de yaşanan
istikrarsızlıklar ve çatışma ortamı, 877 kilometrelik sınırımız ve çatışma
ortamının Türkiye'ye yakın olması PKK, KCK, PYD gibi, DEAŞ gibi terör
örgütlerinin daha rahat hareket etmesine ve ülkemize yönelik eylemlerini
artırmasına sebep olmuştur. 
Türkiye
Cumhuriyeti, tarihinin en kapsamlı ve en büyük terörle mücadelesi içindedir. Bu
mücadele içinde hainlik yapanları tekrar bu kürsüden kınıyorum. Unvanı
akademisyen olan, ancak bize göre tek unvanları hainlik olan sözde
akademisyenlerin bildirisi başta olmak üzere bu terörle mücadeleyi akamete
uğratmak için birçok bildiri ve rapor hazırlandığını biliyoruz. Kolluk
kuvvetlerine karşı sivilleri kalkan yapıp bölge halkını maddi ve manevi zarara
uğratanları görmezden gelerek hazırlatılan bildiriler konusunda bu kişiler bize
insan hakları dersi bugüne kadar veremediler, bundan sonra da
veremeyeceklerdir. Bu noktada azami gayret gösteren, sivil ile terörist
arasında ayrım yaparak bu mücadeleyi en iyi şekilde yapan güvenlik güçlerimize
de buradan bir kere daha teşekkür etmek istiyorum. 
Değerli
arkadaşlar, son dönemde gensoruya sebep olan bu hadiselere baktığımızda, terör
hadiselerine baktığımızda iki terör örgütünün ön plana çıktığını görüyoruz;
biri PKK, diğeri DAEŞ. Biliyorsunuz, PKK terör örgütünün Marksist-Leninist,
Maocu bir ideolojiyle kurulduğu söylenmesine rağmen yine tek ideolojisi kan ve
nefret olmuştur ve tarih boyunca Türkiye’nin düşmanlarına taşeronluk yapmaktan
da uzak durmamıştır. İlk eylemini 15 Ağustos 1984 tarihinde Siirt Eruh ve
Hakkâri Şemdinli’de gerçekleştirmiştir. O dönemden bu döneme birçok eylem
yaparak sivil insanların doğrudan ölümüne neden olmuştur. Ülkemize tarih
boyunca en büyük maddi ve manevi zararı veren bir terör örgütüdür. 1984
yılından bu yana terör nedeniyle 8 binden fazla insanımız şehit verilmiş,
kadın, çocuk, kundaktaki bebek denilmeden PKK terör örgütü tarafından vahşice
insanlarımız öldürülmüştür. Hiçbir maddi değerle ölçülemeyecek bu duruma
rağmen, aynı zamanda 1,5 trilyon civarında -verilere göre- bir zararı söz
konusudur. Bu topraklara ve başta Kürtlere olmak üzere her türlü acıyı, göz
yaşını reva gören bu terör örgütü, son dönemlerde, amacını ve nedenini
açıklayamadığı bir şekilde şehir merkezlerinde şiddet eylemleri başlatmıştır.
İnsanları evlerinden, şehirlerinden zorla göçe sürükleyen terör örgütüyle
kolluk kuvvetlerimiz zorlu ve başarılı bir mücadele içine girmiştir. Evine
gitmek için otobüs bekleyen insanları şehit eden, sivil insanları kendine kalkan
yaparak polisimize, askerimize kurşun sıkan teröristler ve bu teröristleri
haklı ve bunları meşru bir muhalefet aracı olarak görenler, her iki cihanda da
kaybetmeye müstahaktır. Dillerinde barış, kalplerinde kin ve nefretten başka
duygu olmayanların bunu anlayabilmelerini biz açıkçası beklemiyoruz. 
DAEŞ
terör örgütü ise 2011 yılından bu yana Suriye’de başlayan istikrarsızlık
ortamıyla birlikte radikal Selefi bir din devleti kurmak noktasında ortaya
çıkmış ve o bölgedeki istikrarsızlıktan faydalanan bir terör örgütüdür.
Kendilerinden olmayan her türlü Müslümanı tekfir, kâfir ilan eden bir yapıdır.
Türkiye gibi özellikle demokratik özelliği olan devletlerle ilgili de
divanıharp yani küfür devleti olarak addetmekte, burada memurluk
yapılamayacağını, askerlik yapılamayacağını, oy kullanılamayacağını, hatta
imamların arkasında namaz kılınamayacağını söyleyen bir yapıdır.
Avrupa’nın
varoşlarında ötekileştirilmiş, yabancılaştırılmış, İslamofobia’yla nefret
söylemlerine muhatap olmuş kişiler DAEŞ’in hitap alanında yer almaktadır. Gerek
Diyanet İşleri Başkanlığımız gerekse İçişleri Bakanlığımız bu konuda ciddi bir
çalışma yapmaktadır. 
Bu
noktada, ne yazık ki, meşru yollardan AK PARTİ iktidarını deviremeyeceğini,
seçimle AK PARTİ’yi mağlup edemeyeceğini düşünen bazı muhalefet partileri,
açıkçası DAEŞ terör örgütüyle AK PARTİ iktidarını ve Türkiye Cumhuriyeti
devletini iş birliği içinde gösterme gayreti içindedirler. Burada da lojistik
desteği bir diğer terör örgütü FETÖ’den almaktadırlar.
AK
PARTİ legal yollardan milletin iktidarıyla ve milletin oylarıyla iktidara
gelmiş, illegal yapılara mesafesini hep koymuş ve illegal yapılarla
mücadelesini bundan sonra da sürdürmeye devam edecektir. Ancak PKK gibi terör
örgütüne, DHKP-C gibi terör örgütüne “terör örgütü” diyemeyenlerin, biz, bu
durumu anlayabileceğini ve algılayabileceğini düşünmüyoruz. 
Ben
bir Müslüman olarak, İslam’ı yaşamaya çalışan bir kişi olarak buradan çok açık,
net bir şekilde söylüyorum ki DAEŞ bir terör örgütüdür ve aynı zamanda,
İslam’ın huzur ortamına, İslam’ın sükûn ortamına ve İslam’ın manevi tatmin
ortamına, dünyada insanlar akın akın İslam’a gelirken İslam’a en büyük zararı
veren yine bu terör örgütüdür. Ve biz çok açık, net bir şekilde bu terör
örgütünü her yerde ilan ederken, ne yazık ki, bu kürsüden ve defalarca
oturduğumuz yerden PKK terör örgütü müdür, DHKP-C terör örgütü müdür dememize
rağmen, bu Meclis içinde birçok milletvekilinin bu konuda bu örgütlere “terör
örgütü” diyemediğini görmekten de üzüntü duyduğumuzu ifade etmek istiyorum.
DAEŞ
daha eylemlerine başlamadan ve dünyada birçok konu da bilinmeden 30 Eylül 2013
tarihinde Bakanlar Kurulu tarafından bir terör örgütü olarak ortaya
konulmuştur. DAEŞ’in “hicret” sözünü söylemesiyle beraber yabancı terörist
savaşçılar gündeme gelmiş ve o andan itibaren de ülkemizde 37.053 kişiye giriş
yasağı konulmuş, 3.124 kişi de yurt dışına gönderilmiştir. 
DAEŞ
sadece Türkiye’de veya Suriye’de, Irak’ta eylemler içinde değil, biliyorsunuz,
hepinizin de takip ettiği gibi, yurt dışında da eylemleri söz konusudur. Bu
konuda Fransa’da 13-14 Kasım tarihlerinde 100’den fazla kişinin vefat ettiği,
200’den fazla kişinin de yaralandığı bir eylemi gerçekleştirmiştir. 22 Mart
2016 tarihinde de Belçika Brüksel’de benzer bir eylemi gerçekleştirmiştir. 
DAEŞ,
başta Müslüman ülkeler olmak üzere, tüm dünya için tehdit olmaya devam
etmektedir. Sözde İslam adına yapılan bu mücadele en çok Müslümanlara zarar
vermektedir ve İslamofobia’nın bir şekilde artırılmasına sebebiyet vermektedir.
Biz, hem DAEŞ terör örgütüne hem İslam karşıtlığına hem İslamofobia’ya ve İslam
düşmanlığına bugüne kadar karşı olduk, bundan sonra da karşı olmaya devam
edeceğiz.
Sayın
Bakanımızla ilgili verilen gensoru önergesine baktığımda açıkçası çok
şaşırdığımı, gerekçesinin çok garip olduğunu söylemek istiyorum. 
Değerli
arkadaşlarım, gensoruda Gezi olayları meşru bir muhalefet olarak gösterilmiş.
Çok net bir şekilde söylüyorum ki, sokakları yakıp yıkan, kaldırım taşlarını
yerinden oynatan, durakları yerle bir eden ve düşünce, ifade özgürlüğü,
toplantı gösteri yürüyüşü bağlamında düşünülmeyecek bu eylemleri meşru
muhalefet görmek –açıkçası, çok garip bir şekilde- ve bu sebebi ortaya koymak,
düşünülebilecek ve kabul edilebilecek bir şey değildir. Cumhuriyetin kurucu
partisi olarak ifade edenlerin bu birtakım illegal örgütlerle kol kola olması
da bizi ziyadesiyle üzmektedir. Özellikle son dönemde illegal yapılarla
Hükûmeti devirmek adına kurulan ittifak, bu meşru muhalefet düşüncesiyle
kapatılamaz.
Değerli
arkadaşlar, biz temmuz ayından bu yana Türkiye Cumhuriyeti olarak ve ülkeyi
yöneten Hükûmet olarak bir mücadele içindeyiz. Birçok terör örgütüne karşı
mücadele yapıyoruz -DHKP-C, DAEŞ, PKK- ve bu terör örgütüne karşı mücadele
yaparken, ne yazık ki, karşımızda bir ortaklık görüyoruz. Bu örgütlerle
mücadele ederken bazen CHP’nin, bazen HDP’nin…
ALİ
ŞEKER (İstanbul) – MİT tırlarıyla mı yapıyorsunuz mücadeleyi? O roketler bize
düşüyor şimdi!
BAŞKAN
– Sayın milletvekilleri, lütfen…
HAMZA
DAĞ (Devamla) – Bazen de seslerin farklı yerlerden çıktığını görüyoruz. Açıkçası,
bir ortaklığı değişik şekilde ortaya koyabilirsiniz. Ticaret hukukunda değişik
ortaklık şekilleri var; komandit ortak, kolektif ortak, anonim şirket.
Açıkçası, ben bunu bir adi ortaklık olarak görüyorum. (AK PARTİ sıralarından
alkışlar) 
Bakın
son dönemde yapılan şeylere. Bakın, DHKP-C’li terörist Berna Yılmaz, sözde
“parasız eğitim” adı altında eylemler yapmakta; bu ülkenin polisine,
Başbakanına, Cumhurbaşkanına hakaretler etmekteydi. Terör örgütü üyeliğinden
ceza aldı. Peki, bu Berna Yılmaz ceza aldığı zaman bunu savunan, bunun için
mahkeme mahkeme gezen kimdi? Gensoruyu veren CHP’ydi.
BARIŞ
YARKADAŞ (İstanbul) – Oslo’ya giden MİT helikopterini anlat! 
HAMZA
DAĞ (Devamla) – Peki, Berna Yılmaz daha sonra ne yaptı? 
BARIŞ
YARKADAŞ (İstanbul) – Oslo’ya MİT helikopterini yolladınız!
BAŞKAN
– Sayın milletvekilleri…
HAMZA
DAĞ (Devamla) – Bu Berna Yılmaz daha sonra…
BARIŞ
YARKADAŞ (İstanbul) – Oslo’ya MİT’in helikopterini kim yolladı?
BAŞKAN
– Sayın Yarkadaş… Sayın Yarkadaş, lütfen…
BARIŞ
YARKADAŞ (İstanbul) – Öcalan’la kim görüştü? 
HAMZA
DAĞ (Devamla) – Bu Berna Yılmaz daha sonra Bayrampaşa’daki Çevik Kuvvet
polislerine silah sıktı ve oracıkta öldürüldü.
Peki,
Elif Sultan Kalsen… 
BARIŞ
YARKADAŞ (İstanbul) – Bırakın bunları, bırakın!
BAŞKAN
– Sayın milletvekilleri, kürsüde bir konuşmacı var.
HAMZA
DAĞ (Devamla) – Elif Sultan Kalsen İstanbul Emniyet Müdürlüğüne eylem yapan bir
teröristti. 
BARIŞ
YARKADAŞ (İstanbul) – Oslo’ya MİT’in helikopteri gitti mi? Onu anlat bakalım!
HAMZA
DAĞ (Devamla) – Arkadaşlar, gerçekler sizi rahatsız edebilir. Rahat ol.
Gerçekler rahatsız edebilir, tabii ki. Biraz önce konuşurken hiçbir şey
yapmıyordun.
BARIŞ
YARKADAŞ (İstanbul) – MİT’in helikopteri gitti mi Oslo’ya? Kandil’e gitti mi?
HAMZA
DAĞ (Devamla) – Elif Sultan Kalsen İstanbul Emniyetine saldırı yaptı, 1
polisimizi yaraladı.
BARIŞ
YARKADAŞ (İstanbul) – Bak, bunun arkasına bak, anlatıyor! “Kandil’e Helikopter
gönderdik.” diyor, helikopter!
BAŞKAN
– Sayın Yarkadaş, lütfen, rica ediyorum. 
HAMZA
DAĞ (Devamla) – Peki, biz Elif Sultan Kalsen’i, canlı bomba olarak konuşulan
Elif Sultan Kalsen’i ilk nereden duyduk biliyor musunuz? Cumhuriyet Halk
Partisi İnsan Hakları Raporu’ndan. (AK PARTİ sıralarından alkışlar) 
BARIŞ
YARKADAŞ (İstanbul) – “Öfkeli çocuklar” dediniz canlı bombalara!
HAMZA
DAĞ (Devamla) – Bitmedi. (CHP sıralarından gürültüler)
ÖZKAN
YALIM (Uşak) – Valilere kim emir verdi “Karışmayın.” diye?
BARIŞ
YARKADAŞ (İstanbul) – “Öfkeli çocuklar” dediniz terör örgütüne. Teröre yardım
yataklık yapıyorsunuz!
HAMZA
DAĞ (Devamla) – Bir şov programına çıkan, kendini öğretmen olarak söyleyen ve
bu şov programında terör örgütünün propagandasını yapan sözde öğretmene kim
sahip çıktı? Siz sahip çıktınız. Diğer, şov programını sunan kişi dahi sahip
çıkamadı. 
Terörle
mücadeleyi yıpratmak adına kaleme alınan bir dile kim sahip çıktı? Sizler sahip
çıktınız. 
ÖZKAN
YALIM (Uşak) – 2013’ten beri terörü siz büyüttünüz. 
BAŞKAN
– Sayın milletvekilleri…
HAMZA
DAĞ (Devamla) – Seçim öncesi, PKK’nın yayın organı olduğunu herkesin bildiği
IMC TV’ye kim çıktı? IMC TV mahkeme tarafından kapatıldığında kim sahip çıktı?
Siz. Bunları meşrulaştırmaktan başka yaptığınız bir iş yok. 
BARIŞ
YARKADAŞ (İstanbul) – Hukuksuz kapatıyorsunuz, hukuksuz. Hukuksuzluğa göz mü
yumacağız?
HAMZA
DAĞ (Devamla) – Suriye’de Kürtlere, Türklere, Araplara eziyet yapan, tek tip
insan oluşturmak için uğraş veren PYD’ye terör örgütü diyemeyen de yine
sizsiniz. 
PKK,
DHKP-C’nin posterleri önünde yapmış olduğunuz eylemi Türkiye unutmadı. Terörist
cenazelerinde döktüğünüz yaşları ise hiç söylemek istemiyorum. 2011 yılında
Hakkâri’de binlerce kişiyle miting yaptınız, bir tane Türk Bayrağı asamadınız.
2015’te de İzmir’de, 1 Kasım öncesinde miting yaptınız, o mitingde de Türk
Bayrağı asamadınız. 
Dokunulmazlık
konusunda Genel Başkanınız bir açıklama yaptı, şu ana kadar en az 10 tane
milletvekiliniz çıktı, “Dokunulmazlık konusunda farklı oy vereceğiz.” dediniz.
Bir genel başkan yardımcınız da geçenlerde çıktı, bu mücadeleyi İsrail’in
Filistin’e karşı yapmış olduğu mezalimle bir gördü. O genel başkan yardımcısına
diyorum ki: Çanakkale’ye gidin; iyi bir rehber eşliğinde bir Çanakkale’ye
girin, gezin, Mehmetçik’in nasıl şanlı bir ordu olduğunu orada görürsünüz. (AK
PARTİ sıralarından alkışlar) 
Keşke
bu kadar olsa, keşke bu kadar olsa. Bakın, geçenlerde, İzmir Çiğli’de bir terör
örgütüne destek veren bir müzik grubu, Grup Yorum, konser vermek istedi ve
valilik de bu konseri güvenlik gerekçesiyle iptal etti haklı olarak. Yerel
yöneticilerinizin tamamı çıktı, o konserle alakalı birçok sözler söylediler. Bu
konser grubu Çiğli’de konser vermeyince soluğu nerede aldı, biliyor musunuz?
Biliyorsunuz siz, Tunceli’de polisimizle çatışmaya giren teröristin başında
aldı. Bunları savunmaktan utanmıyor musunuz? 
HAKAN
ÇAVUŞOĞLU (Bursa) – Vay be! Yuh be!
HAMZA
DAĞ (Devamla) – Bakın, ben çok açık bir şey söylüyorum: Geçenlerde Tokat
Milletvekilimiz Zeyid Aslan buradan bir söz söyledi, dedi ki: “Kawa’nın
çocukları, PKK’yı ve onun siyasi uzantılarını yerle bir edecek.” Ben de diyorum
ki: Millî Mücadele’de ilk kurşunu sıkan, 9 Eylül günü düşmanı denize dökerek
Millî Mücadele’ye son noktayı koyan, milletin bekası, devletin devamı konusunda
önemli olan İzmir’in evlatları ve Ege’nin evlatları, evladıfatihan ilk seçimde
sizi sandığa gömecektir. (AK PARTİ sıralarından alkışlar) 
Biz
CHP’nin vesayet odaklarıyla iş birliği içinde olmasını hep biliyorduk ama
sizlerin bu mücadelede, ne yazık ki, şu anda terör örgütüyle yan yana olmanızı
ise hiç anlayamıyoruz. 
Hafta
sonu yapılan bir programda Cumhuriyet Halk Partisi Genel Başkanı bir şey
söyledi; kurucu değerlere geri dönülmesinden, ülkenin kurtulması için kurucu
değerlere geri dönülmesinden bahsetti. Bu ülkede hiçbir kurumun, hiçbir yapının
kurucu değerlerle ilgili bir sorunu yok. Şu anda kurucu değerlerle ilgili
sorunu olan bir siyasi hareket var, o da Cumhuriyet Halk Partisi. (AK PARTİ
sıralarından alkışlar) 
Son
olarak şunu söylüyorum: Rahmetli Abdurrahim Karakoç’un bir şiiri vardı, “Mektup
yazdım Hasan’a/Ha Hasan’a ha sana.” Açıkçası biz buradan mektup yazıyoruz, biz
bir şeyler söylemeye çalışıyoruz. Bundan önce de, benden önceki konuşmacılar da
birçok şeyler söyledi.
ORHAN
SARIBAL (Bursa) – Türkiye’yi çatışma ortamına sürükleyen sizsiniz, kendinize
söyleyin.
HAMZA
DAĞ (Devamla) – Meydanlarda söylüyoruz, size mektup yazıyoruz ama karşımızda 1
tane CHP yok, 5 tane CHP var. Hangisi bu mektubu alırsa, artık bu ülkenin iyi
bir ana muhalefet partisine ihtiyacı var, bunu da bu sayede sağlamış olursunuz
diyorum.
Hepinizi
sevgiyle, saygıyla, muhabbetle selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Dağ.
Sayın
Özel, buyurun.
ÖZGÜR
ÖZEL (Manisa) – Sayın hatip, konuşması sırasında doğrudan grubumuza yönelik çok
sayıda hakarette, ithamda bulundu; onlara cevap vermek için…
BAŞKAN
– Buyurun.
ORHAN
SARIBAL (Bursa) – Kendini gösteriyor işte.
BAŞKAN
– Özür dilerim, bir dakika…
Sayın
milletvekilleri, bu kürsüde elbette ki her düşüncenin özgürce aktarılması
gerekiyor ama aynı zamanda, yine bu kürsüden ve oturduğumuz sıralarda aktarılan
bütün düşüncelerin de saygıyla dinlenilmesi gerekiyor. Bunu benim size
hatırlatmama gerek yok ama maalesef bazı anlarda bir kez daha söyleme
ihtiyacını hissettim.
Buyurun
Sayın Özel.
İki
dakikanızı başlattım.
VIII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, İzmir
Milletvekili Hamza Dağ’ın (11/7) esas numaralı Gensoru Önergesi üzerinde AK
PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
ÖZGÜR
ÖZEL (Manisa) – Sayın Başkan, teşekkür ederim.
Grubumuzun
verdiği gensoru üzerinde konuşuyoruz. Hatiplerimizin konuşmaları sırasında, bu
konuşmalar başlarken Sayın Bakanın nasıl bir yüz ifadesiyle başlayıp yüzüne
süreç boyunca yaptıkları, söylediği sözler, ihmaller, terör örgütünü terör
örgütü olarak değil bir paydaş olarak görmesi, ülkeyi sürüklediği felaket
açıklandıkça Sayın Bakanın kimyası bozuldu. Bu durumda, grubunun bu hâlde
kendisini izliyor olması, karşısında Cumhuriyet Halk Partisinin gerçekleri
yüzüne haykırmasının sonucunda Sayın Bakanın durumuna düşmek istemezdik.
Türkiye Cumhuriyeti’nin bir sayın İçişleri Bakanını Allah bir daha bu duruma
düşürmesin. (CHP sıralarından alkışlar, AK PARTİ sıralarından gürültüler) 
SAİT
YÜCE (Isparta) – İçişleri Bakanına “Terörle iş birliği yapıyor.” denir mi?
İçişleri Bakanına “terörist” diyorsun. 
ÖZGÜR
ÖZEL (Devamla) - Gelelim AKP tarafından kürsü verilen arkadaşın
değerlendirmelerine. Biz arkadaşımızın değerlendirmelerini dinledik. Çok net
olarak söyleyebiliriz, adını andığı hangi terör örgütü varsa Cumhuriyet Halk
Partisi bu terör örgütünü kayıtsız şartsız kınamaktadır, terör bir insanlık
suçudur. (CHP sıralarından alkışlar, AK PARTİ sıralarından gürültüler) 
SAİT
YÜCE (Isparta) – Nasıl “terörist” diyorsun sen!
BAŞKAN
– Sayın milletvekilleri, biraz önce bir açıklama yaptım, lütfen…
ÖZGÜR
ÖZEL (Devamla) - Ama siz IŞİD’e “Terör örgütü.” diyemeyerek, IŞİD’e “Bölgenin
sinirli çocukları.” diyerek…
SAİT
YÜCE (Isparta) – Sayın Başkan, İçişleri Bakanına “terörist” diyor bu. Nasıl
diyebilir böyle bir şeyi?
BAŞKAN
– Lütfen yerinize oturur musunuz.
ÖZGÜR
ÖZEL (Devamla) - …sonra IŞİD’i eleştirirken “Söyledikleriniz yüzünüze
çarpılacak.” dendiğinde IŞİD’in adını önce “DEAŞ”, sonra “DAİŞ” yapacak kadar
da utanmazsınız. Vatandaşın gözünün içine bakarak IŞİD’i bile kınayamazsınız!
(CHP sıralarından alkışlar, AK PARTİ sıralarından gürültüler)
BAŞKAN
– Hakaret etmeyin Sayın Özel, lütfen.
MEHMET
METİNER (İstanbul) – Terbiyeli ol! Haddini bil ya! Terbiyeli konuş!
ÖZGÜR
ÖZEL (Devamla) - Kaldı ki Cumhuriyet Halk Partisinin bir tane ittifakı vardır,
o da halkıyla kurduğu ittifaktır ama siz dün terör örgütüyle ittifak kurup
bugün şehit cenazelerine gidecek kadar tutarsızsınız, utanmazsınız! (CHP
sıralarından “Bravo” sesleri, alkışlar; AK PARTİ sıralarından gürültüler)
MEHMET
METİNER (İstanbul) – Utanmaz sensin! Alçak! Rezil herif!
BAŞKAN
– Sayın Özgür Özel, temiz bir dille konuşsaydınız çok daha iyi olurdu. 
MEHMET
METİNER (İstanbul) – Bu nasıl bir utanmazlıktır ya!
COŞKUN
ÇAKIR (Tokat) – Sayın Başkan…
BAŞKAN
– Sayın Çakır, buyurun.
COŞKUN
ÇAKIR (Tokat) – Cumhuriyet Halk Partisi Grup Başkan Vekili Özgür Özel
konuşmasında grubumuza dönerek “Utanmazsınız.” şeklinde bir kavram
kullanmıştır.
ÖZGÜR
ÖZEL (Manisa) – Hak ettiği cevabı aldı, hak ettiği. Hak ettiği cevabı aldı. 
COŞKUN
ÇAKIR (Tokat) – Açık bir sataşmadır. 
BAŞKAN
– Buyurun, iki dakika. (AK PARTİ sıralarından alkışlar)
2.- Tokat Milletvekili Coşkun Çakır’ın,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, teşekkür ederim. 
Öncelikle,
burada bir gensoru görüşülüyor, konuşmalar yapılıyor, zaman zaman konuşmaların
dozu, gerginliği artıyor. Bu anlaşılabilir bir şeydir. Sesimizi yükseltmemiz de
bir noktada anlaşılabilir bir şeydir. Hatta, Özgür Bey’in bağırıp çağırması da
bir noktaya kadar anlaşılabilir bir şeydir. Ama hangi tonda konuşursak
konuşalım kullanmış olduğumuz kavramlar, kelimeler ve bu kelimelerin bize dönük
olarak kullanılması asla anlaşılır değildir, asla kabul edilebilir değildir.
(AK PARTİ sıralarından alkışlar)
Her
şeyden önce bu “utanmaz” kelimesini bir milletvekili kullandığında bu kelimenin
özgül ağırlığını…
MEHMET
METİNER (İstanbul) – Ne kadar utanmaz olduklarını gösterirler bu kelimeyi
kullananlar. 
COŞKUN
ÇAKIR (Devamla) – …neye tekabül ettiğini, nasıl bir anlam çanağına sahip
olduğunu bilmesi gerekir. Ben şunu söyleyebilirim: Özgür Bey bu kavramın, bu
kelimenin anlamına hakkıyla vâkıf olsaydı bunu kullanamazdı. Dilerim, isterim
ve umarım ki Özgür Bey, bu kavramın, “utanmaz” kelimesinin ne kadar ciddi bir
ifade olduğunu kavrar, anlarsınız ve bir daha kullanmazsınız. Ama elbette
bizler bu kelimenin anlamına yeterince vâkıf olduğumuz için, bu “utanmaz”
kelimesini aynıyla Özgür Bey’e iade ediyorum. (AK PARTİ sıralarından alkışlar)
MEHMET
METİNER (İstanbul) – Aynen, misliyle.
COŞKUN
ÇAKIR (Devamla) – Değerli arkadaşlar, bu kürsüden daha evvel söylemiş olduğum
bir şeyi bir daha ifade ediyorum: Her türlü eleştiriyi, tenkiti yapabiliriz ama
edep ve erkân dışına çıkmamamız gerekir. Sataşıyoruz, olabilir; bağırıyoruz,
olabilir, fakat edebi ve erkânı önce grup başkan vekilleri çiğnerse eminim ki
herkes arkasından, sizin deyiminizle söylemek gerekirse -öyle ifade ederdiniz-
“Bir keçi giderse arkasından sürü gider.” şeklinde…
Onun
için, bu kürsüden söylemiş olduğum bir şeyi bir daha söyleyip kapatıyorum: Vel
hayâ vel iman; edepsizde ne din var ne iman. 
Saygılarımla.
(AK PARTİ sıralarından alkışlar)
BAŞKAN
– Birleşime on beş dakika ara veriyorum, grup başkan vekillerini görüşmeye
davet ediyorum. 
Kapanma Saati: 17.57
ÜÇÜNCÜ OTURUM
Açılma Saati: 18.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ömer SERDAR (Elâzığ), Ali Haydar HAKVERDİ
(Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin Üçüncü
Oturumunu açıyorum.
VII.- GENSORU (Devam)
A) Ön Görüşmeler (Devam)
1.- CHP Grubu adına Grup Başkan Vekilleri
Ankara Milletvekili Levent Gök, İstanbul Milletvekili Engin Altay ve Manisa
Milletvekili Özgür Özel’in, Ankara ve İstanbul’da meydana gelen 4 ayrı terör
saldırısı öncesi gerekli önlemleri almadığı iddiasıyla İçişleri Bakanı Efkan
Ala hakkında gensoru açılmasına ilişkin önergesi (11/7) (Devam)
BAŞKAN
– Şimdi söz sırası Hükûmet adına İçişleri Bakanı Sayın Efkan Ala’dadır.
Buyurun
Sayın Ala. (AK PARTİ sıralarından alkışlar)
Süreniz
yirmi dakika.
İÇİŞLERİ
BAKANI EFKAN ALA (Bursa) – Sayın Başkan, çok değerli milletvekilleri; yüce
Meclisimizi saygıyla selamlıyorum. 
Sözlerimin
başında tüm şehitlerimize Yüce Rabb’imizden rahmet diliyorum, yaralılarımıza
acil şifalar temenni ediyorum, gazilerimizi minnetle anıyorum, terör
saldırılarında hayatını kaybeden vatandaşlarımıza rahmet diliyorum. 
Saygıdeğer
Başkan, değerli milletvekilleri; Türkiye’ye büyük bedeller ödeten, binlerce cana
ve yüz milyarlarca dolar maliyete neden olan, ülkemizin ayağında pranga olan
terör sorunuyla yaklaşık otuz beş yıldır mücadele ediyoruz. Bu sorunu
anlayabilmek için 1980’li ve 1990’lı yıllarda Türkiye’nin bu konuya yaklaşımını
hatırlatmak ve hatırlamak gerekir. 1987’ye kadar sıkıyönetimle, 1987-2002
arasında olağanüstü hâl uygulamasıyla bu soruna çözüm aranmıştır. Biz iktidarı
devraldığımızda Türkiye’de olağanüstü hâl vardı. Bazı iddialar oluyor ya
“Terörsüz ülke devraldınız…” Terörsüz ülke devraldıysak olağanüstü hâl niye
vardı? Bu kadarlık bir muhakemeyi takdirlerinize sunuyorum. 
MUHAMMET
RIZA YALÇINKAYA (Bartın) – 2002.
BAKİ
ŞİMŞEK (Mersin) – Şehit sayısı kaçtı Sayın Bakan?
KAMİL
AYDIN (Erzurum) – Tedbiren vardı, tedbiren. 
İÇİŞLERİ
BAKANI EFKAN ALA (Devamla) – Sistematik ve yapısal dönüşümler ve reformlar
yapılmadığı için…
KAMİL
AYDIN (Erzurum) – Sen cam kırdırmayasın diye!
İÇİŞLERİ
BAKANI EFKAN ALA (Devamla) – …bu dönemlerde kalıcı sonuçlar alınamamıştır. Bu
dönemde, siyasi inisiyatif alınamamış, siyasi tanımlama yapılamamış, siyaset
tamamen devre dışı kalmıştır; politika geliştirilememiş, meselenin çözümü
sadece güvenlikçi politikalara emanet edilmiş, sorunu çözmek için herhangi bir
siyasi, sosyal proje üretilememiştir. Sosyokültürel ve sosyoekonomik nedenler,
toplumsal travmalar, insani dramlar oluşturmuştur. Kendisine sürekli düşman
üreten, farklılıkları kendisine tehdit olarak gören inkârcı anlayış, çözüm
yerine sorunu daha da ağırlaştırmıştır. 
Sayın
Başkan, saygıdeğer milletvekilleri, ekranlarının başında bizi izleyen çok
kıymetli aziz milletimin fertleri, sevgili vatandaşlarım; AK PARTİ iktidarı,
2002 yılında iktidara geldiğinde, otuz beş yıldır kangren olmuş problemi çözmek
için inisiyatif aldı. Daha önceden sadece güvenlikçi anlayışlara, politikalara
hasredilmiş terör sorunu siyasal, sosyal, ekonomik, kültürel birçok yönüyle ele
alınmış ve çok ciddi reformlar gerçekleştirilmiştir. 
Değerli milletvekilleri, demokrasi bu dönemde
geliştirilmiş, demokratik adımlar ne pahasına olursa olsun, bütün ön kesme
çabalarına rağmen duraksamaksızın yapılmıştır. Çünkü biz biliyoruz ki demokrasi
ile terör arasında şöyle bir ilişki vardır: Bir ülkede demokrasi geliştikçe,
kurumsallaştıkça, teröre olan toplumsal destek azalır ve bu olmuştur. Bugün
orada AK PARTİ vardır ve birinci partidir. Bunun nedeni, bizim insana dokunan,
insanı yüreğinden yakalayan, insana insan olduğu için kıymet veren
anlayışımızdır. Arkadaşlar, bu bütün politikalarımıza en ince ayrıntısına kadar
nüfuz etmiştir. Elbette teröristlerle mücadele işin başka bir veçhesidir ve
orada da bugün -ülkemizin hangi köşesinde kime, hangi vatandaşımıza sorarsanız
sorun- son derece etkili ve çok başarılı bir terörle mücadele şu anda
verilmektedir, bir terörle mücadele söz konusudur. 
Değerli kardeşlerim, terör sorununu ülkemizin
gündeminden çıkarmak için ileri demokrasi hedefini, AB uyum sürecini,
demokratik reformları, entegre ve çok boyutlu politikaları biz gerçekleştirdik.
2002 Kasım ayında, evet, biz iktidara geldik ama olağanüstü hâl uygulaması
vardı ve son verdik. Daha gelir gelmez ilk icraatlardan birisi, olağanüstü hâl
uygulamasına son vermek oldu. Bölgesel geri kalmışlık, ilgisizlik, ayrımcılık
ve dışlayıcılığa neden olan etkenleri tespit ederek bu problemleri çözecek
proje ve reformları hayata geçirdik. Bunun sonucu olarak da bölgede ekonomi
canlandı, yatırımlar artmaya başladı. 
Değerli kardeşlerim, değerli milletvekilleri; 1990’lı
yıllarda, o dönemde köy boşaltmalar vardı; vatandaşlar, perperişan,
yerlerinden, yurtlarından edildi ve gittikleri yerlerde de bunlara el uzatan
kimse olmadı. Bunları biz de oralarda bürokrat olarak yaşadık, yaşayarak gördük
ama yine, AK PARTİ Hükûmeti iktidara gelince, o 1990’lı yıllarda -kendisi
iktidarda değilken- vatandaşlara yapılmış olan bu yanlışlığı gidermek için yasa
çıkardı ve terörden zarar görenlerin zararını tazmin etmeye başladı. 3,5 milyar
lira bugüne kadar ödeme yaptık bu çerçevede. Bunlar, hafızalarımızı tazelemek
için dile getirdiğim konulardır. Yani nereden geldik, neredeyiz değerli
kardeşlerim, değerli milletvekilleri.
ERKAN AKÇAY (Manisa) – Şimdi terörist boşaltıyor
şehirleri, terörist!
İÇİŞLERİ BAKANI EFKAN ALA (Devamla) - Hâlen de,
vatandaşlarımızın ekonomik, sosyal durumlarının iyileştirilmesi amacıyla,
valiliklerimize, bu çerçevede her yıl bütçeden ödenek gönderilmektedir. 
Bu süre zarfında, vatandaşlarımızın devlete olan
güvenlerini artırmak ve terörün yıllardır istismar ettiği zemini ortadan
kaldırmak için önemli çalışmalar yürüttük. 
Ayrımcılığa karşı, demokratik reformlarla temel ve hak
özgürlükleri geliştirdik. 
Vatandaşımızın önündeki, inanç ve kimliklerinden
kaynaklı anlamsız yasakları kaldırdık. O bölgede insanların dindar olduğu bütün
her tarafta bilinir. Yani bu, çok dile getirilmiyor; 28 Şubat sürecinde ortaya
konan, inançlarımızın önündeki baskıların orada oluşturduğu travmalar, değerli
milletvekilleri, çok fazla dile getirilmiyor ama çok önemlidir. Çünkü, o
vatandaşlarımız orada dindar insanlardır ve dinlerini yaşamanın, inançlarını
gerçekleştirmenin önündeki her türlü yasağa şiddetle tepki göstermişlerdir.
Bunu da AK PARTİ kaldırdı. Tabii, vatandaşlarımızın verdikleri oylarla,
yaptıkları desteklerle, verdikleri siyasi iradeyle bu gerçekleştirildi. Onun
için, emeği geçen herkese, elbette Türkiye Cumhuriyeti İçişleri Bakanı olarak
ama bir vatandaş olarak da yürekten teşekkür ediyorum. 
Değerli
milletvekilleri, bu dönemde TRT Şeş yayına başladı, devlet televizyonunda yirmi
dört saat yayın yapılmaya başlandı. Biz oraya tayin olup gittiğimizde 2003’tü
ve bir türkü söylemek için bile izin istenirdi, bundan biz hayâ ederdik. İşte,
bunları kaldırma, bunları ortadan yok etme onuru da bize, bizlere, bu gruba
nasip oldu. Farklı dil ve lehçelerde özel kurslar açıldı; “merhaba”
denilemiyordu; Diyarbakır Cezaevindeki rezalet herkes tarafından çok iyi bilinir,
annesi oğluna “Merhaba, nasılsın?” diyemiyordu kendi dilinde. Arkadaşlar, bu
ayıba AK PARTİ hükûmetleri son vermiştir. 
TANJU
ÖZCAN (Bolu) – Ya, bu tarafa bakıp anlatsana!
İÇİŞLERİ
BAKANI EFKAN ALA (Devamla) - Değerli milletvekilleri, yapılan işler daha sonra
dünya siyasi tarihinde ders olarak okutulacaktır ve demokrat insanlar
tarafından saygıyla selamlanacaktır. Konjonktürel, sığ eleştirilere çok fazla
ehemmiyet vermemek lazım. 
Farklı
dil ve lehçelerde özel kurslar açılmasına, özel radyo ve televizyonlarda yayın
yapılmasına, üniversitelerde bölüm açılmasına, farklı dillerin seçmeli ders
olarak okutulmasına, siyasi propaganda yapılmasına imkân sağlandı, özel okul
açılması mümkün hâle getirildi, ana dilde savunma hakkı tanındı, köy isimlerine
konulmuş yasaklar ortadan kaldırıldı; yani değerli milletvekilleri, bir
paradigma değişikliği hayata geçirildi, bir sessiz devrim yaşandı bu ülkede.
Böylece, terör sorunu ile vatandaşların meşru ve demokratik talepleri
birbirinden ayrıldı, tüm toplum kesimlerinin sorunlarına karşı daha duyarlı bir
yaklaşım benimsendi, sistemin kendi sorunlarıyla yüzleşmesi, yıllardır
konuşulamadığı için daha da büyüyen sorunların açıklıkla konuşulup tartışılması
sağlandı. Bu dönemde, terörün istismar ettiği siyasal ve sosyal sorunların
üzerine cesaretle gidildi. Reformlar gerçekten büyük bir kararlılıkla hayata
geçirildi. Bu sessiz devrime imza atan grup, parti ve Hükûmet sizlerin
eseridir, teşekkür ediyorum değerli milletvekilleri. (AK PARTİ sıralarından
alkışlar) 
Sayın
Başkan, değerli milletvekilleri, sevgili vatandaşlarım; Türkiye ne zaman
büyüyüp gelişse önüne her zaman birtakım engeller çıkarılıyor ve birtakım
uluslararası aktörler yerli iş birlikçileriyle derhâl faaliyete geçiyorlar ama
halkın teveccühünü kazanmış, sorunları başkasına havale etmeden çözme iradesine
sahip bir iktidarımız var. Bu iktidara karşı 2000’li yıllarda çeşitli
engellemeler oldu; darbe girişimleri oldu, muhtıralar verildi, 367 rezaleti
yaşandı ama bunların hiçbiri bizi yolumuzdan alıkoymadı ve biz, Türkiye’nin
devraldığı, büyük bir sorun olarak önümüzde duran bu terör sorununa da, değerli
milletvekilleri, hiç tereddüt etmeden, ciddi bir inisiyatif alarak yaklaştık ve
üzerine gittik. Ama hatırlarsanız, bu konuda da… 
2011
yılında, değerli kardeşlerim, yine iktidara geldik vatandaşımızın yüzde 50
oyuyla, derhâl bu meseleye de vaziyet etmek istedik ve “Biz çözeceğiz.” dedik.
Hemen, Millî İstihbarat Teşkilatına, biliyorsunuz, operasyon gerçekleştirildi.
Arkasından, değerli arkadaşlar, değerli kardeşlerim, saygıdeğer
milletvekilleri; 2013 yılında, biz yılmadık, yine “Mücadele edeceğiz” dedik,
yine “Bu sorunu çözeceğiz” dedik ve projemize devam ettik ama dünya krize
girmişken, hatırlayınız, Türkiye’de büyük yatırımların yapıldığı bir ayda ve
teröristlerin de 8 Mayıs 2013’te geri çekilmeye başladığı dönemde, üçüncü
havalimanının ihalesinin yapıldığı, televizyondan yapıldığı bir dönemde…
ALİ ŞEKER (İstanbul) – İhaleden bahsediyor! Biz gensoru
verdik, siz ihaleden bahsediyorsunuz!
İÇİŞLERİ BAKANI EFKAN ALA (Devamla) – …IMF borcunun son
taksitinin ödendiği bir dönemde ve üçüncü köprü ihalesinin yapıldığı bir ayda,
bütün bunların, 100 milyar dolara yakın büyük bir kalkınma hamlesinin
başlatıldığı dönemde hiçbir şey yokken arkadaşlar, değerli milletvekilleri,
biliyorsunuz Gezi olayları başladı ve bütün bunlar geri çekilmedi, hepsi
akamete uğradı.
ERKAN AKÇAY (Manisa) – Kim akamete uğrattı?
İÇİŞLERİ BAKANI EFKAN ALA (Devamla) - Şimdi, biliyorlar
ki Türkiye’de siyasi istikrar olursa Türkiye problemlerini çözer; biliyorlar ki
Türkiye’de siyasi istikrar olursa Türkiye kendi meselelerini çözer ve yoluna
devam eder, onlar da Türkiye’ye istediklerini yaptıramazlar.
Değerli milletvekilleri, daha sonra da, hatırlayınız,
dört dörtlük büyümeler oldu ve yine toparlandık, yine meselenin üzerine gittik.
Çünkü, bu Türkiye’nin ayağındaki prangadır, bundan kurtulursak Türkiye’yi 78
milyon insanıyla tutabilecek kimse yoktur, olamayacaktır. Bunun için önüne
sürekli engeller çıkarıyorlar, bu sefer de 17-25 Aralık paralel çetenin darbe
girişimini yaptılar.
ALİ
ŞEKER (İstanbul) – Size paralel onlar, size!
ÖZKAN
YALIM (Uşak) – Yok öyle bir şey ya.
İBRAHİM
ÖZDİŞ (Adana) – Öyle bir şey yoktu.
İÇİŞLERİ
BAKANI EFKAN ALA (Devamla) – Sonra, 6-7 Ekim olayları. 
MUHAMMET
RIZA YALÇINKAYA (Bartın) – Artan terör olaylarını anlat ya, artan terör
olaylarını anlat Sayın Bakan. 
İÇİŞLERİ
BAKANI EFKAN ALA (Devamla) - Sonra yine toparlandık, yine bu sorunu çözmek için
siyasi inisiyatif aldık…
İBRAHİM
ÖZDİŞ (Adana) – Öyle bir şey yoktu!
İÇİŞLERİ
BAKANI EFKAN ALA (Devamla) – 6-7 Ekim olayları ve bütün…
ALİ
ŞEKER (İstanbul) – Ankara katliamlarını anlatın, Ankara katliamlarını.
İÇİŞLERİ
BAKANI EFKAN ALA (Devamla) – Beyler, siz konuşurken ben orada dinledim.
ALİ
ŞEKER (İstanbul) – Ankara katliamlarını anlatın.
İÇİŞLERİ
BAKANI EFKAN ALA (Devamla) – Sizin hoşunuza gidecek laflar etsem biz de yüzde
25’ten yukarı çıkamayız, biz de 11 seçim kaybederiz. (AK PARTİ sıralarından
alkışlar) 
ALİ
ŞEKER (İstanbul) – Gensoruya cevap verin, gensoruya.
İÇİŞLERİ
BAKANI EFKAN ALA (Devamla) – Neden dinlemiyorsunuz?
ALİ
ŞEKER (İstanbul) – Gensoruya cevap verin.
İÇİŞLERİ
BAKANI EFKAN ALA (Devamla) – Yani, siz 11 seçim kaybettiniz, e biz de 2002’den
beri her girdiğimiz seçimi kazandık. 
ALİ
ŞEKER (İstanbul) – Hitler de kazanmıştı.
İÇİŞLERİ
BAKANI EFKAN ALA (Devamla) - Müsaade edin…
Biz
politikalarımızın kime söyleneceğini, kimden onay alacağını biliyoruz. Biz
politikalarımızı vatandaşlarımıza anlatıyoruz. Ben buradan vatandaşlarımızın
memnuniyetini esas alan şeyler söylüyorum. 
ALİ
ŞEKER (İstanbul) – Adolf Hitler de kazanmıştı seçimleri. 
İÇİŞLERİ
BAKANI EFKAN ALA (Devamla) - Onların sandıktaki memnuniyeti, sokaktaki
memnuniyeti bütün jakobenlerin ya da herkesin memnuniyetinden bizim için daha
önemlidir.
MUHAMMET
RIZA YALÇINKAYA (Bartın) - Herkes memnun mu bu terör olaylarından?
ALİ
ŞEKER (İstanbul) – Herkes Kilis’e düşen roketlerden memnun mu?
İÇİŞLERİ
BAKANI EFKAN ALA (Devamla) – Dolayısıyla, biz politikalarımızı götürdük ve bize
yüzde 50 veren vatandaş, e bir de her seçimde iktidara getiren vatandaş sizleri
iktidara getirmedi.
BARIŞ
YARKADAŞ (İstanbul) – İktidar değil itibar önemli Sayın Bakan, itibar önemli!
ALİ
ŞEKER (İstanbul) – İtibar nasıl geri gelecek?
İÇİŞLERİ
BAKANI EFKAN ALA (Devamla) – O bakımdan, bence -tavsiye de etmiyorum, tabii ki
siz bilirsiniz ne yapacağınızı ama- biraz bizi dinleseniz sizin yararınıza
olabilir.
İBRAHİM
ÖZDİŞ (Adana) – Aman aman, kalsın!
İÇİŞLERİ
BAKANI EFKAN ALA (Devamla) - Değerli milletvekilleri, son dönemde -tabii, çok
hızla gidiyor süre- Orta Doğu’da meydana gelen hadiseler var ve bunun tabii ki
ülkemize yansımaları var. Burada teröristlerin, terör örgütlerinin bir
organizasyonu, bir koalisyonu söz konusu ve bu terör örgütleri bu koalisyonla
saldırıyorlar. 
7
Haziran ile 1 Kasım arasını hatırlayınız. Anayasal hükûmet zorunluluğu doğdu bu
memlekette. Vatandaşın takdiri öyle oldu. Anayasal hükûmette bile, en ağır
terör saldırısının olduğu dönemde, değerli arkadaşlar, kusura bakmayın, ilzam
etmek gibi bir derdim yok ama o zaman bile siyasi sorumluluk almaktan kaçınanların,
“Bu milletin bu derdiyle ben hemhal olayım, bir yerinden de ben tutayım.”
demeyenlerin bu meseleyi gece gündüz çözmeye çalışanlara söyleyecek bir sözleri
olmamalıdır. (AK PARTİ sıralarından alkışlar) 
ALİ
ŞEKER (İstanbul) – Cinayetlerinize ortak olmadık, cinayetlerinize!
MUHAMMET
RIZA YALÇINKAYA (Bartın) – Yazık ya! Yazık!
BÜLENT
TURAN (Çanakkale) – Sayın Başkan, müdahale edin.
İÇİŞLERİ
BAKANI EFKAN ALA (Devamla) - Değerli arkadaşlar, Türkiye’ye büyük bir iftira
söz konusudur.
MUHAMMET
RIZA YALÇINKAYA (Bartın) – Vallahi yazık ya Sayın Bakan!
İÇİŞLERİ
BAKANI EFKAN ALA (Devamla) - Türkiye’de AK PARTİ’yi milletin gönlünden
silemeyeceklerini anlayanlar uluslararası iş birlikçileriyle beraber tabii,
iftiralara başlıyorlar. Bu, DEAŞ meselesi… Zaten PKK terörüyle yıllardır
mücadele ediyoruz, en etkili bir şekilde de mücadelemizi sürdürüyoruz ama DEAŞ
konusunda da Türkiye’ye güya böyle kurnaz cümlelerle birtakım yaftalamalar
yakıştıracaklar ama bize yakışmaz, bize o çamurlar ulaşmaz bile.
ERKAN
AKÇAY (Manisa) – İki dakika kaldı, Dolmabahçe’yi de anlat. 
İÇİŞLERİ
BAKANI EFKAN ALA (Devamla) - Bakın değerli milletvekilleri, biz, bugüne kadar
128 ülkeden 41.027 yabancıya giriş yasağı koymuşuz bu meselelerle ilgili.
Kiminle? Uluslararası, devletlerle iş birliği, öbür devletlerle iş birliği
içerisinde. Bu ülkeden, Türkiye’den 96 ülkeden 3.392 yabancı sınır dışı
edilmiştir bu meselelerle ilgili. 
Görüyorsunuz
Belçika’daki meselede de ne kadar ciddi, haklı olduğumuzu ortaya koymuşuz.
ÖZKAN
YALIM (Uşak) – Belçika’daki olaydan sonra kaç tane bakan istifa etti, biliyor
musunuz siz? 
İÇİŞLERİ
BAKANI EFKAN ALA (Devamla) – Orada, Almanya’da bir seçim kaybeden muhalefet
partisinin lideri de, kendileri de istifa etti, İngiltere’de 3 parti istifa
etti. (AK PARTİ sıralarından alkışlar)
ÖZKAN YALIM (Uşak) – Oradaki bakanlar onurlu, onlar
istifa etmesini biliyor Sayın Bakan.
İÇİŞLERİ BAKANI EFKAN ALA (Devamla) – Beni konuşturma,
senin genel başkanın şurada bak diyor ki…
BARIŞ YARKADAŞ (İstanbul) - Konuşun, konuşun.
İÇİŞLERİ BAKANI EFKAN ALA (Devamla) – İşte burada: “Ben
eğer 26 almazsam istifa edeceğim.” Aldı mı? Almadı, duruyor. Ondan önce, yine
“Ben -elbette 35 çıtasını yakaladı- istifa ederim 35 almazsam.” Etti mi?
Etmedi. 
ALİ ŞEKER (İstanbul) - Siz kaç kişi ölürse istifa
edeceksiniz, daha kaç kişi ölürse istifa edeceksiniz?
BARIŞ
YARKADAŞ İstanbul) – İstifa etmeniz için kaç kişinin ölmesi lazım?
İÇİŞLERİ
BAKANI EFKAN ALA (Devamla) – Yani orada arkadaşlar…
BAŞKAN
– Sayın milletvekilleri, lütfen konuşmacıya biraz saygılı duralım.
İÇİŞLERİ
BAKANI EFKAN ALA (Devamla) – Bakın, bana laf atmazsanız sizin seviye… (CHP
sıralarından gürültüler)
BAŞKAN
– Sayın milletvekilleri…
İÇİŞLERİ
BAKANI EFKAN ALA (Devamla) – Bakın, biraz önce seviyeli konuşmalar oldu. Ben de
burada benim düşüncelerimi aktarıyorum. Laf atmazsanız benden cevap almazsınız
ama laf atarsanız altında kalmayız, yani yapmayın arkadaşlar. (AK PARTİ
sıralarından alkışlar)
BARIŞ
YARKADAŞ (İstanbul) – Sayın Bakan, istifa etmeniz için kaç kişinin ölmesi
gerekiyor? Sayı verin sayı, kaç kişi ölürse istifa edeceksiniz? Kaç katliam
daha olacak Türkiye'de?
ALİ
ŞEKER (İstanbul) - Kaç patlama daha olacak?
İÇİŞLERİ
BAKANI EFKAN ALA (Devamla) – Şimdi, bunlar doğru değil. 
Arkadaşlar,
bakın, başka bir rakam vereceğim: Bakınız, DEAŞ’a yönelik bugüne kadar,
arkadaşlar, 4.734 kişi gözaltına alınmıştır, bunlar uluslararası örgütlerde de
kayıtlıdır, bunlardan 1.772’si yabancıdır. 514’ü yabancı olmak üzere 1.416 kişi
tutuklanmıştır. Yani, arkadaşlar, bunların 1.080 kişisi sadece 2016 yılındadır.

İBRAHİM
ÖZDİŞ (Adana) – Yolgeçen hanı oldu, yolgeçen hanı Türkiye, yolgeçen hanı oldu!
İÇİŞLERİ
BAKANI EFKAN ALA (Devamla) – Süremiz daralıyor, ben de son olarak şunu
söyleyeyim: Sayın grup başkan vekili, tabii, “Allah düşürmesin bu duruma.”
dedi. Ben de gerçekten 11 seçim kaybederek millet adına söz söyleme durumuna
düşmemek için Allah’a dua ediyorum.
Hepinizi
saygıyla selamlıyorum. (AK PARTİ ve Bakanlar Kurulu sıralarından alkışlar)
İBRAHİM
ÖZDİŞ (Adana) – Yolgeçen hanı oldu, yolgeçen hanı.
BAŞKAN
– Teşekkür ederim Sayın Ala.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
ÖZGÜR
ÖZEL (Manisa) – Sayın Başkan, Sayın Bakan konuşması sırasında, son kısmında
şahsıma sataştı, o hakkımı saklı tutuyorum. Ancak grubumuza yaptığı
sataşmalardan dolayı grubumuz adına, müsaadenizle, İstanbul Milletvekili Barış
Yarkadaş cevap hakkını kullanacak.
BAŞKAN
– Tamam, buyurun Sayın Yarkadaş. (CHP sıralarından alkışlar)
VIII.- SATAŞMALARA İLİŞKİN KONUŞMALAR
(Devam)
3.- İstanbul Milletvekili Barış
Yarkadaş’ın, İçişleri Bakanı Efkan Ala’nın (11/7) esas numaralı Gensoru
Önergesi üzerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
BARIŞ
YARKADAŞ (İstanbul) – Sayın Bakan her zaman olduğu gibi çok konuştu ama hiçbir
şey söylemedi, zaten bir şey söylemesini de beklemiyordum çünkü söyleyebilecek
bir şeyi yok.
İÇİŞLERİ
BAKANI EFKAN ALA (Bursa) – Hiçbir şey anlamamışsın, ben ne yapayım?
HÜSNÜYE
ERDOĞAN (Konya) - Çok şey söylendi, siz anlamıyorsunuz.
BARIŞ
YARKADAŞ (Devamla) – Şimdi Sayın Bakan susacak, Mehmet Emin Pencewini’yi
dinleyecek… (AK PARTİ sıralarından gürültüler) 
BAŞKAN
– Sayın milletvekilleri, lütfen.
BARIŞ
YARKADAŞ (Devamla) – …ve AKP’nin teröre nasıl yardım ve yataklık yaptığını,
nasıl PKK’yla iş birliği yaptığını hep birlikte siz de öğreneceksiniz.
Bakın,
ne diyor Iraklı Pencewini? Diyor ki: “Kandil’e MİT’in helikopterini götürdüm.” 
ALİM
TUNÇ (Uşak) – Arkadaşlarına bak, arkadaşlarına!
BARIŞ
YARKADAŞ (Devamla) – “Oradan PKK’lı bir yöneticiyi MİT’in denetiminde Oslo’ya
taşıdım. Talabani’nin talimatıyla bunları yaptık, Tayyip Erdoğan ve Abdullah
Gül de yaptığımız tüm görüşmeleri kameradan izledi.” Ne diyor? “Aynı helikopter
daha sonra PKK’lıları geri bıraktı. PKK’lıların tamamına af getirecektik,
Öcalan’ı da Mandela gibi evine götürecektik; evinde gazeteciler, siyasetçiler,
sanatçılar ziyaret edecekti.” diyor. “PKK’lı 70 kişiye de Türkiye Cumhuriyeti
devleti maaş bağlayacaktı.” Yani Sayın Bakan PKK’lılara maaş verip, onları
helikopterle dolaştırıp PKK’ya yardım ve yataklık yapacaktı. Bitiyor mu?
Bitmiyor. (AK PARTİ sıralarından gürültüler)
Sayın
Bakanın üyesi olduğu Hükûmet, MİT Müsteşarı Emre Taner’e “Bu işle ilgilen.”
diyor ve Emre Taner, Mehmet Emin Pencewini’ye diyor ki: “Eğer ben bu işi
çözemezsem, silahı alır PKK’yla birlikte dağa çıkarım.” 
MEHMET
METİNER (İstanbul) – O kimdir ya, Pencewini kimdir?
İÇİŞLERİ
BAKANI EFKAN ALA (Bursa) – Kim diyor, kim diyor? Oradan buradan okuduklarını
söyleme.
BARIŞ
YARKADAŞ (Devamla) – İşte, AKP. Teröre ilişkin bugün soruların cevaplarını
bekledik, Bakan bu soruların cevaplarını veremez. Neden veremez? Çünkü 10 Ekim
katliamı, Ankara katliamı, Suruç katliamı hepimizin gözlerinin önünde yaşandı
ve Sayın Bakan istifa etmemek için, hâlâ Sayın Genel Başkanımızın bir sözü
üzerinden kendine meşruiyet yaratmaya çalışıyor. 
Sayın
Bakan, kaç kişinin ölmesi gerekir sizin onurlu bir şekilde istifa etmeniz için?
(CHP sıralarından alkışlar, AK PARTİ sıralarından gürültüler) Daha kaç katliam
bekleyeceksiniz? Kaç annenin gözyaşları akacak bu ülkede? 
Lütfen,
onurunuzla artık istifa edin ve bu ülkede kanın dökülmesinden vazgeçin. 
(Mikrofon
otomatik cihaz tarafından kapatıldı) 
İÇİŞLERİ
BAKANI EFKAN ALA (Bursa) – Kaç seçim kaybedeceksiniz istifa için?
BARIŞ
YARKADAŞ (Devamla) – O kanla iktidarınızı ayakta tutamazsınız. Pencewini’nin
sözleri burada, işte burada; bugüne kadar AKP’den hiç kimse bunu yalanlayamadı.

BAŞKAN
– Sayın Yarkadaş, konuşma süreniz bitti.
BARIŞ
YARKADAŞ (Devamla) – Öcalan’la, ortağınızla ve PKK’yla birlikte iş
tutuyorsunuz, bu kadar basit. (CHP sıralarından alkışlar)
MEHMET
METİNER (İstanbul) – Pencewini kim, Pencewini?
HÜSNÜYE
ERDOĞAN (Konya) – Biz terörle mücadeleye gönlümüzü koyduk, o da bizim
boynumuzun borcu. 
BÜLENT
TURAN (Çanakkale) – Sayın Başkan, az önce, sayın konuşmacı konuşmasında, AK
PARTİ Hükûmetinin, AK PARTİ’lilerin terör örgütleriyle beraber iş birliği
yaptığını ifade ettiler. Çok ağır bir ithamdır, buna cevap vermek istiyorum.
BAŞKAN
– Buyurun, iki dakika. (AK PARTİ sıralarından alkışlar)
ALİ
ŞEKER (İstanbul) – Yok, gerçek, gerçek onlar; itham değil, gerçek.
ÖZKAN
YALIM (Uşak) – Masaya kim oturdu, AKP oturmadı mı?
BÜLENT
TURAN (Çanakkale) – Şimdi göreceksiniz gerçekleri!
4.- Çanakkale Milletvekili Bülent Turan’ın,
İstanbul Milletvekili Barış Yarkadaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum.
İçişleri
Bakanımız hakkında verilen gensorunun oylaması aşamasına geldik. Usul ekonomisi
gereği, polemik uzamasın diye cevap vermemeyi uygun görüyorduk ancak AK PARTİ
Hükûmetinin terör örgütleriyle beraber yol yürüdüğünü iddia etme alçaklığını
göstermenin bir cevabı mecbur kıldığını düşünüyorum. (AK PARTİ sıralarından
alkışlar; CHP sıralarından “Yuh!” sesleri, gürültüler)
BARIŞ
YARKADAŞ (İstanbul) – Yuh!
BÜLENT
TURAN (Devamla) – “Yuh” diyenlere bir daha söylüyorum… 
BARIŞ
YARKADAŞ (İstanbul) – İşte burada, yaptığın alçaklık burada! Burada yaptığın
alçaklık! Bak, yazıyor burada! Yazıyor burada! (AK PARTİ sıralarından
gürültüler)
MUSTAFA
KÖSE (Antalya) – Otur yerine!
BÜLENT
TURAN (Devamla) – …AK PARTİ’nin terör örgütleriyle beraber olduğunu söyleyen
alçaktır, şerefsizdir; ben bunu söylüyorum. (CHP sıralarından sıra kapaklarına
vurmalar, gürültüler)
BAŞKAN
– Sayın Yarkadaş, lütfen yerinize oturun.
BÜLENT
TURAN (Devamla) – Değerli arkadaşlar, bakınız…
BAŞKAN
– On dakika ara veriyorum.
Kapanma Saati: 18.41 
DÖRDÜNCÜ OTURUM
Açılma Saati: 18.52
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ömer SERDAR (Elâzığ), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Dördüncü Oturumunu açıyorum.
ÖZGÜR
ÖZEL (Manisa) - Bakan nerede, Bakan?
BAŞKAN
- Sayın Özel, sisteme…
ÖZGÜR
ÖZEL (Manisa) - Bakan yok, Efkan Bey yok. 
BAŞKAN
- Sayın Özel, sisteme girmişsiniz. 
ÖZGÜR
ÖZEL (Manisa) - Evet, söz istiyorum efendim.
BAŞKAN
- Nedir talebiniz?
ÖZGÜR
ÖZEL (Manisa) - Efendim, biraz önce, oturum kapanmadan önce Sayın Bakan ismimi
ve unvanımı zikrederek bir sataşmada bulundu. İçeride de sizinle görüştük.
Malum, oturum kapandığı için bu cevap hakkı tartışmalı bir konu.
BAŞKAN
- Evet, 69/2.
ÖZGÜR
ÖZEL (Manisa) - Bu noktada, yerimden söz talep edeceğimi söylemiştim. 
BAŞKAN
– Size yerinizden bir dakika söz vereceğim. Lütfen yeni sataşmalara neden
olmayın. Süreyi de uzatmayacağım. 
Buyurun.

V.- AÇIKLAMALAR (Devam)
19.- Manisa Milletvekili Özgür Özel’in,
İçişleri Bakanı Efkan Ala’nın (11/7) esas numaralı Gensoru Önergesi üzerinde
Hükûmet adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan, zaten çok uzun konuşmayacağım. 
Sayın
Bakan konuşması sırasında şöyle bir savunma üzerine dayandırdı her şeyi: “Bize
çamur bulaşmaz." dedi, grubundan da alkış aldı. Ben düşündüm, bize çamur
bulaşır, herkese çamur bulaşır. Sayın Bakan, düşündüm çamurun bulaşmayacağı ne
olabilir diye; çamur, galiba, bir tek çamura bulaşamaz. (CHP sıralarından
alkışlar) 
Teşekkür
ediyorum. 
İÇİŞLERİ
BAKANI EFKAN ALA (Bursa) – Ben söz istiyorum. 
BAŞKAN
– Buyurun Sayın Ala. 
20.- İçişleri Bakanı Efkan Ala’nın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
İÇİŞLERİ
BAKANI EFKAN ALA (Bursa) – Doğrudur; çamur, çamura bulaşmaz; bir de çamur,
adama bulaşmaz. (AK PARTİ sıralarından “Bravo” sesleri, alkışlar) 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Bakan, çamur olmuşsunuz, çamur! 
İÇİŞLERİ
BAKANI EFKAN ALA (Bursa) – Gözükmüyorsun çamurdan! 
VII.- GENSORU (Devam)
A) Ön Görüşmeler (Devam)
1.- CHP Grubu adına Grup Başkan Vekilleri
Ankara Milletvekili Levent Gök, İstanbul Milletvekili Engin Altay ve Manisa
Milletvekili Özgür Özel’in, Ankara ve İstanbul’da meydana gelen 4 ayrı terör
saldırısı öncesi gerekli önlemleri almadığı iddiasıyla İçişleri Bakanı Efkan
Ala hakkında gensoru açılmasına ilişkin önergesi (11/7) (Devam)
BAŞKAN
– İçişleri Bakanı Efkan Ala hakkındaki gensoru önergesinin gündeme alınıp
alınmayacağı hususundaki görüşmeler tamamlanmıştır. 
Şimdi
gensoru önergesinin gündeme alınıp alınmayacağı hususunu oylarınıza sunacağım. 
Gensoru
önergesinin gündeme alınmasını kabul edenler… Kabul etmeyenler… Kabul
edilmemiştir. Bu nedenle, gensoru önergesi gündeme alınmayacaktır. 
MUHAMMET
RIZA YALÇINKAYA (Bartın) – Evet, Sayın Bakanım, eller kalktı, aklandınız.
Vallahi helal olsun size! 
ÖZGÜR
ÖZEL (Manisa) – Haydi tebriğe, tebriğe! Haydi kuyruğa! 
MUHAMMET
RIZA YALÇINKAYA (Bartın) – Vicdanınız ne diyor, vicdanınız?
BAŞKAN
– Çamur kimseye bulaşmasın arkadaşlar, lütfen… 
Gündemin
“Seçim” kısmına geçiyoruz. 
Sayın
Bakan, sayın milletvekilleri; ara vermedim, çalışmalara devam ediyorum. Lütfen
görüşmelerinizi kuliste yapmanızı rica ediyorum. 
Sayın
milletvekilleri, lütfen yerlerinize oturur musunuz, ara vermedim. Ara vermedim
sayın milletvekilleri, lütfen…
ZİHNİ
AÇBA (Sakarya) – Sayın Başkan, siz farkındasınız ara vermediğinizin, pek
farkında olan kimse yok. 
ÖZGÜR
ÖZEL (Manisa) – Sayın Başkan, ara verin de bari gitsinler.
BAŞKAN
– Gündemin “Seçim” kısmına geçiyoruz. 
IX.- SEÇİMLER
A) Komisyonlara Üye Seçimi
1.- Başta cinsel istismar olmak üzere,
çocuklara yönelik her türlü istismar olaylarının araştırılarak alınması gereken
önlemlerin belirlenmesi amacıyla kurulan (10/123, 124, 125, 126) esas numaralı
Meclis Araştırması Komisyonu üyeliklerine seçim
BAŞKAN
– Başta cinsel istismar olmak üzere, çocuklara yönelik her türlü istismar
olaylarının araştırılarak alınması gereken önlemlerin belirlenmesi amacıyla
kurulan Meclis Araştırması Komisyonuna üye seçimi yapılacaktır. 
Komisyon
üyelikleri için siyasi parti gruplarınca gönderilen adayların listesini okutup
oylarınıza sunacağım. (Gürültüler)
Sayın
milletvekilleri, Divan işlem yapıyor, lütfen. Sayın milletvekilleri… Sesimi
yükseltmek zorunda bırakmayın beni, lütfen.
MUHAMMET
RIZA YALÇINKAYA (Bartın) – Bağır Başkanım, bağır.
ÖZGÜR
ÖZEL (Manisa) – Hâle bakın efendim, hâle bakın!
BAŞKAN
– Aynısı sizde de var, herkeste var, bir yerde değil.
ÖZGÜR
ÖZEL (Manisa) – Bizim gruba bakın aslan gibi, bir de şu hâle bak! Bir bize bak,
bir şunların hâline bak!
ERHAN
USTA (Samsun) – Sayın Başkan, kim bağırıyorsa oraya bakın. 
ZİHNİ
AÇBA (Sakarya) – Sayın Başkan, siz haklısınız. O taraf nasıl olsa dinlemiyor,
siz haklısınız. 
BAŞKAN
– Okutuyorum:
Başta Cinsel İstismar Olmak Üzere Çocuklara Yönelik Her
Türlü İstismar Olaylarının Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonu Üyelikleri Aday
Listesi
(10/123), (10/124), (10/125), (10/126) 
Adı
Soyadı 
Seçim Çevresi
AK PARTİ (9)
Hatice Dudu Özkal 
Afyonkarahisar
Jülide Sarıeroğlu 
Ankara
İsrafil Kışla 
Artvin
Yılmaz Tunç 
Bartın
Fatma Benli 
İstanbul
Erkan Kandemir 
İstanbul
Mehmet Metiner 
İstanbul
Yusuf Beyazıt 
Tokat
Ayşe Sula Köseoğlu  Trabzon
CHP (4)
Burcu Köksal 
Afyonkarahisar
Nurhayat Altaca Kayışoğlu 
Bursa
Mehmet Bekaroğlu 
İstanbul
Mustafa Hüsnü Bozkurt  Konya
HDP (1)
Filiz Kerestecioğlu Demir 
İstanbul
MHP (1)
Deniz Depboylu 
Aydın
BAŞKAN – Okunan listeyi oylarınıza sunuyorum: Kabul
edenler… Kabul etmeyenler… Kabul edilmiştir.
Sayın milletvekilleri, Meclis Araştırması Komisyonuna
seçilmiş bulunan sayın üyelerin 21 Nisan 2016 Perşembe günü saat 15.00’te Ana
Bina 1’inci kat 404 numaralı Meclis araştırması komisyonları toplantı salonunda
toplanarak başkan, başkan vekili, sözcü ve kâtip seçimini yapmalarını rica
ediyorum.
Komisyonun toplantı gün ve saati ayrıca plazma
ekranlarda da ilan edilecektir. Bunu da bilgilerinize sunalım.
Gündeme devam ediyoruz.
Alınan karar gereğince, sözlü soru önergelerini
görüşmüyor ve gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci
sırada yer alan, Kişisel Verilerin Otomatik İşleme Tabi Tutulması Karşısında
Bireylerin Korunması Sözleşmesine Ek Denetleyici Makamlar ve Sınıraşan Veri
Akışına İlişkin Protokolün Onaylanmasının Uygun Bulunduğuna Dair Kanun Tasarısı
ve Dışişleri Komisyonu Raporu’nun görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kişisel Verilerin Otomatik İşleme Tabi
Tutulması Karşısında Bireylerin Korunması Sözleşmesine Ek Denetleyici Makamlar
ve Sınıraşan Veri Akışına İlişkin Protokolün Onaylanmasının Uygun Bulunduğuna
Dair Kanun Tasarısı ve Dışişleri Komisyonu Raporu (1/692) (S. Sayısı: 279) (x)
BAŞKAN
- Komisyon? Burada.
Hükûmet?
Burada.
Komisyon
Raporu 279 sıra sayısıyla bastırılıp dağıtılmıştır. 
Tasarının
tümü üzerinde Cumhuriyet Halk Partisi Grubu adına Trabzon Milletvekili Haluk
Pekşen konuşacak.
Buyurun
Sayın Pekşen. (CHP sıralarından alkışlar)
CHP
GRUBU ADINA HALUK PEKŞEN (Trabzon) – Sayın Başkan, saygıdeğer milletvekilleri;
bugün yine hararetli bir Meclis gündeminde söz almak durumunda kaldım. 
Ben,
hepinizin ilgisini çekeceğini umduğum bir hikâyeyi sizlerle paylaşmak
istiyorum. Bir yoksul Çin köylüsünün 1 tane atı varmış, bütün geçim kaynağı da
o at. At onun hayatındaki en önemli geçim kaynağı. Günlerden bir gün at
kaybolmuş. At kaybolunca komşuları ona başsağlığına ve taziyeye gelmek
istemişler. Kabul etmemiş, “Zaman bu, ne getirir ne götürür hiç belli olmaz.”
demiş ve nitekim birkaç gün sonra at yanında bir vahşi atla birlikte geri
dönmüş. Bu defa, komşuları bunu kutlamak için gelmek istemişler, “Gelelim,
kutlayalım, ne güzel, ikinci bir atınız daha oldu.” demişler. Köylü yine kabul
etmemiş, “Bu zaman, ne getirir ne götürür hiç belli olmaz.” demiş ve nitekim
birkaç gün sonra o vahşi ata binen tek erkek çocuğu attan düşmüş ve ayağını
kırmış. Bunun üzerine, komşular köylüye gelip “Geçmiş olsun.” demek istemişler.
Köylü yine kabul etmemiş, “Zaman, ne getirir ne götürür hiç belli olmaz.” demiş
ve birkaç gün sonra ülke savaşa girmiş, zaptiyeler köye asker toplamaya
gelmişler. Köylünün çocuğunun ayağı kırık olduğu için askere alamamışlar.
Hikâye böyle uzayıp gider. Ama, emin olun, zaman bu, ne getirir ne götürür hiç
belli olmaz, emin olun, hiç belli olmaz. (CHP sıralarından alkışlar) 
Bakın, şimdi, var ya, bu kişisel verilerin uluslararası
paylaşımını konuşuyoruz ya -sizi burada geçen defa uyarmıştım- bu verileri
paylaşmaya başlayacaksınız, buna direnmeye hiç şansınız yok ve paylaştıktan
sonra akıbetinizi kendi ellerinizle yazdığınızı anlayacaksınız, geçmişte
“kumpas davası” dediklerinizin önünüze birer birer konulduğunu hep beraber
göreceksiniz. Hazırlıyorsunuz, sizi kutluyorum. Bu yüce yargının önüne
gitmenizdeki ikinci aşamadır, gideceksiniz, ellerinizle gideceksiniz. 
TAHİR ÖZTÜRK (Elâzığ) – Göreceğiz, göreceğiz!
HALUK PEKŞEN (Devamla) – Nasıl? Şimdi, beraber
konuşalım. Şimdi, bu bilgisayarlarınız var ya, Mecliste odalarınızda
bilgisayarlarınız var ya, benden size bir tavsiye, o bilgisayarlarınızın
kameralarına kocaman bir bant geçirin. Hepinizi her gün her yerden izliyorlar.
Nasıl izliyorlar biliyor musunuz? İstediklerinizin, konuştuklarınızın hepsini
kaydedecek şekilde izliyorlar. Benim Meclise geldiğim gün ilk yaptığım iş o
bilgisayarın kamera kaydını kapatmaktı. Hiç kullanmadığım o bilgisayar 4’üncü
kez değiştirildi, 5’incisi var şu anda odamda, onu da kullanmayacağım. Hepiniz
o kayıtların altındasınız, cep telefonlarınızla kaydediliyorsunuz. Nereden? O
Amerika’da bir Reza Zarrab davası var ya, şimdi, o kaydedilmiş kişisel
verilerin paylaşımını bu yasayla onaylayacaksınız ya, o yasanın onaylanmasından
sonra o sizinle ilgili elde edilmiş olan, arşivde bekleyen kişisel veriler var
ya, onların hepsi Reza Zarrab dosyasında uluslararası anlaşmaya uygun birer
delil olacak. Ve bugün oradaki savcının, Amerika’daki savcının açıkladığı gibi,
Türkiye de bu yargılamanın içerisinde muhatap delil ülkesi hâline gelecek. Ve
emin olun o bakanlarınız var ya, işte Zafer Çağlayan, Egemen Bağış, bilmem
önüne yattı, arkasına yattı hikâyesinin muhatabı olan siyasi tarihin en renkli
siması, o arkadaşların hepsine Amerika Birleşik Devletleri’nden birer kırmızı
tebligat gelecek ama bir tek onlara değil, onlarla iş birliği içerisinde olan
bürokratların tamamına da, o Gümrük Müsteşarına, Gümrük Genel Müdürüne... O
Atatürk Havalimanı’ndaki gümrük muayene memuruna kocaman bir alkış rica
ediyorum, ona helal olsun, yürekli adammış, dünyaya bir gerçeği anlattı, helal
olsun ona. (CHP sıralarından alkışlar) 
ÖZGÜR ÖZEL (Manisa) – Teoman, Teoman.
HALUK PEKŞEN (Devamla) – Ama hepinize birer tebligat
gelecek. Emin olun tebligatı durdurmanızın bir tek yolu önünüze neyin
konulacağına bağlı. Önünüze neyin konulacağını ise yavaş yavaş anlamaya
başladık. O önünüze konulacak olana direnebileceğinize hiç ihtimal vermiyorum,
hiçbir şekilde. Yakında halkın karşısına geçersiniz, demin burada anlattığı
gibi, teröre ilişkin yeni bir projeksiyon martavalını anlatırsınız ama emin
olun bu martavallardan artık halk bıktı, toplumun her kesimi artık irite oldu. 
Bak, şimdi, ben size bir Karadeniz hikâyesi anlatayım.
Geçen yıl fındık 20 lira, bu sene fındık 7 lira. Karadenizli perperişan,
ormanlarını ellerinden aldınız, derelerini de aldınız, yetmedi, şimdi, maden
ruhsatıyla, 2 bin maden ruhsatıyla arazilerini perperişan ettiniz ama kredi
kartlarıyla tefeci bankaları üzerlerine saldınız, çocukları ya işsizlikten
perişan ya gurbet ellerde perişan ya da el kapılarında dilenci hâline geldi.
Peki, ne oluyor, bu Karadeniz düşmanlığı nedir, sebebi nedir? Ya terörden
ölüyorlar ya -bölgede yapmadığınız kanser tedavilerinden- kanserden ölüyor bu
Karadeniz’in çocukları ya da sizin onları sürüklediğiniz dramdan -yoksul- ve o
hâlde ölüyorlar. Karadeniz’de nüfusu artan tek bir kent yok sayenizde. Göç ve
yoksulluk Karadeniz’in kaderi hâline geldi. Sizin, bu ülkenin siyasi tarihinde
“Şunu da biz başardık.” dediğiniz bir sektörünüz var mı Allah aşkına, bir tane?

Bakın,
dünyanın en önemli çikolata maddesini Karadeniz üretiyor; bir fındık üretimi
var, 120 milyar dolarlık bir sektörün içerisinde Karadeniz’e fındıkla ilgili
dişe damağa dokunur bir tek yatırım planlamanız yok. Yok çünkü bunlarla ilginiz
yok. Ya çocuklarınız orada, Singapur’da kumar makinelerinde, onları korumak ve
kollamakla meşgulsünüz…
ÖZKAN
YALIM (Uşak) – Olanları da kapatıyorlar. 
HALUK
PEKŞEN (Devamla) - …ya da Ensar Vakfıyla ilgili böyle irite eden, toplumu irite
eden, gerçekten utanç verici işleri kamufle etmekle meşgulsünüz. (CHP sıralarından
alkışlar) 
Sayın
milletvekilleri, gelin, bakın, bu ülkede turizm yapılandırıldı. Nasıl
yapılandırıldı? Devlet planladı, Hazine Müsteşarlığı teşvik verdi, Kalkınma
Bankası kredi verdi ve Türkiye'nin bir turizm sektörü oldu. Aynısı tekstilde
yapıldı; Devlet planladı, Hazine Müsteşarlığı teşvik etti ve Kalkınma Bankası
kredi verdi, bir tekstil markası oldu. Niye çikolata sanayisinde Türkiye yok?
Soruyorum, niye? Dünya nüfusuna 3 milyarlık bir nüfus daha eklendi. Çin’de 2
bin çeşit çikolata var ama fındık yok. Bu yıl -yalnızca 2015 yılında- sizin
iktidarınız döneminde süt, sudan ucuz hâle geldi ama 150 milyon liralık süt
ürünü ithal ederken de hiç bundan irite olmadınız, hiç yüzünüz kızarmadı. Köylü
sütünü döküyor, öbür tarafta vatandaş Belçika’dan, Hollanda’dan, Almanya’dan,
İtalya’dan sütlü çikolata satın alıyor. O satın aldığınız sütlü çikolataların
içerisindeki fındığı da, şekeri de Türkiye’den gönderiyorsunuz, oradan katma
değeri yüksek olarak size geliyor. Ben soruyorum sevgili AK PARTİ’li milletvekilleri:
Bana bir tane sektör söyleyin, bu ülkeye kazandırdığınız bir tek sektör
söyleyin. Turizm sizinle beraber çöktü, yaş meyve sebze sizinle birlikte çöktü,
narenciye çöktü, taşımacılık çöktü, müteahhitlik çöktü, dış ticaret çöktü. Ya,
bir tane söyleyin hadi! Hadi bir laf atın! Hadi bir laf atın, “Şu sektörü
kalkındırdık.” deyin! (CHP sıralarından alkışlar)
EJDER
AÇIKKAPI (Elâzığ) – İnanarak mı konuşuyorsun? Sen inanıyor musun? İnanıyor
musun?
HALUK
PEKŞEN (Devamla) – Hadi bir söyleyin! Var mı? Yok. 
Ama
ne yazık ki sizin için tek ölçü şu: “Sandıktan oy aldım.” O sandıkla gelenlere
sandık öyle bir ders veriyor ki siyasi tarihin içerisine bir bakarsınız, hani,
o laf attığınız Cumhuriyet Halk Partisi var ya, siyasi tarihe bir bakın, sizin
gibi ne meydan okuyanlar geldiler, neler vardı, neler vardı ama onların hepsi
yoklukla malul oldu. Sokaklarda çocuklara, gençlere sorun: “O partilerin
adlarını biliyor musunuz?” Hiçbiri onların adlarını bilmiyor ama bir şey
söylüyorlar, diyorlar ki: “Cumhuriyet var, Cumhuriyet Halk Partisi var.” Biz
hep var olacağız, cumhuriyet hep var olacaktır. (CHP sıralarından alkışlar) Bu
Cumhuriyet Halk Partisi böyle dimdik konuşacaktır. Hadi bir laf…
EJDER
AÇIKKAPI (Elâzığ) – Muhalefetin adı Cumhuriyet Halk Partisi.
HALUK
PEKŞEN (Devamla) –Bakın, bir laf bulamadınız değil mi? 
Düşünüyor
musunuz? Var mı, bulabildiniz mi bir sektör? Bulun hadi, bir tane bulun. Bence
var, bence çok iyi bulduğunuz, bu ülkeye kazandırdığınız bir iş var arkadaşlar;
inanılmaz kumpas kuruyorsunuz, sonra inkâr ediyorsunuz. Gelirken hani, 3 tane
“Y” ile geldiniz ya; yasaklar, yolsuzluk ve yoksullukla geldiniz. Bence ona 2
tane daha eklediniz; yolsuzluğa yalanı eklediniz ve ne yazık ki… Bunun
arkasındaki kelimeyi ben söylemeyeyim, siz bulursunuz. Bulamayanlara mesaj
atacağım. 
Sayın
milletvekilleri, AKP iktidarının ne olduğunu aslında biz biliyoruz. O yandaş
medyanızla halka bugüne kadar söylediklerinizi karşınıza koyduk. Bakın,
yine söylüyorum, size sınav sorusu, bir hafta içerisinde…
EMİNE
YAVUZ GÖZGEÇ (Bursa) – Siz kimsiniz de sınav yapıyorsunuz ya!
HALUK
PEKŞEN (Devamla) – Sayın AKP milletvekilleri, 316’nıza söylüyorum: 316
milletvekili, bize on dört yıl içerisinde hangi sektörü bu ülkeye
kazandırdığınızı söyleyin. 
MUSTAFA
ILICALI (Erzurum) – Ben cevap vereyim isterseniz.
HALUK
PEKŞEN (Devamla) – Söyleyemezseniz halkın karşısına sizi çıkarmayacağız. İşte,
böyle sesinizi keseceksiniz ve susacaksınız. 
MUSTAFA
ILICALI (Erzurum) – Cevap vereyim.
HALUK
PEKŞEN (Devamla) – Doğruları konuşmaya devam edeceğiz.
Saygıyla
sevgiyle selamlıyoruz. 
Sağ
olun, teşekkür ediyorum. (CHP sıralarından alkışlar)
BAŞKAN
– Teşekkür ederim.
Halkların
Demokratik Partisi Grubu adına Adana Milletvekili Sayın Meral Beştaş konuşacak.

Buyurun
Sayın Beştaş. (HDP sıralarından alkışlar)
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
hepinizi saygıyla selamlıyorum. 
Doğrusu,
şu anda üzerinde söz aldığım Kişisel Verilerin Otomatik İşleme Tabi Tutulması
Karşısında Bireylerin Korunması Sözleşmesine Ek Denetleyici Makamlar ve
Sınıraşan Veri Akışına İlişkin Protokolün Onaylanmasının Uygun Bulunduğuna Dair
Kanun Tasarısı -oldukça uzun tabii- ve Ek Denetleyici Makamlar ve Sınıraşan
Veri Akışına İlişkin Protokol’e ilişkin söyleyecek çok şey var ama Kişisel
Verilerin Korunması Hakkında Kanun’la ilgili Mecliste gerçekten çok büyük
tartışmalar yaşandı. Bizler, Halkların Demokratik Partisi olarak bu kanunun
Kişisel Verilerin Korunması Kanunu olmadığını, her ne kadar AB uyum sürecinde
bu kanunun önümüze getirildiğini ifade ettiysek de AB uyum yasalarına ve ulusal
üstü sözleşmelere aykırılığını defalarca, defaatle, çok ısrarla ifade etmemize
rağmen iktidar partisinin oylarıyla maalesef, kişisel verilerin korunmasına
değil korunmamasına dair kanun -bir fişleme kanunu- herkesin kişisel
verilerinin tek elde toplanmasına dair kanun yasalaştı ve şu anda da buna
ilişkin protokolü onaylamaya dair bir kanun üzerinde konuşacağım. 
Yani
ben bunların hepsinin, maalesef, iktidar partisinin, 2002 yılından beri,
başlangıçta her ne kadar ufak tefek olumlu adımlar attılarsa da sonrasında
uluslararası sözleşmelerin iç hukuka uyarlanması sürecinde her zaman kendi
politikalarını, kendi çıkarlarını, kendi bakış açılarını ifade eden bir
yöntemle ulusal üstü sözleşmelere dair yasal çalışmalar yaptığını biliyoruz ve
burada her zaman, aslında, bu sözleşmelerin ruhuna, esasına aykırı küçük
istisnalar gibi görünen ama aslında, uygulamada, yaşamda, maalesef, tüm yasayı,
ulusal üstü sözleşmeyi ve Anayasa’yı bloke eden, ortadan kaldıran bir yasama
faaliyetine uzun yıllardır tanıklık ediyoruz. Türkiye’de şu ana kadar yapılan
birçok değişiklik, yasal değişiklik, takdir edilir ki aslında, Avrupa İnsan
Hakları Mahkemesinin bu konuda verdiği sayısız kararla mümkün olmuştur. Gözaltı
süresi otuz günden dört güne indirildi, devlet güvenlik mahkemeleri kaldırıldı,
yine buna benzer birçok mevzuat değişikliği yapıldı fakat bugün, günümüze
geldiğimizde özellikle son yıllarda bu değişikliklerin tek tek içinin
boşaltıldığı, aslında “darbe” demeden darbenin uygulandığı, “sıkıyönetim”
denmeden sıkıyönetim uygulamalarının yaşama geçirildiği, “katliam” demeden
toplu insan ölümleriyle karşılaştığımız, “işkence” demeden canlıları bırakalım
cenazelere işkence yapıldığı bir dönemde bu çalışmayı yapıyoruz. Ben
dikkatinizi, sayın milletvekillerinin ve Türkiye kamuoyunun dikkatini başka bir
konuya çekmek istiyorum. Bu nedenle, kişisel verilerle ilgili daha fazla bir
şey anlatmayacağım.
Değerli
arkadaşlar, biliyorsunuz, KCK operasyonları bir dönemin çok tartışılan
meselelerinden biriydi ve maalesef, yakalananlar, tutuklananlar ve
yargılananlar Kürtler olunca, Kürt siyasal hareketi olunca, Demokratik Bölgeler
Partisi, Barış ve Demokrasi Partisi olunca aslında hak edilen tartışma hiçbir
zaman yapılmadı. Türkiye’de hiçbir zaman hiçbir partinin, hiçbir kurumun,
hiçbir kesimin on binlerce üyesi tutuklanmadı, yargılanmadı, cezalandırılmadı
ama genel olarak toplumsal yaşamda, yargıda, ekonomide, eğitimde, her alanda
var olan ayrımcılık, ayrımcı yaklaşım bu yargılamalara ilgide ve ilgisizlikte de
kendini çok net bir şekilde gösterdi. 2009 14 Nisanında –keşke dinletebilseydim
kendimi ama bunun bir formülü yok maalesef, herkes takdir ettiği üzere ya
dinler ya dinlemez- bir operasyon başlamıştı ve içinde belediye başkanlarının,
il eş başkanlarının, parti meclisi üyelerinin, merkez yürütme kurulu üyelerinin
olduğu demokratik siyaset alanında çalışan binlerce insanımız, arkadaşımız o
zaman sabah operasyonlarıyla gözaltına alındı. Bir anımı size anlatacağım: 14
Nisan 2009 tarihinde partiye gittiğimizde arandık avukat olarak. Dediler ki:
“Gözaltılar var.” 52 kişi gözaltına alındı ve daha gözaltına alınanlar sağlık
kontrolünden bile geçmemişti. Biz de televizyonu açtık, dedik ki: Bakalım ne
var? Günün ilk saatleri, saat altı, yedi daha. Dörtte, beşte olmuştu ve
inanılmaz bir şekilde bazı kanallarda KCK operasyonlarının ne kadar doğru
olduğuna, ne kadar haklı olduğuna, bu operasyonların niye yapılması
gerektiğine, arka planın ne olduğuna dair sabah sabah köşe yazarlarının,
gazetecilerin, koca koca profesörlerin analiz yaptığına tanıklık ettim, bizzat
ben yaşadım. Ve bu operasyonun, daha operasyon düğmesine basılmadan ne kadar
sistematik bir şekilde hazırlandığını, önceden nelerin planlandığını, nasıl bir
operasyonun, yapılacağını canlı bir şekilde yaşadık. Yüzlerce klasör konuldu
önümüze ama bu yüzlerce klasörün kapağını dahi açmamıza izin verilmedi. KCK ana
davası için söylüyorum, diğer davaların hepsi de aynen bu seyirde yıllarca
devam etti ve hâlâ ettiriliyor. 
Şüphesiz,
bu davalar sadece Diyarbakır’da devam eden KCK ana davası olarak bilinen bir
dava değil. O dönemde iktidar partisi bu operasyonların arkasında durdu, bu
operasyonların olması gerektiğini, paralel iddialarıyla -aynen bugün
başkalarına paralel diyorlar ya- o zaman da Kürt siyasal hareketine, demokratik
siyasete paralel yaftalarıyla, bu operasyonlarla ne kadar iyi, güzel bir iş
başarıldığını ifade ettiler. Sonra, cemaatle aralarındaki çelişkiden sonra bu
operasyonları cemaatin yaptığını, bunların bir kumpas olduğunu ifade etti
bizzat Başbakan yardımcıları, bakanlar; Başbakan düzeyinde, Cumhurbaşkanı
düzeyinde müteaddit defalar biz bu açıklamaları duyduk. Fakat gelin görün ki
çelişki sadece burada değil, şu anda bu davanın, ana davanın -sadece ana dava
üzerinden konuşacak olursam- savcıları tutuklu değerli arkadaşlar. Paralel
iddiasıyla cemaat yapılanması sebebiyle ana davanın savcıları tutuklandı ve şu
anda yargılanıyorlar. Peki, ana davada ne yapıldı? Savcıları tutuklandı ama o
savcıların hazırladıkları iddianameler şu anda yargılamaya esas kabul edilerek
davalar devam ettiriliyor. Peki, bu davalarda ne var, hangi iddialar var? Emin
olun bu iddiaları... 7 bin küsur sayfaydı -731 diye hatırlıyorum- iddianame. Bu
iddianamede yok yok ama şu anlamda yok yok: Yani, her türlü trajikomik, komik,
ne bileyim yani şaka gibi anlatılabilecek; bir partinin faaliyetleri, bir
derneğin faaliyetleri, bir kadın hareketinin faaliyetleri o iddianamede suç
unsuru olarak, suç delili olarak konuldu ve tartışıldı. Size sadece birkaç
örnek vereyim: Belediye başkanı -davada- belediyeye gittiği için... İddia, sevk
maddesinin gerekçelerinden biri bu, belediyeye toplantıya gitmiş. İl başkanı il
binasına girerken fotoğraflanıyor, belediye başkanı belediye binasına girerken
fotoğraflanıyor. Bir isim vereceğim: Yaşar Sarı. O zaman DİSKİ’nin Genel
Müdürüydü. Dört yıl tutukluluğunu önleyemedik. Yaşar Sarı’nın evi Diyarbakır
Yerel Yönetimler Bürosu’nun yanılmıyorsam dördüncü katındaydı, katı yanlış
söyleyebilirim. Her gün Yaşar Sarı fotoğraflanmış. İddianamede şöyle yazıyor,
diyor ki: “Yaşar Sarı şu saatte Yerel Yönetimler Bürosu’na gitti, şu saatte
çıktı.” Ya, Yaşar Sarı da gelip diyor ki: “Benim evim orada. Ben bir saatte
gidiyorum evime, sonra sabah çıkıyorum. Gün içi gidip yemeğimi yiyorum, öğlen
saatinde, çıkıyorum. Burası benim evim yani ben evime gidip geliyorum.” Bunu
anlatıp ikna edene kadar, dört yılı aşkın bir süre Yaşar Sarı tutuklu kaldı.
Evinin ispatı bir tarafa, bunun bir iddia olarak, bir tutuklama gerekçesi
olarak oraya sunulması yargının geldiği aşamayı, hukuk ayıbını gerçekten gözler
önüne sermesi açısından ibret vericidir. 
Başka
bir iddia, “Hasankeyf Sular Altında Kalmasın” kampanyası. Çevre hareketleri,
partinin çevre komisyonu ve DTK’nin çevreyle ilgili birimleri Hasankeyf’e
ilişkin kampanyalar yapmışlar ve Hasankeyf’in korunmasına dair uluslararası
düzeyde, ulusal düzeyde ne kadar büyük kampanyaların yapıldığını ilgilenenler
çok iyi bilir. Ve Hasankeyf’in nasıl tarihî bir miras olduğunu yine buradan
söylemek isterim, görmeyenlerin de mutlaka gerçekten görmesi gereken bir yer.
Ama, iddianameye nasıl konu olmuş? İddianamedeki cümleyi söylüyorum, diyorlar
ki: “Hasankeyf, PKK gerillalarının orayı geçiş güzergâhı olarak kullandığı; su
altında kalmaması için bu eylemi yapanların, bu yolu kesmek istememeleri
sebebiyle örgüt adına suç işledikleri…” 
Şimdi,
bunlar o kadar komik gibi görünüyor ama bu iddialarla oradaki tutuklular beş
yıl tutuklu kaldılar ve hâlâ bu yargılama devam ediyor. Peki, niye anlatıyorum
bu davayı? Bu davanın şu anda geldiği aşama itibarıyla üzerinde büyük bir oyun
oynanıyor, büyük bir projenin bir parçası olarak bu dava devam ettiriliyor.
Peki, nedir bu davanın özelliği? Bu davanın içinde DTK eş başkanları var;
yargılananlar arasında, bu davanın sanıklar arasında -sanık demeye dilim
varmıyor- bu davanın mağduru olanlar arasında 8 milletvekili arkadaşımız var.
Bu davanın yine, mağdurlarından şu anda Mardin Büyükşehir Belediyesi Başkanı,
Diyarbakır Büyükşehir Belediyesi Eş Başkanı var ve başka, Batman, diğer birçok
ilin belediye eş başkanları, belediye meclis üyeleri, merkez yürütme kurulu
üyeleri, parti meclisi üyeleri var. Ve bu davaya ilişkin savcıları tutuklayan
akıl, “Kumpas yapıldı.” diyen akıl şimdi yeni bir heyet görevlendirmiş ve bu
heyet haftanın her günü duruşma yapmak istiyor. Rivayet odur ki -bu sadece bir
rivayet değil tabii, veriye dayalı- üç ayda, haziran ayına kadar bu davanın
bitirilmesi talimatı verilmiş. Avukat arkadaşlarımız hâkimin reddini, başkanın
reddini, her türlü hukuki yolu deniyorlar ama gelin görün ki mahkemenin hukuk
falan taktığı yok. Hatta, yine rivayet odur ki mahkeme başkanı ve üyeleri
sıklıkla Ankara’yı ziyaret ediyorlarmış; artık, kimi ziyaret ediyorlar, nasıl
talimat alıyorlar bilemiyoruz.
Bunlar
rivayet değil değerli arkadaşlar, şu anda haftada en az iki üç gün duruşma yapılıyor
ve bu talimattan sonra ne yapıldı biliyor musunuz? Gültan Kışanak Diyarbakır
Büyükşehir Belediyesi Eş Başkanı olarak bu davanın sanığı değildi, dava, özel
bir uygulamayla hemen dosyalar birleştirildi ve bu davaya eklendi. Sayın Ahmet
Türk yine aynen KCK ana davaya monte edildi. Sebahat Tuncel, HDK Eş Sözcüsü
olarak hemen hızlı bir operasyonla bu davanın sanığı hâline getirildi ve bu
operasyona hâlâ devam ediliyor. Yani, HDP, HDK, DTK, DBP, KJA ve daha birçok
sivil toplum kuruluşu, demokratik siyaset alanı ve yerel yönetimler bu dava
üzerinden tasfiye edilmeye çalışılıyor. 
Bugünlerde
yaşadığımız hiçbir şeyi bir tek o konu başlığı altında düşünmemenizi öneririm
bir kişi olarak, bir milletvekili olarak, bir arkadaşınız olarak. Bunların
hepsi birbiriyle bağlantılı yani şu anda bu davayı hızlandırmak, her gün
duruşma yapmak istemek, büyükşehir belediye başkanlarını dâhil etmek, gizli
tanıkları zorla getirip orada soru sorulmasına bile izin vermemek ya da gizli
tanıkların hazırlanmış ifadeleri orada gelip ezbere bir şekilde anlatmasının
hiç kimse -burada çok değerli hukukçular var- tesadüf olduğunu ifade etmesin.
Hepimiz çok iyi biliriz ki davalar arasında, hele tutuksuzsa ve bu kadar iş
yükü ağırsa, en az iki ay, üç ay talik edilir. Eğer bir dava konusunda
hızlandırma kararı verilmişse bunun asla ve asla talimattan ve başka bir
talimatlandırmadan ve özel bir istemden bağımsız olmadığını ifade etmek
istiyoruz. Gerçekten şu anda sadece iletişim tespit tutanaklarıyla ve
anlattığım iki üç örnekte trajikomik iddialarla bu kadar insan demokratik
siyaset alanından tasfiye edilmek isteniyor. Bunu, dokunulmazlık tartışmasından
ayrı düşünmüyoruz. Bunu, şu anda hâlâ tutuklu olan 11’i kadın, 8’i erkek olmak
üzere 19 belediye başkanının tutukluluğundan bağışık ve bağımsız düşünmüyoruz,
yine 36 belediye meclis üyesinin tutuklanmasından da bağımsız değil. 
Şimdi,
bu kadar tutuklama başka bir partide olsa… İktidar partisinin belediye başkanı
bildiğim kadarıyla hiç tutuklanmadı, Merkez Yürütme Kurulu üyesi tutuklanmadı.
Hatta bir ara burada böyle ciddi, hoş bir sohbete tanık olmuştuk “Siyasete
müdahale etmeyelim, edilmemeli.” diye ama sorun Halkların Demokratik Partisi,
muhalefet, Kürtler ve gerçekten demokrasi güçlerinin bu konudaki demokratik
muhalefeti olunca biz üç maymunu oynamaya devam ediyoruz ve bu operasyonlar
-KCK ana davasını özellikle anlattım, bunun üzerinden aynen dokunulmazlıklar
gibi- diğer sivil toplum örgütlerine yönelik, basın yayın organlarına yönelik,
kadın örgütlerine yönelik, akademisyenlere yönelik operasyonlardan asla
bağımsız değil. 
Şu
anda Türkiye’de sessiz bir toplum, itaat eden bir toplum, biat eden bir toplum
yaratılmak isteniyor ama tabii ki bunu başaramayacaklar. Bunu
başaramayacağınızı biz şimdiden görüyoruz, kaybedeceğinizi biliyoruz ama kaybederken
bütün toplumu da siyasetçiler olarak ciddi bir şekilde bu kaostan, bu
cendereden, bu acılardan korumak gibi, kollamak gibi bir görevimiz var. Yani şu
anda zaten iktidar partisi milletvekilleri ve eski Anayasa Komisyonu Başkanı
sağ olsunlar çok açık sözlüler gerçekten, her şeyi söylüyorlar “Oğlan bizim,
kız bizim.”, bir de cinsiyetçi bir bakış açısıyla. Zaten cinsiyetçilik
ruhlarına işlemiş gerçekten, kadın bakış açısından hiç eser yok. Diğeri “E,
zaten üçü de bizim.” diyor, “Biz başkanlık sistemini getirelim ki yargı,
yürütme ve yasamayı ayıralım.”
Gerçekten
ya bütün Türkiye yurttaşlarını aptal yerine koyuyorlar, 78 milyon insanı ya da
ne dediklerini bilmiyorlar yani AK PARTİ’nin, iktidar partisinin kendi
seçmenine de böyle bir haksızlık yapmaya hakkı yok. Herkesin akli melekeleri
kendine göredir, herkesin bir akıl süzgeci vardır. Bu söylenenler karşısında
herhâlde bir değerlendirme, bir hesap yapma gibi koşulları vardır ama her
söylemle yani âdeta hepimizle alay ediliyor, aklımızla alay ediliyor ve söylenilenlere
inanmamız bekleniyor. İşte gerçekten, şu anda yargının içinde bulunduğu durum,
bırakın bağımsızlığı, tarafsızlığı, yargı mensupları -hepsini tenzih ediyorum,
sınıf arkadaşlarımız var, çok değerli hukukçular var, gerçekten işini yapmaya
çalışanlar var ama- herhâlde yaşamlarının hiçbir döneminde bu kadar büyük bir
baskı görmediler, böyle büyük eziyetler çekmediler çünkü istemese de o kararı
vermek zorunda, vermese sürgün edilecek, yeri değiştirilecek, tutuklanacak,
paralelci diye damgalanacak ya da başka başka işler gelecek başına. Şimdi böyle
bir yargıya HDP’yi, DBP’yi, DTK’yı, KJA’yı, basın örgütlerini, kadın
kurumlarını, bir bütün olarak toplumsal muhalefet odaklarını susturun,
konuşturmayın, her söze soruşturma açın talimatı var. Benim seçildiğim ilde,
Adana’da zaman zaman basın açıklamalarına katılıyorum sendikaların,
derneklerin, sivil toplum kuruluşlarının. Şöyle bir uygulama başlatmışlar: Kim
ağzını açıyorsa Adana’da hemen iki gün sonra soruşturma kâğıdı gidiyor, “Niye
bunu söyledin?”, “Niye orada bulundun?” Bir de açıklamadan sonra bizzat tanık
oldum. Hemen, diyelim ki 100 kişilik bir kitle var, 101’inci kişi geldi. 100
kişinin kimliğine zaten bakmış oluyor, o 101’inci kişiyi de çağırıyor, diyor
ki: “Bir GBT’ne bakacağız.” Yani açık bir alanda, açıklama yapmış. GBT’yi
alıyor, ismini kaydediyor ve açıkça tehdit edip “Bir daha bu açıklamalara
gelmeyin, başınız belaya girer.” diyor. Yani hukuk dışılığın bu kadar diz boyu
olduğu, demokratik tepkilerin bu kadar sınırlandırıldığı, hukukun bu kadar
ayaklar altına alındığı bir dönemde iktidar partisi şiddete davetiye çıkarıyor.
İllegaliteye, yasa dışılığa ve aslında hukuk dışılığa kendisi sebebiyet
veriyor. Hukukun arkasında durmadığı için, hukuk kurallarına olan güven yerle
bir olduğu için maalesef bunun yegâne sorumlusu iktidar partisi ve
uygulamalarıdır diyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum Sayın Beştaş. 
Şahsı
adına Mersin Milletvekili Serdal Kuyucuoğlu konuşacak.
Buyurun
Sayın Kuyucuoğlu. (CHP sıralarından alkışlar)
Süreniz
on dakika. 
SERDAL
KUYUCUOĞLU (Mersin) – Sayın Başkan, değerli milletvekilleri; hepinizi saygıyla
sevgiyle selamlıyorum. 
Evet,
gensoru vesilesiyle ara ara sayın bakanlarımızı burada görüyoruz, bu mutluluk
veriyor bize, burada olmaları. 
Değerli
milletvekilleri, Turizm Haftası’na girdiğimiz bugünlerde tüm turizm sektöründe
ve ilişkili sektörlerde endişeli bir bekleyiş var, “Ne olacak, nasıl olacak,
geleceği nasıl planlayacağız?” endişesi. Sektörün durumuna ve bu yılki beklentilere
baktığımızda, alınan önlemler sektörü kurtarmaya yetmeyecek. Sektörden
aldığımız bilgilere göre, geçen yıla göre rezervasyonlarda düşüş yüzde 50’lere
ulaşmıştır. 1,5 milyona yakın kişinin istihdam edildiği sektör çalışanlarının
çoğu işsiz kalma tehlikesiyle karşı karşıyadır. 
Değerli
milletvekilleri, burada sorulması gereken soru, sektörün nasıl bu duruma
geldiğidir. 100 milyar dolarlık yatırım ve kırk yıllık çaba sonunda 36 milyon
turistle 35 milyar dolar gelir getiren Türkiye turizm sektörü neden birçok
ülkenin kendi vatandaşlarına gidilmemesi yönünde uyardığı bir ülke hâline
gelmiştir? Bunun tek bir nedeni vardır, o da ülkeyi yönetme beceriksizliğidir.
Dış politikada atılan yanlış adımlar her konuda ülkemizin aleyhine gelişmelere
neden olmuştur. Turistin birinci derecede önem verdiği şey güvenlik ve
huzurdur. Türkiye’de güvenlik, huzur ve hukuk kalmamıştır. Birçok ülkeyle
ticari ve diplomatik ilişkilerimiz durma noktasına gelmiştir. Demokrasimizi
zayıflattık, hukukun üstünlüğünü ve basın özgürlüğünü yok ettik ve bu
uygulamalarla dünyada mizah konusu hâline geldik. Ticari ilişkilerimizde en
önemli ülkelerin başında gelen Rusya’yla bütün bağlarımızı kopardık. Özetle,
ülkemizdeki huzur ve güven ortamını beceriksiz ülke yönetimimizle yok ettik. Bu
nedenle de tercih edilen ülke olmaktan çıktık. Turist çeken ülkeden göçmen
çeken ülkeye döndük.
Değerli
arkadaşlar, yapılması gerekenlerin en başında gelen ülkemizin dünyada bozulan
imajını düzeltmektir. Aileleriyle birlikte sayıları 7,5 milyona ulaşan 2,5 milyon
civarındaki kamu çalışanını devlet desteğiyle turizm tesislerinden
yararlandırmalıyız. Turizm sektörüne uygulanan teşvikler açısından ülkemiz dört
bölgeye ayrılmalı ve daha az turist ve turizm geliri elde eden bölgelere daha
çok teşvik uygulanmalıdır. Bazı bölgelere aynı ülkeden turist yığılmasının
önüne geçilecek politikalar geliştirilmeli ve turizmin ülke geneline yayılması
sağlanmalıdır. Uçağa destek yerine yolcu başına destek uygulamasına
geçilmelidir. Uçakla gelen turistlerde olduğu gibi kruvaziyer gemileriyle gelen
turistler için de destek verilmelidir. Turizm Master Planı yeniden ele
alınmalıdır. 
Türkiye’ye
turist gelen ülkelerden gelen turist sayısına göre değil, artış yüzdesi
oranında destek yapılmalıdır. Turizm sektörünün bu yıl ödemesi gereken 4,3
milyar liralık kredi borçlarına da çözüm bulunmalıdır. Bu şekilde, turizm
sektörü belli ülkelere bağımlılıktan kurtulacak, turizmin ülke geneline
yayılması ve çeşitlenmesi teşvik edilecektir. Kendi ilim Mersin daha çok iç
turizme hitap etmesi nedeniyle bu durumdan fazla etkilenmese de dış turizm için
yatırımlar yapan ve yıllardır dış turizme hazırlanan Mersin bölgesi olarak
büyük beklentimiz vardır. Emeklerimizin Hükûmetin yanlış politikaları yüzünden
boşa gitmesini istemiyoruz. (CHP sıralarından alkışlar) Turizm demek, tanıtım
demektir. Yurt dışına çıkış harçları artırılarak buradan elde edilen kaynak
turizmin tanıtımında kullanılmalıdır. 
Değerli milletvekilleri, sektörü kurtarmanın yolu, bu
tür desteklerden daha çok, ülkemizin hem dış hem de iç politikasında ciddi
değişikliklere gitmekten, demokrasimizin ve hukukun üstünlüğünü koruyarak insan
hak ve özgürlüklerinin önünü açmaktan, güvenli ve huzurlu iç barışı sağlanmış
bir ülke olmaktan geçer. 
Bu vesileyle turizm sektörünün Turizm Haftası’nı kutluyor,
hepinizi saygıyla selamlıyorum. (CHP sıralarından alkışlar)
BAŞKAN – Teşekkür ederim.
Tasarının tümü üzerindeki görüşmeler tamamlanmıştır. 
Maddelerine geçilmesini… 
İDRİS BALUKEN (Diyarbakır) – Karar yeter sayısı…
BAŞKAN – …oylarınıza sunacağım ve karar yeter sayısı
arayacağım: Kabul edenler… Kabul etmeyenler… Karar yeter sayısı yoktur.
Birleşime on dakika ara veriyorum.
Kapanma Saati: 19.36
BEŞİNCİ OTURUM
Açılma Saati: 19.52
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Beşinci Oturumunu açıyorum.
279
sıra sayılı Kanun Tasarısı’nın maddelerine geçilmesinin oylanmasında karar
yeter sayısı bulunamamıştı. Şimdi tasarının maddelerine geçilmesini tekrar
oylarınıza sunacağım ve karar yeter sayısı arayacağım.
Maddelere
geçilmesini kabul edenler… Kabul etmeyenler… Kabul edilmiştir. 
Birleşime
kırk dakika ara veriyorum.
Kapanma Saati: 19.53
ALTINCI OTURUM
Açılma Saati: 20.32
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Altıncı Oturumunu açıyorum.
279
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Yok. 
Ertelenmiştir.

2’nci
sırada yer alan, Velayet Sorumluluğu ve Çocukların Korunması Hakkında Tedbirler
Yönünden Yetki, Uygulanacak Hukuk, Tanıma, Tenfiz ve İşbirliğine Dair
Sözleşmeye Katılmamızın Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
2.- Velayet Sorumluluğu ve Çocukların
Korunması Hakkında Tedbirler Yönünden Yetki, Uygulanacak Hukuk, Tanıma, Tenfiz
ve İşbirliğine Dair Sözleşmeye Katılmamızın Uygun Bulunduğuna Dair Kanun
Tasarısı ve Dışişleri Komisyonu Raporu (1/697) (S. Sayısı: 280)
BAŞKAN
– Komisyon? Yok.
Ertelenmiştir.
3’üncü
sırada yer alan, Çocuk Nafakası ve Diğer Aile Nafaka Türlerinin Uluslararası
Tahsiline İlişkin Sözleşmeye Katılmamızın Uygun Bulunduğuna Dair Kanun Tasarısı
ve Dışişleri Komisyonu Raporu’nun görüşmelerine başlayacağız.
3.- Çocuk Nafakası ve Diğer Aile Nafaka
Türlerinin Uluslararası Tahsiline İlişkin Sözleşmeye Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporu (1/698) (S.
Sayısı: 281)
BAŞKAN –
Komisyon? Yok.
Ertelenmiştir.
4’üncü sırada
yer alan, Cezaî Konularda Uluslararası Adlî İşbirliği Kanunu Tasarısı ve Adalet
Komisyonu Raporu’nun görüşmelerine başlayacağız.
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278) (x)
BAŞKAN
– Komisyon? Burada.
Hükûmet?
Burada.
Komisyon
Raporu 278 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu tasarı, İç Tüzük’ün 91’inci maddesi
kapsamında temel kanun olarak görüşülecektir. Bu nedenle tasarının tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
ÖZGÜR
ÖZEL (Manisa) – Kanuna mı geçtiniz? Bizim konuşmacılar hazır değil. Hiç kimse
söylemedi.
Sayın
Başkan…
BAŞKAN
– Buyurun.
ÖZGÜR
ÖZEL (Manisa) – Sayın Başkan, Meclis gündemine yönelik olarak gruplar arasında
varılmış bir mutabakat vardı. 
BAŞKAN
– Evet.
ÖZGÜR
ÖZEL (Manisa) – Uluslararası anlaşmalardan 3 tane uluslararası anlaşma
önemliydi. O konuyla ilgili gruplar verdikleri sözlere sadık davrandılar ve
bugün 3 tane uluslararası anlaşma görüşülecek, sonra da kanuna geçilecekti. 
BAŞKAN
– Evet.
ÖZGÜR
ÖZEL (Manisa) – Sebep nedir bilinmez ama tahmin ediyorum iktidar partisi
milletvekillerinin Meclise devamındaki bir sorunla ilgili olduğu anlaşılıyor,
uluslararası anlaşma maddelerine geçildiği oylandıktan hemen sonra ara verdik,
aradan döndüğümüzde -bizim bilgimiz dâhilinde olan- 3 tane uluslararası anlaşma
görüşülecekken onlar atlandı ve Komisyon yerini aldı, kanuna geçiyoruz.
Bu
durumda grupların uluslararası anlaşmalara göre konuşmacıları var ama bu kanun
için grupların konuşmacıları belki şimdi odasında, belki bürosunda, belki bir
başka yerde, belki yemekte. Apar topar, böyle bir şeyi Cumhuriyet Halk Partisi
Grubuna -ki diğer gruplar da benzer düşünüyorlardır- söylemeksizin uygulamak,
en hafif deyimle, büyük bir nezaketsizlik. Şahsınızla ilgili değil, siz…
BAŞKAN
– Şimdi onu soracaktım, “Benimle ilgili mi?” diyecektim.
ÖZGÜR
ÖZEL (Manisa) – Hayır, hayır, kesinlikle öyle bir şey yok. Yani siz
bakıyorsunuz, komisyon yok, erteleyeceksiniz, yapacak bir şey yok, gündemi
yürütüyorsunuz. Ama biliyorsunuz ki grup başkan vekilleri arasındaki
uzlaşmalar, o partilerin kurumsal kimliklerinin vermiş olduğu sözlerdir ve bu
konudaki en ufak bir aksama o grubu utandırır. Biz böyle bir şey yaşanmaması
için, örneğin uluslararası anlaşmalarda toplam yirmi dakika konuşulup 3
uluslararası anlaşma geçecek diye konuşmacılarımıza yirmi dakikalık sürenin on
dakikasını kullandırdık, indirdik; siz de gördünüz. Ama şimdi, bir bakıyoruz,
kanuna geçilmiş, bundan bir tek Sayın Bakanın, Komisyonun, iktidar partisinin
haberi var. Nereden anlıyoruz? Şaşırmıyorlar. Nereden anlıyoruz? Nasılsa oylama
yok diye bütün milletvekilleri gitmiş, yok, bir yerdeler, biliyorlar oylama
olmayacağını. 
Bu,
grubumuza karşı yapılmış bir haksızlık; iş birliği anlayışımıza, ülkenin genel
menfaatleri üzerinde hepimizin mutabakatına ve uluslararası anlaşmaları
geçirmeyle ilgili irademize, bu konuda göstermiş olduğumuz anlayışa, iş
birliğine yapılmış bir suistimal. Bunu kabul etmemiz mümkün değil.
Grup
başkan vekillerinin varlığında tarafınızdan bu konunun hızla değerlendirilmesi
için birleşime ara verilmesini ve grup başkan vekilleriyle durumun istişare
edilmesini talep ediyorum efendim.
BAŞKAN
– Teşekkür ederim.
Sayın
Turan, sizi dinliyorum.
BÜLENT
TURAN (Çanakkale) – Sayın Başkan, kıymetli grup başkan vekilinin hassasiyetini
paylaşıyoruz. Ancak, aradan önceki görüşmemizde, CHP’li arkadaşların da olduğu
bir görüşmede, birtakım malum gerekçelerle, bir başka partimizin ısrarından
dolayı, çalışmalarımızı âdeta sabote etmesinden dolayı kanunu görüşmeye
başladık; bunu konuştuk daha önce de.
ÖZGÜR
ÖZEL (Manisa) – Hayır, böyle bir şeyden haberim yok benim grup başkan vekili
olarak.
BAŞKAN
– Sayın milletvekilleri, ben dinleyeyim, karar vereceğim. 
BÜLENT
TURAN (Çanakkale) – Sayın Başkan, hatta buraya geldiğimizde, belki de usule
aykırı olarak, tüm Meclise bunu ilan ettik, duyurduk. Muhtemelen Özgür Bey
orada yoktu galiba, o yüzden böyle bir sıkıntı olmuş.
ÖZGÜR
ÖZEL (Manisa) – Ben oturum kapanırken buradaydım.
BÜLENT
TURAN (Çanakkale) – Hiç sorun değil, uygun görürseniz bir beş dakika ara
verelim, Özgür Vekilim toplasın arkadaşlarını, devam edelim. 
BAŞKAN
– Teşekkür ederim Sayın Turan.
Bana
da getirilen, söylenen bilgi, bu konuda yani kanuna geçilmesi konusunda bir
uzlaşma sağlandığı yönündeydi. Buna uygun olarak da, Sayın Özel sizin ifade
ettiğiniz gibi, ben usuli işlemleri tamamladım ve kanuna geçtim ama tabii ki
burada uyum içinde çalışmak hepimizin ilkesidir, öyle de olmalıdır.
Bu nedenle, ben grup başkan vekillerini görüşmeye davet
edeyim, bir de on beş dakika ara vereyim.
Erkan Bey -isterseniz- sizi de dinledikten sonra mı ara
vereyim yoksa şimdi mi ara vereyim?
ERKAN AKÇAY (Manisa) – Efendim, tutanaklara girmesi
bakımından da bir cümleyle ifade edeyim.
BAŞKAN – Onun için soruyorum zaten.
ERKAN AKÇAY (Manisa) – Tabii, ara vermenizde büyük
fayda var.
BAŞKAN – Tamam.
ERKAN AKÇAY (Manisa) – Yani, nasıl bir mutabakata
varmışsak, hangi tasarıların görüşüleceği hususunda mutabık kalmışsak o yolda
gidilmesi gerekir. Ancak, toplantıdan sonra belki yeni bir tutum belirleriz.
BAŞKAN – Tamam.
O zaman talepler doğrultusunda bir on dakika ara
verelim.
Grup başkan vekillerini görüşmeye davet ediyorum.
Buyurun.
Kapanma Saati: 20.39
YEDİNCİ OTURUM
Açılma Saati: 20.53
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Yedinci Oturumunu açıyorum.
278
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon?
Burada. 
Hükûmet?
Burada. 
Tasarının
tümü üzerinde ilk söz, Halkların Demokratik Partisi Grubu adına Van
Milletvekili Bedia Özgökçe Ertan’a aittir. 
Buyurun
Sayın Ertan. (HDP sıralarından alkışlar) 
HDP
GRUBU ADINA BEDİA ÖZGÖKÇE ERTAN (Van) – Teşekkür ederim Sayın Başkan.
Genel
Kurulu saygıyla selamlıyorum. 
Bugün,
burada, Cezaî Konularda Uluslararası Adlî İşbirliği Kanunu Tasarısı’nın geneli
üzerinde söz almış bulunmaktayım. 
Türkiye,
cezai konularda adli işbirliğine ilişkin çok sayıda uluslararası sözleşmenin ve
ikili anlaşmanın tarafıdır. Bu sözleşmelerin ve anlaşmaların etkin bir şekilde
uygulanması için buradaki ilkelerin bir araya getirildiği bir çerçeve yasanın
çıkarılması elbette ki şarttır. Bu kadar teknik bir konuda dağınık bir hâlde
bulunan düzenlemelerin bir araya getirilmesi elbette ki oldukça önemli. Bugün
tartışacağımız bu tasarı, genel olarak, şimdiye kadar taraf olduğumuz
sözleşmelerdeki genel hükümleri içermekle birlikte tabii ki eksik olduğu
noktalar var. 
Öncelikle,
son ayların alışkanlığı olsa gerek, yine alelacele geçirilmeye çalışılan bir
kanunla karşı karşıyayız. Malumunuz, iktidarın vize muafiyeti çalışması sözü
nedeniyle haziran ayına endeksli bir çalışma takvimimiz var ve hızla bu
temponun içinde bulunmaktayız. Önceki tasarılarda olduğu gibi bu tasarıyı da
incelemek için sadece üç beş gün zamanımız olabildi ve çok detaylı inceleme
imkânımız olamadı, maddeler üzerinde verimli bir tartışma yürütülmedi, verimli
tartışma olmayınca da iktidar partisi, muhalefeti bastırdığını düşünüyor.
Her
ne kadar diğer kanunlara kıyasla daha özenli hazırlandığı tarafımızca fark
edilmiş olsa da, yeterince tartışılmadan, paydaşlarınca yeterli görüş
alınamadan ve kamuoyunda da yeterli tepkileri gözlemlemeden çıkarılmasından
dolayı elbette ki haklar ve özgürlükler bakımından endişelerimizi artıran bir
yapısı var. Bütün bu kanunlar için hepimizin aklımızda bulundurması gereken bir
nokta olduğu kanaatindeyim. Avrupa Birliğinden haziran ayına kadar süre almış
olabilirsiniz ama kanunların uygulama süresi haziranda bitmeyecek. Yani biz bu
kanunları uzun süreli olması için hazırlamalıyız. Bu nedenle her kesimin
kaygılarını rahatlıkla ifade edebileceği ortamların hazırlanması bu Meclisin en
önemli görevlerinden biri olmalıdır.
Değerli
milletvekilleri, daha önce de belirttiğim gibi, teknik ve gerekli bir kanun
olmasına rağmen sorunları da yok değil, elimden geldiğince bu sorunları sizlere
aktarmaya çalışacağım. Öncelikle, ademimerkeziyetçilik iddiası ve vaadiyle
iktidara gelen AKP, merkeziyetçiliğe doğru tam gaz devam etmektedir. Devlet
işlerini tek merkezden ele alma gayreti öyle bir noktaya gelmiş ki hukukun
üstünlüğü ilkesi bu iktidar döneminde neredeyse yok hükmündedir. Kanunu
incelerken görmüşsünüzdür, merkezî makam olarak belirlenen Adalet Bakanlığı son
derece geniş yetkilerle donatılmıştır ve bu yetkiler doğrultusunda Bakanlığın
verdiği kararlara bütün adli mercilerin de uyması beklenmektedir. Peki,
devletlerce ileri sürülen şartların veya merkezî makamca verilen teminatın
hukuka aykırılığı durumunda ne olacak? İdari bir makamın verdiği teminat ya da
kabul ettiği şartların yargıyı da bağlamasını nasıl beklersiniz?
Ayrıca,
tasarının 19’uncu maddesinde, iade kararının yerine getirilmesi, Başbakanın
kararına bağlı hâle getirilmiştir. Eskiden Bakanlar Kurulunun yetkisi
kapsamında olan iade kararının tek kişiye bağlanması, demokrasideki çoğulculuk
ilkesi açısından uygulamayı geriye götürmektedir. Çoğulculuk ilkesiyle
çeliştiği gibi, her kararı tek başına verme kaygısı, kendi Kabinesine
güvenmeyen bir iktidar izlenimi de doğurmaktadır.
Adalet
Bakanı ve Başbakanın, mahkemelerin karar vereceği adli iş birliği talepleriyle
ilgili son sözü söyleyecek olması, hukuk devleti olmanın en önemli
göstergelerinden olan hukukun üstünlüğü ilkesiyle çelişmektedir. Adli
meselelerde yürütmenin yargıya müdahalesinin önüne geçmek için, mevcut tasarıda
bakanlara verilen yetkiler asgari düzeye indirilmelidir. Ayrıca, bu makamların
adli iş birliği ve iadeye ilişkin kararlarının hukuka aykırılığı durumunda,
kararların denetimi için başvurulacak itiraz yolunun ilgili maddelerde açıkça
belirtilmesi gerekiyor. İtiraz yolunu Türkiye'de ikamet edenler biliyor olsa
bile, uluslararası ayağı olan bu kanunun, Türkiye vatandaşı olmayan kişiler
için de yol gösterici olması gerekir. 
Değerli
milletvekilleri, belki takip etmişsinizdir, bugün yine Amerika’dan Reza
Zarrab’la ilgili haberler vardı. Bu haberlere göre, Reza Zarrab hakkındaki
davanın 30 Martta yenilenen iddianamesinde, Türkiye ilk kez suçun işlendiği
ülkeler arasında sayıldı. Gerçi Zarrab’ın tutuklandığı ilk günden beri biz bunu
biliyorduk ve ifade ediyorduk. 
Yenilenen
iddianameye göre Zarrab’a yöneltilen, ABD çıkarlarına karşı komplo kurmak için
iş birliği, İran’a karşı uygulanan uluslararası ambargoyu delmek, banka
sahteciliği ve kara para aklama suçlamalarının işlendiği yerlerden biri de
Türkiye. Bu durumda, suç Türkiye'de işlendiği için, ilgili savcı, Zarrab’ın bu
suçları kimlerle birlikte ve nasıl işlediğini araştırma, dosyasına koyma ve
ifadesini alma hakkına sahip oldu. 
Konumuz
uluslararası adli iş birliği olunca, sormadan edemiyoruz. Amerika Birleşik
Devletleri, Reza Zarrab soruşturması için Türkiye'ye iş birliği talebinde
bulununca Hükûmetin yanıtı ne olacak? Bu suçlamaların araştırılması için iş
birliği yapacak mı? Yoksa tasarının 4’üncü maddesinde yer aldığı gibi,
Türkiye'nin millî güvenliği, kamu düzeni ve diğer temel çıkarları ihlal
edilecek kaygısıyla bu talepleri görmezden mi gelecek? Türkiye'de artık millî
güvenlik AKP’nin güvenliği, kamu düzeni de AKP’nin düzeni olduğu için, üstelik
17-25 Aralık süreci de hâlâ dün gibi hafızalardayken, ileride bu kanunun Reza
Zarrab için uygulanıp uygulanmayacağını doğrusu çok merak ediyorum.
Değerli
milletvekilleri, tasarının Komisyon görüşmeleri sırasında üzerinde durduğumuz
bir konu da bu tasarının mevcut iktidarın muhafazakâr kaygıları nedeniyle
herkese eşit koruma sağlamıyor olmasıdır. Bildiğiniz üzere, bundan önce gelen
ve insan haklarını etkileyen kanunlarda da bütün ayrımcılık temellerinin
sıralanmasını ve AKP iktidarının görmemekte ısrar ettiği cinsel yönelim ve
cinsiyet kimliği farklılıklarının da koruma altına alınmasını sıklıkla
vurgulamıştık. 
Mevcut
tasarının 4 ve 11’inci maddeleri, kişilerin ırkı, etnik kökeni, dini, vatandaşlığı,
belli bir sosyal gruba mensubiyeti veya siyasi görüşleri nedeniyle
cezalandırılma riski varsa iade taleplerinin yerine getirilmeyeceğini
belirtmektedir. Biz de diyoruz ki buraya “cinsel yönelim” ve “cinsiyet
kimliği”ni ekleyin çünkü çok sayıda ülkede eş cinsellik suçtur. Özellikle İran,
Rusya, Yemen, Suudi Arabistan, Özbekistan, Hindistan gibi ülkelerde, 20’yi
aşkın ülkede eş cinsellik suç sayılmakta ya da bunun ifade edilmesine karşı
yasalar bulunmaktadır. Kaldı ki sırf eş cinsel olduğu için adını saydığım bu
ülkelerden kaçıp Türkiye’ye sığınan çok sayıda insan var. Bu tasarıya onları da
koruyacak düzenlemeleri eklemediğimiz müddetçe bu ülkelerdeki kişilerin
tercihleri, cinsel kimlikleri nedeniyle cezalandırılmasına aracı olmuş
olacağız. 
Komisyon
toplantısında bu kaygılarımızı dile getirdiğimizde, Sayın Bekir Bozdağ
muhafazakâr demokrat bir parti olarak halka karşı sorumluluklarının olduğunu ve
siyasi tavırlarının çok net olduğunu ifade etti. Yaşam hakkını ve temel insan
haklarını öncelemeyen bir tutum takındığınız müddetçe demokrat olduğunuza
kimseyi inandıramazsınız Sayın Bakan. Kaldı ki Türkiye’yi yüzde 50’den ibaret
sayıyorsunuz ama defalarca hatırlattığımız şu gerçeği tekrar dile getirmek
isterim: Siz yüzde 100’ün Bakanısınız ve bu şekilde davranmadığınız müddetçe
görevinizi kötüye kullanıyor olacaksınız. Kaldı ki cinsel yönelimi sizden
farklı olduğu için yaşam hakkı tehdit edilen kişileri korumamanın bahanesi
olarak muhafazakârlık gösterilemez. Bu kriter ne yaşam hakkı ne de diğer temel
hakların bahanesi ve istisnası olamaz. 
Yine,
11’inci maddenin (2)’nci fıkrasında iade talebinin reddinin istisnası olarak
sunulan suçlar arasında savaş suçuna yer verilmemiştir. Roma Statüsü’ne taraf
olmadığımız için Uluslararası Ceza Mahkemesinin yetkisini tanımıyor olmamız
savaş suçu işlemiş kişileri koruyacağımız anlamına gelmemektedir. Roma
Statüsü’ne henüz taraf olmamak zaten başlı başına bir ayıp ama taraf
olmadığımız için savaş suçunu koruyor görünmemiz bu ayıbı daha da
derinleştirmekten başka bir işe yaramayacaktır. Bu nedenle, savaş suçlularının
korunmaması ve iadesinin önüne geçilmemesi için savaş suçunun da insanlığa
karşı suçların yanında açıkça belirtilmesi gerekir. 
Değerli
milletvekilleri, bu tasarının birçok maddesinin Ceza Muhakemesi Kanunu hükümleriyle
geçerli olan CMK’yla tam uyumlu olduğunu söylemek yanlış olur; bir kısmında
geçiyor, bir kısmında geçmiyor. Örneğin, CMK’da geçici tutuklama süresi otuz
günken tasarının 14’üncü maddesinde bu sürenin en fazla kırk gün olduğu
belirtilmektedir. Uluslararası adli iş birliği söz konusu olduğunda geçici
tutuklama süresinin on gün artırılmasının nedeni anlaşılamamaktadır. Ayrıca,
yabancı kişiye ihtiyaç duyduğunda avukat ve tercüman sağlanmasına dair bir
hüküm ısrarlarımıza rağmen tasarıya eklenmemiştir. Bu tasarının belirli
maddelerinde CMK hükümlerinin uygulanacağı doğrudur ancak bu uygulamanın
yabancı kişilerce de kolaylıkla bilinebilmesi ve mahkemelerde yaygın hâle
gelmesi için tercüman ve avukat hizmetinin açıkça belirtilmesi gerektiği
kanaatindeyim. Kaldı ki, bunu belirtmediğimiz takdirde Suçluların İadesine Dair
Avrupa Sözleşmesi’ne Ek 3 No.lu Protokol’ün hükümleriyle de çelişmiş olacağız.
22 Martta imzaladığımız bu protokolü ileride onaylayacağımız düşünülürse,
CMK’nın yanı sıra uluslararası yükümlülüklerimizle uyum sağlamak ve ileride
adli makamlarda oluşabilecek karışıklıkları önlemek için bu noktaların tekrar
değerlendirilmesi gerekir. 
Tasarıya
dair belirtmek istediğim bir başka husus ise Türkiye'nin iade talepleri ve
şartlarını düzenleyen 22’nci maddeyle ilgili olacak. Söz konusu maddede millî
güvenliğin ve uluslararası ilişkilerin zarar görme ihtimalinin bulunması
hâlinde Adalet Bakanlığının, iade talebini yabancı devlete iletmeyeceği
belirtiliyor. Türkiye'nin suç işlediği iddiasıyla birinin iadesini istemesinin
millî güvenliğe nasıl zarar vereceğini anlamakta güçlük çekiyoruz. Türkiye'nin
yargılama yetkisine giren bir konuda, yargının önüne getirilmesi gereken bir
kişiden yargı kararıyla değil de idarenin kararıyla nasıl vazgeçebiliriz? Bunun
adı, siyasi otoritenin tasarrufuyla suçluları yargının önünden kaçırmaktır.
Yeri geldiğinde “egemenlik” diye ahkâm keserken yargı egemenliğini etkisiz
kılmanın hiçbir anlamı yoktur. Komisyon toplantısında bu hükmün istisnai bir
hüküm olduğu ve şimdiye kadar böyle bir vakaya denk gelinmediği Adalet
Bakanlığı tarafından belirtilmiştir. Gerçekleşme olasılığı bu kadar düşük ise
siyasi mercilerin yargıya yön vermesine neden olabilecek ve yargı egemenliğini
olumsuz etkileyecek bu düzenlemeyi kanuna neden ekliyoruz? Bu husus
açıklanamadı. 
Değerli milletvekilleri, başta da belirttiğim gibi,
sadece Avrupa Birliğiyle yürütülen vize serbestisi görüşmelerinin koşullarının
yerine getirilmesi için alelacele kanunlaştırılması, tasarının ilgili taraflara
danışılarak detaylıca incelenmesini engellemekte ve Meclisin yasama yetkisini
güçsüzleştirmektedir. Bu nedenle, katılıma imkân vermeyen her türlü yasama
çalışmasında olduğu gibi, Cezaî Konularda Uluslararası Adlî İşbirliği Kanunu
Tasarısı’nın da bu yöntemle kanunlaşmasına karşı olduğumuzu belirtmek
istiyorum. 
Saygılar sunuyorum, teşekkürler. (HDP sıralarından
alkışlar) 
BAŞKAN
– Teşekkür ederim. 
Milliyetçi
Hareket Partisi Grubu adına İstanbul Milletvekili İsmail Faruk Aksu konuşacak. 
Buyurun
Sayın Aksu. (MHP sıralarından alkışlar) 
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
278 sıra sayılı Cezaî Konularda Uluslararası Adlî İşbirliği Kanunu Tasarısı
hakkında Milliyetçi Hareket Partisi Grubu adına söz aldım. Genel Kurulun siz
değerli üyelerini saygıyla selamlıyorum. 
Konuşmamın
başında, idrak etmekte olduğumuz Kutlu Doğum Haftası’nın Peygamber Efendimiz’i
anmak ve onun mesajlarını anlamak için iyi bir fırsat olmasını temenni
ediyorum. Bu haftanın, başta terör olmak üzere, ülkemizde yaşanan sorunlar
nedeniyle kaybolan huzurun ve parçalanan değerlerin tamirine katkı sağlamasını,
Peygamber Efendimiz’e duyulan sevgi ve bağlılığın perçinleşmesine vesile
olmasını diliyorum. Devletimizin bekası, vatanımızın ve milletimizin birlik ve
bütünlüğü uğruna terörle mücadelede Hakk’a yürüyen aziz şehitlerimize Allah’tan
rahmet, gazilerimize acil şifalar, Türk milletine de başsağlığı diliyorum.
20
Temmuzdan bu tarafa maalesef 179 polisimiz, 267 askerimiz, 10 korucumuz, 19
sivil memurumuz, toplam 475 evladımız şehit olmuştur. Bunun yanında, aynı süre
içerisinde 250’ye yakın sivil vatandaşımız terörist saldırılardan dolayı
hayatını kaybetmiştir, toplam yaralı sayısı ise 1.500’ü geçmiştir. Bir yanda
güvenlik güçlerimiz cansiparane terörle mücadeleyi yürütürken diğer yanda
terörle mücadeleyi askıya alarak yeni bir müzakere masası kurulması ve terörle
mücadeleyi akamete uğratma yönündeki sinsi girişimleri milletimiz adına ibretle
takip ettiğimizi belirtmek istiyorum. Türklüğü sindirmek ve tarihten silmek,
Türkiye'yi ve Türk milletini yok etmek için sıraya girmiş olan çevreler terörle
mücadeleyi keserek yeniden müzakere önermektedir. Türkiye'nin Suriye’ye dönmesi
ve Balkanlaşması etap etap hayata geçirilmek istenmektedir. Küresel güçler
Türkiye'nin bölünmesi, insan ve toprak temelli parçalanması amacıyla
devrededir. Bilinmelidir ki terörle mücadeleyi akamete uğratmaya dönük yeni bir
ihanet süreci bölücü terörü daha da azdıracak, anaların gözyaşını artıracak ve
şehitlerimizin kemiklerini sızlatacaktır. Bölücü terörün kökü kazınmadan
terörle mücadeleden vazgeçip böyle bir süreç başlatacak olanları ise Türk
milleti asla affetmeyecektir. 
Dün
Suriye’nin IŞİD denetimindeki bölgesinden ateşlenen roketatar mermileri Kilis’i
vurmuş, 3’ü çocuk 4 Suriye vatandaşının ölümüne, 6 kişinin de yaralanmasına yol
açmıştır. Daha önce de Suriye tarafından vatan topraklarına düşen füzelerden
dolayı 6 kişi hayatını kaybetmiş, 26 kişi de yaralanmıştır. Suriye yakasından
fırlatılan füzeler sınırlarımızı, Kilis ve çevresini kana bulamaya devam
etmektedir. Başta Kilis olmak üzere sınır il ve ilçelerimiz diken üstündedir,
sınır güvenliğimiz tehdit altındadır. Hükûmeti, acilen, sınır il ve ilçelerinde
yaşayan vatandaşlarımızın huzur ve güvenliğini sağlayacak tedbirleri almaya
davet ediyorum. 
Değerli
milletvekilleri, son dönemde Türkiye Büyük Millet Meclisi gündemine getirilen
kanun tasarılarının, bir hizmet icabı olmaktan ziyade, Avrupa Birliği vize
muafiyeti ve benzeri dayatmaların sonucu olarak ve acil biçimde gündeme
geldiğini görüyoruz. Bu durum, hem hukuk devleti ilkeleri hem de kanun yapma
tekniği açısından mahzurlu sonuçlar doğurmaktadır; görüşmekte olduğumuz tasarı
da bu mahiyettedir. 
Cezaî
Konularda Uluslararası Adlî İşbirliği Kanunu Tasarısı, içeriği daha önce ikili
anlaşmalar ve bir kısım kanunlarla iç hukukumuzda kısmen var olmakla birlikte,
bunları kodifiye eden bir düzenlemedir; özel nitelikli konuları ve hukukumuza
ilk defa girecek bazı kavramları da içermektedir.
Günümüz
dünyasındaki gelişmeler örgütlü suçlar için de elverişli bir ortam
oluşturmaktadır. Başta terörizm, finansal suçlar ve kitle imha silahlarının
yayılması gibi tehlikeler millî güvenlik açısından ciddi bir tehdit
oluşturmaktadır. Bu gelişmelerin sonucu olarak suçlar da küreselleşmektedir. O
sebeple, devletler açısından sınıraşan örgütlü suçlarla mücadele büyük önem arz
etmektedir. Özellikle finansal kurumlara ve bankalara yönelik siber
saldırıların yapıldığı ülke ile bu eylemi yapanların bulunduğu ülke farklıdır.
Ülkelerin İnternet sitelerine devletin bilgilerine ulaşmak için yapılan siber
saldırılarda da eylemi yapanın yaşadığı ve eylemini yaptığı ülke farklı
olmaktadır. Yurt dışında yaşayan milyonlarca vatandaşımız da dikkate
alındığında, ülkemiz açısından bu alanda uluslararası iş birliğinin önemi daha
belirgin bir şekilde ortaya çıkmaktadır. 
Nitekim,
Milliyetçi Hareket Partisi olarak seçim beyannamemizde, yurt dışındaki
vatandaşlarımızın adalete erişiminin önündeki yapısal ve hukuki engellerin
uluslararası iş birliği imkânlarına ağırlık verilerek kaldırılacağı belirtilmiştir.
Bu tür problemlerle mücadelede etkinlik sağlanması, suçun ve suçluların
yakalanması için ülkeler arası iş birliği şarttır. Kuşkusuz, yeryüzünde hiçbir
ülke suçlular için bir sığınma yeri olmamalıdır ve tüm ülkelerin, terörle
mücadele başta olmak üzere, suçlarla mücadele konusunda iş birliği yapması
kaçınılmaz bir zorunluluk olarak görülmelidir. Aksi takdirde, Ankara’daki
patlama Paris’tekinden daha az lanetleniyorsa, Orta Doğu’daki insanların ölümü
Avrupa’dakilerden daha önemsiz ve sıradan görülüyorsa, normal karşılanıp tepki
verilmiyorsa bu anlayışla terörizme karşı uluslararası düzeyde etkili bir iş
birliğinin yapılabilmesi mümkün olmayacaktır.
Değerli milletvekilleri, devletlerin uluslararası adli
iş birliğinde öncelikle anayasal düzenlemelerle birlikte uluslararası
anlaşmalar ve ulusal hukuk kurallarını uyumlaştırması ve iç hukukta da buna
uygun düzenlemeler yapması gerekmektedir. Uluslararası adli iş birliği
çerçevesinde suçlunun suç işlediği ülkeye getirilerek yargılama sürecinin
tamamlanması veya hakkında verilmiş cezanın infazının yerine getirilmesi için
failin geri getirilmesi önemlidir. Ülkemizde suça karışıp yurt dışına
kaçanların ya da yurt dışında suça karışıp ülkemize gelenlerin yakalanmasında
ve yargılanmasında da uluslararası iş birliği kaçınılmaz bulunmaktadır. Bu
çerçevede, Türkiye de uluslararası adli iş birliği alanında diğer ülkelerle çok
sayıda ikili ve çok taraflı sözleşmeye imza atmıştır. Uluslararası adli iş
birliği alanında özel bir kanuni düzenlemenin bulunmaması uygulamada
aksaklıklara sebep olabilmekte ve bu müessesenin yeterince etkin
kullanılamamasına yol açabilmektedir.
Tasarıyla “soruşturma veya kovuşturmanın devri” ile
“rızaya dayalı iade usulü” gibi mevzuatımızda daha önce düzenlenmemiş
uluslararası adli iş birliği müesseselerine de yer verilmektedir. Tasarı amacı
itibarıyla uluslararası adli iş birliği alanında diğer ülkelerle zamanın
şartlarına göre imzalanmış olan anlaşma hükümlerinin uygulamada farklılıklara
yol açmasının önüne geçmeyi hedefleyen bir düzenleme olarak görülmektedir.
Bugüne kadar bu konuda yapılmış olan ikili ve çok taraflı anlaşmalar saklı
tutulmaktadır. Bu durum, her ne kadar tasarının amaçlarından birisi zamanın
şartlarına göre düzenlenen hükümlerin uyumlaştırılması olsa da bazı hususların
birleştirilmesinin nasıl mümkün olabileceği sorusunu da akla getirmektedir. 
Devletler arasındaki adli iş birliği kapsamında
suçluların iadesi, kovuşturma, soruşturma ve infazın devredilmesi ile
hükümlünün nakli konuları tek bir kanuni düzenleme çerçevesinde ele
alınmaktadır. Bu konuların her birine dair Türkiye'nin taraf olduğu
uluslararası anlaşmalar mevcut bulunduğu için, kanun tasarısında sevk edilen
düzenlemelerin bahse konu anlaşmalara uygunluğunun tesis edilmesi önem
taşımaktadır. Aksi ihtimalde, Anayasa’nın 90’ıncı maddesi hükmü gereği
görüşülen kanun tasarısının yasalaşması hâlinde hukuki değerden mahrum kalması
gibi bir sonuç ortaya çıkabilecektir. 
Bir diğer husus, tasarının ana unsurunu oluşturan
merkezî makam olarak Adalet Bakanlığının tespitidir. Bu durum, işlerin hızlı
yürümesine katkı sağlayabilecek bir düzenleme olmakla birlikte, alınacak
kararların dış politika, güvenlik, siyaset, sosyal ve ekonomik hususlarla da
ilgili olması nedeniyle verilen yetki ve sorumluluğun bir bakanlığı aşacak
düzeyde olduğu değerlendirilmektedir.
Kanun tasarısında yabancı ülkede bulunan bir kişinin
Türkiye’ye iadesine ilişkin talep ve şartlar düzenlenmiştir. Adli mercilerin
soruşturma veya kovuşturmanın sonuçlandırılması ya da mahkûmiyet kararının
infazı için yabancı ülkede bulunan ve hakkında yakalama veya tutuklama kararı
verilen kişilerin iadesini isteyebileceği ifade edilmiştir. 
Bunun dışında, madde gerekçesinde bir kişinin
Türkiye’ye iadesine ülkemizde işlenmiş bir suç sebebiyle başvurulacağı dile
getirilmiştir. Uygulamada doğabilecek tereddütleri engellemek bakımından
gerekçe ile madde arasında çelişki görüntüsünün açıklığa kavuşturulması ve
gerekçede belirtilen şekilde konunun maddeye dercedilmesi yerinde olacaktır. 
“İnfazın devralınması” hükmü kapsamında, yabancı
devletçe verilen mahkûmiyet kararının Türkiye’de infaz edilebilmesi için
hükümlünün Türkiye’de bulunması şartı getirilmiştir. Öte yandan, tasarının
“İnfazın devredilmesi” başlıklı maddesinde ise bu defa Türkiye’de verilen
mahkûmiyet kararının yabancı devletçe infaz edilebilmesi için infazın
devredileceği devlette bulunan hükümlünün bu devletin vatandaşı olması veya bu
devletle güçlü sosyal bağlarının bulunması şartına bağlanmıştır. Oysa, Ceza
Yargılarının Milletlerarası Değeri Konusunda Avrupa Sözleşmesi’nde infazın
devri için hükümlünün mutat olarak diğer devlette oturması şartı bulunmaktadır.
Uluslararası hukukta mutat mesken unsurunun bir ülkede bulunma kadar hafif veya
bir ülkenin vatandaşı olma kadar ağır bir şart olmadığı nazara alındığında,
tasarıdaki bu maddelerin bahse konu uluslararası sözleşmeyle uyumlu bulunmadığı
görülmektedir. 
Yine,
tasarının “İnfazın devralınması” başlıklı maddesinde yabancı devletçe verilen
mahkûmiyet kararının Türkiye’de infaz edilebilmesi için aynı suçtan dolayı
Türkiye’de soruşturma ve kovuşturma yapılmamış olması şartı getirilmiştir. Buna
karşılık, Türkiye’de verilen mahkûmiyet kararının yabancı devletçe infaz
edilebilmesi bakımından tasarının “İnfazın devredilmesi” başlıklı 28’inci
maddesinde benzer nitelikli bir şarta yer verilmemiştir. 
Belirtilmelidir
ki Ceza Yargılarının Milletlerarası Değeri Konusunda Avrupa Sözleşmesi’nin
6/(e) maddesi, infazı yerine getirmesi istenilen devlette ilgili eylemin
kovuşturma konusu yapılmış olmasını infaz talebinin reddi gerekçesi olarak
kabul etmiştir. Bu itibarla, bahse konu uluslararası sözleşmeyle uygunluk
açısından tasarının 28’inci maddesine aynı suçtan dolayı infazı
gerçekleştirilecek yabancı devlette soruşturma ve kovuşturma yapılmamış olması
şartı getirilmesi yerinde olacaktır. 
Kanun
tasarısıyla, infazın devrini talep yetkisi zımnen de olsa mahkûmiyet hükmünü
veren devlete verilmiştir. Bir diğer ifadeyle, ilgili maddelerin tamamının
lafzına bakıldığında kanun koyucunun bunu murat ettiği anlaşılmaktadır ancak
söz konusu hükme ilgili maddelerde sarahaten yer verilmesi ilerleyen safhada
doğabilecek tereddütlerin önlenmesi bakımından faydalı olacaktır. 
Değerli
milletvekilleri, tasarının Türkiye’ye hükümlü naklini düzenleyen 30’uncu
maddesinde hükümlünün Türk vatandaşı olması veya Türkiye’yle güçlü sosyal
bağlarının bulunması, yabancı devlette hüküm giymiş bir kişinin Türkiye’ye
nakli için bir şart olarak kabul edilmiştir. Benzer şekilde, tasarının
“Türkiye'den hükümlü nakli” başlıklı 32’nci maddesinde hükümlünün nakledileceği
devletin vatandaşı olması veya bu devletle güçlü sosyal bağlarının bulunması,
bu defa Türkiye’de hüküm giymiş bir kişinin yabancı devlete nakli için bir şart
olarak kabul edilmiştir. Buna karşılık, Hükümlülerin Nakline Dair Avrupa
Sözleşmesi’nde bir hükümlünün nakli ancak hükmü yerine getiren devletin uyruğu
ise gerçekleştirilebilecektir. Bu itibarla, tasarıdaki “güçlü sosyal bağların
bulunması” ibaresi söz konusu uluslararası sözleşmeyle uyumlu kabul
edilmeyecektir. Hükümlülerin Nakline Dair Avrupa Sözleşmesi’nde hükümlünün
nakledilmeyi isteyebileceği belirtildikten sonra naklin hükmü veren veya naklin
yapılacağı devlet tarafından talep edilebileceği ifade edilmiştir. O sebeple,
tasarıda, talep mercilerinin açıkça gösterilmesi yerinde olacaktır. 
Kanun
tasarısında, ayrıca, esasa ilişkin önemli hususların kanunda açıkça
düzenlenmesi yerine alt düzenleyici işlemlere bırakılması doğru değildir. Diğer
yandan, “İnfaz sırasında, hükmün verildiği devlette veya Türkiye’de genel veya
özel af kabul edilmesi ya da suç ve cezayı ortadan kaldıran veya hafifleten bir
sebebin ortaya çıkması hâlinde hükümlünün hukuki durumu hakkında bulunduğu yer
ağır ceza mahkemesince karar verilir.” hükmüyle yabancı devlette hüküm giymiş
olanların Türkiye’ye iadesi talep edilerek, bu madde uyarınca, yeni bir sebep
ve durum ortaya çıktığı iddia edilerek hüküm hafifletilebilecek veya ortadan
kaldırılabilecektir. Bu yönüyle tasarı, kamuoyunda kara para aklama ve
yolsuzluk nedeniyle Türkiye'nin gündeminde olan ve ülke dışında bulunan
kişilerle de illiyet kurularak değerlendirilmektedir. 
Değerli
milletvekilleri, buradaki kaygı, bu kanunun amacının acaba bir aklama ya da
cezanın veya infazın hafifletilmesi girişimi mi olduğudur. 1’inci maddede ikili
anlaşmalar saklı tutulduğuna göre, suçluların geri verilmesi ve ceza işlerinde
karşılıklı yardım anlaşmaları karşısında öngörülen düzenlemeler ne
getirecektir? Başlatılan kovuşturmayla ilgili olarak hangi mevzuatın geçerli
olacağı adli yardımlaşma taleplerinde belli edilmiş ve farklı bir görüş ileri
sürülmüşse iki ülke arasındaki bağlayıcı çözümü uluslararası ceza hukukunda ara
buluculuk kurumları mı sağlayacaktır? Bu tasarıyla, örneğin, iade edilmeyen
bölücülerin, teröristlerin ülkemize iadesi mümkün olacak mıdır? Bölücü terör
örgütünün bazı ülkelerde yuvalanmasının ve destek görmesinin önüne
geçilebilecek midir? Ülkemize ve milletimize ihanet eden, yetim hakkına el
uzatanlardan hesap sorulabilecek midir? Bu tasarı, bunlarla ilgili olarak
karşılaşılan problemleri giderebilecek midir? Teröristler evlatlarımıza kıyarken,
şehirlerimizde canlı bombalar patlatılırken PKK’yı başkentlerinde konuk edip
sırtını sıvazlayan, 14 Nisan 2016 tarihli raporlarında da utanmadan, PKK’ya
orantılı güç kullanılmasını isteyen Avrupa’nın bu pervasızlığının önüne
geçilebilecek midir? 
Tasarının
bütününe bakıldığında, diğer ülkelerde barındırılan terör örgütü militanlarının
ülkemize iadesiyle bölücülerin bu ülkelerde yuvalanmasının önüne geçilebilecek
ilave bir mekanizma maalesef görülememektedir. Aksine, kişi yararına durum
nedeniyle, suçluların avantajlı olan yerlerde kalmasının bir hak hâline
getirilmesi söz konusu olmaktadır.
Sayın
Başkan, değerli milletvekilleri; bu kanun tasarısı, ülkemiz ile Avrupa Birliği
arasında devam etmekte olan vize serbestisi diyaloğu süreci kapsamında, vize
serbestisi yol haritasında ülkemize ait yükümlülükler arasında yer alan cezai
konularda uluslararası adli iş birliği alanında özel bir kanuni düzenleme
yapılması kapsamında acele olarak çıkarılmaktadır. Bu nedenle kanunun içeriği
ile ikili anlaşmalar arasında tereddütler ortaya çıkacak, uygulamada birtakım
sıkıntılara yol açılabilecektir.
Konuşmamı
bitirirken, kanun tasarısının hayırlı olmasını diliyor, yüce Meclisi saygıyla
selamlıyorum. (MHP sıralarından alkışlar)
BAŞKAN
– Teşekkür ederim Sayın Aksu.
Cumhuriyet
Halk Partisi Grubu adına Eskişehir Milletvekili Cemal Okan Yüksel Konuşacak.
Buyurun
Sayın Yüksel. (CHP sıralarından alkışlar)
CHP
GRUBU ADINA CEMAL OKAN YÜKSEL (Eskişehir) – Sayın Başkan, değerli
milletvekilleri; akşamın bu ilerleyen saatlerinde hepinizi saygıyla
selamlıyorum.
Cezaî
Konularda Uluslararası Adlî İşbirliği Kanunu Tasarısı, maalesef, Adalet
Komisyonunda ve alt komisyonda yeterli çalışma yapılmadan, alelacele, çok büyük
bir hızla geçirildi. 
Sayın
grup başkan vekilleri, vallaha, arkanıza bir dönün, bakın. Ben şimdi, 1, 2, 3,
4, 5, 6, 7, 8, 9, 10 kişi sayıyorum, bari siz dinleyin, en azından
söylediklerimiz bir yerine varsın çünkü muhalefet olarak taleplerimizi şey
yapacağız. Yani 317 milletvekilinin sahibi AKP’nin 8-9 milletvekiliyle burada
temsili millî iradeye duyduğunuz saygının da bir tezahürü olsa gerek. (CHP
sıralarından alkışlar)
COŞKUN
ÇAKIR (Tokat) – 4 partiyiz, 4.
CEMAL
OKAN YÜKSEL (Devamla) – Türkiye Büyük Millet Meclisine son yıllarda “yargı
paketi” adı altında sunulan tasarı ve tekliflerin içeriğinde yargı mevzuatına
yönelik gerekliliğin dışında konjonktürel olguyu esas alan değişiklikler göze
çarpmaktadır, bu doğaldır da. Şimdi huzurlarınızdaki yasa da Avrupa Birliği
vize muafiyeti noktasında alelacele getirilen taslak ve tasarılardan birisidir.
Bu kadar önemli bir kanunun, onlarca uluslararası sözleşmeyle daha önce
çerçevesi çizilmiş bu kadar önemli bir konunun topu topu üç günde alelacele
Komisyondan geçirilmesi gerçekten takdire şayan. Yani Hükûmetin bir oldubitti
mantığıyla bu kadar önemli yasaları, uluslararası arenada memleketimizin bakış
açısını getiren yasaları geçirmesi hukuk devleti ilkesini zedelemektedir. Bu
yaratılan olgu, hukuk devleti ilkesiyle bağdaşmayan, yargıya ve Parlamentoya da
güveni giderek ortadan kaldıran sonuçlar yaratmaktadır. 
Kanun
tasarısının gerekçesinde de belirtildiği üzere, Avrupa Birliği vize serbestliği
için öngörülen şartlardan birisi de cezai konularda uluslararası adli iş
birliğiyle ilgili müstakil bir düzenleme yapılmasıydı. 
Tasarıyla
ilgili yapılan teknik çalışmalar neticesinde -burası çok önemli- esas
itibarıyla yasal düzenlemenin ilk hâli yani Barolar Birliğine, meslek
kuruluşlarına gönderilen ilk hâli 200 maddenin üzerindeydi arkadaşlar. Biz
meslek kuruluşlarına gönderilen tasarıdan Adalet Komisyonuna gelmeden önce bir
çalışalım dedik, çalıştık. Adalet Komisyonuna tasarı bir geldi, 38 madde. Şu
170 küsur madde ne oldu? Hani inek mi yedi, dağa mı kaçtı, yandı bitti kül mü
oldu? Yani ilk hâlde düzenlenen bu 200 maddenin 170 maddesinin Parlamentonun
iradesinden kaçırılmasının amacı nedir? Ben söyleyeyim. Anayasa’nın 7’nci
maddesinde, yasama yetkisinin kim tarafından -yani bu Parlamento tarafından-
kullanılacağı açıkça belirtilmiş olmasına rağmen, bu 170 maddeyi maalesef AKP
Hükûmeti, Parlamentodan yetki devriyle, yönetmelikler yoluyla düzenlenmek üzere
Bakanlığa teslim ediyor arkadaşlar. Anayasa Mahkemesi birçok kararında “kanunla
düzenleme” ilkesine atıf yaparak, aynı zamanda yasama yetkisinin de Türkiye
Büyük Millet Meclisine ait olduğunu ve bu yetkinin devredilemeyeceğini öngören
Anayasa’nın 7’nci maddesini ve hukuk devletini düzenleyen 2’nci maddeyi esas
alarak değerlendirme yapmakta ve bu düzenlemeleri iptal etmektedir. Egemenliğin
bir yansıması olan cezalandırma yetkisi söz konusu devletin egemenlik alanıyla
sınırlı olup başka bir devletin, başka bir egemen devletin ülkesinde bu yetkiyi
kullanması pek tabii ki söz konusu değil. İşte, huzurlarımızdaki bu yasa yani
aslı 200 madde olan fakat Parlamentoya 38 madde olarak getirilen ve kalan 170
maddesi Adalet Bakanlığı tarafından yönetmeliklerle düzenlenmesi beklenen bu
yasa, işte, bir devletin bizim ülkemizde ceza kovuşturması yapıp
yapamayacağıyla ilgili. 
Şimdi,
bu kanun tasarısının gerekçesinde de belirtildiği üzere, Avrupa Birliği vize serbestliği
demek, Schengen uygulamasının bu yasal düzenlemeyle ülkemizi kapsaması anlamına
geliyor. Bu ne anlama geliyor? Anılan anlaşmaya taraf olan devletler egemenlik
yetkilerinin bir kısmından feragat etmek suretiyle, anlaşmaya taraf başka bir
devlete o devletin kendi ülkesinde belirli koşullar altında sınır ötesi
“observasyon” ve sıcak takip yapma olanağı veriyor. Bu denli önem arz eden
konuların Adalet Komisyonundan ve Türkiye Büyük Millet Meclisinden kaçırılarak
Adalet Bakanlığı tarafından yönetmeliklerle düzenlenmesine olanak sağlanması da
ayrı bir vahamet konusu.
Anayasa’da
öngörülen ayrık durumlar dışında, yasalarla düzenlenmemiş bir alanda yasayla
yürütmeye genel nitelikte kural koyma yetkisi verilemiyor ama geçenlerde, bir
milletvekiliniz çıktı “Yasama da bizde, yürütme de bizde, yargı da bizde.” diye
bir itirafta bulundu. Bu kanunda o itirafın aslında çok somut bir örneğini
göreceğiz.
Şimdi,
taraf olduğumuz Ceza İşlerinde Karşılıklı Adli Yardım Avrupa Sözleşmesi’nde
-kısa adıyla CİKAYAS- olan delil, dosya ve belgelerin gönderilmesi hükmü yasa
tasarısında yok. Dolayısıyla, adli yardımlaşma talepleri kapsamında belge talep
edildiğinde, müstakil mevzuatımızda buna ilişkin bir düzenleme olmaması
nedeniyle delillerin, transferin reddedilebileceği düşünülüyor. 
Ayrıca,
gene CİKAYAS’ta yer alan tanık ve bilirkişilerin ifade vermesi, tanık ve
bilirkişilerin yabancı devletin adli makamları önüne bizzat çıkması, tanık
sıfatıyla veya yüzleştirilmek amacıyla tutuklunun geçici nakli ve bağışıklık,
hususiyet ilkesi tasarıda gene yok. 
Suçluların
İadesine Dair Avrupa Sözleşmesi’nde yani SİDAS’ta yer alan hususilik ilkesi
tasarıda yok. 
Ama,
tasarıda çok önemli bir şey var: Tasarının 2’nci maddesinde Adalet Bakanlığı
merkezî makam olarak tanımlanıyor ve pek çok maddede de bu merkezî makama yani
Adalet Bakanlığına çok önemli yetki ve görevler veriliyor. Ancak, bu görev ve
yetkilerin, örneğin 3’üncü maddenin (4)’üncü fıkrasında olduğu gibi, yargı
mercilerinin de üstünde konumlanmayı gerektirecek amir hükümler içermesi
gözetildiğinde, bu durumun siyasi bir makam olan Adalet Bakanlığının yargı
mercilerinin üstünde konumlanması sonucunu yarattığı, güçler ayrılığı ilkesine
aykırı olduğu çok açıkça görülmektedir. Ben, aynı, okuyayım bu maddeyi, diyor
ki: “Merkezî Makam -yani Adalet Bakanlığı- devletlerce ileri sürülen şartları
kabul edebilir veya istenen teminatı verebilir. Merkezî Makamca kabul edilen
şartlar veya verilen teminatlar adlî mercileri bağlar.” Yani, Adalet Bakanı
yargının üstünde, yargıya talimat veren bir konumda konumlandırılıyor. İşte,
bu, güçler ayrılığı ilkesine aykırı bir durum. 
Kuşkusuz
ki devletlerin diğer devletlerle ilişkilerinde egemenlik haklarını gözetme
kaygısıyla bazı işlemlerde yürütme organına yetki tanıması doğal gibi görünse
de bu durum yargının görev alanına doğrudan müdahaleyi gerektirici nitelikte
olmamalı. Kaldı ki her ne kadar idarenin her türlü eylem ve işlemine karşı
yargı yolu açık olsa da Adalet Bakanlığının tasarruflarının yargısal denetime
sahip olacağı düşünülse de sonuçta, çok az kişinin bildiği bir uluslararası
yazışma faaliyetinin yargı önüne götürülmesi zor görünmekte. 
Yine,
HSYK’nın Başkanı konumundaki bir Bakanın olumsuz kararlarına karşı HSYK’ya tabi
yargı mensuplarının karşı çıkması da konjonktürel olarak uzak bir olasılık.
Anayasa’mızın 138’inci maddesinin ikinci fıkrasında “Hiçbir organ, makam, merci
ve kişi, yargı yetkisinin kullanılmasında mahkemelere ve hâkimlere emir ve
talimat veremez; genelge gönderemez; tavsiye ve telkinde bulunamaz.” hükmü var.
Dolayısıyla, merkezî makamın yani Adalet Bakanlığının yargı mercisi adına
taahhüde girmesi ve bunu yargı mercisine bağlamasının Anayasa’nın 138’inci
maddesine de aykırı bir durum yaratacağı açık. 
Tasarının
11’inci maddesinin (1)’inci fıkrasında cinsel kimliğin iade edilmeme nedeni
olarak gösterilmemesi doğru değil. Şimdi, bizim yasalarımızda eş cinsellik bir
suç değil fakat çoğu ülkenin yasalarında eş cinsellik idamı gerektirecek bir
suç. Cinsel tercihin iade edilen ülkede eziyet, fena muamele ya da idamı
gerektirmesi hâlinde iade edilmemenin gerektiğinin kanun tasarısında mutlaka
olması gerekir. 
Yine,
savaş suçunun siyasi suç olarak kabul edilmemesi uzun vadede ülkemizi
uluslararası alanda güç duruma düşürmektedir. 
22’nci
maddede, merkezî makama yani Adalet Bakanlığına iade taleplerini reddetme
konusunda soyut ve geniş bir takdir yetkisi tanınmaktadır. Benden önceki
hatiplerin söylediği gibi, aslında bu ilk etapta şu ünlü Reza Zarrab’la ilgili
adli iş birliği taleplerinde Adalet Bakanının işlerine gelmediği durumda bilgi
ya da belgeyi diğer devlete vermesinin engellenebileceği düşünülmektedir. Keza,
aynı durum infazın devrinde de söz konusu. 
Tasarının
30’uncu maddesinde yer alan, Türkiye’ye hükümlü naklinin bir anlamda soyut
yetkiyle Adalet Bakanlığına bırakılması, infazını memleket toprağında geçirmek
isteyen Türk vatandaşlarının hakkını açıkça sınırlandıran bir girişim. 
Bu
çerçevede Cezaî Konularda Uluslararası Adlî İşbirliği Kanunu Tasarısı’yla temel
ilkelerin konulması, çerçevenin çizilmesi, sınırsız, belirsiz geniş bir alanın
idarenin düzenlemesine bırakılmaması gerekmektedir. Oysa, bu alanda taraf
olduğumuz uluslararası sözleşmeler çerçevesinde tasarı incelendiğinde,
uluslararası sözleşmelerde temel olan bazı hususların tasarıda düzenlenmediği
görülmekte. 
Tasarının
“Yönetmelik” başlıklı 35’inci maddesinde, biraz önce anlattığım gibi, aslında,
aslı 200 madde olan fakat 38 maddeye indirilen ve kalan 170 maddenin Adalet
Bakanlığının yönetmeliklerle düzenlemesini sağlayacak bir düzenleme var. Yani
aslında, daha çok fazla şey söylenebilir fakat görüyorum ki bu teknik konular
sayın milletvekillerinin, AKP’li milletvekillerinin çok fazla ilgisini çekmiyor.
O zaman, biraz ilgilerini çekecek şeylerden bahsedelim.
Şimdi,
son haftalarda görüyoruz ki bu kürsüye çıkan çoğu AKP’li hatip Cumhuriyet Halk
Partisini HDP’yle ya da bizim açık nitelediğimiz, terör örgütü PKK’yla aynı
paralelde göstermeye çalışıyor. 
Arkadaşlar,
paralel bizde olmaz. Hani sizin eski ortağınız, şimdiki paraleliniz olan
cemaate de dikiz, size de dikiz, terör örgütü PKK’ya da dikiz, IŞİD’e de dikiz.

Şimdi,
düşünüyorum ben yani biz ne yaptık da ya da ne yapmadık da böyle bir algı
yaratmaya çalışıyorsunuz? Biraz araştırdım, acaba kim PKK’ya yakın, PKK kimin
gözünün nuru, bir bakalım. Ben, geçenlerde de yaptım, Sayın Bostancı kızdı bana
“Sen işine gelenleri söylüyorsun.” diye, gene işime gelenleri söyleyeceğim.
Cumhurbaşkanı Erdoğan demiş ki: “PKK’yla görüşen arkadaşı ben gönderdim,
sıkıntısı olan varsa bana söylesin.” Başbakan Yardımcısı Yalçın Akdoğan demiş
ki: “Öcalan’ın olayları okuma kabiliyeti ve tecrübesi var, o bölgenin yeni
aktörüdür.” Beşir Atalay “Abdullah Öcalan Kürtlerin lideridir, onun mesajları
bizim de düşüncemizdir.” demiş ve Başbakan Yardımcınız Bülent Arınç “Sayın
Öcalan demeyi ve PKK bayrağı açmayı suç olmaktan çıkardık.” demiş. 
Şimdi,
doğru, belki halkımızın haberi yok, gerçekten de siz bunları suç olmaktan
çıkardınız. Şimdi de Sayın Cumhurbaşkanı, Sayın Başbakan diyor ki: “Şu
dokunulmazlıkları kaldıralım, HDP’lileri yargılayalım.” Yargılayamazsınız,
yargılayamayacaksınız. Neden biliyor musunuz? Siz bunları, gerçekten de 6551
sayılı Yasa’yla suç olmaktan çıkardınız. Terörün Sona Erdirilmesi ve Toplumsal
Bütünleşmenin Güçlendirilmesine Dair Kanun’u 10/7/2014’te kabul ettiniz ve
terör örgütünün propagandasını yapmayı suç olmaktan çıkardınız. Buyurun elimde,
6 maddelik bir kanun. HDP’li vekillerin dokunulmazlığı kalksa bile, kendi
çıkardığınız kanun yüzünden onları yargılayamayacaksınız. Ben HDP’li vekillerin
dokunulmazlık dosyalarına şöyle bir göz gezdirdim; yüzde 80’i terör örgütünün
propagandasını yapmak. İşte, sizin çıkardığınız bu 6551 sayılı Yasa’yla
maalesef, terör örgütünün propagandasını yapmayı, Sayın Arınç’ın söylediği gibi
“Sayın Öcalan” demeyi, PKK bayrağı açmayı suç olmaktan çıkardığınız için,
amacınıza ulaşamayacaksınız.
Şimdi,
biz ne yapmışız? PKK’yla Oslo’da göz göze oturan sizsiniz, HDP’yle
Dolmabahçe’de diz dize oturan sizsiniz, Salih Müslim’i kırmızı halılarla
karşılayan sizsiniz. Terör örgütünün bombacısının cenazesine gitti diye
eleştiriyorsunuz HDP’yi, tarihini de söyleyeyim…
RAMAZAN
CAN (Kırıkkale) - Ya, savunmak sana mı düştü!
CEMAL
OKAN YÜKSEL (Devamla) - Galip Ensarioğlu bir terörist olan Şerzat Diyarbaz kod
adlı Abdulkadir Durgın’ın taziye çadırına gitmedi mi? Mazereti de “O zaman PYD
terör örgütü değildi.” Habur’da teröristleri davul zurnayla karşılayan
sizsiniz. Hâkimleri teröristin ayağına götüren sizsiniz. Bu ülkenin şanlı
Silahlı Kuvvetlerinin “Şurada terörist yığınak yapıyor, burada bomba
hazırlıyor, burada eylem hazırlığında.” diye 290 defa valiliklerden izin
istemesine rağmen, valiliklere izin verdirmeyen sizsiniz. Şimdi, kim oluyor
PKK’nın destekçisi? 2002’de, siz geldiğinizde terör mü vardı? Yani, şimdi Sayın
İçişleri Bakanı konuşmasında dedi ki: “Biz geldiğimizde olağanüstü hâl vardı,
kim diyor biz geldiğimizde terör yoktu?” E, yoktu. İşte, o olağanüstü hâl sonuç
vermiş idi; ölen, şehit haberi falan gelmiyordu. Hani, 2002’de şehitler
oluyordu da bizden saklıyorduysanız, onu bilemem. Amma velakin, kendi, terör
örgütü PKK’yı, iyi niyetle ya da kötü niyetle, palazlandıracak her türlü
icraatı yapan, işine geldiğinde “çözüm süreci” diye konuşup “Seni başkan
yaptırmayacağız.” dediler diye çözüm sürecini buzdolabına kaldıran, Dağlıca’da
16 askerimiz şehit olduğu gece “Bazı şehit babalarının karakteri bozuk.” diyen
sizsiniz. Şimdi bize söyleyin: PKK’nın destekçisi biz miyiz, siz misiniz? 
Yüce
heyetinizi saygılarımla selamlıyorum. (CHP sıralarından alkışlar)
BAŞKAN
– Teşekkür ederim. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatip konuşması esnasında hem bizim CHP’yle
paralel bir yerde durduğumuzu ifade etti hem de…
BAŞKAN
– “…iddia ediyorsunuz.” dedi Adalet ve Kalkınma Partisine. 
İDRİS
BALUKEN (Diyarbakır) – Kürsüden, tabii, o pozisyonu ortaya koyunca da bir
sataşma oldu.
BAŞKAN
– Soralım kendisine isterseniz, bir açıklama yapsın.
İDRİS
BALUKEN (Diyarbakır) – Aynı zamanda, yaptığımız siyasi faaliyetlerin aslında
terör örgütünün propagandası olduğunu ama AKP’nin çıkardığı yasalarla da suç
olmaktan çıktığını iddia etti. Açık bir sataşma var. 
ADALET
BAKANI BEKİR BOZDAĞ (Yozgat) – Bir sataşma yok. 
BAŞKAN
– Şimdi, eğer böyleyse elbette ki var ama konuşmacının bu son bölümdeki, bu
söylediğiniz kısımların olduğu bölümü dikkatle dinledim. Burada yani sizin
grubunuzla, HDP’yle ilgili bir bağlantı kurmadı. Sadece PKK’yla ilgili bu
analizi yaptı. 
İDRİS
BALUKEN (Diyarbakır) – Hayır, Sayın Başkan. Ne alakası var yani? PKK’lilerin
burada fezlekeleri yok. “O fezleke dosyalarının hepsini inceledim, terör örgütü
propagandası olan faaliyetleri siz suç unsuru olmaktan çıkardınız.” dedi.
BAŞKAN
– Peki, buyurun. 
İki
dakika. 
Tartışmayalım,
öyle algılıyorsanız, buyurun. 
VIII.- SATAŞMALARA İLİŞKİN KONUŞMALAR
(Devam)
5.- Diyarbakır Milletvekili İdris
Baluken’in, Eskişehir Milletvekili Cemal Okan Yüksel’in 278 sıra sayılı Kanun
Tasarısı’nın tümü üzerinde CHP Grubu adına yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; tabii, sosyal demokrat olduğunu iddia eden bir
partinin milletvekili buraya gelip düşünce, ifade, örgütlenme özgürlüğü tanımı
içerisine giren siyasi çalışmaları bir terör örgütü propagandası gibi sunarsa
CHP’nin durumunu herhâlde çok fazla konuşmaya gerek kalmaz ama yine biz yakın
hafızayı biraz hatırlatmak istiyoruz. 
Yani
siz, önce, AKP’nin savaş politikalarına ve darbe konseptine eklemlendiniz.
Hatırlar mısınız, 7 Hazirandan sonra birileri toplum içerisine henüz
çıkamayacakken siz koşa koşa, hemen can simidi attınız. Deniz Baykal’ın yaptığı
görüşmeleri, istikşafi keklenmeleri diyeyim, bütün onlardan sonra şimdi
dokunulmazlık üzerinden yapılacak olan rejim değişikliğini, bütün bunlarda siz
nereye eklemlendiniz? Sizin pozisyonunuz son derece nettir. Yani, AKP bugüne
kadar ne zaman sıkışmışsa CHP devletçi, statükocu bir refleks üzerinden AKP’yi
kurtaran bütün hamleleri yapmıştır, açıktır, nettir. Bunun için de özellikle 7
Haziran seçimlerinden sonra, MİT Müsteşarından Genelkurmay Başkanlığının
görevlilerine kadar, size “Devletin bekası tehlike altındadır.” brifingleri
verildi. 
Dolayısıyla,
siz hem AKP’nin darbe sürecinde hem savaş sürecinde hem de şimdi
dokunulmazlıklar üzerinden yapacağı, rejim değişikliği anlamına gelecek olan bu
Meclisi tasfiye sürecinde AKP’yle paralel falan değilsiniz, kol kolasınız. Bizim
açımızdan tablo son derece nettir ama biz, sizden çok, sizin yönetiminizden çok
size oy veren milyonların iradesini ve duruşunu önemsiyoruz. O insanların
tamamı siz darbeye karşı çıkasınız diye, savaş politikalarının bir parçası
olmayasınız diye, Türkiye’yi bir diktatörlüğe mahkûm etmeyesiniz diye oy verdi.
(Mikrofon
otomatik cihaz tarafından kapatıldı)
İDRİS
BALUKEN (Devamla) – Biz onlara duyduğumuz saygının gereği, sizin yapmadığınız
işi yapacağız. (HDP sıralarından alkışlar)
BAŞKAN
– Teşekkür ederim Sayın Baluken.
ÖZGÜR
ÖZEL (Manisa) – Sayın Başkanım…
BAŞKAN
- Sayın Özel…
ÖZGÜR
ÖZEL (Manisa) – Sayın grup başkan vekili konuşması sırasında dört beş farklı
argümanla, Cumhuriyet Halk Partisini Adalet ve Kalkınma Partisiyle kol kola
olmakla, istikşafi görüşmeleri -yakışıksız bir tanımlamayla- kandırılma gibi
-ben aynı kelimeyi kullanmayayım burada- ve yine, Adalet ve Kalkınma Partisi ne
zaman sıkışırsa CHP’nin ona can simidi attığı gibi, siyasi eleştirilerin de
üzerinde, partimiz açısından hakaret kabul edeceğimiz birtakım tanımlamalarda
bulundu. Müsaade ederseniz, cevap hakkımı kullanmak istiyorum.
BAŞKAN
– Buyurun, iki dakika Sayın Özel. (CHP sıralarından alkışlar)
6.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; Halkların Demokratik
Partisinin Sayın Grup Başkan Vekili, Cumhuriyet Halk Partisini, partimizi
AKP’nin politikalarına eklemlenmek ve darbe politikalarını meşrulaştırmakla
suçluyor; bunun bir eleştiri olmasından öte Cumhuriyet Halk Partisine hakaret
ediyor. Ama, biz bir partinin bir partiye eklemlenmesi… “Kendisini sosyal
demokrat, sol bir parti olarak ifade eden” derken -kendileri partilerini nasıl
tanımlıyorlar, onu belki birazdan kürsüye geldiklerinde ifade ederler ama- biz
kendilerinin, Adalet ve Kalkınma Partisi ile bize “istikşafi keklenme” diye
söylediği, ama barış süreci, çözüm süreci keklenmesi sırasında, AKP’nin Gezi
olaylarına “darbe” dediği süreçte, bir milletvekiliniz ilk gecesinde oradayken
sadece, saraydan partinize gelen mesajlarla Genel Başkanınızın “Darbeyi gördük,
gençlerimizi oradan çektik.” noktasındaki yaklaşımı, herhâlde partinizin siyasi
tarihinde ve Türkiye’de Gezi olaylarını izleyen herkesin hafızalarında sizler
açısından bir utanç sayfasıdır. (CHP sıralarından alkışlar) Bunu bir görmek
lazım. 
Bunun
yanında, “AKP ne zaman sıkıştıysa onunla kol kola girmek” derken… Bunu, Allah
yazdıysa bozsun. Cumhuriyet Halk Partisi, AKP’nin ekonomik anlamda, sosyal
anlamda, iç güvenlikle ilgili, dış politikayla ilgili yapmış olduğu her
icraatta Türkiye Cumhuriyeti'nin ve bu ülkede yaşayan onurlu insanların
hakkını, hukukunu gözetecek muhalefet anlayışını ortaya koymaktadır. Sizin, bir
anlaşma içinde olduğunuz ama bu anlaşmada size vadedilenlerden ve sizin onlara
vadettiklerinizden, bu Meclis çatısı dışında yaptığınız anlaşmalardan birileri
geri durduğunda AKP’ye muhalif, ama birlikte olduğunuz zaman da kol kola
olmanın da ötesinde halaya durduğunuzu da hepimiz hatırlıyoruz, görüyoruz. 
Çok
teşekkür ederim. Saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Özel.
CEMAL
OKAN YÜKSEL (Eskişehir) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Grup Başkan Vekili, tekrar çözüm süreci üzerinden,
AKP’yle iş birliği yaptığımızı ve Gezi süreciyle ilgili de tamamen çarpıtılmış
bilgilerle…
BAŞKAN
– Buyurun Sayın Baluken.
Süreniz
iki dakika.
7.- Diyarbakır Milletvekili İdris
Baluken’in, Manisa Milletvekili Özgür Özel’in sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
TAHSİN
TARHAN (Kocaeli) – Başkanım, şu toplantı tutanaklarından da bahset yani biz de
bilelim.
İDRİS
BALUKEN (Devamla) – Aramızdaki fark ne biliyor musunuz arkadaşlar? Biz çözüm
sürecinde yaptığımız bütün çalışmaların arkasındayız, gururla ve onurla
söylüyoruz. O dönem AKP iktidarda olduğu için muhatabımız AKP’ydi, başka bir
hükûmet olup da çözüm sürecine girmiş olsaydı onlarla o süreci yürütürdük ve
Türkiye siyaset tarihinin en değerli işini yaptık. İki buçuk yıl boyunca bir
tek canı bile o yaptığımız çalışmalar vesilesiyle kurtarmışsak bundan daha
değerli, daha onurlu bir şey yok ama siz yaptığınızın arkasında durabiliyor
musunuz? Siz bu savaş sürecinin, darbe sürecinin eklemlenmesiyle ilgili
süreçleri, istikşafi görüşmeleri sahiplenebiliyor musunuz? 
KAZIM
ARSLAN (Denizli) – Çözüm süreci nereye geldi Başkan?
İDRİS
BALUKEN (Devamla) – Deniz Baykal’ın Tayyip Erdoğan’la yaptığı gizli
görüşmeleri, şimdi rejim değişikliğine vereceğiniz onayı getirip burada
sahiplenebiliyor musunuz? Aramızdaki fark o. 
Diğer
taraftan, Gezi sürecinin başından sonuna kadar bizim partimiz Gezi sürecinin
aktif, motor, dinamik gücüydü, Taksim’deki aktif, dinamik kitle zaten HDP’ydi.
İlk gün, hatırlayın, milletvekilimizin orada oluşturmuş olduğu bir
duyarlılıktan son güne kadar HDP, Gezi’nin asıl ruhunu yansıtan daha fazla
demokrasi, yerinden yönetim ve ekolojik duyarlılık, özgürlüklerin
genişletilmesiyle ilgili bütün taleplerin arkasında yer aldı. Ama, ne zaman ki
birtakım ulusalcı ve milliyetçi çevreler -HDP bürolarını da dâhil etmek üzere-
her tarafta HDP bürolarına saldırmaya başladılar, meseleyi bir iç savaş
boyutuyla, bir Türk-Kürt savaşı boyutuyla ele almak istediler. Tabii ki biz o
ortaya çıkan ve Gezi direnişinin ruhuna uymayan o anlayışı da mahkûm ettik, onu
bugün de mahkûm etmeye devam ediyoruz. Keşke bizim kadar yaptığınız
çalışmaların arkasında olsanız. 
Çözüm
süreciyle ilgili kim, hangi bilgiyi merak ediyorsa o süreçle ilgili bütün
bilgileri paylaşmaya hazırız. Bugün başlasın, bugün de o sürecin içerisinde yer
alırız. (HDP sıralarından alkışlar) 
BAŞKAN
– Teşekkür ederiz. 
Siz
konuşmayacaksınız… Peki. 
CEMAL
OKAN YÜKSEL (Eskişehir) – Konuşacağız efendim. 
ÖZGÜR
ÖZEL (Manisa) – Yok, eğer söz veriyorsanız, Cemal Bey…
BAŞKAN
– Hayır, bilmiyorum, talebi nedir? 
ÖZGÜR
ÖZEL (Manisa) – Ha, tamam. 
BAŞKAN
– Talebi nedir bilmiyorum, Sayın Özel.
ÖZGÜR
ÖZEL (Manisa) – Sayın Başkan, Sayın Grup Başkan Vekili yine konuşması sırasında
partimizi önümüzdeki günlerde olabilecek bir rejim değişikliğine destek vermeye
hazırlanmakla suçladı, buna cevap vermek istiyorum. 
BAŞKAN
– Buyurun, iki dakika. 
8.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
ÖZGÜR
ÖZEL (Manisa) – Teşekkür ederim. 
Sayın
Başkan, değerli milletvekilleri; öncelikle şu Gezi meselesine bir açıklık
getirmek lazım. Gezi olayları, o kışlanın yapılmak istendiği Gezi Parkı’nda
ağaçlar kesilmeye niyetlenildiğinde, altına gençler, aktivistler ve doğaya
sahip çıkanlar çadırlarını kurduğunda İstanbul Büyükşehir Belediyesi
zabıtalarının saldırmasıyla başladı. Bu başlangıçta 1-2 milletvekilinizin orada
olduğu ve kurumsal olarak da orada temsil edildiğiniz doğrudur. Ama, ardından
Eş Genel Başkanınızın daha sonra “Gezi’de darbeyi gördük ve kitlemizi,
vekillerimizi oradan çektik.” dediğini gayet net hatırlıyoruz. Ama, iradesini
kurumsal tavrınızdan özgürleştirmiş Kürt gençlerinin Gezi’de bulunması,
Halkların Demokratik Partisinin Gezi’yi darbe olarak gören dönemin Başbakanının
talimatıyla oradan çekilmiş olduğu gerçeğini değiştirmez, bir kez bunu
söyleyelim.
Ayrıca,
biz, Cumhuriyet Halk Partisi olarak, Adalet ve Kalkınma Partisinin 7 Haziranda
tek başına iktidarı kaybettiği süreçte, ilk geceden itibaren, AKP
politikalarına karşı emeklileri, emekçileri, asgari ücretlileri, esnafı,
memuru, köylünün yüzünü güldürecek olan ekonomik politikalarımızı bizden sonra
tekrar eden ve bizim de memnuniyet duyduğumuz, 3 muhalefet partisinin bir
şekilde -Adalet ve Kalkınma Partisi olmaksızın- Hükûmet oluşturmasının ve
özellikle, 4 bakanla ortaya çıkan 17-25 Aralık süreci, tarihin en büyük
yolsuzluk süreciyle ilgili hesap vermelerini sağlayacak, AKP iktidarı
tarafından on üç yıl boyunca ezilmiş olanlara biraz olsun nefes aldıracak bir
cumhuriyet hükûmeti için her yolu denedik. Ama, Cumhuriyet Halk Partisi yaptığı
tüm görüşmelerin arkasındadır. AKP’yle o görüşmeler sonucunda vardığımız nokta
da bir stratejik ya da koalisyon ortaklığı değil, farklı sıralarda siyaset
yapmaktır.
Arz
ederim. (CHP
sıralarından alkışlar) 
BAŞKAN – Teşekkür ederim Sayın Özel. 
CEMAL OKAN YÜKSEL (Eskişehir) – Sayın Başkan…
BAŞKAN - Sayın Yüksel, sizi dinleyeceğim. 
MEHMET
NACİ BOSTANCI (Amasya) – Sayın Başkan, bu, sabaha kadar böyle sürebilir. 
İDRİS
BALUKEN (Diyarbakır) – Sürerse sürer yani. Siz mi yöneteceksiniz? İç Tüzük var.

BAŞKAN
– Sayın Bostancı, müsaade eder misiniz. 
MEHMET
NACİ BOSTANCI (Amasya) – Ama, böyle olmaz. 
BAŞKAN
– Müsaade eder misiniz, Sayın Yüksel’i dinleyeceğim.
CEMAL
OKAN YÜKSEL (Eskişehir) – Efendim, Sayın Bostancı İç Tüzük’te bulunan
haklarımızı da engelleyecekse lütfen engellesin. 
MEHMET
NACİ BOSTANCI (Amasya) – Hiçbir şeyi engellediğim yok. 
BAŞKAN
– Sayın Yüksel, siz bana talebinizi söyleyin lütfen. 
İDRİS
BALUKEN (Diyarbakır) – Bostancı’nın bakış açısına göre konuşmayız. 
CEMAL
OKAN YÜKSEL (Eskişehir) – Efendim, sayın hatip söylemediğim birtakım sözleri
söyledim diye atfederek…
BAŞKAN
– Nedir onlar? 
CEMAL
OKAN YÜKSEL (Eskişehir) – “Siyasi faaliyetlerimizi terör propagandası olarak
nitelendirdi.” dedi.
BAŞKAN
– Açıklama yapmak istiyorsunuz yani?
CEMAL
OKAN YÜKSEL (Eskişehir) – Evet. 
BAŞKAN
– O zaman yerinizden bir dakika…
CEMAL
OKAN YÜKSEL (Eskişehir) – Hayır, sataşmadan dolayı efendim, oradan sataşıldı… 
BAŞKAN
– Bakın, açıklama yapacaksınız, “Ben öyle söylemedim, şöyle söyledim.”
diyeceksiniz.
CEMAL
OKAN YÜKSEL (Eskişehir) – Peki efendim. 
BAŞKAN
- Yerinizden bir dakika veriyorum size ve grup başkan vekillerini de gündeme
davet ediyorum 66’ncı maddeyle ilgili olarak. Biz burada Gezi olaylarını veya
ona bağlantılı olarak partilerin tutumlarını konuşmuyoruz. Bu konuyla ilgili
kimseye de söz verme niyetinde değilim. 
Buyurun.

V.- AÇIKLAMALAR (Devam)
21.- Eskişehir Milletvekili Cemal Okan
Yüksel’in, Diyarbakır Milletvekili İdris Baluken’in sataşma nedeniyle yaptığı
açıklamasındaki bazı ifadelerine ilişkin açıklaması
CEMAL
OKAN YÜKSEL (Eskişehir) – Evet, Sayın Başkan, sayın HDP grup başkan vekili
benim siyasi birtakım faaliyetlerini terör propagandası olarak nitelendirdiğimi
söyleyerek söylemediğim sözleri tarafıma atfetmiştir. Hâlbuki, ben aynen “PKK
bayrağı açmayı ve bebek katiline ‘Sayın Öcalan’ demeyi suç olmaktan çıkardık.”
diye kastedilen 6551 sayılı Yasa’yı söylemiştim, yoksa onların siyasi birtakım
propagandalarını terör propagandası olarak nitelendirmedim ama eğer kendisi PKK
bayrağının altında siyaset yapmak ya da bebek katiline “Sayın Öcalan” demek
istiyorsa ve bunları siyasi faaliyet olarak nitelendiriyorsa artık sözün
bittiği yerdeyiz. Teröriste “terörist” demek gerekir, bebek katiline “bebek katili”
demek gerekir. 
Teşekkür
ediyorum. 
BAŞKAN
– Teşekkür ederim. 
İDRİS
BALUKEN (Diyarbakır) – Sayın Başkan…
BAŞKAN
– Efendim Sayın Baluken.
İDRİS
BALUKEN (Diyarbakır) – Yani hem Sayın Özel hem de sayın milletvekili
konuşmasında tekrar sataşmada bulundu. 
BAŞKAN
– Ne denildi? 
Sayın
Baluken, bakın, karşılıklı konuşmalar yapıldı, açıklama hakkı, cevap hakkı
noktasında hepinize, talep edenlere eşit bir şekilde söz hakkı verdim ama siz
de takdir edersiniz ki bunu bir noktada durdurmamız gerekiyor. 
İDRİS
BALUKEN (Diyarbakır) – Hayır, öyle bir şeyimiz yok.
BAŞKAN
– 66’ncı madde, gündeme bağlılık ilkesi, hepinizi gündeme davet etmek
zorundayım, lütfen. 
İDRİS
BALUKEN (Diyarbakır) – Sayın Başkan, sataşma…
BAŞKAN
– Bunu anlayışla karşılamanız dileğiyle, size iki dakika söz veriyorum ve diğer
grup başkan vekillerinden ve sizden de lütfen, bu tartışmayı burada kesmenizi
özellikle rica ediyorum.
Buyurun.
(HDP sıralarından alkışlar) 
VIII.- SATAŞMALARA İLİŞKİN KONUŞMALAR
(Devam)
9.- Diyarbakır Milletvekili İdris Baluken’in,
Manisa Milletvekili Özgür Özel’in sataşma nedeniyle yaptığı konuşması ile
Eskişehir Milletvekili Cemal Okan Yüksel’in yaptığı açıklaması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; şimdi, Sayın Özel de çok iyi biliyor ki Gezi
sürecinin başından sonuna kadar HDP orada Gezi sürecinin aktif dinamik
kitlesinin dile getirmiş olduğu bütün taleplerin arkasında yer aldı ve Gezi
sürecinin içinde bulundu. 
HALİS
DALKILIÇ (İstanbul) – Hepiniz aktiftiniz o zaman. 
İDRİS
BALUKEN (Devamla) – Ne zaman ki Gezi’den Lice’ye doğru bir köprü kurulmaya
başlandı, ne zaman karakol ve kalekollarla ilgili protestolarda AKP'nin
talimatlandırdığı kolluk güçleri Lice’de genç insanları katletmeye başladı, siz
o dönemden sonra HDP bürolarına yönelik saldırıları herhâlde takip
etmişsinizdir değil mi? Ve üzülerek belirtmek istiyorum ki yani HDP bürolarına
saldıran o kitlenin içerisindeki bayraklara bakarsanız, bizim o dönem ne demek
istediğimizi de çok iyi bilirsiniz. Yani, meseleyi Gezi ruhundan koparıp farklı
bir yöne çekmek, bir iç savaş boyutuna, bir Türk-Kürt savaşı boyutuna çekmek,
Gezi ile Lice arasındaki köprüyü yıkmak üzere birtakım merkezler harekete
geçince tabii ki HDP o anlamda gerekli olan tavrı ortaya koyar ve Gezi’nin
aktif dinamiğini, aktif dinamik bileşenini de o konuda uyarır. Biz, o anlamda
Gezi’yle ilgili bütün o süreçte yaşananların son derece net olduğunu, Gezi’nin
bağlamından bizzat sizin de partinizin dâhil olduğu başka bir konsept
tarafından koparılmaya çalışıldığını düşünüyoruz.
Şimdi,
bu “bebek katili” meselesine gelince: Sayın Vekilim, sizin Kürt meselesi başta
olmak üzere, Türkiye'deki temel meselelerin tarihini biraz okumuş olmanız
lazım. “Bebek katili” derken “Biz Dersim’de bebekleri katlederken kurşun
harcanmasın diye, mermi harcanmasın diye süngülerle hamile kadınların karnını
deşiyorduk.” diyenleri biliyoruz. Bu topraklarda kimin bebekleri katlettiğini,
kimin…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …yüz yıllık meseleleri buraya getirdiğini çok iyi
biliyoruz, şüpheniz olmasın.
Saygılar
sunuyorum. (HDP sıralarından alkışlar) 
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, Sayın Baluken konuşması sırasında partimizin de
doğrudan dâhil olduğu kişilerin HDP bürolarına saldırması gibi bir şeyle itham
etti. Cevap vermem gerekiyor.
BAŞKAN
– Sayın Özgür Özel, size de son kez söz veriyorum, daha sonra 69/2’deki hakkımı
kullanacağım, bunu da belirteyim.
Buyurun,
iki dakika.
ÖZGÜR
ÖZEL (Manisa) – Sayın Başkan, o, başka bir tartışma konusu.
İDRİS
BALUKEN (Diyarbakır) – Ara verebilirsiniz yani sataşma olursa cevap veririz
biz. Cevap vereceğiz.
BAŞKAN
– Ben ne yapmam gerektiğini biliyorum.
AHMET
YILDIRIM (Muş) – Ama Naci Bey söyledi size ne yapmanız gerektiğini.
BAŞKAN
– İlla fiilî bir müdahaleyle mi bu durumu atlatmamız gerekiyor Sayın Baluken? 
İDRİS
BALUKEN (Diyarbakır) – Tamam siz yapın, biz de İç Tüzüksel hakkımızı
kullanırız. 
BAŞKAN
– İlla fiilî bir müdahale mi yapacağım? 
69/2’yi
uygulayacağım. 
AHMET
YILDIRIM (Muş) – Sayın Başkan, bu cevabı Naci Bey'e de verseydiniz.
BAŞKAN
– 69/2’yi uygulayacağım bundan sonra.
Buyurun,
devam edin Sayın Özgür Özel.
Süreniz
iki dakika.
10.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Teşekkür ederim Sayın Başkan. 
Tabii,
sizin biraz önceki beyanlarınız çok ayrı bir tartışmaya, belki bir usul
tartışmasına konu olabilir.
BAŞKAN
– Buyurun, istediğinizi yapın.
ÖZGÜR
ÖZEL (Devamla) – Benim son konuşmacı olmam söylediğim sözlere muhataplarımın
cevap veremeyecek olması serbestisini getirir ki demokrasiye inanan bir
partinin sözcüsü olarak sizin tanıdığınız bu hukuksuz ve demokrasi dışı hakkı
kullanmayacağım. O yüzden eğer bir sataşmada bulunursam mutlaka cevap hakkının
kullanılması gerektiğini de düşünürüm. (CHP sıralarından alkışlar)
HALUK
İPEK (Amasya) – İç Tüzük, sataşma hukukunu düzenler.
ÖZGÜR
ÖZEL (Devamla) – Çok net olarak şunu ifade edelim: Biraz önce, geçmiş Genel
Başkanımızın da ismi zikredilerek yaptığı bir görüşmeden bahseden partinin
değerli grup başkan vekiline Sayın Celal Doğan’ın hangi partide siyaset
yaptığını, Cumhuriyet gazetesine verdiği röportajı ve Cumhurbaşkanının benzer
davetine icabet etmesini nasıl değerlendirdiklerini, Celal Doğan’la ilgili bize
yaptıkları eleştirinin benzerlerini parti içinde yapıp yapmadıklarını, bunu bir
disiplin meselesi olarak görüyorlarsa bu konuda hangi süreçleri işlettiklerini
sormak isteriz. 
Ayrıca,
Gezi’de, Sayın Genel Başkanımız Kadıköy mitingini iptal etmiş, tüm varlığıyla o
meydanda bulunmuşken sizin genel başkanlarınızın, eş genel başkanlarınızın
Gezi’de o sırada bir darbe görüyor olmalarına bir açıklık getiremediniz. Ama
bizim gördüğümüz bir şey vardı: İstanbul’da, Diyarbakır’dan gelen TOMA’lar
vardı. Halkların Demokratik Partisi nasıl bir güvence vermiş olmalı ki
Diyarbakır’daki bütün TOMA’lar, Diyarbakır’da herhangi bir ihtiyaç
duyulmayacağına inançla Taksim Meydanı’ndaki gencecik çocuklarımızın üzerine
gaz sıkıyordu, su sıkıyordu. 
Konuyu
da yüce Meclisin dikkatlerine sunuyoruz, teşekkür ediyoruz. (CHP sıralarından
alkışlar) 
BAŞKAN
– Ben teşekkür ederim.
İDRİS
BALUKEN (Diyarbakır) – Sayın Başkan, yine açık bir sataşma var.
COŞKUN
ÇAKIR (Tokat) – Sayın Başkan, kayıtlara geçsin diye söylüyorum. İfade ettiniz
demin “Grup başkan vekillerine daha söz vermeyeceğim.” diye. Esasen grup başkan
vekillerine verilmiş bir söz yoktur; iki grup başkan vekilinin birbirine top
kaldırması, pas vermesi ve buna bir ad vermemiz gerekirse, danışıklı bir dövüş
vardır, şov vardır. Kayıtlara geçsin diye söylüyorum.
İDRİS
BALUKEN (Diyarbakır) – Bu nasıl pas verme? Yani en sert siyasi eleştiriler yapılıyor
Sayın Başkan. 
BAŞKAN
– Şimdi, ben bu konudaki bütün açıklamalarımı yaptım, “Bu konuda 69/2’yi de
uygulayacağım.” dedim.
Sizi
dinliyorum şimdi. 
İDRİS
BALUKEN (Diyarbakır) – Sayın Özel, konuşması sırasında, yine, Halkların
Demokratik Partisinin AKP’ye güvenceler verdiğini ve bu nedenle Diyarbakır’daki
TOMA’ların İstanbul’a getirildiğini ifade etti. Açık sataşmadır yani. Bizim
öyle bir güvencemiz yok.
BAŞKAN
– Tamam, açık sataşma, size bundan dolayı söz vereceğim aynı oturum içinde
kalmak kaydıyla, 69/2’ye göre.
İDRİS
BALUKEN (Diyarbakır) – Meral Danış Beştaş…
BAŞKAN
– Şimdi vermiyorum Sayın Beştaş…
İDRİS
BALUKEN (Diyarbakır) – Nasıl? Sayın Başkan…
BAŞKAN
– Aynı oturum içinde, zamanını takdir edeceğim. Söz vereceğim ama zamanını
takdir edeceğim. “69/2” demiştim ya, onu açıkça okursanız, zaman konusunda
takdir yetkisi veriyor.
İDRİS
BALUKEN (Diyarbakır) – Böyle bir teamül yok ama, siz keyfinize göre
uygulayamazsınız.
BAŞKAN
– Yok ama, böyle bir teamül de yok Sayın Baluken.
İDRİS
BALUKEN (Diyarbakır) – Yani bu Parlamentoda, orada oturan… 
BAŞKAN
– Böyle bir teamül de yok ama Sayın Baluken, bu da yeni çıktı.
İDRİS
BALUKEN (Diyarbakır) – Ama yani şimdi, İç Tüzük, Anayasa ve oturmuş olan
Parlamento teamülleri var. Siz kendi keyfinize göre orada Parlamento teamüllerini
değiştiremezsiniz.
BAŞKAN
– Ben keyfime göre hareket etmiyorum, 69/2’ye göre hareket ediyorum. Biraz önce
yerinizden, otururken, bana “Ara verin.” dediniz…
İDRİS
BALUKEN (Diyarbakır) – Evet, onu yapabilirsiniz, o ayrı bir şey.
BAŞKAN
– “İlla fiilî bir müdahale mi yapmam gerekiyor? Hukuki bir açıklama yapacağım.”
dedim ama madem anlaşılamıyor, fiilî bir müdahale yapıyorum.
On
dakika ara veriyorum.
Kapanma Saati: 22.04
SEKİZİNCİ OTURUM
Açılma Saati: 22.26
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin Sekizinci
Oturumunu açıyorum.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278)
(Devam)
BAŞKAN
– 278 sıra sayılı
Kanun Tasarısı’nın görüşmelerine kaldığımız yerden devam edeceğiz. 
Komisyon burada.

Hükûmet burada. 
Tasarının tümü
üzerinde şahsı adına ilk söz Kahramanmaraş Milletvekili Sayın Veysi Kaynak’a
aittir.
Buyurun Sayın
Kaynak. (AK PARTİ sıralarından alkışlar)
VEYSİ KAYNAK
(Kahramanmaraş) – Sayın Başkan, çok değerli milletvekilleri; sözlerime
başlarken yüce Meclisi saygıyla selamlıyorum.
Bugün Şırnak’ta terör örgütü PKK’nın yerleştirdiği mayının infilak etmesi
neticesinde şehit olan 2 askerimize rahmet diliyorum, yaralı 4 askerimize de
acil şifalar diliyorum. 
Aynı
zamanda, Başika’da, Irak’ta, DAEŞ terör örgütünün tankımıza yönelik
saldırısından sonra kahraman askerlerimizin 32 DAEŞ mensubunu bertaraf ettiği
gelen haberler arasında. 
Askerimize,
polisimize, güvenlik güçlerimize, Başika’da da, Türkiye’de de, dünyanın her
neresinde görev yapıyorlarsa başarılar diliyorum. 
Değerli
Başkanım, bugün Türkiye Büyük Millet Meclisi Genel Kurulu olarak Cezai
Konularda Uluslararası Adli İşbirliği Kanunu Tasarısı üzerinde görüşmeler
yapıyoruz. 
Bu
tasarı kanunlaştığında, yargı uygulamasında normatif bir düzenleme
bulunmamasından kaynaklanan sıkıntı ve sorunlar aşılmış olacak ve mahkemelerin
uluslararası adli yardımlaşma konusunda kimi zaman yaptıkları usul hatalarının
önüne geçilmiş olacaktır. 
Bilindiği
üzere, cezai konularda adli iş birliğinin temel amacı bir ülkede suç işleyen
failin yabancı bir başka ülkeye giderek veya kaçarak yapılacak adli tahkikattan
veya verilecek hükmün infazından kurtulmasının önüne geçilmesidir. Zira,
yabancı bir ülkede de adli takibata devam edilebilmesi, suç faillerine işlemiş
oldukları fiillerin karşılıksız kalmayacağını göstermekte ve bu şekilde suç ve
suçluluğun önlenmesine önemli katkı sağlamaktadır. 
Günümüzde,
bilimsel ilerlemenin dünyamıza ve insanlığa sağladığı nimetler yanında neden olduğu
birtakım külfetlerin varlığı da muhakkaktır. Bu külfetlerden birisi de hiç
kuşkusuz, suç ve suçluluğun artık sınır tanımaz olması veya bir diğer söylemle,
bir devletin egemenlik alanına sığmayacak kadar geniş alanlara yayılabilme
imkânı olmasındandır. Bu kapsamda, özellikle sınıraşan örgütlü suçlara dikkat
edilmesi önem arz etmektedir. Münferit işlenen suçlar bakımından yeterli olan
birçok tedbir bu sınıraşan suçlar bakımından kifayet etmemektedir. Ekonomik,
siyasi, askerî veya terör gibi birbirinden farklı saiklerle suç örgüt ve
faillerinin devletlerin suçla mücadele eden kolluk güçlerinden bir adım önde
olma ve bu şekilde yeni yöntemler bularak fiillerini işlemeye devam etme
gayreti, suçlulukla mücadelede devletler arası adli iş birliğini kaçınılmaz bir
noktaya getirmektedir. Bu kapsamda, uluslararası adli iş birliğinin çerçevesi
giderek genişlemekte ve gelişmektedir. Bu iş birliği, kimi zaman sanık,
bilirkişi veya tanık dinlenmesi şeklinde uluslararası istinabe formatında dar
bir çerçevede gerçekleşmektedir; kimi zaman ise suçluların iadesi, soruşturma
veya kovuşturmanın aktarılması, yabancı ceza ilamlarının tanınması ve infazının
sağlanması, delillerin gönderilmesi veya gizli soruşturma tedbirlerinin
kullanılmasına izin verilmesi şeklinde daha geniş bir çerçevede
yürüyebilmektedir.
Sayın
Başkan, çok değerli milletvekilleri; arz ettiğim şekildeki adli yardımlaşma
işlemlerinin yapılabilmesi devletlerin egemenlik haklarıyla doğrudan ilgilidir.
Bu nedenle, gerçekleştirilebilmeleri ancak milletler arası antlaşmalar veya
uluslararası hukukta genel kabul görmüş ilkelerden olan mütekabiliyet ilkesi
çerçevesinde mümkün olabilmektedir. Bugüne değin ülkemiz bakımından
uluslararası adli iş birliği bir yandan çeşitli ülkelerle yapılan ikili veya
çok taraflı anlaşmalara dayanırken, diğer yandan iç hukukumuzda kimi farklı
kanunlarda yer bulan dağınık mahiyetteki hükümlere istinat etmektedir.
Esasında
iç hukukumuz bakımından net bir şekilde adli yardımlaşmanın hukuki dayanağını
oluşturduğunu söyleyebileceğimiz bir düzenleme şu ana kadar bulunmamaktaydı.
Zira, bu konuda sadece iade yönünde belirli birkaç ilkeye yer veren 5237 sayılı
Türk Ceza Kanunu’muzun 18’inci maddesi haricinde kanun düzeyinde bir norm
yoktu. Huzurunuzda görüşülmekte olan bu tasarıyla bu eksikliğin giderildiğini
çok rahat söyleyebilmemiz mümkündür. 
Mukayeseli
hukuka bakıldığında ise cezai konularda adli yardımlaşmanın gerektirdiği
durumlarda hangi mahkemenin veya mercinin nasıl bir usul takip edeceğini
gösteren müstakil kanuni düzenlemeleri sıklıkla görmekteyiz. İşte, Almanya,
Avusturya, Fransa, Hollanda, İsviçre, Romanya gibi ülkelerde bu adli
yardımlaşmaya ilişkin özel kanunlar bulunmaktadır.
Bu
tasarının kanunlaşmasından sonra, uluslararası adli iş birliğini düzenleyen bir
iç hukuk normu ile ikili veya çok taraflı anlaşma hükümlerinin çatışması
hâlinde hangisine üstünlük tanınacağı hususu tartışma konusu olmuştur, bundan
sonra da olacaktır. Hatırlanacağı üzere, tasarının alt ve üst komisyon
görüşmelerinde benzer kaygılar çeşitli milletvekillerimiz tarafından dile
getirilmişti. Bu konuya, tasarının 1’inci maddesinin (3)’üncü fıkrasında yer
verilen “Türkiye'nin taraf olduğu adlî iş birliğine ilişkin milletlerarası
andlaşmalar ile diğer kanun hükümleri saklıdır.” ifadesiyle açık bir çözüm
getirilmiştir. Bu hüküm, Anayasa’mızın 90’ıncı maddesinin son fıkrasında yer
bulan, uluslararası anlaşmaların önceliği ilkesinin bu tasarıya da yansıması
mahiyetindedir. Bu ilke, hem ikili hem çok taraflı anlaşmalar bakımından
geçerli olup anlaşmanın kanundan önce ya da sonra meriyet kazanması herhangi
bir şekilde önem taşımamaktadır. 
Çok
değerli milletvekilleri, hepimizin malumu olduğu üzere, insanın olduğu yerde
hata ve eksikliğin de olması kaçınılmazdır. Kuşkusuz, bu, hazırlanan normatif
düzenlemeler için de geçerlidir. Değişen ve gelişen insan ve toplum yapısıyla
birlikte hukukun da yeni düzenleme ve değişikliklere ihtiyaç duyması, itirazsız
kabul edilen bir durumdur. Bu pencereden görüşülen tasarıya baktığımızda,
tasarının düzenleme yaptığı alanda ihtiyaç duyulan konuları kapsadığı ve bu
alandaki mukayeseli hukuk düzenlemeleriyle örtüştüğü rahatlıkla
söylenebilecektir.
Sayın
Başkan, saygıdeğer milletvekilleri; ben bu noktada, bu tasarıda yer verilen ve
klasik denilebilecek düzenlemelerden ziyade hukukumuzda ilk kez kanuni bir
dayanak bulan müesseselerden de kısaca bahsetmek istiyorum.
Bunlardan
ilki, tasarımızın 9’uncu maddesinde düzenlenen görüntülü ve sesli iletişim
tekniğiyle adli yardımlaşma usulüdür. 5271 sayılı Ceza Muhakemesi Kanunu’nun 58
ve 196’ncı maddelerinde iç hukukta kullanılması mümkün olan görüntü ve ses
aktarma teknolojilerinin uluslararası adli yardımlaşmada da kullanılmasına
imkân sağlanmaktadır. Bu düzenleme sayesinde yargılamanın hızlanması
sağlanacak, sanık bakımından temel insan haklarından olan makul sürede
yargılanma hakkı gerçekleştirilecektir. Aynı zamanda kamu bakımından davaların
en az giderle ve en seri şekilde görülmesine ilişkin yükümlülük yerine
getirilmiş olacaktır. 
Diğer
önemli ve yeni bir müessese geçici tutuklama müessesesidir. Geçici
tutuklamayla, yabancı bir devletin iade talebini iletmesinden önceki süreçte,
yine bir devletin yapacağı bir ön taleple, iadeye konu olabilecek bir suçun
işlendiğinin kabulü için kuvvetli şüphe bulunması şartıyla kişinin hürriyetinin
geçici olarak kısıtlanabilmesi hüküm altına alınmaktadır. Geçici tutuklamanın,
koşulları ve statüsü itibarıyla, Ceza Muhakemesi Kanunu’nun 100’üncü maddesinde
düzenlenen tutuklamadan tümüyle farklı bir tedbir olduğunu ifade etmekle
yetinelim.
Yine,
bu tasarıdaki yeniliklerden biri olan rızaya dayalı iade de iç hukukumuza yeni
bir müessese olarak konulmuştur. Mezkûr bu müessese de iade edilecek kişinin
iradesine ve talebine bağlıdır büyük oranda. 
Aynı
zamanda son yeni müessesemiz ise soruşturma veya kovuşturmanın yabancı devletlere
devredilmesi ve devralınmasıdır. Tasarının en önemsediğim maddelerinden biri de
burasıdır. Bu kurum sayesinde Türkiye’de devam edilmesinde yarar kalmamış
soruşturmalar…
(Mikrofon
otomatik cihaz tarafından kapatıldı) 
BAŞKAN
– Sayın Kaynak, teşekkür ederim.
VEYSİ
KAYNAK (Devamla) – Ben, tasarımızın hayırlar getirmesini diliyorum. 
Tasarıya
emeği geçen Adalet Bakanlığımızı ve bürokrasisini, çalışma arkadaşlarını tebrik
ediyorum.
Hayırlı
akşamlar diliyorum. (AK PARTİ sıralarından alkışlar)
BAŞKAN
– Teşekkür ederim Sayın Kaynak. 
İDRİS
BALUKEN (Diyarbakır) - Sayın Başkan…
BAŞKAN
- Şahsı adına diğer konuşmacı…
ADALET
BAKANI BEKİR BOZDAĞ (Yozgat) - Sayın Başkan, söz istiyorum.
İDRİS
BALUKEN (Diyarbakır) - Sayın Başkan…
BAŞKAN
- Pardon, görmedim. 
Buyurun.

İDRİS
BALUKEN (Diyarbakır) - Bir hususa değinmek için, tutanaklara geçsin diye söz
istedim.
BAŞKAN
- Buyurun.
V.- AÇIKLAMALAR (Devam)
22.- Diyarbakır Milletvekili İdris
Baluken’in, Kilis sınırında yapılan çete saldırılarıyla ilgili Hükûmetin hâlâ
bilgi vermemiş olduğuna ve Hükûmetin görüşülen kanun tasarısıyla ilgili Meclisi
bilgilendirmesi gerektiğine ilişkin açıklaması
İDRİS
BALUKEN (Diyarbakır) - Şimdi, Sayın Başkan, uzun süredir Parlamento iradesine,
halk iradesine saygı duymayan, buradan gelen taleplere hiçbir şekilde karşılık
vermeyen bir Hükûmet pratiğiyle karşı karşıyayız. Tam bir haftadır Kilis
sınırında yapılan çete saldırılarıyla ilgili Kabineden bir bakanın gelip bilgi
vermesi talebini hem biz hem ana muhalefet partisi iletmesine rağmen, herhangi
bir bakan tenezzül edip, gelip burada milletvekillerine, Genel Kurula ve
Türkiye kamuoyuna bu bilgilendirmeyi yapmadı. Ve şu anda da Kilis sınırındaki o
saldırılar aynı şekilde devam ediyor. Biz bilgiye sahip değiliz yani basından
ne kadar okursak o kadar bilgimiz var. 
Şimdi,
bundan geçtik; burada görüşülen bir kanun tasarısıyla ilgili de -neredeyse
artık rutin hâle gelecek- ilgili bakan, burada olmasına rağmen, bu sıralarda
Hükûmeti temsilen oturmasına rağmen “Bu kanunla ilgili neler yapılmak
isteniyor? Hükûmetin niyeti nedir?” şeklinde bilgilenme hakkını kullanmak
isteyen milletvekillerinden bu hakkı esirgiyor. Oysaki İç Tüzük’ün 81’inci
maddesi de Genel Kurula gelen kanun tasarı ve tekliflerinin görüşülmesiyle
ilgili usulleri düzenliyor. İç Tüzük 81’de hem siyasi partilerin, siyasi parti
gruplarının hem komisyonun hem de Hükûmetin konuşma sürelerine dair bile
tanımlamalar var. Şimdi, böylesi bir durum ortadayken bu kadar önemli bir
kanunda, yani cezai konularda uluslararası adli iş birliğiyle ilgili bir konuda
Adalet Bakanı niye Genel Kurulu bilgilendirmiyor, niye milletvekillerini bu
kanun tasarısıyla ilgili belki de var olan tereddütleri giderecek şekilde bir
bilgilendirme hakkından esirgiyor, merak ediyoruz. Yani, Sayın Bakan ya bu
kanun teklifine katılmıyor, arkasında duramıyor, izah edemeyeceği şeyler var ya
da izah edebileceği durum olmasına rağmen burada bulunan milletvekillerinin
mesaisine, demin bahsettiğim Hükûmet yaklaşımı üzerinden saygı duymuyor. Yani,
bunu biz kabul edilemez bir durum olarak ifade ediyoruz. AKP Grubunu anlıyoruz,
onlar hızla burayı bir yasa fabrikası olarak kullanmak istedikleri için hiçbir
yasa hakkında grup olarak onların görüşleri yok, o artık rutine bindi. 
VEYSİ
KAYNAK (Kahramanmaraş) – O bizi ilgilendirir. 
İDRİS
BALUKEN (Diyarbakır) – Yani, Türkiye’yi yöneten iktidar partisinin Meclise
gelen, Genel Kurula gelen yasalarla ilgili bir fikri olmadığı için… (AK PARTİ
sıralarından gürültüler) 
VEYSİ
KAYNAK (Kahramanmaraş) – O bizi ilgilendirir. 
SAİT
YÜCE (Isparta) – Nereden biliyorsun be! Sen kendine bak!
İDRİS
BALUKEN (Diyarbakır) – …grup adına konuşmuyor ama Hükûmetin farklı bir durumu
var. Hükûmet, bütün Türkiye'nin hükûmeti olduğu için, bütün muhalefet partileri
dâhil olmak üzere Meclisin geneliyle ilgili bir sorumluluk taşıdığı için bu
hakkı bu şekilde, çok rahat bir şekilde “Ben Genel Kurulu bilgilendirmiyorum.”
üzerinden gasbedemez diye düşünüyoruz. 
BAŞKAN
– Teşekkür ederim. 
Konuşma
mecburiyeti diye bir şey yok, soru-cevap var. Sayın Bakan…
MEHMET
DOĞAN KUBAT (İstanbul) – Hayır, konuşacak efendim. 
ADALET
BAKANI BEKİR BOZDAĞ (Yozgat) – Konuşma talebim var zaten Sayın Başkan. 
BAŞKAN
– Ben yok demedim, konuşamayabilir yani böyle bir zorunluluğu yok dedim ama
eğer konuşmazsa da soru-cevap kısmında sorularla bu konu aşılabilir. Ama, buna
rağmen Sayın Bakan bir söz talebinde bulunmuştu. 
ADALET
BAKANI BEKİR BOZDAĞ (Yozgat) – Buna rağmen değil, daha önce talebim var. 
BAŞKAN
– Hayır, hayır, onunla bağlantılı değil. Sayın Özgür Özel şimdi söz talebinde
bulundu da. 
İDRİS
BALUKEN (Diyarbakır) – Biz milletvekilleri olarak bilemiyoruz kanun tasarısı ne
getiriyor. 
ÖZGÜR
ÖZEL (Manisa) – Sayın Bakan konuşmasını yapacaksa…
BAŞKAN
– Sayın Bakan, siz kürsüden mi konuşmak istiyorsunuz? Bir söz talebiniz vardı,
elinizi kaldırdınız. 
ADALET
BAKANI BEKİR BOZDAĞ (Yozgat) – Hayır, ben konuşacağım, Hükûmet adına
konuşacağım zaten. 
BAŞKAN
– Ha, tamam, tamam o zaman yani benim…
MEHMET
NACİ BOSTANCI (Amasya) – Konuşacak, kürsüden konuşacak. 
MEHMET
DOĞAN KUBAT (İstanbul) – Efendim, konuşma sırası Hükümette zaten şu anda. 
MEHMET
NACİ BOSTANCI (Amasya) – Konuşma sırası Sayın Bakanda. 
BAŞKAN
– Hayır, benim listemde böyle bir şey yok da o yüzden sordum. Şimdi şahsı adına
ikinci konuşmaya geçtim, bana böyle bir bilgi gelmediği için ikinci konuşmacıyı
çağırmak durumunda kaldım. Ama, Sayın Baluken elini kaldırdığı zaman zaten
Sayın Bakan elini kaldırmıştı konuşmak için ve ben önce Sayın Baluken’e söz
verdim bende bir bilgi olmadığı için. Tamam mı? 
ÖZGÜR
ÖZEL (Manisa) – Sayın Başkan…
BAŞKAN
– Siz de bu konuda konuşacaksınız herhâlde, yoksa Sayın Bakana söz vereceğim. 
ÖZGÜR
ÖZEL (Manisa) – Tabii, tabii, bu konuda hem de çok daha…
ADALET
BAKANI BEKİR BOZDAĞ (Yozgat) – Benim konuşma talebim var, müsaade buyurursanız
konuşacağım. 
BAŞKAN
– Size söz vereceğim, talebi var, ayağa kalktı, size söz vereceğim Sayın Bakan.
Lütfen biraz anlayışlı davranın ama. 
Buyurun.

23.- Manisa Milletvekili Özgür Özel’in,
Hükümetin görüşülen kanun tasarısıyla ilgili Meclisi bilgilendirmesinin şart
olduğuna ve bunu yapmamanın Meclise büyük bir saygısızlık, kaliteli yasama
mantığına da temelden karşıtlık olacağını düşündüklerine ilişkin açıklaması
ÖZGÜR
ÖZEL (Manisa) – Sayın Başkan, şimdi, aslında, durum çok daha iyi anlaşılmış
oldu. Kuvvetler ayrılığı bunun için lazım. Burası yürütme, burası yasama ama
maalesef kuvvetler ayrılığına saygılı davranmayan bir yönetim anlayışı zaman
zaman yürütmenin yasama, zaman zaman yasamanın yürütme üzerinde yetki
karmaşaları ve tahakkümlerine dönüşüyor. 
ADALET
BAKANI BEKİR BOZDAĞ (Yozgat) – Onun için başkanlık sistemine geçelim diyoruz.
Kuvvetler ayrılığı diyorsunuz. 
ÖZGÜR
ÖZEL (Manisa) – Şimdi, oturuma ara verirsek eğer, Sayın Başkan tutanakları
talep ederse şunu göreceksiniz: Sayın Başkan şahıslar adına lehte konuşmayı
yaptırdı, ardından Sayın Namık Havutça’yı davet etmek üzere önündeki metinden
çağrı yapmaya başladı. Sayın Baluken de tam o sırada, itirazı yapması gerektiği
zaman yaptı, zaten ben de eş zamanlı söz talep etmiştim çünkü kanunların hızla
geçmesi… Kaldı ki bu bir temel kanun. Aslında bunu temel kanun olarak da
görüşemeyiz. O konudaki görüşlerimizi defalarca izah ettik. Temel kanunun çok
daha kapsamlı kanunlarla ilgili uygulanması lazım. Öyle, İç Tüzük’e göre, 30-36
maddelik kanunun temel kanun yapılması da doğru değildir ama temel kanun
yapmaktaki amaç, maddeler üzerinde grupların haklarını kullandırtmayıp sadece
önerge işlemi yapmaya yöneliktir.
BAŞKAN
– Sayın Özel, toparlar mısınız lütfen.
ÖZGÜR
ÖZEL (Manisa) – Sayın Başkan, müsaade ederseniz çok önemli bir konu.
BAŞKAN
– Ettim, müsaade ettim, bir ricada bulunuyorum sadece.
COŞKUN
ÇAKIR (Tokat) – Kaç dakika Sayın Başkan bunun süresi?
BAŞKAN
– Sayın milletvekilleri, grup başkan vekiliyle ben konuşuyorum, lütfen. 
ÖZGÜR
ÖZEL (Manisa) – O zaman usul tartışması açalım. Öyle bir şey olur mu?
BAŞKAN
– Evet, sizi dinliyorum.
ÖZGÜR
ÖZEL (Manisa) – Sayın Başkanım, şimdi geçtiğimiz hafta başlayan bir usul var.
AKP Grubu kanunu hızla geçirebilmek için kendileri de grup adına konuşmuyorlar
-bence de o kendi takdirleridir, doğru değildir ama kendi takdirleridir- ama
sayın bakanları da konuşturmuyorlar. Geçen hafta bunun birkaç tane kötü
örneğini gördük. Biraz önce de ben kürsüye gittim, Sayın Bakanın konuşma talebi
olup olmadığını sordum, olmadığını öğrendim. Adalet ve Kalkınma Partisi
Grubunun geçen hafta yaptığı o uygulamayı Sayın Bekir Bozdağ’a da dayattığını
anladım. “Sayın Bakanın kürsüde konuşma talebi var mı?” diye soruyorum,
“Başvurmadı, konuşmayacak.” diyorlar. Yine de bekliyoruz. Sayın Bakanın
konuşmasıyla ilgili zaman, iktidar partisi grubundan arkadaşımızın lehte
konuşması ile bizim aleyhte konuşmamız arasındadır. 
MEHMET
DOĞAN KUBAT (İstanbul) – Evet, şu anda.
ÖZGÜR
ÖZEL (Manisa) – Sayın Bakanın konuşma talep etmeyip sizin de Sayın Namık
Havutça’yı kürsüye davet etmeniz -ki tutanaklarda mevcut- o sırada bizim
itirazımız ve Sayın Baluken’e söz vermeniz de Sayın Bakanın kürsüde konuşma
yapma talebi olmadığı ya da talebinin kürsüye iletilmediği ya da yasamanın
yürütme üzerinde kurduğu tahakküm üzerine böyle bir hazırlığı olduğu hâlde
-gördük biraz önce- bu eleştiri gelmeden önce Sayın Bakanı konuşturmayarak
doğrudan soru-cevap işlemi ve maddelere geçileceği anlaşılıyor. Bunu doğrulayan
bir başka husus: Siz “Sayın Bakanın konuşma zarureti yok, bize başvurmadı,
soru-cevapta gerekli cevabı verir.” dediniz, Sayın Bakan ondan sonra notlarını
gösterdi. Biz, bir kez, geçen hafta yapılan bu yanlışı Sayın Bakanın bu
tavrıyla derhâl düzelteceğini düşünüyoruz. Her ne kadar tutanakta, Sayın Bakan
başvurmadığı için Namık Havutça’ya söz verilmiş ve başlamış bir işlemin
tamamlanması şart olsa da biz bir tasarı üzerinde bir bakanın Meclisi
bilgilendirmesinin şart olduğunu, bunu yapmamanın o bakan tarafından Meclise
büyük bir saygısızlık, kaliteli yasama mantığımıza da temelden karşıtlık
olacağını düşünüyoruz. O yüzden, siz bence de… Sayın Bakanın talebi olduğu
ancak birtakım eksiklikler yüzünden kürsüye iletilmediği ya da iletilse de
bunun görmezden gelinmeye çalışıldığı anlaşılıyor. Sayın Bakana tekrar sorun,
Sayın Bakan bunu yapsın ama bir daha iktidar partisi…
ABDURRAHMAN
ÖZ (Aydın) – Sen Sayın Bakana talimat mı veriyorsun?
ÖZGÜR
ÖZEL (Manisa) - …Meclisin yasalar hakkında doğrudan Sayın Bakan tarafından
geneli üzerinde bilgilendirilme hakkına karşı bir darbe girişiminde de sakın
bulunmasın.
Teşekkür
ederim.
BAŞKAN
– Sayın milletvekilleri, olanı bir de bu kürsüden anlatmak durumundayım. 
Şimdi
şahısların konuşmalarına geldik. Elbette ki iki şahsı adına…
ERKAN
AKÇAY (Manisa) – Sayın Başkan… 
BAŞKAN
– Özür dilerim, şu açıklamayı yapayım, size de söz vereceğim.
İki
şahıs konuşması arasında bakanın konuşması gerekiyor, bunu biliyorum. Ancak,
şimdiye kadar bu konuda bir talep olduğu şeklinde bir bilgi gelirdi, biz de
bunu buraya listemizde yerleştirirdik. Demek ki bir iletişim kopukluğu oldu.
Böyle bir talep -bize metin olarak- buraya girmedi, elimdeki şu metne. Ancak
ben daha ikinci şahsı adına olan kişiyi söylemeden…
ÖZGÜR ÖZEL (Manisa) – Başlamıştı.
BAŞKAN - Bir şey çıkmadı ağzımdan. 
…söylemeden Sayın Bakan “Söz istiyorum.” dedi.
ÖZGÜR ÖZEL (Manisa) – Ona bakarız tutanaktan, pek onu
görmedik.
BAŞKAN - Ben duydum. 
Arkadaşlar, ben de kendi açımdan söylüyorum. Aynı anda
Sayın Baluken ayağa kalktı. Burada bir iletişim eksikliği olduğu için ben Sayın
Bakan yerinden bir açıklama yapacak zannettim. Sayın Bakana “Önce Baluken’e söz
verelim, daha sonra size döneriz.” dedim. Sayın Baluken konuştuktan sonra,
Bakan yine “Ben açıklama yapacağım.” diyor devamlı buradan yani “Konuşacağım
ben kürsüden.” diyor Sayın Bakan Sayın Baluken konuşurken. Ben bunların hepsini
duydum. 
Şimdi, işin bu yönünü bilmeden yorumlayarak kişilerin
veya kurumların veya bürokratik birtakım düzenlemelerin eksikliği şeklinde
yorum yapmak doğru değil diye düşünüyorum; en azından kişisel, şahsi düşüncem
bu. Bir iletişim kopukluğu olmuştur, bu da her zaman olabilecek olan ve olan
bir şeydir. Ama, Bakan yerinde ve zamanında “Söz istiyorum.” dedi. Ben Sayın
Bakan yerine, önce Sayın Baluken’e söz verdim. Tekrarlıyorum: Sayın Bakan
yerinden açıklama yapacak zannettim, şurada ismi olmadığı için. Sayın Baluken
konuşurken Sayın Bakan yerinden sürekli “Ben konuşacağım kürsüden.” dedi. Bunu
da böyle bilmenizi isterim.
Şimdi Sayın Akçay’a söz vereceğim, sonra Sayın Bakan
sizi kürsüye davet edeceğim.
Buyurun Sayın Akçay.
24.- Manisa Milletvekili Erkan Akçay’ın,
bir kanun teklifi ya da tasarısı üzerinde Hükûmetin mutlaka konuşma yapması
gerektiğine ve Hükûmetin bu konuşmalarının aynı zamanda uygulamacılara yol ve
yön göstereceğine ilişkin açıklaması
ERKAN AKÇAY (Manisa) – Teşekkür ederim Sayın Başkanım. 
Bu konuyla ilgili düşüncelerimi birkaç cümleyle
özetlemek isterim. İç Tüzük’ün 62’nci ve 81’inci maddeleri Hükûmetin
konuşmasına yönelik düzenlemeleri de içermektedir ve Hükûmetin Genel Kuruldaki
konuşmaları fevkalade önemlidir. Şu anda önemli bir tasarıyı görüşüyoruz veya bir
kanun teklifini; bu kanun teklifi veya tasarıyla ilgili, diyelim ki iktidar
partisi konuşmayabilir, hatta bir muhalefet partisi de konuşmayabilir ama asla
ve asla Hükûmetin konuşmamazlık yapmaması gerekir. Bu kanaatteyim çünkü
Hükûmetin Genel Kuruldaki konuşmaları, aynı zamanda uygulamacılara yol ve yön
de gösterecektir. Özellikle uygulamacıların ilk baktığı şey, kanunun lafzı ve
ruhu olduğu kadar, kanun gerekçelerini... 
(Mikrofon otomatik cihaz tarafından kapatıldı) 
ERKAN AKÇAY (Devamla) - Son cümlemi...
BAŞKAN – Bir dakika daha verelim Sayın Akçay,
toparlayın lütfen. 
ERKAN AKÇAY (Manisa) - Önce kanuna bakar, sonra
gerekçesine, bir de Türkiye Büyük Millet Meclisi komisyon ve Genel Kurulunda
milletvekillerinin ve Hükûmetin ne dediğine bakarak o kanunun amacına, ruhuna
daha iyi bir nüfuz sağlanır. Dolayısıyla, Hükûmetin mutlaka konuşması gerekir.
Ve bilgilendirme konusunda Hükûmeti son derece isteksiz görüyoruz çok önemli
hadiseler olmasına rağmen. Diyelim ki Sayın Millî Savunma Bakanı Kilis’te
toplantı yapıyor veya Sayın Başbakan veya ilgili bakanlar, bazı yandaş
mahfillerde alabildiğine tartışmadan uzak, propagandaya yönelik kelam
edebiliyorlar. Oysa o önemli hadiseler ve konularda Türkiye Büyük Millet
Meclisinde bilgilendirme yapmaları hem vatandaştaki kafa karışıklığını gidermek
hem de Türkiye Büyük Millet Meclisinde milletvekillerini bilgilendirmek
bakımından daha fazla istekli ve özenli olmalarında fayda görüyoruz. Kanun
tasarı ve tekliflerinde Hükûmetin mutlaka ama mutlaka konuşması gerektiğini düşünüyorum.

Teşekkür ediyorum. 
BAŞKAN – Ben teşekkür ederim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278)
(Devam)
BAŞKAN – Şimdi Hükûmet adına Adalet Bakanı Sayın Bekir
Bozdağ konuşacak. 
Sayın Bakan, size haksızlık yaptık kusura bakmayın, siz
tam yerinde söz istediniz ama maalesef eleştirilere muhatap oldunuz. Siz
talebinizi tam zamanında yerine getirdiniz Sayın Bakan, kayıtlara geçsin.
İDRİS BALUKEN (Diyarbakır) – “Sistemde ismi yok.”
diyorsunuz, bir de “Haksızlık yaptık.” diyorsunuz yani bu kadar olur!
BAŞKAN – Buyurun. (AK PARTİ sıralarından alkışlar)
Yirmi dakika süreniz. 
ADALET BAKANI BEKİR BOZDAĞ (Yozgat) – Sayın Başkan,
saygıdeğer milletvekilleri; Cezaî Konularda Uluslararası Adlî İşbirliği Kanunu
Tasarısı görüşmeleri vesilesiyle huzurlarınızdayım. Hepinizi saygıyla
selamlıyorum. 
Bugün çok önemli bir tasarıyı hep beraber müzakere
ediyoruz. Tasarının müzakeresi öncesi siyasi partilerimizin grup başkan
vekillerinin Hükûmetimizi dinleme konusunda bu kadar istekli olmalarından büyük
bir memnuniyet duyduğumu özellikle ifade etmek isterim.
Değerli
milletvekilleri, Cezaî Konularda Uluslararası Adlî İşbirliği Kanunu Tasarısı
son derece önemli bir alanı ilk defa müstakil bir kanun vasfıyla
düzenlemektedir. Türkiye, bugüne kadar, cezai konularda uluslararası adli
yardımlaşmasını ikili anlaşmalara veya çok taraflı sözleşmelere göre
yürütüyordu ve Adalet Bakanlığı tarafından çıkarılan bazı genelgeler,
yönetmelikler vesaire de uygulamada dikkate alınıyordu ama bu alanı müstakil
olarak düzenleyen bugüne kadar bir kanunumuz yoktu, ilk defa Cezaî Konularda
Uluslararası Adlî İşbirliği Kanunu Tasarımız kabulünüz hâlinde olacaktır. 
“Ne
getiriyor?” derseniz; işin özü bu kanun tasarısı yeni hiçbir şey getirmiyor. Bu
kanunda yer alan maddelerin hepsi esasında şu anda kanun niteliğindedir ve
uygulanmaktadır. Nereden diyoruz kanun niteliğindedir? Şuradan söylüyoruz:
Bunların tamamı uluslararası antlaşma hükümleridir. Bildiğiniz gibi,
Anayasa’mızın 90’ıncı maddesine göre uluslararası anlaşmaların tamamı -bazı
istisnaları hariç- Türkiye Büyük Millet Meclisinde görüşülür ve oylanır, kabulü
hâlinde yürürlüğe girer ve uygulanır. Adli iş birliği konusundaki sözleşmelerin
tamamı da bu Parlamentoda görüşülmüş, yasalaşmış ve uygulamaya girmiştir. Peki,
biz ne yapıyoruz şimdi? Bütün bunlarda ortak olan bazı konuları müstakil bir
kanun içerisinde bir araya getiriyoruz. Uygulayıcılar büyük problem yaşıyor;
hangi konuda, nerede var? Sözleşmeleri açacaklar, başka başka düzenlemeleri
açacaklar, onları takip edecekler; sıkıntı oluyor. Ayrıca, adli yardımlaşma
konusu sürekli gündemde olan bir konu da değil. Belki bir hâkim, belki adli
makamda görev yapan başka bir kişi görev süresi içerisinde ya hiç
karşılaşmayacak ya da çok az karşılaşacak. Böyle olduğunda da mevzuata hâkim
olmadığı için de bazı uygulamalarda aksamalara yol açıyor, problemler oluyor.
Bu kanun sayesinde elinin altında müstakil bir metin olacak ve buradan meseleyi
daha kısa sürede çözmek ve adli yardımlaşmayla ilgili uygulamaları daha doğru
yapabilme bakımından büyük bir imkâna kavuşacaktır. 
Şimdi,
burada söylenen bazı şeylere de değinmek istiyorum. Bu kanun tasarısı taslağı
200 madde civarındaydı, doğru. Görüşe gönderdik, o da doğru. Peki, ne oldu,
uçtu mu bu maddeler? Uçmadı. Çünkü, tasarının 1’inci maddesinin (3)’üncü
fıkrasına baktığınız zaman, uluslararası sözleşme hükümlerinin ve özel kanun hükümlerinin
saklı olduğunu düzenliyoruz. Nedir? O sözleşmelerde var, onlar zaten kanun,
onlar zaten uygulanıyorlar; birincisi bu. 
Niye
azalttık? İkincisi: Bunların bazılarını birleştirdik. Dört, beş madde, bir
madde içerisinde yer almış oldu.
Üçüncüsü
de bu kanun sadece Türkiye’yle arasında uluslararası adli iş birliği olan
ülkelerle ilgili adli yardımlaşmada uygulanmayacak, bizimle arasında adli iş
birliği anlaşması olmayan ülkelerle ilgili de uygulanacaktır. Biz onların
hepsini oraya yazdığımızda, o ülkelerle uygulama söz konusu olduğu zaman,
onlara da onların bize tanımadığı birtakım imkânları tanımış olacağız. O
nedenle, biz, bu iş için zaruri olan asgari kuralları bir araya getirdik ve
diğerlerini sözleşmelere atıf yaptık, saklı tuttuk ki o sözleşme ikiliyse iki
ülke arasında uygulanacak, çok taraflıysa orada uygulanacak ama Türkiye’yle
arasında sözleşme olmayan ülkelerle ilgili de bu kanundaki genel kural neyse o
uygulanacak, o ülke ile Türkiye arasında herhangi bir anlaşma olursa o
uygulanacak veya başka iş birliği olursa o çerçevede hareket edilecek. Esasında
bu, Türkiye'nin bu konudaki egemenlik hakkının bir yansımasıdır. Bu bir kaçırma
değil, saklama değil, gizleme değil; bunların hepsi gözümüzün önünde olan
işlerdir.
İkincisi:
Uluslararası adli yardımlaşma konusunda bazı uygulamalar var, suçluların iadesi
konusunda özellikle. Şimdi, bazı ülkeler diyorlar ki: “Mahkeme karar verdiği
zaman ben iade ederim.” Bazıları diyor ki: “Bu konu mahkemenin işi değil, bu
siyasi bir konudur, hükûmet karar verdiği zaman ben bunun gereğini yaparım.”
Bazı ülkeler de diyor ki: “Bunun hem hukuki boyutu var hem de siyasi boyutu
var, mahkeme bunun iade edilip edilmeyeceğine dair bir inceleme yapsın, bir
karar versin, iade edilebilir olduğuna karar verdiği zaman bunun takdiri siyasi
makamda olsun.” 
Neden
derseniz, onun üzerinde durmamız lazım. Burada bir merkezî makam kuruyoruz.
“Merkezî makama ne gerek var?” deniliyor. Bir defa, merkezî makam kurulması
Türkiye'nin taraf olduğu bazı uluslararası sözleşmelerin maddeleri gereğidir.
Orada diyor ki: “Her ülke bir merkezî makam kuracak.” Bir defa, Türkiye'nin
taahhüdü gereğidir. İki: Bugüne kadar zaten bu merkezî makam var, bu bir
şekilde uygulanıyor ama adı bir kanunda tanımlanmadığı için sanki yokmuş gibi
oluyor. “Neden merkezî makam var?” diyeceksiniz, sebebi şu: Mahkemeler herhangi
bir ülkenin Türkiye'nin adli yardımlaşma taleplerine nasıl baktığını bilmezler.
Önüne bir dosya geldi, dosyayı inceledi, suçun siyasi bir suç olmadığına
veyahut da askerî suç olmadığına veyahut da diğer maddeleri inceledi, iade
edilebilir nitelikte bir suç olduğuna karar verdi, “İade edin.” dedi ama
Türkiye'nin de o ülkeden iade talepleri var, terör suçlarına ilişkin, başka
suçlara ilişkin pek çok iade talebi var ama o ülke Türkiye'nin iade taleplerini
yerine getirmiyor. Biz diyoruz “Şunu bize ver.”, bir sürü bahane söylüyor, bir
sürü kendine göre kurallar ortaya koyuyor, Türkiye’yle arasında uluslararası
adli yardımlaşmaya dair ikili veya çok taraflı anlaşma olmasına rağmen bu
anlaşma hükümlerine uymuyor. O zaman Türkiye ne yapacak? Mütekabiliyet ilkesini
uygulayacak, mahkeme böyle bir karar vermiş olsa dahi bizim, bize karşı
sözleşme hükümlerini uygulamayan ülkeyle ilgili merkezî makam olarak burada bir
siyasi takdir hakkımız olacak, onu kullanacağız. Bu, ülkemizin çıkarları için
de son derece gerekli, vatandaşlarımızın hukukunu korumak için de son derece
gerekli, ülkemizin ulusal güvenliği ve kamu düzeni bakımından da son derece
gerekli, egemenlik hakkının gereği olarak da son derece zaruri olan bir husustur,
bütün ülkelerde de böyle bir merkezî makam vardır. Merkezî makam olmadan
bunları yürüten ülke de neredeyse yok gibi. Şu anda Avrupa Konseyine üye
ülkelerin tamamında böylesi bir takdir yetkisi kullanan makam olduğunu buradan
bir kez daha ifade etmek isterim.
Tabii,
diğer bir konu, o da şu: “Merkezî makam yargı yetkisi kullanacak.” Arkadaşlar,
merkezî makam yargı yetkisi kullanmaz. Çok açık kanun maddesinde “Merkezî
Makam, yargı yetkisine giren hususlar hariç olmak üzere, devletlerce ileri
sürülen şartları kabul edebilir veya istenen teminatı verebilir.” Şimdi, yargı
yetkisine ilişkin bir konu değil. Diyelim, Almanya’dan biz bir yardım talebinde
bulunmuşuz, adli dinleme kayıtlarını istemişiz, Almanlar diyor ki: “Bunu siz
alacaksınız, inceleyeceksiniz, ya imha edeceksiniz ya geri vereceksiniz.
Bununla ilgili ben sizden teminat istiyorum.” Biz onlara o teminatı
vermediğimizde bu belgeleri Türkiye’ye vermiyor, merkezî makam bununla muhatap
oluyor. O zaman, merkezî makam bunu teminat verebilir, onlar bize verdiği zaman
da biz onları kendilerine dedikleri şartta iade edebiliriz. Mahkeme bunu
bilmez, mahkemenin bundan haberi de olmaz çünkü yazışmalar merkezî makam
vasıtasıyla oluyor. Devletler arası yazışmaların bir usulü var, o usul
çerçevesinde yürüyor; bu kesinlikle yargıya müdahale değildir, yargıya emir
vermek, talimat vermek değildir. Bunun özü, Türkiye’nin adli yardımlaşma
politikasını Türkiye Cumhuriyeti devletinin ve Türk milletinin çıkarlarına
uygun, Türkiye’ye yapılan muameleye uygun bir şekilde yürütmek ve buna ilişkin
tedbirleri alıp uygulamaktır. Bunun altını bir kez daha çizmekte fayda
görüyorum. 
Bir
diğer konu, geçici tutuklamaya dair konuşan arkadaşlarımız oldu burada. “Geçici
tutuklama var, kırk güne kadar tutuklama durumu var, kırk gün nasıl olur?” diye
burada eleştiriler yapıldı. Bir defa bizim hukukumuzda, Türk hukukunda, şu
andaki hukukta geçici tutuklama diye bir şey yok. Nereden kaynaklanıyor geçici
tutuklama? Türkiye’nin taraf olduğu uluslararası sözleşmelerden kaynaklanıyor.
Taraf olduğumuz sözleşmelerde geçici tutuklamaya ilişkin kurallar var. Örneğin
bu sözleşmelerden birisi Avrupa Konseyi ülkelerinin tamamının 1957’den beri,
Türkiye’nin de 1959’dan beri uyguladığı sözleşme hükmü. Diyor ki orada: “Geçici
tutuklama on sekiz günden az olamaz, kırk günden fazla olamaz.” Sözleşme hükmü.
“Kırk günden fazla olamaz, on sekiz günden az olamaz.” Nasıl oluyor bu? Bir
ülke Türkiye’den herhangi bir adli yardımlaşma talebine konu şahısla alakalı
geçici tutuklama talebinde bulunuyor. Türkiye bu durumda geçici tutuklamayı
yaptırıyor ve kırk gün süreyle o ülkeyle arasındaki yazışmalar, vesaire
işlemler tamamlandıktan sonra o kişinin iadesi söz konusu oluyor. Peki, otuz
gün geçti, bununla ilgili Türkiye kırk gün bunu kendi şeyinde tutabilir mi
kararıyla? Tutabilir kırk gün. Yani, otuz günde bir bizim sulh ceza
hâkimlerimiz bunların tutukluluk süresini veyahut da yargılandıkları ağır
cezalar, her neredeyse, onlar bunların durumunu değerlendirebilir mi?
Değerlendirebilir. Kırk günü beklemeyebilir, otuz gün sonra da bırakabilir ama
bizim taraf olduğumuz anlaşmalar var. Biz imza atmışız, “Bir ülkenin talebiyle
ben geçici tutuklama kararı verdiğim kişiyi kırk gün tutacağım.” demişiz. Biz o
taahhüdümüze uygun davranacağız, bu ayrı bir konu; yoksa Türkiye’nin iç
hukukundaki otuz günde bir tutukluluğun gözden geçirilmesi hususu ayrı bir
konudur. Bunu birbirine karıştırmamakta fayda olduğunu buradan bir kez daha
ifade etmek isterim.
Tabii, bu kanunda olmayan kısımların yönetmeliklerle,
genelgelerle düzenleneceği hususu ifade ediliyor. Bu kanunun uygulanmasının
daha iyi yapılması için elbette yönetmelik çıkarılabilir ki bu Anayasa’da yazan
bir durum, yasada olan bir durum. Anayasa’da, yasada olan bir uygulamayı yapmak
ayıp da değil, günah da değil, yanlış da değil. Doğru bir şekilde kanunun
uygulanması için yönetmelik de tüzük de elbette çıkarılabilir. Ayrıca,
uluslararası sözleşmelere aykırı bir adli yardımlaşma sistemini işletme
imkanımız da yok. Neden? Çünkü Türkiye’nin adli yardımlaşma politikasını nasıl
Türkiye’nin merkezî makamı yakından takip ediyor, başka ülkelerin de bu konuya
yaklaşımını yakından takip ediyorsa başka ülkeler de Türkiye’nin adli
yardımlaşma taleplerine nasıl cevaplar verdiğini yakından takip ediyorlar. Biz
o sözleşme hükümlerini uygulamadığımız zaman onlar da bizim taleplerimize aynı
muameleyi yapıyorlar. O nedenle, burada esas, kanun ama öte yandan da kanun
gibi iç hukukumuzun bir parçası olan uluslararası sözleşmelerdir. Bunlara göre
bu uygulama olacaktır, yönetmelikler de bu uygulamaların daha sağlıklı
olabilmesi için yol gösterici bir vasıf taşıyacaktır. Yoksa Meclisin yasama
yetkisini alıp yönetmeliklerle bunu hayata geçirme gibi bir kötü niyeti
hiçbirimiz düşünmeyiz, taşımayız da, böyle bir şeyi de kabul etmek asla mümkün
değildir. 
Ayrıca,
“Bakanlar Kurulu eskiden buna karar veriyordu.” Doğru, Bakanlar Kurulu karar
veriyor ama Bakanlar Kurulunda bu konudaki iade kararına ilişkin konuda bütün
bakanlar aynı derecede bilgi sahibi mi? Değil. Sonuçta, gene Adalet
Bakanlığının oraya bir önerisi oluyor. Dışişleri Bakanlığından görüş alınıyor,
İçişleri Bakanlığından, ilgili kuruluşların hepsinden de bilgiler toplanıyor,
ona göre konu Bakanlar Kuruluna geliyor. Bakanlar Kurulunda görüşülmesi
süreçleri de uzatıyor. Şimdi ne yapıyoruz? Şimdi Dışişleri Bakanlığının,
İçişleri Bakanlığının, ilgili başka yerler varsa onların görüşleri alındıktan
sonra Adalet Bakanının önerisi ve Başbakanın onayıyla bu işlem yapılacak.
Bakanlar Kurulundan kaçırılan bir şey olabilir mi böyle bir durumda? Bakanlar
Kurulunun Başkanı kim? Başbakan. Başbakandan kaçırırsak ha o zaman dersiniz ki:
“Siz Bakanlar Kurulundan kaçırıyorsunuz.” Yok, Başbakanın onayıyla oluyor bu ve
ilgili bakanlar bu meseleyi takip ediyor ve Başbakanın onayına getiriyor.
İşlerin sürüncemede kalmaması, daha kısa sürede tamamlanması bakımından bunun
son derece önemli olduğunu burada özellikle ifade etmek isterim.
Değerli
milletvekilleri, tabii, konuşmamın başında söyleyecektim ama tartışmalar
konuşmalarımı ortadan kaldırır diye söylemedim, şimdi izniniz olursa benden
önce sayın grup başkan vekillerinin dile getirdiği hususlarla ilgili bir iki
hususu ben de ifade etmek isterim: Hükûmetin burada oturması, otururken de
bilgi vermesi bir zorunluluk değil; İç Tüzük açık, biz de grup başkan vekilliği
yaptık, hükûmet istediği zaman bilgi verir. Nitekim, geçmişte de defalarca
bilgi verilmedi, bir sürü kanun ben hatırlarım, bilgi verilmedi; Hükûmet bilgi
vermemek için değil, bilgi vermekten korktuğu için de değil, bilgi vermekten
âciz olduğu için de değil, belki o günün tartışmaları içerisinde zaman
kaybolmasın diye. Yani, şurada dakikalarca karşılıklı atışmalar oldu, kim ne
kazandı bundan? Biz bir şey kazandık mı? Yok. Parlamento bir şey kazandı mı?
Yok. Seçmenler bir şey kazandı mı? Yok. Millet bir şey kazandı mı? Yok. Yahu,
laf yarıştırmaktan kimse bir şey kazanamaz. Laf yarıştırıyoruz. Yani, hepimizin
birbirini itham edecek yeteri kadar hafızasında kayıt vardır. Bu laf
yarıştırmayla bu Parlamentoyu daha ileri noktaya taşıyamayız. Ben onun için de
bu noktalarda Hükûmetin zaman zaman takdiri olabilir, ona da saygı duyulması
gerektiğini buradan ifade etmek isterim. Kaldı ki, ben konuşma talebinde de
-Başkan da ifade etti- bulundum ama yazılı göndermedim, şifahi talepte
bulundum, beni dinlemiş olsalardı bu talebim de gelecekti. 
Tabii,
ben yasama-yürütme ilişkisini hep söylüyorum, onun için diyorum ki, gelin
başkanlık sistemine geçelim. (AK PARTİ sıralarından alkışlar) Yasamanın,
yürütmenin birbirinden tam ayrı ve birbirine karşı tam bağımsız olduğu sistemin
adı “başkanlık sistemi”dir. (AK PARTİ sıralarından alkışlar) 
BURHAN
KUZU (İstanbul) – Helal olsun! İşte bu alkışlanır. 
MAHMUT
TOĞRUL (Gaziantep) – Zaten tüm çabanızın bu olduğu belli. Zaten tüm çabanız bu.
ADALET
BAKANI BEKİR BOZDAĞ (Devamla) – Şu anda Türkiye’de, bakın, sistemde kuvvetler
ayrılığı yok. Niye yok? 
MUSA
ÇAM (İzmir) – Ortadan kaldırdınız, ortadan kaldırdınız kuvvetler ayrılığını!
ADALET
BAKANI BEKİR BOZDAĞ (Devamla) – İşte, yasamanın içinden Hükûmet çıkıyor, salt
çoğunluktan hükûmet çıkıyor.
ÖZKAN
YALIM (Uşak) – Doksan üç yıldır bu şekilde yönetiliyor bu Parlamento Sayın
Bakan.
ADALET
BAKANI BEKİR BOZDAĞ (Devamla) – Hükûmetin istemediği bir şeyin burada
görüşülmesi, kanunlaşması -elinizi vicdanınıza koyun- mümkün mu? İktidar grubu
“Evet.” demediği zaman gündeme bir şey girebiliyor m? Giremiyor. Denetim de
öyle, iktidar izin verdiği oranda burada bir denetim oluyor. O zaman diyorum
ki, gelin…
MAHMUT
TOĞRUL (Gaziantep) – Yargı da elinizde, zaten hepsi elinizde.
ADALET
BAKANI BEKİR BOZDAĞ (Devamla) – Yargı öyle değil, yargı bağımsız, tarafsız,
milletin yargısı. Yasama-yürütme ilişkisi…
MAHMUT
TOĞRUL (Gaziantep) – Yasama, yürütme, yargı, hepsi elinize geçti. 
ADALET
BAKANI BEKİR BOZDAĞ (Devamla) – Cumhuriyet Dönemi’nin bütün evrelerinde
böyledir bu. Bizim dönemimizde de böyle, öbür dönemde de. Komisyonda çoğunluk
kime ait? Hükûmete ait. Genel Kurulda çoğunluk kime ait? Hükûmete ait. Bir
araştırma komisyonu kurulacak, karar neyle oluyor? Çoğunlukla. Peki, hükûmet
bunlara “Evet.” demediğinde iktidar grubu “Evet.” diyor mu? Demiyor. O zaman
gelin hükûmet ile şu Meclisi ayıralım. (AK PARTİ sıralarından alkışlar) Gelin,
ayrı ayrı seçilsinler. Hükûmet Meclisin içinden çıkmasın. Milletvekilleri daha
güçlü, daha etkin olsun, denetim de daha etkin olsun.
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Devamla) – Başkanlık sistemine geçirelim, bu tartışmaları
bitirelim. (AK PARTİ sıralarından alkışlar)
MAHMUT
TOĞRUL (Gaziantep) – Saray olsun, saray!
MUSA
ÇAM (İzmir) – Rüyada rüyada, rüyada olacak o.
BAŞKAN
– Teşekkür ederim Sayın Bakan.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Bakan, konuşmasında “İki muhalefet muhalefet partisinin
grup başkan vekillerinin birbirlerine cevap hakkı doğuracak şekilde…” ifadelerinden
sonra…
SALİH
CORA (Trabzon) – Öyle bir şey demedi. 
ÖZGÜR
ÖZEL (Manisa) - …İç Tüzüksel olarak kullandıkları bir hakkı “laf yarıştırma”,
“laf dalaşı”, “Bu Parlamento bundan ne kazandı, halk ne kazandı, ben ne
kazandım?” sözleriyle… 
SALİH
CORA (Trabzon) – Genel bir tespit yaptı. 
ÖZGÜR
ÖZEL (Manisa) - …hem değersizleştirmiş hem de ağır bir sataşmada bulunmuştur.
SALİH
CORA (Trabzon) – Asla öyle bir şey olmadı. 
ÖZGÜR
ÖZEL (Manisa) - Konu hakkında cevap hakkımız doğmuştur. 
BAŞKAN
– Sayın Özel, yalnız, Bakan, muhalefet partilerini kastetmedi, “Hepimiz laf
yarıştırıyoruz.” dedi, hepimiz…
ÖZGÜR
ÖZEL (Manisa) - Biraz önce…
BAŞKAN
– Yani buradaki çalışma yöntemine…
İDRİS
BALUKEN (Diyarbakır) – Hayır, hayır…Bu sataşmalar…
MAHMUT
TOĞRUL (Gaziantep) – Kimi kastetti?
ÖZGÜR
ÖZEL (Manisa) – Yani, hayır, bence Naci Bey’e de söz hakkı doğuyor.
BAŞKAN
– Bir müsaade edin, ben de bir düşüncemi açıklayayım arkadaşlar. Yani herkese
söz, özgürlük, tamam, ifade özgürlüğü de biraz biz de faydalanalım bundan. 
ÖZGÜR
ÖZEL (Manisa) - Tabii, tabii, buyurun efendim, itirazım yok.
BAŞKAN
– Yani şahsa sataşmadı, herhangi bir parti grubuna –çok iyi dinledim-
sataşmadı. Bu, sadece buradaki çalışma yöntemimize bir eleştiriydi. 
MAHMUT
TOĞRUL (Gaziantep) – Parlamentonun tamamına sataştı. 
BAŞKAN
– “Laf yarıştırıyoruz, Parlamento bir şey kazanmıyor.” dedi. Aslında, bu,
Parlamentoyu itibarsızlaştırma söylemi değil, Parlamentonun çalışmasına anlam
katacak bir yapıcı eleştiriydi. (AK PARTİ sıralarından alkışlar) 
MAHMUT
TOĞRUL (Gaziantep) – Siz böyle mi algıladınız Sayın Başkan? 
BAŞKAN
– Çok iyi dinledim. 
Sayın
Özel, isterseniz bir kez daha düşünün. 
ÖZGÜR
ÖZEL (Manisa) - Sayın Başkan, ben de sizi çok iyi dinledim, konuşmanızın
içeriğinde, bir kere, Başkanın tartışmayla ilgili görüş bildirmeme, kendine
yapılan saldırılarda savunma hakkı saklı olmak üzere, ilgili İç Tüzük maddesini
ihlal ederek başladınız. 
BAŞKAN
– Sonuçta ben karar vereceğim talebinize, sataşma olup olmadığına. Doğal olarak
ben de bu konuda gördüklerimi, duyduklarımı söylemek durumundayım Sayın Özel. 
ÖZGÜR
ÖZEL (Manisa) - Sayın Başkanım, Sayın Bakan hiç şüphe yok ki biraz önce Sayın
Baluken ile benim aramda iki üç kez kürsüye çıkmak suretiyle birbirimize
verdiğimiz cevapları hem değersizleştirerek hem küçük görerek hem de “Bundan
millet ne kazandı?” gibi Sayın Bakanın değerlendirme sınırlarını da aşan… Ona
millet karar verir sonuçta, kazanıp kazanmadığına ki bu konuda çok duyarlıysa
lütfen harekete geçsin, akşam yedide yayın kesilip de milletten kaçırmayalım bu
görüşmeleri. 
BAŞKAN
– Peki, Sayın Özel, sataşmadan söz mü istiyorsunuz? 
ÖZGÜR
ÖZEL (Manisa) - Evet efendim. 
BAŞKAN
– Çünkü talebiniz yayıldıkça başka konulara değinmek durumunda kalıyorsunuz. 
Buyurun,
iki dakika size söz veriyorum Parlamentonun itibarını korumak adına. (CHP
sıralarından alkışlar)
VIII.- SATAŞMALARA İLİŞKİN KONUŞMALAR
(Devam)
11.- Manisa Milletvekili Özgür Özel’in,
Adalet Bakanı Bekir Bozdağ’ın 278 sıra sayılı Kanun Tasarısı’nın tümü üzerinde
Hükûmet adına yaptığı konuşması sırasında CHP Grubuna sataşması nedeniyle
konuşması
ÖZGÜR
ÖZEL (Manisa) – Teşekkür ederim. 
Sayın
Başkan, değerli milletvekilleri; biraz önce de ifade ettim ama, bu sözleri bir
bakandan duymak kötü ama geçmişinde grup başkan vekilliği olan bir bakandan
duymak çok daha kötü. Hele hele üst üste 7 kez, 8 kez kürsüye geldiğini,
gittiğini grup başkan vekilliği sırasında hepimizin hatırladığı -Sayın Bakan
itiraz ederse onu tutanaklardan bulurum ama vücut diliyle, tebessümüyle
doğruluyor- bir kişinin şimdi o gün yaptığı bir gerçekliği bugün “laf
yetiştirme”, “milletin bir şey kazanmaması” gibi değerlendirmesini gerçekten
üzüntüyle takip ediyoruz. Grup başkan vekillerinin burada kendi gruplarına
yapılan bir sataşma ya da gruplarının mensuplarına yönelik birtakım hem
sataşmaları hem çarpıtmaları dikkatle takip etmeleri, buna cevap vermeleri hem
Parlamentonun ritüellerindendir hem de demokrasinin olmazsa olmazıdır. Bunu en
iyi bilen iki kişi, bir tanesi şu anda biraz önce bu sataşmayı yapan Bakanken,
bir tanesi de zatıalinizdir; aynı sıralardan, aynı makamlardan, aynı
mevkilerden geliyoruz bu konuda.
Gelelim
başkanlık sistemi tartışmasına. Bu konuda Sayın Bakanın değerlendirmeleri tam
da sarayın talimatı; Meclis Başkanının uygulamaları, uzmanlık komisyonlarının
işlevsizleştirilmesi, en sonunda bu Parlamentonun kuruluş yıl dönümünde
yapılması gereken bir resepsiyonun iptaline kadar giden parlamenter sistemin
iktidar partisi eliyle itibarsızlaştırılması, âdeta ilga edilmesi operasyonunun
bir devamıdır. Biz bu operasyona teslim olmayız. Bu ülkede parlamenter sistemle
görev yapmak üzere bu Anayasa’ya uygun olarak yemin etmiş insanlarız. 1
Kasımda, Sayın Bekir Bozdağ’a, seçim bölgesindeki hiçbir seçmen bu Parlamentoda
ona tanınan yetkileri kullanmak yerine bir başkasının talebi üzerine bunu servis
etme yetkisini vermemiştir, buna da izin vermeyeceğiz.
Teşekkür
ediyorum. (CHP sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Aynı gerekçeyle yani yaptığımız siyasi değerlendirmeleri
laf yarıştırma olarak…
BAŞKAN
– Buyurun. (HDP sıralarından alkışlar)
İki
dakika. 
12.- Diyarbakır Milletvekili İdris
Baluken’in, Adalet Bakanı Bekir Bozdağ’ın 278 sıra sayılı Kanun Tasarısı’nın
tümü üzerinde Hükûmet adına yaptığı konuşması sırasında HDP Grubuna sataşması
nedeniyle konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; burada laf yarıştırmak için biz asla konuşuyor
değiliz. Yani grubumuza yapılan her türlü sataşmada, İç Tüzük’ten doğan
hakkımız gereği, diğer siyasi parti gruplarına ağır eleştiri geliştirecek
şekilde, halkımızı ve kamuoyunu bilgilendiriyoruz. Nitekim, biraz önce CHP’yle
yaşamış olduğumuz tartışma da son derece sert siyasi eleştirileri taşıyan ama
halkın bilgilenmesi açısından da bizim son derece değerli bulduğumuz
tartışmalardı. 
Şimdi,
burada, Parlamentonun işlevsizleştirilmesiyle ilgili bilinçli bir süreç yürüten
bir iktidar partisi grubu ve bir Hükûmetin gelip muhalefetin burada konuşmasını
“Parlamentonun işlevsizleştirilmesi” olarak tanımlamasını, doğrusu, hayretle
karşıladık. Yani, siz, 7 Hazirandan sonra bu Parlamentonun kapısına kilit
vurmuş bir partisiniz, 7 Hazirandan sonra 1 Kasıma kadar 4 kez, sadece birkaç
saat, o da seçimler için bu Parlamentoyu kapatmış bir siyasi anlayışsınız.
Dolayısıyla, en son konuşması gereken sizlersiniz. Bakın, bugün de
Parlamentonun gündemi, muhalefet olmasa, halkın gündemi değil. Sarayın gündemi
Parlamentonun gündemi oluyor. Muhtarlar toplantısında ne konuşuyorsa, oradan ne
talimat veriyorsa siz de Parlamentoda o gündemi işletiyorsunuz. E, bunu yapan
sizsiniz. Bu ülkenin Başbakanı “Ben Meclise talimat verdim, Meclis çalışmaya
devam edecek.” diyebiliyor. Yani, Meclisi kendi elinizde işlevsizleştiren bir
anlayışı siz getiriyorsunuz. “Yasama, yürütme, yargı bizde.” diyen sizsiniz,
hoca burada, “Oğlan bizim, kız bizim.” diyen sizsiniz. Şimdi Sayın Bakanın son
açıklaması da bütün bunların itirafı niteliğindedir. “Evet, biz Parlamentonun
konuşmasını istemiyoruz çünkü başkanlık sisteminin gelmesini istiyoruz.” diyor.
Yani, “Parlamentoyu halkın gündeminden koparıyoruz, böylece halka başkanlık
sistemini dayatıyoruz.” diyorsunuz. Bunu kabul etmemiz mümkün değil. (HDP
sıralarından alkışlar)
BAŞKAN
– Sayın Akçay, siz de söz talebinde bulundunuz galiba. 
Size
de iki dakika veriyorum. 
Yerinizden
herhâlde kullanacaksınız. 
Buyurun.

V.- AÇIKLAMALAR (Devam)
25.- Manisa Milletvekili Erkan Akçay’ın,
Adalet Bakanı Bekir Bozdağ’ın 278 sıra sayılı Kanun Tasarısı’nın tümü üzerinde
Hükûmet adına yaptığı konuşmasındaki bazı ifadelerine ilişkin açıklaması
ERKAN AKÇAY (Manisa) - Teşekkür ederim Sayın Başkan.
Öncelikle
Sayın Bakan konuşmasını yirmi dakika olarak kullandı ve bazı görüşlerini de
ifade etti. Kendisini hem tebrik ederim hem teşekkür ederim. Şimdi, yalnız
konuşmasının başında “Hükûmetin konuşma mecburiyeti yok; isterse konuşur,
isterse konuşmaz.” dedi. İşte, böyle bir keyfîlik de olmamalı diyoruz. Yani
kendisini konuşmaya, söylemeye mecbur hissetmesi gerekir ve bu
bilgilendirmeleri yapması gerekir. 
Ayrıca,
grup başkan vekillerinin veya milletvekillerinin konuşması, tartışması bir laf
yarıştırma değildir, olmamalıdır. Ama laf yarıştırma zaman zaman olsa bile o da
Parlamentonun zaman zaman usulündendir çünkü Parlamento, konuşulan yer
demektir. Zaman zaman espri yapılır, zaman zaman sataşmalar olur, zaman zaman
polemikler de yaşanır. Üstelik biz Sayın Bakanı, grup başkan vekilliği
zamanından çok iyi bir polemikçi olarak tanırız, buna tanıklık ederiz.
ÖZGÜR
ÖZEL (Manisa) – Başpolemikçi, baş! Eczacılara bile böyle yapmıştı.
ERKAN
AKÇAY (Manisa) – Evet. Yani iyi de polemik yapar. Dolayısıyla, şimdi, o
geçmişte yaptığı polemikleri veya laf atışmalarını şimdi laf yarıştırma olarak
nitelemesini de doğru bulmayız. Gerekirse laf da yarıştırılır, yalnız
Parlamentoyu işlevsiz hâle getirmemek için Hükûmetin daha fazla etkin konuşması
gerekir, bunu söyledik. 
Başkanlıkla
ilgili ifadelerini de bir demagoji olarak ben kabul ediyorum. Yani bu kısa süre
içerisinde ve gündemimiz de bu olmadığı için şu anda bu tartışmaya girmeyelim
ama demek ki bazı eleştirilerin gerekçesinin gizli ajandasının da bu olduğu
endişesini de taşıyoruz. Şimdilik söyleyeceklerim bunlar, inşallah…
(Mikrofon
otomatik cihaz tarafından kapatıldı)
BAŞKAN
– Sayın Akçay, diğer arkadaşlar da iki dakika konuştuğu için eşitliği
bozmayalım.
ERKAN
AKÇAY (Manisa) – Tamam Sayın Başkanım.
Sağ
olun, teşekkür ederim.
BAŞKAN
– Teşekkür ederim, sağ olun.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278)
(Devam)
BAŞKAN
– Şimdi, şahsı adına Balıkesir Milletvekili Sayın Namık Havutça konuşacak.
Buyurun
Sayın Havutça. (CHP sıralarından alkışlar) 
NAMIK
HAVUTÇA (Balıkesir) – Sayın Başkan, değerli milletvekilleri; Cezaî Konulardaki
Uluslararası Adlî İşbirliği Kanunu Tasarı üzerinde şahsım adına söz aldım. Yüce
heyetinizi saygıyla selamlıyorum.
Sayın
Bakan, öncelikle ifade etmek gerekir ki cezai konularda uluslararası adli iş
birliğinin AB sürecinde uyumlu çalışmalar kapsamında tek bir kanunda toplanması
çabası doğrudur. Bu şekilde, mevzuatta dağınık bir şekilde bulunan hükümlerin
tek kaynakta toplanması uygulayıcıya da yarar sağlayacaktır. Ancak, tasarının
3, 13, 22’nci maddesinde ve ilgili diğer maddelerde ifade olunmak suretiyle ön
inceleme yetkisiyle yetkilendirilen merkezî makam, özellikle suçlunun iadesi
bakımından teminatsız görülmüştür tarafımızca. Bakanlığın yetkisi, mevcut
düzenlemeler dâhilinde öngörülmüş olduğu gibi adli makamlara bilgi ve belge
sağlanmasına yardımcı olmakla sınırlı olmalıdır. Oysa, getirilen yeni sistemde
TCK’nın 18’inci maddesinde var olan ve tasarısıyla yürürlükten kaldırılması
öngörülmüş olan sistem ön inceleme yetkisine sahip bir makam oluşturulmak
suretiyle değiştirilmektedir. Biz böyle bir makama gerek bulunmadığını, mevcut
sistemin daha teminatlı olduğunu düşünmekteyiz. 
Suçluların
iadesinde devletlerin uyguladığı üç sistem var. Bir: Yalnızca hükûmetin yetkili
olduğu sistem. İki: Yalnızca yargının yetkili olduğu sistem. Bir de bizim de
kabul ettiğimiz, “karma sistem” dediğimiz hem hükûmetin hem de yargının
birlikte kabul ettiği sistem. Bu sistemde failin ve fiilin niteliğini mahkeme
belirlemekte, geri vermeyeyse hükûmet karar vermektedir değerli arkadaşlar.
Ancak, tasarıyla merkezî makama yani Adalet Bakanlığına ön inceleme yetkisi…
Özellikle, merkezî makama gerekli şartları taşımayan iade taleplerini doğrudan
reddetme yetkisi veriyor bakın bu. Oysa, TCK’nın bugün 18’inci maddesinde geri
vermeye, bilgi vermeye, belge vermeye ağır ceza mahkemesi karar veriyor, onun
takdirini Bakanlar Kuruluna bırakıyor. Şu anda düzeni değiştiriyoruz; önce
Bakanlık, yani bizden dışarıdan herhangi bir dış mahkeme belge, bilgi istiyor,
Adalet Bakanlığına geliyor, Adalet Bakanlığı sadece şeklî bir inceleme değil,
kendi takdiriyle bunu geri çevirebiliyor; bu, doğru bir düzenleme değil,
uluslararası sözleşmelere de aykırı. Zaten mevcut düzenlemeler gereği “Mahkeme
geri verme talebinin kabul edilebilir olduğuna karar verirse, bu kararın yerine
getirilip getirilmemesi Bakanlar Kurulunun takdirine bağlıdır.” TCK 18/5.
Tasarının 19’uncu maddesinde ise bu kararın yerine getirilmesi Başbakanın
onayına bağlanmıştır. Bu imkân varken Bakanlığa ön inceleme yetkisi tanınması
ancak başvuru koşulları bakımından şeklî denetimle sınırlı olmalıdır. Bu
gerekçeyle tasarının 13’üncü maddesinde ifade olunan “gerekli şartları
taşımayan” ifadesi belirlilikten uzaktır.
Tasarının
22/3’üncü maddesinde de merkezî makamın, talebi, iade için gerekli şartları
taşımaması hâlinde yabancı devlete iletmeden reddedebilmesi açık bir hüküm
değildir. 
Tasarının
12’nci ve 22’nci maddelerinde ifade olunan “gerekli şartları taşımayan talep”
ifadeleri “yapılan şeklî inceleme neticesinde iade talebinin başvuru şartlarını
taşımaması” şeklinde bir ifadeyle somutlaştırılmalıdır. Böylelikle, makamın
incelemesinin sadece başvuruda istenen bilgi ve belgelerin var olup olmadığının
şeklî denetimiyle sınırlı yapılması sağlanacaktır. Nitekim, fail ve fiile
ilişkin hukuki niteleme yapma yetkisi sadece bağımsız ve tarafsız mahkemelere
aittir. Oysa yasa tasarısında bu şekli aşarak ön inceleme makamı, gelen
talepleri doğrudan reddetme yetkisi alıyor; bu bir defa sözleşmelere aykırı.
Sayın Bakan, bunların dikkate alınması gerekir.
Ayrıca,
ön incelemede talebin reddi sebepleri objektif kıstaslara bağlanmalı -mercinin-
ancak ek bilgi ve belge talebinin kanunen belirlenmiş makul süre içerisinde
mazeretsiz olarak yerine getirilmemesi hâlinde talebin reddedilmesi mümkün
olabilmelidir. 
Değerli
milletvekilleri, öte yandan, aynı maddenin 3/(ç) bendi uyarınca, Türkiye’nin
millî güvenliğinin ve uluslararası ilişkilerinin zarar görme ihtimalinin
bulunması, iade talebinin reddine sebep olması açık bir hüküm niteliğinde
değildir. Zira, zaten Türkiye’nin yargı yetkisine giren hâller iadeye engeldir.
Bu durumda, söz konusu ihtimal Türkiye’nin yargılama yetkisine girmeyen hâllere
ve özellikle devlet sırrına özgü olarak değerlendirilecektir. Ancak, kanımızca
bu madde de “ihtimal” kavramının hukuki bir tabir olmaması nedeniyle objektif
bir temele sahip değildir. “İhtimal” hukukta belirsiz bir kavramdır, bunun
somutlaştırılması ve netleştirilmesi gerekiyor.
Yine,
tasarının 3 ve 4’üncü maddesinde ifadesi olan “yargı yetkisine giren hususlar
hariç olmak üzere merkezî makamca kabul edilen şartlar ve verilen teminatların
adli mercileri bağlayıcı nitelikte olması” hususu da belirlilikten uzaktır.
Nihayetinde, adli işlem yapan adli mercinin bu işlemiyle ilgili olduğundan,
kabul edilen şart ve verilen teminatların nasıl olup da yargı yetkisine giren
bir hususun dışında uygulanma imkânı bulacağı açık değildir. 
Değerli
milletvekilleri, yine tasarının 4 ve 11’inci maddesinde “siyasi suç” terimi
var. Tasarıda bunun tanımına yer verilmiyor. Siyasi suç nedir? Bakın, mevcut
mevzuatımızda da bu yönde bir tanım bulunmuyor. Diğer taraftan, taraf olunan
uluslararası sözleşmelerde siyasal suçun açık bir izahı da yoktur. Ancak,
iadeye ve adli iş birliğine engel teşkil ettiğinden siyasi suçun mutlaka tanımı
yapılmalıdır. Doktrinde siyasi suçun ne olduğu tartışmalı bir konu tabii ki.
İtalyan Ceza Kanunu’nun 8/3 maddesi siyasi suçu “Ceza kanununun uygulamasında
siyasi suç, devletin siyasi çıkarlarını veya vatandaşın siyasi bir hakkını
ihlal eden her türlü suçtur.” diye tanımlıyor. Ayrıca, “Tamamen veya kısmen
siyasi saikle işlenen adli suçlar da siyasi suç sayılır.” şeklinde tanımlıyor.
Oysa, bu kapsamda Terörle Mücadele Kanunu yeniden gözden geçirilmeli, siyasi
suç ile terör suçu arasındaki ayrım belirginleştirilmelidir. Bakın, bu şekilde
hem insanların düşünceleri yüzünden terörist ilan edilmesinin hem de teröristin
siyasi suç maskesi ardında gizlenmesinin önüne geçilmiş olur. Her ne kadar
Terörle Mücadele Kanunu’nun 1 ve 2’nci maddesi birlikte değerlendirildiğinde bir
suçun terör suçu olabilmesi için öncelikle terör örgütü faaliyeti olarak
işlenmesi gerekli, ancak, 3’üncü maddesi silahlı bir örgüt kapsamında
işlenmemek kaydıyla siyasi suç kapsamında değerlendirilmesi mümkün olan suçları
böyle bir ayrıma gitmeksizin doğrudan terör suçu saymaktadır. Oysa, terör suçu
iadeye engel teşkil etmezken, siyasi suçlunun talep eden ülkeye iade edilmemesi
gerek ulusal mevzuat -söz konusu tasarıda- gerekse taraf olunan uluslararası
sözleşmelerde genel kabul görmüştür. Bu kapsamda, tasarının 11/(2)’nci maddesi
de belirli kılınmalıdır, somutlaştırılmalıdır. 
Değerli
milletvekilleri, Türk Ceza Kanunu 18’e göre geri verme hâlinde kişi ancak geri
verme kararına dayanak teşkil eden suçlardan dolayı yargılanabilir veya mahkûm
olduğu ceza infaz edilir. Değerli Bakan, yine tasarının 10/(4) maddesinde
benzer bir hükme rastlanmamaktadır. Suçluların İadesine İlişkin Avrupa
Sözleşmesi 14/(3) “Suç addolunan fiilin evsafı takibat esnasında değişmişse,
iade edilen şahıs hakkında ancak yeniden belirlenen suçun unsurlarıyla iadesi
talep edilebilir.” diyor. 
Bu
hükümler çerçevesinde grubumuzun tespit ettiği pek çok eksiklik bu tasarıda
bulunmaktadır. Öncelikle, adli merci karar mercisi yerine geçmemelidir.
Dışarıdan bizden istenen -örneğin Zencani dosyasında, örneğin Zarraf
dosyasında- bilgi ve belgelerin yerindelik kararını önce mahkeme vermelidir.
Sayın Bakan, siz şimdi adli makamların yerine geçerek önce karar veriyorsunuz,
sonra da adli makamlara götürüyorsunuz, bu doğru değil; bir defa, bunu düzeltmemiz
lazım. 
(Mikrofon
otomatik cihaz tarafından kapatıldı) 
NAMIK
HAVUTÇA (Devamla) – Açıkça Bakanlığınız adli mahkemelerin yerine geçiyor.
Bunları önereceğiz, düzeltilmesini talep ediyoruz.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Havutça.
Sayın
milletvekilleri, şimdi soru-cevap bölümündeyiz. 
Süremiz
yirmi dakika. İlk on dakikayı sorulara ayırdık.
Sayın
Toğrul, buyurun.
MAHMUT
TOĞRUL (Gaziantep) – Teşekkürler Sayın Başkan.
Sayın
Bakan, geçtiğimiz aylarda 2 Alman televizyon kanalı, IŞİD’in elinde olan Ezidi
kadınları İnternet’ten satışa çıkardığını, bu satış ofislerinden birinin
Gaziantep’te olduğunu belirlemiştir. Gaziantep Barosunun suç duyurusu üzerine
Emniyet harekete geçmiştir ve bu ofise baskında 370 bin dolar, çok sayıda
yabancı pasaportun yanı sıra, para transferine dair de 1.768 sayfalık Arapça
makbuz bulunmuştur. Ezidi kadınları sattıkları iddia edilen 6 Suriyeli hakkında
dava açılmış, ilk duruşma 31/12/2015, hemen on beş gün sonra ikinci duruşmada
da delil yetersizliğinden serbest bırakılmışlardır. Arapça metinlerin çevirisi
de mahkemeden on gün sonra mahkemeye ulaştırılmıştır. Türk mahkemelerinin bu
kadar hızlı karar vermesini nasıl değerlendiriyorsunuz? Suç duyurusunda bulunan
Gaziantep Barosunun mahkemeye müşteki olarak katılmamasını nasıl
değerlendiriyorsunuz?
Teşekkür
ederim.
BAŞKAN
– Teşekkür ederim.
Sayın
Arslan…
KAZIM
ARSLAN (Denizli) – Sayın Bakana soruyorum: 
1)
Ülkemizde yargılama çok yavaş işliyor ve her gün biraz daha çöküyor.
Yurttaşlarımız adaletin geç tecelli etmesi, hak arayışlarının maliyetlerinin
yüksek olması nedeniyle çoğu zaman hak aramaktan vazgeçiyorlar. Hak aramanın
masraflarının azaltılması yönünde bir çalışmanız var mı?
2)
Ülkemizde icra dairelerinin sayısı her gün artmaya devam ediyor, yeni icra
daireleri açılmaya devam ediliyor. İcra dairelerinden de infaza ilişkin çok az
iş çıkıyor. Borçların mal varlıklarının haciz edilmezliği kuralından dolayı
birçok takipten sonuç alınamıyor. Alacaklı hem takip ve hem de yedieminlik
nedeniyle yüklü masraflar yaptığı için icradan vazgeçiyor, tahsilatlar da
yapılamıyor. Bu nedenle haczedilmezlik ve yedieminlik masraflarının peşin
olarak alınmasından vazgeçilmesi yönünde bir hazırlık var mıdır?
3)
Cezaevlerinin adaletin geç tecelli etmesi, haksız yere tutuklamalarının
yapılması nedeniyle…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Arslan.
KAZIM
ARSLAN (Denizli) – …kapasitesi 2 misli artmıştır. Bu nedenle, cezaevlerinin bu
sıkıntılarına son verilmesi için ne tür tedbirler almayı düşünüyorsunuz?
BAŞKAN
– Sayın Aydın…
ERKAN
AYDIN (Bursa) – Sayın Bakan, Türkiye 2015 yılı sonunda Avrupa İnsan Hakları
Mahkemesinde hakkında en fazla dava başvurusu bulunan 3’üncü ülke oldu. Avrupa
İnsan Hakları Mahkemesinin önünde şu anda toplamda 64.850 dava başvurusu
bulunuyor. Türkiye bu rakamla şu anda AİHM’in iş yükünün yüzde 13’ünü
oluşturuyor. Türkiye hakkında 2015 yılında açıklanan kararların 79’unda Avrupa
İnsan Hakları Sözleşmesi’nin en az bir maddesinin ihlaline hükmedildi. Adalet Bakanı
olarak bu karnenin düzeltilmesi için bir çalışmanız var mı? Böylesine bir
karneyi nasıl düzelteceksiniz?
BAŞKAN
– Sayın Zeybek…
KEMAL
ZEYBEK (Samsun) – Samsun ili Terme İlçesi Evci ve Sakarlı Mahallelerine Ağustos
2015’te; yine Havza ilçesi Karşıyaka ve Memduhiye Mahallelerinde Eylül 2015’te
bölgede sel felaketi yaşanmıştır. Sel felaketinin verdiği zararlar yetkililer
tarafından tespit edilmiştir. Zararların giderileceği sözü verilmiştir ancak
tespit edilen zararlar afetten zarar görenlerin mağduriyetini gidermemiştir.
Selden zarar gören yolların, menfezlerin, kanalların, köprülerin onarımı
yapılmamıştır; mahalleliler çok zor durumdadır. Doğal afetten zarar gören
vatandaşlarımızın zararlarının giderilmesini ve mahallelerde bozulan altyapının
yapılmasını, devletin ve sorumluların gerekli hassasiyeti göstererek
mağduriyetin en kısa zamanda giderilmesini arz ediyoruz.
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, İran Cumhurbaşkanı ülkemizi ziyaretinde, İranlı iş adamı Zencani’nin
ülkemizi zan altında bırakarak “Türkiye'de 8,5 milyar dolar rüşvet verdik.”
demesi toplantıda gündeme geldi mi, gelmedi mi? Yüce Meclisi bilgilendirir
misiniz?
BAŞKAN
– Sayın Havutça…
NAMIK
HAVUTÇA (Balıkesir) – Teşekkür ederim Sayın Başkan.
Sayın
Bakan, cezaevlerinde yoğun, kapasitenin çok üzerinde mahkûm ve tutuklu
bulunuyor ve bununla ilgili de bize birçok şikâyet geliyor. Mesela Balıkesir
Kepsut Cezaevinde, şu andaki mevcudun, kapasitenin 2 katı olduğu ve oradaki
hükümlülerin, tutukluların yerlerde yattıkları şeklinde şikâyetler geliyor. 
Bu
noktada, Ceza İnfaz Yasası’nda bir değişiklik yaparak denetimli serbestlik
mekanizmasının, sisteminin iki yıla çıkarılması konusunda Bakanlığınızın bir
çalışması var mı? Biz bunun gerekli olduğunu düşünüyoruz. Zira, Türkiye artık
neredeyse bir açık cezaevine dönüştü.
Teşekkür
ederim.
BAŞKAN
– Sayın Tuncer…
MUSTAFA
TUNCER (Amasya) – Sayın Adalet Bakanı, birinci sorum: 15 Nisan 2016 tarihinde
Amasya’nın Gümüşhacıköy ilçesinde bulunan ve Eylül 2015 tarihinde hizmete
açılan yarı açık cezaevinin iki bloğunun çatısı mahkûmların üzerine uçmuş, 7’si
ağır olmak üzere 85 mahkûm yaralanmıştır. Çevresindeki binaların çatısından
kiremit dahi düşmezken, henüz 1 yaşını dahi doldurmamış cezaevinin çatısının
uçmasıyla ilgili, Ankaralı müteahhit firma hakkında; yine, yağmur altında
mahkûmlara bahçede sayım yapan ve mahkûmları sayımdan sonra da on beş dakika
bahçede tutarak mahkûmların yaralanmasına sebebiyet veren cezaevi yönetimi
hakkında soruşturma başlatılmış mıdır?
İkinci
sorum: Yeni Çeltek maden ocağının kapatılması ve işçilerin Soma’ya gönderilmesi
kararı sonucu yer altında açlık grevine başlayan işçilere sorunların
çözüleceğine dair ilgili bakanlıkça verilen sözler tutulmaya başlanmış mıdır?
Verilen sözün gereği ne zaman yerine getirilecektir?
Teşekkür
ederim.
BAŞKAN
– Sayın Doğan…
SELİNA
DOĞAN (İstanbul) – Sayın Bakan, malumunuz, geçtiğimiz hafta Avrupa Parlamentosu
İlerleme Raporu yayımlandı. Raporda Avrupa Parlamentosu, Avrupa Konseyine
çağrıda bulundu ve Türkiye’yle yargı ve temel haklar faslının açılması
konusunda müzakerelere başlanması konusunda görüş bildirdi. Bu konuda bir eylem
planınız var mıdır, konu gündeminizde midir?
Ayrıca, geri gönderme merkezlerine kabul edilen
düzensiz göçmenlerin avukat yardımına ve yargıya erişim hakları konusunda
bizleri bilgilendirmenizi talep ediyoruz lütfen.
Teşekkür ederim. 
BAŞKAN – Teşekkür ederim.
Sayın Özkan…
BURCU ÇELİK ÖZKAN (Muş) – Teşekkürler.
Türkiye cezaevlerinde sistematik olarak artan
ihlallerin son örneği Alanya L Tipi Cezaevinde yaşanmaktadır. Bu ihlallere
ilişkin olarak yeni koğuş açmayarak tutuklu ve hükümlüleri koğuş koridorlarında
yere battaniye, çarşaf serdirterek yatırma, şahsi eşyalara dâhil kitap, gazete
ve mektuplarına el koyma, tecrit, işkence ve kötü muamele, kameralarla sürekli
gözetleme, havalandırma saatlerinde sınırlama, sosyal ve sportif faaliyetlerden
yararlandırmama ve benzeri tutuklu ve hükümlülerin yaşamsal ihtiyaç ve
aletlerine el koyma gibi hak ihlalleri bilgisi tarafımıza ulaşmıştır. İddialara
ilişkin Bakanlığınızca bir soruşturma başlatılmıştır mıdır? Bakanlığınızın
herhangi bir önlem ve tedbiri var mıdır?
BAŞKAN – Sayın Tüm…
MEHMET TÜM (Balıkesir) – Teşekkür ederim Sayın Başkan.
Kurtuluş Savaşı’nın ve Kuvayımilliye’nin
örgütlenmesinde önemli illerimizin başında Balıkesir gelmektedir. Yerel basının
öncülüğünde ve ilde bulunan iktidar ve muhalefet partilerince de desteklenen
“Balıkesir’e İstiklal Madalyası Verilsin” imza kampanyası yürütülmektedir.
Sayın Bakana soruyorum: Şanlıurfa’ya İstiklal Madalyası verilmesi yasalaşmışken
Balıkesir’in de aynı yasa kapsamına alınmasını istiyoruz. Ülkece kardeşliğe
daha çok ihtiyaç duyduğumuz bir dönemde Şanlıurfa ve Balıkesir’in birlikte
değerlendirilmesi Kuvayımilliye ruhu açısından da önemlidir. Buradan
Balıkesirlilere bu onurun müjdesini verecek misiniz? Aynı yasa kapsamına
alınarak ve İstiklal Madalyası verilerek bu kentlerimiz kardeş kent de ilan
edilemez mi?
Teşekkür ediyorum.
BAŞKAN – Sayın Yıldırım…
BEHÇET YILDIRIM (Adıyaman) – Teşekkürler Başkan.
Sayın Bakan, geçen yıl Mart 2015 tarihinde
Lüleburgaz’da Adıyamanlı Kürt öğrenci Ramazan Fırat ev arkadaşları tarafından,
bilekleri kesilmiş, sırtından bıçaklanmış hâlde ölü bulundu. 3 ev arkadaşı
gözaltına alındı ve tutuklandı. Soruşturmaya gizlilik kararı alınmıştı,
sonradan duyuyoruz ki bu 3 ev arkadaşı dört beş ay tutuklu kaldıktan sonra
serbest kalıyor. Şimdi soruyorum size: Neden soruşturmaya gizlilik kararı
alındı? Eğer ev arkadaşları suçsuzsa Ramazan Fırat’ı kim ya da kimler öldürdü?
Bu adalete güveniyor musunuz? Bir gencin hayatı bu kadar ucuz mu? 
BAŞKAN
– Sayın Bakan, buyurun. 
Sizin
de süreniz on dakika. 
ADALET
BAKANI BEKİR BOZDAĞ (Yozgat) – Sayın Başkan, değerli arkadaşlar; tabii, Alman
televizyonlarında DEAŞ terör örgütüyle irtibatlı bazı kadınlarla köle ticareti
yapıldığına ilişkin iddialar bugün gazetelerde yer aldı. Bunun üzerine “Konu
nedir?” diye biz de bu konuya bir bakılmasını arkadaşlarımıza söyledik. 
Bizim,
tabii, yargıda olan her konuyu takip etme imkânımız yok, bilme imkânımız da yok
çünkü soruşturmaları yargı yapıyor ve bunlar gizli, bizim bilebilme imkânımız
yok ancak medyaya yansıdıktan sonra, sizin gibi değerli milletvekillerimizi
bilgilendirmek maksadıyla, ne var ne yok, neden bunlarla ilgili serbest bırakma
oldu veyahut da bir ceza verilmedi diye biz bunlarla alakalı bilgi ediniyoruz.
MAHMUT
TOĞRUL (Gaziantep) – Çeviriler on gün sonra verildi. 
ADALET
BAKANI BEKİR BOZDAĞ (Yozgat) – Şimdi, bunu, tabii, bizim mahkemeye sorma
hakkımız yok, yetkimiz de yok. Tabii, soruşturmayı yapan ve burada kararı veren
sulh ceza hâkimliği veya yargılama yapılıyorsa mahkemesi. Dolayısıyla, bizim
onunla ilgili tabii, bir etki yapma veya “Bunu neden böyle yapıyorsun?” deme
hakkımız yok, keşke olsa. Benim de sizin gibi rahatsız olduğum bir sürü konu var.
“Niye bu iş böyle oluyor?” diye sorarım. Şimdi, Adalet Bakanı olarak bunu
sorduğumda suç, sormadığımda da suç. Bizim burada gerçekten… 
MAHMUT
TOĞRUL (Gaziantep) – Sayın Bakan, diğerlerine soruyorsunuz ama. 
ADALET
BAKANI BEKİR BOZDAĞ (Yozgat) – Yok, hiçbir tanesine bizim böyle bir soru sorma
hakkımız yok, yetkimiz yok, denetimimiz yok ama Meclisimizi bu konuda doğru
bilgilendirme görevimiz var. O bilgilerin tamamı geldiğinde de biz sizi doğru
bir şekilde burada bilgilendireceğiz. Ama köle ticareti veya başka şekilde kim,
ne gibi bir suç işliyorsa, bunun cezası neyse bunu alması lazım. 
DEAŞ
terör örgütü, eli kanlı bir terör örgütüdür, insanlık suçu işliyor, canavarca
cinayetler işliyor. Böylesi bir terör örgütüne karşı mücadele herkesin görevi,
ülkemizin görevi. Şu anda Türkiye cezaevlerinde 500 civarında DEAŞ terör
örgütünden tutuklu insan var. Bir de ayrıca adli kontrolle serbest bırakılanlar
var; bunların rakamına baktığınızda, binin üzerinde şu anda takip, adli kontrol
ve tutuklu bulunan kişi var. Ayrıca da 24 tane de hükümlü var, cezası verilmiş,
kesinleşmiş hükümlü var. DEAŞ terör örgütüyle etkili bir şekilde Türkiye
Cumhuriyeti, tıpkı eli kanlı PKK terör örgütüyle mücadele ettiği gibi mücadele
etmektedir, bundan sonra da etmeye devam edecektir.
“Yargı
yavaş işliyor.” Doğru, gerçekten sıkıntılarımız var, yani bunu her zaman dile
getiriyoruz.
MAHMUT
TOĞRUL (Gaziantep) – On beş günde karar var.
ADALET
BAKANI BEKİR BOZDAĞ (Yozgat) - Yargının hızlandırılması için elimizden geleni
elbette yapmamız lazım. Bakanlık olarak bu konuda ciddi çalışmalar yürütüyoruz.
Önümüzdeki günlerde ceza yargılaması, idari yargılama ve hukuk yargılamasında
iş yükünü azaltacak ve vatandaşlarımızın hak arayışlarını daha kısa sürede
sonlandırmasına yardımcı olacak 3 ayrı paketi Parlamentomuza sevk edeceğiz.
Ayrıca,
bildiğiniz gibi, istinaf yargı yolu şu anda yürürlüğe giren yasalarla
mevzuatımızın içinde yer alıyor ancak faaliyete geçmedi. Atamalar yapıldı. 20
Temmuz 2016’da istinaf faaliyete geçecek. Bunun anlamı şu: Ceza yargılamasında
dosyaların yüzde 91’i, hukuk yargılamasında dosyaların yüzde 89’u, idari
yargılamada ise dosyaların yüzde 80’i istinafta kesinleşecektir ve bu,
yargılamayı çok hızlandıracaktır. İstinafın çalışma usulü içerisinde dosyada
bir eksik, bir yanlışlık gördüğünde dosyayı bozup mahal mahkemesine gönderme
durumu yok; yanlışı kendi düzeltecek, eksiği kendi tamamlayacak; vaka
incelemesi, delil incelemesi, değerlendirmesi -keşif dâhil- gerek görürse
hepsini kendisi yapıp, kararı ilk derece mahkemesi gibi esastan verebilecektir,
bu da yargılamayı hızlandıracak son derece önemli bir adım olacak.
“Yargıda
zaman yönetimi” diye bir sistem başlatıyoruz. Dava açan her vatandaşımıza,
açtığı davanın kaç gün içinde biteceğine dair, davayı açtığı an kendisine bir
belge verilecek. Savcılıklara şikâyette bulunan her vatandaşımıza, şikâyeti
hakkında bir kararın ne kadar sürede verileceğine ilişkin ona da bir belge
verilecek. Adli yargıda ve idari yargıda, Yargıtay, Danıştay, hepsinde, böylesi
zaman bakımından da adliyelerin taahhütte bulunmasını sağlayan bir sistem
kuruyoruz; inşallah, bu sistem de 1 Ocak 2017’den itibaren uygulamaya
başlayacak. Daha pek çok adım var, tabii, bunların hepsini anlatmak, uzun,
zaman alır; onu ifade etmek isterim.
Tabii,
icra daireleriyle ilgili, yedieminlik ücretinin kaldırılması, böyle bir
düşüncemiz yok, böyle bir çalışmamız da yok, doğru da görmüyoruz işin doğrusu. 
Haczedilemezlikle
ilgili konuda Bakanlığımızda bir çalışma var, o tamam olduğu zaman onunla
alakalı bir detay bilgi vereceğiz. 
Avrupa
İnsan Hakları Mahkemesi nezdinde, tabii, Türkiye'nin karnesi şu an iyi değil,
yani bunu daha iyi yapmamız lazım, bunda hiç şüphe yok, ama Hükûmetimizin
aldığı tedbirlerle bu karne olumlu olarak değişmiştir. 31/12/2012 tarihindeki
Türkiye aleyhine derdest başvuru sayısını veriyorum; 16.876’dır. Bu rakam,
31/9/2015 tarihi itibarıyla 9.150 ve mart ayı başı itibarıyla da 8.600’dür. 
BAŞKAN
– Sayın milletvekilleri, lütfen biraz sessiz olur musunuz.
ADALET
BAKANI BEKİR BOZDAĞ (Yozgat) – Yani ondan sonraki süreçte de artan dosyalar
var. Biz bunu aşağı çekmek için ne yaptık derseniz, bireysel başvuru,
ombudsmanlık, bunlar son derece önemli roller oynadı, yasalarımızdaki hak
ihlallerini önleyecek düzenlemelerin yapılmış olması. Pek çok çalışma yapıldı.
Adalet Bakanlığında İnsan Hakları Daire Başkanlığı kuruldu. Ayrıca, İnsan
Hakları Tazminat Komisyonu kuruldu. Ayrıca, Avrupa İnsan Hakları Mahkemesi
kararlarında yer alan ihlale konu hususların ortadan kaldırılmasına ilişkin bir
eylem planı hazırlandı. Bu eylem planı çerçevesinde de çalışmalarımızı devam
ettiriyoruz. Önümüzdeki süreç içerisinde bu trendin aşağıya doğru ineceğini
tahmin ediyoruz.
Tabii,
Terme ve Havza’daki felaketlerle ilgili büyük geçmiş olsun diyorum. Şu anda
Bakanlık olarak bilebileceğim bir konu olmadığı için bunu ilgili arkadaşlarıma
sizin adınıza ileteceğimi ifade etmek isterim.
İran
Cumhurbaşkanıyla yapılan görüşmelerde ben heyetler arası görüşmede hazır
bulundum. Heyetler arası görüşmede Türkiye ile İran arasındaki ticaretin
artırılması, siyasi alandaki iş birliğinin güçlendirilmesi ve bölgesel sorunlar
konuşuldu, turizm konuşuldu ve diğer alanlar konuşuldu. Bu konuların hiçbiri
gündeme gelmedi. Türkiye-İran ilişkileri nasıl daha iyi olur, bunun üzerinde
değerlendirmeler yapıldı. Bunu ifade etmek isterim.
Tabii,
cezaevlerindeki tutuklu ve hükümlü sayısı fazla, ben de milletvekillerimizin bu
değerlendirmesine katılıyorum. Ancak, denetimli serbestlik hakkını elde etmek
için sürenin iki yıla çıkarılması konusu Bakanlığımız tarafından değerlendirildi,
olumlu bir kanaatimiz yok burada. Şu anda, biliyorsunuz, şartla tahliyesine bir
yıl kalan kişiler denetimli serbestlikten istifade edebiliyorlar. Biz bunu iki
yıla çıkardığımızda bu şu anlama geliyor: Üç yıl hapis cezası alan bir kişi
içeride belki bir gün, belki iki gün, belki en fazla bir hafta kalıp hemen
çıkacak demektir. Şu anda Türkiye’deki işlenen suçların oranına baktığımız
zaman, nihai cezaya göre bu tayin edildiği için, üç yıl, kamu düzenini bozan
suçların neredeyse büyük bir çoğunluğu bu kapsamdaki cezaları gerektiriyor. Bu
şu anlama gelir: Yani “Kamu düzenini bozan pek çok suça ceza vermeyin.”
anlamına geliyor. Yani, bunu tek tek suçlar bakımından sizler de
değerlendirdiğinizde göreceksiniz. O yüzden, iki yıla çıkarılması üç yıl
cezasızlık anlamına gelir. Bakanlık olarak da böyle bir çalışmamız yok. Böyle
bir çalışma yapmayı doğru da görmüyoruz. Ben daha önce de açıkladım “Başka bir
formül olabilir mi acaba?” diye, o tür bir arayışımız olduğunu söyledim ama şu
ana kadar olumlu bir formül üretemedik.
(Mikrofon
otomatik cihaz tarafından kapatıldı) 
BAŞKAN
- Sayın Bakan, teşekkür ederim.
BURCU
ÇELİK ÖZKAN (Muş) - Diğer soruyu cevaplandırmadı. 
BAŞKAN
- Peki, bir soruya daha cevap verelim lütfen. 
ADALET
BAKANI BEKİR BOZDAĞ (Yozgat) - Gümüşhacıköy’le ilgili hadise son derece önemli.
Ben duyarlılığınıza teşekkür ediyorum. Oranın geçici kabulü yapılmış, kesin
kabulü henüz yapılmamış. Bununla ilgili biz bir kontrolör, Bakanlıktan müfettiş
gönderdik. Müsteşar Yardımcımızı, Ceza ve Tevkifevleri Genel Müdürümüzü
gönderdik. Bütün bu konu inceleniyor. Orada bu inşaatla ilgili denetimde görev
alan kişiler dâhil kim varsa herkesle ilgili hem idari hem adli yönden tahkikat
yapılacak. İhmali, kastı, kusuru olanlarla ilgili de gereken müeyyide
uygulanacaktır. Yani, bu noktada kimsenin gözünün yaşına bakmayacağımızı
bilmenizi isterim.
Teşekkür
ediyorum.
BAŞKAN
- Teşekkür ederim ben de Sayın Bakan. 
Tasarının
tümü üzerindeki görüşmeler tamamlanmıştır.
III. YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama talebimiz var.
BAŞKAN
- Maddelerine geçilmesini oylarınıza sunacağım ancak bir yoklama talebi var,
onu yerine getirelim. 
Sayın
Özel, Sayın Tarhan, Sayın Yalım, Sayın Erkek, Sayın Tümer, Sayın Yeşil, Sayın
Doğan, Sayın Aydın, Sayın Arslan, Sayın Üstündağ, Sayın Özkan, Sayın Yüksel,
Sayın Yıldız, Sayın Tuncer, Sayın Çam, Sayın Tüm, Sayın Aldan, Sayın Gökdağ,
Sayın Emre, Sayın Akar.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278)
(Devam)
BAŞKAN
- Maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir.
Beş
dakika ara veriyorum, grup başkan vekillerini görüşmeye davet ediyorum.
Kapanma Saati: 23.58 
DOKUZUNCU OTURUM
Açılma Saati: 00.12
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Dokuzuncu Oturumunu açıyorum.
278
sıra sayılı Kanun Tasarısı’nın görüşmelerine kaldığımız yerden devam edeceğiz. 
Komisyon
burada. 
Hükûmet
burada. 
Şimdi
birinci bölümün görüşmelerine başlıyoruz.
Birinci
bölüm, 1 ila 22’nci maddeleri kapsamaktadır. 
Birinci
bölüm üzerinde, Milliyetçi Hareket Partisi Grubu adına Denizli Milletvekili
Sayın Emin Haluk Ayhan konuşacak.
Buyurun
Sayın Ayhan. (MHP sıralarından alkışlar) 
Süreniz
on dakika.
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan.
Sayın
Başkan, sayın milletvekilleri; görüşülmekte olan 278 sıra sayılı Tasarı’nın
birinci bölümü üzerine söz aldım. Yüce heyeti saygıyla selamlıyorum.
Öncelikle,
Sayın Bakanım, burada yaptığınız…
BAŞKAN
– Sayın Ayhan, bir sözünüzü kesebilir miyim, eklerim sürenize.
Sayın
milletvekilleri, lütfen sessizliğinizi korur musunuz, rica ediyorum.
Buyurun
Sayın Ayhan.
EMİN
HALUK AYHAN (Devamla) – Teşekkür ediyorum.
Gecenin
bu saatinde, tabii, yorgun arkadaşlar da, son konuşmacılardan biri olmak biraz
güç ama. 
Şunu
ifade etmek istiyorum: Sayın Bakanım, gerçekten son yaptığınız konuşmadan
memnuniyet duyduğumu ifade etmek istiyorum. Burada ben yapacak olduğum
tenkitlerin bir kısmından vazgeçtim. Söylediklerinizin bazıları beni ikna etmiş
olmasa da en azından bu konuda Hükûmetin, iktidarın ne düşündüğünü anlamış
oldum. Bu, gerçekten güzel bir şey. Bazen taktiksel olarak, bazen başka
nedenlerden Hükûmetin konuşmadığı olabiliyor ama doğru bir şey olduğu
kanaatinde değilim. Ben konuşmanızdan memnuniyet duyduğumu özellikle ifade
etmek istiyorum. Ama, nereye kadar? Son kısmına gelinceye kadar bir problem
yoktu. Orada siz zımnen tahakküm etme olayına doğru yönelmiş oldunuz, oranın
demokrasiyle iler tutar bir tarafı kalmadı. Ben bunu söylemek istemezdim, hatta
bu konuşma yarına kalırsa tutanakları getirtip daha detaylı bir analizini
yapmak isterdim ama yine de konuşmanızın çok yararlı olduğu kanaatindeyim.
Birincisi, bazı konularda hakikaten ikna oldum, vazgeçtim tenkitten. İkincisi
de bazı konularda sizin ısrarcı olacağınızı ne yaptık? Görmüş olduk. 
Sayın Başkan, sayın milletvekilleri; tasarının genel
gerekçesinde, uluslararası adli iş birliğinin, bir devletin yetkili adli
mercilerinin diğer bir devletin adli yardımlaşma, suçluların iadesi, soruşturma
ve kovuşturmanın devri ve hükümlülerin nakli konularını kapsadığı ifade
ediliyor. 
Sınıraşan suçlar artıyor, yeni suç örgütleri ortaya
çıkıyor. Bunun için de cezai konularda uluslararası adli iş birliği ihtiyacı
doğuyor, anlaşmalar imzalanıyor. Çok taraflı anlaşmalara ilaveten ülkemiz, ABD,
Fas, Hindistan, İran, Kuzey Kıbrıs Türk Cumhuriyeti, Kazakistan, Kuveyt, Mısır,
Moğolistan, Özbekistan, Pakistan, Tacikistan, Tunus, Türkmenistan vesaire,
gerekçede devam ediyor, diğer ülkelerle de bu iş birliği anlaşmaları
imzalanmış. 
Bu tasarıyla cezai konularda uluslararası adli iş
birliği alanında taraf olduğumuz anlaşmaların iç hukuka uygulanması
kolaylaşacak. 
Bir de rıza olayı var burada. Bu tasarıyla “rızaya
dayalı iade usulü” gibi mevzuatımızda daha önce düzenlemediğimiz uluslararası
adli iş birliği müesseselerine yer verilecek, konulara ilişkin mevzuat ihtiyacı
da karşılanacak. Yani rızadan kaynaklanan olaylar da çözülecek. Şimdi, tabii,
bu işte rızanın olması önemli. Bu tasarı da görüşülmeden veya Bakanlar
Kurulunda imzalanmadan çok kısa bir süre önce Bakanlar Kurulunda ne oluyor?
Kabul ediliyor. Başbakanlığa hangi tarihte geldi bilmiyorum. Bunu şöyle
nitelemek mümkün: Belki ilahî bir tesadüf, belki de bu olayın akabinde duyulan
bir ihtiyaçtan kaynaklanan olay. Bu daha önce çalışılmış vesaire ama Başbakanlığa
gelişi hakikaten Hükûmetin rızasıyla mı, başka rızayla mı, onu bir ne yapmak
lazım? İncelemek lazım, bakmak lazım.
Şimdi,
bundan sonra, biz zaten Milliyetçi Hareket Partisi olarak seçim beyannamemizde
yurt dışındaki vatandaşlarımızın adalete erişiminin önündeki yapısal ve hukuki
engellerin uluslararası iş birliği imkânlarına ağırlık verilerek
kaldırılacağını ifade ettik. Bu tür problemlerle mücadelede etkinlik
sağlanması, suçun ve suçluların yakalanması için ülkeler arasında iş birliğinin
şart olduğunu da söyledik. 
Şimdi,
Milliyetçi Hareket Partisi Grubumuza mensup Adalet Komisyonu üyelerimizin
hazırladığı muhalefet şerhinde, tasarının özel nitelikli konuları ve hukukumuza
ilk defa girecek bazı kavramları içerdiği belirtiliyor. Özellikle sınıraşan suçlar
ile özellikle finansal kurumlar ve bankalarla ilgili olaylarda ülkelerin ve
yapanların farklı ülkelerde olabileceği belirtiliyor. Bu nedenle bu hususlarda
iş birliğinin önemli olduğu da ifade ediliyor. 
Kuşkusuz,
uluslararası iş birliği çerçevesinde, suçlunun suç işlediği ülkeye getirilerek
yargılanmasının tamamlanması, infazın yerine getirilmesi için failin geri
getirilmesi önemli. Ayrıca, ülkemizde suça karışıp yurt dışına kaçan ya da yurt
dışında suça karışıp ülkemize gelenlerin yakalanıp yargılanmasında iş birliği
kaçınılmaz. 
Şimdi,
burada, tasarının ana unsuru da merkezî makam olarak Adalet Bakanlığının
tespiti. Bu durum, işlerin hızlı yürümesine katkı sağlayabilecek bir düzenleme
olmakla birlikte, alınacak kararların dış politikada güvenlik, siyaset, sosyal
ve ekonomik hususlarla ilgili olması nedeniyle verilen yetki ve sorumluluğun
bir bakanlığı aşacak düzeyde olduğunu değerlendiriyoruz. 
Siz
burada bizi ikna etmeye çalıştınız ama maalesef, bu izahatınızın kifayet
ettiğini düşünmüyorum, Sayın Bakan ayrıldı gerçi ama.
Şimdi,
biraz önce dediğimiz gibi, bu tasarının Meclise gelişi, hakikaten rızaya
bakarsanız, ya Allah’ın inayeti ya da denk gelmesi. Tabii ki Hükûmet bu
tasarıya ilişkin hususlarda, özellikle Gülen dosyası veya paralel olayıyla
ilgili neydi, ne sahibiydi? Epey bilgi sahibiydi, çalışmış bir vaziyetteydi. O
zaman tersti. Neden? Ne yapıyordu? Dışarıdan birini getirmeye çalışılan
hususlar ağırlıktaydı. Şimdi, burada kanaatimiz, biraz da meydana gelen olay
dolayısıyla, dışarı bilgi verilmesiyle ilgili –zaten kuş kaçtı da- olay önemli
ama ben şunu özellikle ifade etmek istiyorum: Hakikaten, olayın bu kadar
birbiriyle üst üste gelmesi önemli. Ben, özellikle, Bakanlığa şunu da sormak
istiyorum: Amerika’daki tutuklamayla ilgili 19 veya 20, Bakanlar Kurulunda
imzası 21, buraya gelişi, Meclise gelişi 24, bu arada Hükûmetin veya Bakanlığın
dışarıdan bir bilgi talebinin olup olmadığı, bizim açımızdan önemli. Hükûmetten
bunu bekliyoruz, en azından istiyoruz. Kamuoyunun aydınlatılması gerektiği
kanaatindeyiz. 
Gerçekten,
sıkıntılı bir durum. Biraz önce söyledim, tasarının 2’nci maddesinde merkezî
makam olarak tanımlanan olay, pek çok maddede bu makama verilen yetkiler,
yürütmeyi yargı otoritesinin üzerinde konumlandırabilecek ve güçler ayrılığı
prensibine halel getirebilecek.
3’üncü
maddede de merkezî makamın görev ve yetkilerini düzenliyorsunuz. Ancak, bu
yetkilerin tek başına Bakanlıkta olması, alınacak kararın güvenlik, dış
politika, siyaset, sosyal politika ve ekonomik hususlarla ilgili olması, Bakanlığı
da aşacak nitelikte. Burada, hakikaten, özellikle dikkat çekmek istediğim bir
husus var, biraz önce de ifade ettik ama 17’nci maddede geldi; rızaya dayalı
iade usulü konusu da Adalet Bakanlığının onayına bırakılıyor. 17’nci maddenin
(4)’üncü fıkrasında da “Rızaya dayalı iade usulü uygulanarak verilen iade
kararının yerine getirilmesi, Merkezî Makamın onayına bağlıdır.” deniliyor. 
Gerçekten,
günümüz dünyasında teknolojik ve mali gelişmelere, millî güvenliğe, ekonomik
menfaatlere tehdit oluşturacak suçların sınıraşan boyutlara ulaşması nedeniyle
böyle bir şeye ihtiyaç duyulduğu kesinlikle doğru ancak, zamanlama açısından
bizim aydınlatılmaya ihtiyacımız var, bunu da bu Hükûmetten bekliyoruz. Burada
gelip konuşmalarının da bu açıdan çok yararlı olduğu kanaatindeyim.
Teşekkür
ediyorum, saygılar sunuyorum yüce heyete.
Teşekkür
ederim Sayın Başkan. (MHP sıralarından alkışlar)
BAŞKAN
– Teşekkür ederim Sayın Ayhan. 
Cumhuriyet
Halk Partisi Grubu adına İstanbul Milletvekili Sayın Zeynel Emre konuşacak.
Buyurun
Sayın Emre. (CHP sıralarından alkışlar)
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri; 278
sıra sayılı Cezaî Konularda Uluslararası Adlî İşbirliği Kanunu Tasarısı’nın ilk
bölümü hakkında partim adına söz aldım. Sizleri saygıyla selamlıyorum.
Değerli
milletvekilleri, küreselleşmenin bugün dünyada geldiği durum açısından bu yasa
tasarısını ele aldığımız zaman, suçun örgütlülük çapının basit araçlarla
büyütülmesine, geliştirilmesine hayli elverişli bir ortamda yaşadığımızı söyleyebiliriz.
Propaganda dediğimiz aygıt, örneğin, artık sadece meydanlarda, alanlarda, bu
kürsülerde yapılmıyor; aklımıza gelebilecek her konunun icra alanı, cebimizdeki
telefonlarla erişebildiğimiz, hiçbir yasaklamanın engel olamadığı sosyal medya
ortamlarında yaşanıyor. Arap Baharı’ndan “occupy” hareketlerine kadar sosyal
medyanın gücüne her birimiz ayrı ayrı şahidiz, bu güce de tabiyiz fakat sosyal
medya her zaman, örneğin Gezi gibi tarihî bir değerin inşası için
kullanılamayabiliyor, linç çağrıları da benzer bir şekilde sosyal medya
üzerinden yapılabiliyor, örnekleri de mevcut. “Sosyal medya” dediğimiz alana
erişimin anahtarı olan ağ, bugün bunun çok daha ötesinde imkânlara açılan bir
kapı. Bakın, yakın zamanda bu ağ marifetiyle 45 milyon vatandaşımızın kimlik
bilgileri tüm dünyanın erişimine açıldı. Teknolojik gelişmelerin dünya
siyasetine yön verdiği bir çağda yaşıyoruz. Küreselleşme fevkalade hızlı
adımlarla geleceği belirliyor, evet ve fakat suçlar da küreselleşiyor. 
Şimdi,
bu açıdan böyle bir tasarının, tıpkı diğer yasa tasarılarında olduğu gibi,
Adalet Komisyonunda son dönem görüşülüp buraya gelen yasa tasarılarında olduğu
gibi, ihtiyaç olduğu, gerekliliği şüphe götürmez. Biz her seferinde aynı şeyi
söylüyoruz, bunu size anlatmaya kararlıyız, anlayacağınız günü de iple
çekiyoruz. Ne diyoruz? Günlerdir bu Kurulda görüştüğümüz tasarıların birçoğu
gereklidir ancak böyle değil. İktidar partisinin bu yöntemi, aslında çıplak
gözle görülür olan niyetleri apaçık ortaya seriyor. Bu tasarı, az evvel andığım
nedenlerle sınıraşan suçlarla mücadele açısından gereklidir, Türkiye gibi yurt
dışında milyonlarca vatandaşı yaşayan bir ülke özelinde ise ayrıca önem
taşımaktadır ancak biz bu tasarıların AKP için nerelerden geçtiğini sanmayın ki
bilmiyoruz, göremiyoruz; amacın ne olduğunu gayet iyi anlıyoruz. 
Şimdi,
önümüzdeki günlerde yine buradan söz alıp dikkat çekeceğimiz bir mevzu da
bilirkişilik tasarısı olacak. Bugün görüştüğümüz tasarı gibi bilirkişilik
meselesinin de yargısal alana ait birtakım yetkilerin yürütme alanına devrini
mümkün kılan maddeler içerdiğini göreceksiniz. Adalet Bakanlığı bürokratlarının
hâkimin yargılama yetkisi üzerinde tasarrufta bulunmasına mahal verecek
düzenlemeler içeren bir tasarının niyetleri sır olamayacak kadar açık,
ortadadır. Siyasal iktidarın bu uluslararası iş birliğini siyasi bir nazarla
ele alamayacağına inanmamızı beklemek, aslında aklımızla alay etmek olacaktır. 
Neden
bahsediyoruz? Bakın, mesela Reza Zarrab meselesi. Şimdi bizden Türkiye’nin
egemenlik hakları, millî güvenliği, kamu düzeni veya diğer temel çıkarlarının
ihlal edilmesi durumunda yabancı devletlerin adli iş birliği taleplerini
reddedebilecek olmasına imkân tanıyan tasarının 4’üncü maddesine binaen “Zarrab
meselesinde uluslararası iş birliğini reddetmeyecek bir Adalet Bakanlığımız
var.” dememizi bekleyenler olduğunu düşünüyoruz. Ancak bilmeyen yok, bilmeyen
kalmadı, Adalet Komisyonunda apar topar görüştürülen, Genel Kurulda çoğunluğun
tahakkümüyle geçirilen tasarılar marifetiyle birçok konuda Bakanlık yetkili
kılınmaya çalışılıyor. Hazırlanan tasarıların her biri ayrı şaibe içeriyor, her
biri bir yoruma mahal veriyor. Yasaların gerekliliğinin sorun çözücü ya da
sorun çıkmasına engel olucu mahiyetleriyle ölçülmesi lazım. Yasalar
iktidarların tahkim edilmesi için eğilip bükülürse bunlara artık yasa değil,
siyasi ajanda denir. Bizim bu tasarıların niyetlerini ifşa etmekten,
yanlışlarına dikkat çekmekten, risklerine değinmekten artık dilimizde tüy
bitti.
Değerli
arkadaşlar, attığınız her adım, bu ülkenin siyasal ekolojisini allak bullak
ediyor. Siz tıpkı yerinden büyük makinelerle söküp başka yerlere diktiğiniz
ağaçların doğasıyla oynadığınız gibi bu ülkenin doğasıyla da, siyasi doğasıyla
da oynuyorsunuz, bu ülkeyi içten içe tükettiğinizi görmüyorsunuz. Bakın, bu
kürsü de artık iktidarın bu doymak bilmez tavrının karşısında
kurtarabileceklerimizin sayısını artırmaya çabaladığımız bir ortam hâline
geldi. Peki, bu, sizlerin nasıl oluyor da hoşuna gidebiliyor, siz bu güç
zehirlenmesiyle daha ne kadar yaşayabileceğinizi düşünüyorsunuz? Bir gün sizler
de bugün burada çıkan yasaların konusu olabilecek, muhatabı olabilecek
pozisyonda da olabilirsiniz. Bakanlığın keyfince korunup kollanacağınız bir
durum olmayabilir. Biz ana muhalefet partisinin milletvekilleri olarak bugün
savunduğumuz değerler neyse yarın da aynı değerleri savunacağız.
Şimdi,
burada bir konuya daha dikkat çekmek istiyorum. Bu Mecliste, son dönemde,
hızlıca yasalaşıp geçmesi beklenen, “vize muafiyeti” başlığı adı altında işte
70’ten fazla tasarının yasalaşıp geçmesinin beklendiği ve bununla ilgili de tüm
partilere kolaylık sağlanması yönünde, hem kamuoyuna yönelik yapılan
açıklamalar var hem de yasalar görüşülürken bu kürsüde sıklıkla dile getirilen
konulardan biri bu. Gönül ister ki Avrupa Birliği gerçekten vize muafiyeti
konusunda bize bu yetkiyi versin, vatandaşımız özgürce gitsin Avrupa’yı gezsin,
her yeri ziyaret etsin, vizeyle uğraşmasın. Bu konuda konsolosluk kapılarında
vatandaşlarımızın beklemesi hepimiz için büyük üzüntü kaynağı. Dolayısıyla,
şayet bu konuda bir düzenleme olacaksa biz canıgönülden bunu destekleriz.
İnsanların “Bakın, bu olmayacak.” deyip morallerini de bozmak istemiyoruz,
umutlarını da kırmak istemiyoruz ancak kamuoyuna böyle sunulan bir olayın
gerçeğini de vatandaşlarımıza söylemek bizim boynumuzun borcu, ana muhalefet
partisi olarak görevimiz.
Bu
konuda, Avrupa Birliği ülkelerinin çok büyük bir kısmında karşı açıklamalar
yapılıyor zaten. Daha bu görüşmeler yapılırken, vize muafiyetiyle ilgili
Türkiye’de kamuoyuna iktidar tarafından açıklama yapılırken, daha o
açıklamaların tabiri caizse mürekkebi kurumadan hemen farklı ülkelerden
açıklamalar geldi “Biz, şunlar şunlar olsa dahi vize muafiyeti konusunda
herhangi bir şekilde Türkiye’ye izin verilmesini sakıncalı buluyoruz, kabul
etmiyoruz.” diye. Şimdi, bu konu konuşulduğu zaman şöyle bir karşılık gittiğini
görüyoruz, işte “Eğer vize muafiyeti konusunda bize verdikleri sözleri
tutmazlarsa biz de kendi yükümlülüklerimizi yerine getirmeyiz.” şeklinde.
Türkiye olarak biz bu yükümlülüklerimizi fazlasıyla yerine getirdiğimiz gibi,
bizim esasında rest çekeceğimiz fazla da bir alan kalmadı. Avrupa Birliğinin en
büyük korkusu, sınırımızda yaşanan gelişmeler ışığında oradan Türkiye’ye
yaşanan göç dalgasının kendi ülkelerine de sirayet edebileceği, kendi ülkelerindeki
sosyal dengenin, ekonomik koşulların bozulabileceği; en büyük endişesi bu,
bunun için Türkiye’ye ihtiyaç duyuyor. Ancak, Türkiye zaten alabileceği kadar
mülteci aldı, milyonlarca mülteci Türkiye’de yaşıyor şu anda ve yapılan geri
kabul anlaşması gereğince de Avrupa Birliği ülkelerinde yakalanıp Türkiye’ye
teslim edilen çok sayıda mülteci var ve bunun her gün devamı da geliyor.
Dolayısıyla, biz eylül ayından sonra ya da işte haziran ayının sonlarından
sonra “Ey Avrupa Birliği, siz bize bunu vadettiniz de yerine getirmediniz, o
hâlde biz de taahhütlerimizi yerine getirmiyoruz.” gibi bir yaklaşım
sergileyecek bir argümana sahip değiliz. Bunu neden söylüyorum? En başta şunun
için söylüyorum: Bugün burada konuştuğumuz yasada olduğu gibi, komisyonlara sevk
edilen, titizlikle araştırılması gereken, üzerinde durulması gereken birçok
yasa tasarısının gerekçesinde Avrupa Birliği konusunda atılacak adımlar, işte
Avrupa Birliğinin istediği vize muafiyeti gerekçeleri gibi gerekçelerle
geliniyor ve bunun sonucunda da görüşülen yasa tasarıları, burada görüşülüp
yasalaşan tasarılar daha sonra tekrardan Meclise düzeltme ihtiyacı içerisinde
gelecek. Dolayısıyla, geçmişte, biz, burada yasalaşıp çok kısa süre içerisinde
tekrar geri dönen, tekrardan görüşülen yasalar olduğunu biliyoruz. Bunu
böylesine bir aceleyle yapmanın ne bize ne Türkiye’ye hiçbir faydası
olmayacaktır. Dolayısıyla, bu kadar hızlı görüşülüp yasalaşan başta bu kanun
tasarısı olmak üzere, biz burada ana muhalefet partisi olarak gerekli uyarıları
yapıyoruz.
(Mikrofon
otomatik cihaz tarafından kapatıldı)
ZEYNEL
EMRE (Devamla) - Maalesef istemeyiz ama zaman da bizi haklı çıkaracak diyorum,
hepinize saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Emre. 
Halkların
Demokratik Partisi Grubu adına Batman Milletvekili Sayın Ayşe Acar Başaran
konuşacak. 
Buyurun
Sayın Başaran. (HDP sıralarından alkışlar) 
HDP
GRUBU ADINA AYŞE ACAR BAŞARAN (Batman) – Değerli Başkan, sayın milletvekilleri;
hepinizi saygıyla selamlıyorum. 
Ben
de Cezaî Konularda Uluslararası Adlî İşbirliği Kanunu Tasarısı ve Adalet
Komisyonu Raporu üzerine grubum adına söz almış bulunmaktayım. 
Açıkçası,
son süreçte özellikle Avrupa Birliğine vize muafiyetiyle ilgili olarak Meclise
birçok yasa tasarısı geldi ve maalesef ki bu yasa tasarılarının her biri -daha
önce de belirttiğimiz gibi- üzerinde hiçbir çalışma yapılmadan, hiçbir şekilde
sivil topluma danışılmadan, hiçbir şekilde komisyonlarda bunun üzerinde gerekli
tartışmalar yürütülmeden Meclise getiriliyor ve maalesef ki Mecliste görüşmeler
esnasında boş olan iktidar sıraları, sadece oylama esnasında, sadece matbaa
görevi gören bir işlevsel durum içerisinde bu kanunların çıkarıldığını
görmekteyiz.
HÜSNÜYE
ERDOĞAN (Konya) – Doğrusu biz de sizi ilk defa görüyoruz, dağda mıydınız acaba?
AYŞE
ACAR BAŞARAN (Devamla) – Evet, son süreçlerde birçok kanun çıktı ancak galiba
bu kanunları çıkarırken bir de bunların nasıl uygulandığına bakmamız gerekiyor.

Şu
anda zaten birçok sözleşme mevcut, birçok uluslararası sözleşmeye Türkiye'nin
imza koyduğunu ve yürürlükte olduğunu görüyoruz. Ancak bu sözleşmelerle ilgili
olarak özellikle son sekiz dokuz aydır her tarafta, Türkiye'nin her tarafında
birçok ihlalin olduğu açık, net ve ortadadır. Sokağa çıkma yasakları adı
altında uygulanan bu abluka sisteminin Türk hukukunda hiçbir yeri ve uygulaması
esasında yoktur. Bu Mecliste sıkıyönetim kararı alınmadığı müddetçe bu kadar
uzun süreli olarak şehirlerin abluka altına alınması, şehirlerin bombalanması,
sivillerin katledilmesinin hiçbir yasal dayanağı bulunmamaktadır. 
Yine,
aslında bugün görüşülmesi planlanan ancak kendini sadece yasa çıkarma makinesi
olarak gören iktidar partisinin daha kısa sürede başka bir yasayı gündeme
alması nedeniyle görüşemediğimiz yine başka bir kanun, aslında sözleşmeye ilişkin
kanun olan, Çocuk Nafakası Ve Diğer Aile Nafakası Türlerinin Uluslararası
Tahsiline İlişkin Sözleşme’ye atıf yapılan, Birleşmiş Milletler Çocuk Haklarına
Dair Sözleşme’nin 3’üncü ve 27’nci maddelerine atıf yapılan, çocukların yüksek
yararının… Biz, iktidar partisinin, Hükûmetin bakanının çıkıp 45 çocuğa tecavüz
vakasında “Bir kereden de bir şey olmaz.” dediği günleri yaşıyoruz. 
AYŞE
SULA KÖSEOĞLU (Trabzon) – Saptırmayalım lütfen, saptırmayalım! Gerçeklere
tarafsız kalın. 
AYŞE
ACAR BAŞARAN (Devamla) – Evet, bu uluslararası sözleşmeye de biz imza
koymuştuk, şu anda yürürlükte ama maalesef ki biz burada “Bir kereden bir şey
olmaz.” deyip geçiştiriyoruz. 
AYŞE
SULA KÖSEOĞLU (Trabzon) – Haksızlık yapıyorsunuz. Gerçekleri çarpıtmayın!
AYŞE
ACAR BAŞARAN (Devamla) – Çocuk yararını şöyle koruyoruz: Bugün Cizre’ye gelen
bir girişim çocuklara oyun oynatamıyor çünkü polisler gelip çocukları
dağıtıyor, oyun oynamak yasak. 
AYŞE
SULA KÖSEOĞLU (Trabzon) – Orada da gerçekleri çarpıtıyorsunuz! 
AYŞE
ACAR BAŞARAN (Devamla) – Buyurun, gelin, hep beraber gidip izleyebiliriz.
Buradan konuşarak bir şey olmuyor. 
Her
çocuğun fiziksel, zihinsel, ruhsal, ahlaki ve toplumsal gelişmesini sağlayacak
yeterli yaşam standartları sağlanması gerekirken şu anda Sur’dan çıkan çocuklar
sadece “bom, bom” diyor, sadece bomba sesini taklit edecek şeyler yapıyor. 
Evet,
dediğim gibi, birçok uluslararası sözleşmeye imza atabiliriz, buradan çok
mükemmel kanunlar çıkarabiliriz ama esasında bizim burada konuşmamız gereken,
bu kanunları uygulayacaklara, biz buradaki tahakkümün önüne nasıl geçebiliriz?
Bu ülkenin Cumhurbaşkanı çıkıp “Ben Anayasa Mahkemesini tanımıyorum, kararına
da saygı duymuyorum.” dedi. 
AYŞE
SULA KÖSEOĞLU (Trabzon) – “Anayasa Mahkemesini tanımıyorum.” demedi. 
AYŞE
ACAR BAŞARAN (Devamla) - Siz istediğiniz kadar buradan mükemmel kanunlar
çıkardığınızı iddia edebilirsiniz ama en üstteki, kendine “Bu ülkenin, bu
halkın cumhuru” diyen zat “Ben Anayasa Mahkemesini tanımıyorum.” dedi. 
Evet,
Avrupa İnsan Hakları Mahkemesinde dosyaların olmadığını söylüyorsunuz.
Doğrudur, yine kanunu dolanarak, Avrupa’nın, Avrupa Birliğinin dayatmasıyla,
Avrupa İnsan Hakları Mahkemesinden çıkan ihlal kararları neticesinde bir
Anayasa Mahkemesine bireysel başvuru mekanizması kuruldu ancak şu anda bütün dosyalar
orada birikmiş vaziyette. Onlar tekrar oradan reddolup yine Anayasa
Mahkemesinden Avrupa İnsan Hakları Mahkemesine gidecek. Hepiniz biliyorsunuz,
bu şekilde, kanunu dolanarak bu şekilde uyguladığınız sistemle bütün bu
işlediğiniz suçların üstünü örtebileceğinizi zannediyorsanız yanıldığınızı bir
kez daha belirtmek istiyorum.
Yine
bir tane daha uluslararası sözleşmeden söz etmek istiyorum, belki kadın
arkadaşlarım bu konuda duyarlılık gösterirler. CEDAW, kadınlara uygulanan her
türlü ayrımcılığa karşı sözleşmedir. Bugün tarihte en fazla kadına ayrımcılık
yapan iktidarla baş başayız maalesef ki çünkü kadınlara tek reva görülen…
AYŞE
SULA KÖSEOĞLU (Trabzon) – Pozitif ayrımcılık yapıyoruz, pozitif ayrımcılık.
AYŞE
ACAR BAŞARAN (Devamla) – …eve kapatıp -başka hiçbir şekilde- toplum dışına itme
gibi bir sistemin uygulandığını açık ve net olarak görüyoruz. [AK PARTİ
sıralarından alkışlar(!)] Dediğim gibi, buradan istediğiniz kadar kanun
çıkarttığınızı söyleyebilirsiniz ama ne kadar güzel uygulandığına bakmak
gerekir. 
AYŞE
SULA KÖSEOĞLU (Trabzon) – Pozitif ayrımcılık yapıyoruz kadınlara.
AYŞE
ACAR BAŞARAN (Devamla) - Bu şekilde alkışlayarak, bu şekilde kendini savunmaya
çalışarak -dediğim gibi- yaptıklarınızın hiçbirinin üstünü örtemeyeceksiniz. 
HÜSNÜYE
ERDOĞAN (Konya) - Güneş balçıkla sıvanmaz.
AYŞE
ACAR BAŞARAN (Devamla) - Bugün hukuka aykırı olarak Silopi’de yasak
uygulanırken birilerine rant sağlanması için şu anda halkın evleri yıkılıyor,
halkın evi başına yıkılıyor şu anda Silopi’de. Evet, bunun da hiçbir dayanağı
yok, hiçbir hukuki altyapısı yok ancak zaten biz, 7 Hazirandan sonra uygulanan
darbeden sonra zaten, bir hukuk devleti olmaktan çıktık…
SALİH
CORA (Trabzon) - Kanundan bahset, kanundan. Kanundan bahset, konuyu dağıtma.
AYŞE
ACAR BAŞARAN (Devamla) - …şu anda mevcut iktidarın kendi kişisel hırsları,
kendi rantları, kendi siyasi iktidarları ve sarayın kendi iktidarı için
oluşturduğu bir sistem hâline geldik. 
Onun
için, buradan Avrupa Birliğini kandıracağınızı zannediyorsanız yine
yanılıyorsunuz. Avrupa Parlamentosunun en son gönderdiği rapor açık ve net
ortada. İade edeceğinizi söylüyorsunuz. İade edersiniz, tekrar size geri döner
ya da en son özellikle Avrupa İnsan Hakları Mahkemesinin uyguladığı…
SALİH
CORA (Trabzon) - O raporu tanımıyoruz.
AYŞE
ACAR BAŞARAN (Devamla) - …tedbir kararlarını bile yerine getirmediğiniz için
yakında bir heyet gelip burada inceleme yaptığında, bunun niye uygulanmadığını
tespit ettiğinde, aslında yaptığınız suçları gizleyemediğinizi yine göreceğiz,
yine açığa çıkmış olacak. 
Dediğim
gibi, bence gerçekten artık kendimizi kandırmaktan, kendinizi kandırmaktan
vazgeçin ve gelin, esas konuşmamız gereken konuları konuşalım. Burada,
şehirlerin abluka altına alındığını konuşalım; çocukların her gün, her an, her
yerde cinsel taciz ve istismara maruz kalmalarına rağmen üstünün örtüldüğünü,
suçluların kayırıldığını konuşalım; bugün cezaevlerinde insanlara her türlü
işkencenin yapıldığını konuşalım; gelin, bugün, bir milletvekili olarak
cezaevlerine gidip görüş yapamadığımızı konuşalım; aslında, esasında, gelin,
uygulamayı konuşalım. 
Buradan
çıkaracağınız bu fevkalade kanunlarla kimsenin gözünü boyayamıyorsunuz.
“Dostlar alışverişte görsün.” diyorsunuz ama onu da görecek hâliniz kalmamış. 
AYŞE
SULA KÖSEOĞLU (Trabzon) – Üç ayda bir Meclise uğruyorsun, ne anlatıyorsun ya?
Buraya geldiğin bile yok.
AYŞE
ACAR BAŞARAN (Devamla) – Dediğim gibi, bu kanunların hiçbir hukuki altyapısı,
zemini de yok. Daha önceden çıkarttığınız ve oluşturduğunuz kanunların da neye
hizmet ettiğini biz yine buradan hepimiz biliyoruz. 
Yeterince
canınızı sıktığıma inanıyorum, yeterince sizi gerçeklerle yüzleştirdiğime
inanıyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim. 
BÜLENT
TURAN (İstanbul) – Cevap vermeye değer bulmadım Sayın Başkan. 
BAŞKAN
– Sayın milletvekilleri, Meclis Başkanlığı görevimi yaparken elbette tarafsız
olma bilincindeyim. Bunu da samimiyetle gerçekleştirdiğimi düşünüyorum. Ama
neticede, ben de bir partinin İstanbul Milletvekiliyim, kadınım ve şu anda
Türkiye Büyük Millet Meclisini yönetiyorum. 
Teşekkür
ederim. (AK PARTİ sıralarından “Bravo Başkan” sesleri, alkışlar)
Buyurun
Sayın Bakan, bir açıklama yapacaksınız galiba. 
V.- AÇIKLAMALAR (Devam)
26.- Bilim, Sanayi ve Teknoloji Bakanı
Fikri Işık’ın, Batman Milletvekili Ayşe Acar Başaran’ın 278 sıra sayılı Kanun
Tasarısı’nın birinci bölümü üzerinde HDP Grubu adına yaptığı konuşmasındaki
bazı ifadelerine ilişkin açıklaması
BİLİM, SANAYİ VE TEKNOLOJİ BAKANI FİKRİ IŞIK (Kocaeli)
– Sayın Başkan, biraz önce kürsüde konuşan hatip, hepimizin lanetlediği,
“iğrenç bir olay” olarak nitelendirdiğimiz ve suçluların cezasını bulmasıyla
ilgili gereken her türlü işlemin yapıldığı bir konuda, bir Hükûmet üyesinin
“Bir kereden bir şey olmaz.” gibi bir ifadede bulunduğunu ifade etti. Bu son
derece iğrenç bir iftiradır. (AK PARTİ sıralarından alkışlar) Hiçbir Hükûmet
üyesinin “Bir defadan bir şey olmaz.” gibi bir konuşması, yaklaşımı olmamıştır,
olamaz. Bunu kayıtlara geçmesi açısından özellikle ifade etme ihtiyacı hissettim.
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
- Buyurun.
İDRİS
BALUKEN (Diyarbakır) – Sayın Bakan açık bir şekilde grubumuza ve hatibimize
yönelik “iğrenç bir iftira atma” suçlaması getirdiler. Açık bir şekilde…
AYŞE
SULA KÖSEOĞLU (Trabzon) - Evet, doğru.
BÜLENT
TURAN (Çanakkale) – Hükûmet adına cevap verdi.
HÜSNÜYE
ERDOĞAN (Konya) – İğrenç bir iftira değil mi? Doğru.
İDRİS
BALUKEN (Diyarbakır) – İğrenç olanın ne olduğu ortada.
HÜSNÜYE
ERDOĞAN (Konya) – Doğru.
BAŞKAN
– Sayın milletvekilleri, grup başkan vekilini dinliyorum.
İDRİS
BALUKEN (Diyarbakır) – O iğrençliği bütün Türkiye kamuoyu iyi bir şekilde
tartışıyor, onda bir beis yok ama bu şekilde yaptığı değerlendirme açık bir
sataşmadır. O nedenle, sataşmadan dolayı grubumuza söz hakkı doğmuştur. 69’a
göre sataşmadan söz istiyoruz.
BAŞKAN
– Peki, iki dakika.
Kim
konuşacak?
İDRİS
BALUKEN (Diyarbakır) – Meral Danış Beştaş.
BAŞKAN
– Buyurun Sayın Beştaş.
HÜSNÜYE
ERDOĞAN (Konya) – Savunamayacak hâldesin değil mi?
VIII.- SATAŞMALARA İLİŞKİN KONUŞMALAR
(Devam)
13.- Adana Milletvekili Meral Danış
Beştaş’ın, Bilim, Sanayi ve Teknoloji Bakanı Fikri Işık’ın yaptığı açıklaması
sırasında HDP Grubuna sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum. 
Doğrusu,
iğrenç bir iftira olduğu konusunda kamuoyunun görüşüne başvurmakta fayda var.
Bu sözleri bütün Türkiye duydu, biz de duyduk. (AK PARTİ sıralarından
gürültüler)
İSRAFİL
KIŞLA (Artvin) – Hayır, yalan söylüyorsun.
MERAL
DANIŞ BEŞTAŞ (Devamla) – Bu sözler geri alınmadı.
BAŞKAN
– Sayın milletvekilleri, lütfen.
MERAL
DANIŞ BEŞTAŞ (Devamla) – Karaman’da çocukların tecavüze maruz kaldığı ve yarın
davasının görüleceği reel olarak ortada bir durum, bir vaka, bunu tartışmıyoruz.
Peki, bunun iğrenç bir iftira olduğunu söylüyorsunuz da yarın Karaman’da niye
hayatı durduruyorsunuz? Yarın Karaman’da kuş uçmayacakmış, yandaş basın her
türlü basın açıklamasını yasaklamış. Yargıya verilen talimat gereği olsa gerek,
basına kapatılmış, izlemeye kapatılmış.
HÜSNÜYE
ERDOĞAN (Konya) – Oradaki sizin evladınız olsa siz ne yapardınız! Sizin
evladınız olsa ne yapardınız orada, söyler misiniz!
MERAL
DANIŞ BEŞTAŞ (Devamla) – Ensar Vakfını korumak uğruna… 
AYŞE
SULA KÖSEOĞLU (Trabzon) – Çocukları koruyoruz, çocukları. Kendi çocuğunuzun
orada açıklanmasını ister miydiniz Sayın Meral Danış?
HÜSNÜYE
ERDOĞAN (Konya) – Empati yapmaya davet ediyorum sizi. 
MERAL
DANIŞ BEŞTAŞ (Devamla) – Burada, Mecliste görüşmeler yaptığımız sırada, ısrarla
ve inatla, biz bunu araştıralım, gelin çocukların hangi taciz ve tecavüze maruz
kaldığını ortaya çıkaralım; bunu hangi vakıf, hangi grup, hangi kesim yapmışsa
birlikte lanetleyelim, suçluları ortaya çıkaralım dedik.
HÜSNÜYE
ERDOĞAN (Konya) – Kendi evladınız olduğunu düşünün.
MERAL
DANIŞ BEŞTAŞ (Devamla) – Ama burada eller -muhalefet istediği için- maalesef,
araştırma önergesine “hayır” olarak kalktı.
SALİH CORA (Trabzon) – Kandil’deki çocuk istismarlarına
bakın. 
MERAL DANIŞ BEŞTAŞ (Devamla) – Bunu bütün Türkiye kaydetti
ve Aile ve Sosyal Politikalar Bakanı “Bir kereden bir şey olmaz.” diyerek…
SALİH CORA (Trabzon) – Kandil’deki kadın tacizlerine
bakın.
MERAL DANIŞ BEŞTAŞ (Devamla) – …aslında çocukları
değil, vakfı korumaya aldı ve vakfı korumaya aldığını hepimiz çok güçlü bir
şekilde dinledik. 
SALİH CORA (Trabzon) – PKK’nın tacizlerine bakın.
BAŞKAN – Sayın milletvekilleri…
MERAL DANIŞ BEŞTAŞ (Devamla) – Yani, “Yarası olan
gocunur.” diye bir laf var ya, şu anda sizin yaranız var, yaranız! 
SALİH CORA (Trabzon) – Terör örgütünün tacizlerine
bakın.
MERAL DANIŞ BEŞTAŞ (Devamla) – Yaranız olmasa bu kadar
hareketlenmezsiniz. 
HÜSNÜYE ERDOĞAN (Konya) – Yarası olan sizlersiniz.
İftira atıyorsunuz!
MERAL DANIŞ BEŞTAŞ (Devamla) – Gecenin bu saatinde
üstünüze alınıyorsunuz. Ben sizin yerinizde olsaydım, belki sessiz kalarak bu
işi hiç değilse üstümden atardım.
SALİH CORA (Trabzon) – Hiç üstümüze alınmıyoruz, siz
üstünüze alının.
HÜSNÜYE ERDOĞAN (Konya) – PKK’nın yaptıklarını anlat.
MERAL DANIŞ BEŞTAŞ (Devamla) – Yani, Ensar Vakfı
Karaman olayı bu ülkede en trajik olaylardan biridir. Bunun hesabını sormaya
devam edeceğiz. Yarın da Karaman’da olacağız. (HDP sıralarından alkışlar)
BÜLENT TURAN (Çanakkale) – Sayın Başkan…
BAŞKAN – Sayın Turan…
BÜLENT TURAN (Çanakkale) – Sayın Başkan, az önceki
konuşmacı konuşmasında Karaman’daki meseleyi grubumuza atfederek oradaki olayı
kapattığımızı iddia ettiler. Cevap vereceğiz onunla ilgili.
BAŞKAN – Buyurun, iki dakika. (AK PARTİ sıralarından
alkışlar)
14.- Çanakkale Milletvekili Bülent Turan’ın,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT TURAN (Çanakkale) – Sayın Başkan, değerli
milletvekilleri; hepinizi saygıyla selamlıyorum.
İnanın, siyasi makamlar, mevkiler gelir ve geçer ama
insanlığımız, vicdanımız, ahlakımız ölünceye kadar yanımızda kalır diye
düşünüyorum.
Sayın Bakan kendisiyle ilgili gensoruda burada en net
hâliyle öyle demediğini söyledi, okudu, anlattı. Buna rağmen, böyle demesini
istiyorsunuz ki polemik olsun diye. Böyle demedi. Demediği hâlde dedi mi
diyelim?
AYŞE ACAR BAŞARAN (Batman) – İyi, bari özür dilesin.
BÜLENT TURAN (Devamla) – İki: Bu konuda herkesten daha
fazla hassas olduğumuzu düşünüyorum. Yarın Karaman’daki dosyayı, davayı, biz de
oluşturduğumuz heyetle beraber Karaman’a gideceğiz, çocuklarımızın hakkı için,
polemik için değil, hassasiyetimiz için takip edeceğiz; o alçağın en ağır
cezayı alması için, hapse girmesi için çalışacağız, gayret edeceğiz,
gözlemleyeceğiz.
KAMİL AYDIN (Erzurum) – O vakfı ne yapacağız?
SELMA IRMAK (Hakkâri) – Bir değil alçak, pek çok alçak
var.
BÜLENT TURAN (Devamla) – “Siz daha öylesiniz, biz daha
böyleyiz.” Olur mu öyle bir şey? 
ERKAN AKÇAY (Manisa) – Sorumlu kurumların durumu ne
olacak?
BÜLENT TURAN (Devamla) – O yüzden, bir daha sizi -bir
kadın olarak en azından- bir kadın bakanla ilgili daha hassas bir dil
kullanmaya davet ediyorum.
Kim çocuğa böyle bir kötü muamele olmasını ister, kim
çocuğun böyle bir sıkıntıdan dolayı mağdur olmasını ister? Bizim bir
hassasiyetimiz var, o da çocuklarımız. Dosya kapalıysa, yargı bununla ilgili
adım atmışsa buna saygı duymak gerekmez mi? 
ERKAN
AKÇAY (Manisa) – Nerede olmuş, nerede, nerede? Yeri nerede? Ne? Nerede? Nasıl?
Sorumlular kim?
MAHMUT
TOĞRUL (Gaziantep) – Hangi yargıdan bahsediyorsun sen Allah aşkına!
BÜLENT
TURAN (Devamla) – Hanginiz -hepimiz için söylüyorum- daha fazla birbirimizi
suçlayabilir? Sen daha hassassın, ben değilim; olur mu öyle bir şey? 
AYŞE
ACAR BAŞARAN (Batman) – Değilsiniz, değilsiniz!
BÜLENT
TURAN (Devamla) – Ben de, sen de hassasız dememiz lazım. 
Ensar
Vakfını aradık, bir sürü avukatla gidiyor, çocukların avukatlığını yapacak.
Sizler gidiyorsunuz, biz gidiyoruz, tümü kamuoyunun önünde olacak bunun.
Beraber takip edelim. 
AYŞE
ACAR BAŞARAN (Batman) – Kapalı, kapalı.
BÜLENT
TURAN (Devamla) – Kaldı ki bir şey daha; 4 parti bir araya geldi, bununla
ilgili ortak bir komisyon kurma kararı aldı, o da bugün okundu burada. Yani
neyi eksik yaptığımızı anlatmaya çalışıyorum. Bir tane mesele kalıyor, o da
samimiyet; samimiysek buradayız, iftiradan, polemikten uzak olarak bu meseleye
yaklaşmak istiyoruz. 
Saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim. 
Şahsı
adına…
ÖZGÜR
ÖZEL (Manisa) – Sayın Başkanım…
MERAL
DANIŞ BEŞTAŞ (Adana) – Sayın Başkan…
BÜLENT
TURAN (Çanakkale) – Sataşmadım Sayın Başkan, insaf edin ya. Vallahi insaf edin
ya.
İDRİS
BALUKEN (Diyarbakır) – “İftira attı.” dediniz ya.
MERAL
DANIŞ BEŞTAŞ (Adana) – Yani doğrudan beni hedef alarak kadın olarak kadın bakan
hakkında hassasiyet göstermediğimi iddia etti. Bu konuda açık bir şekilde
sataşma…
BÜLENT
TURAN (Çanakkale) – Öyle demedim. 
BAŞKAN
– Öyle demedi. 
AYŞE
ACAR BAŞARAN (Batman) – Öyle dedi.
MERAL
DANIŞ BEŞTAŞ (Adana) – Ben not aldım.
BAŞKAN
– “Bir kadın olarak bir kadın bakana hassasiyet göstermeniz gerekir.” dedi veya
bu mealde bir şey söyledi.
BÜLENT
TURAN (Çanakkale) – Bunu talep edebilmemiz lazım.
MERAL
DANIŞ BEŞTAŞ (Adana) – Ama “gerekirdi” başka, göstermediğimi…
BAŞKAN
– Bu bir sataşma değil, bu bir sataşma değil Sayın Beştaş, lütfen…
Sayın
Özel, buyurun…
MERAL
DANIŞ BEŞTAŞ (Adana) – Sayın Başkan, ama açık bir sataşma var.
BAŞKAN
– Bu bir sataşma değil, lütfen…
MERAL
DANIŞ BEŞTAŞ (Adana) – Benim hassasiyetimi sorguladı. Bu bir sataşma değil mi? 
BAŞKAN
– Sizin hassasiyetinizi sorgulamadı. Sizden böyle bir şey…
İDRİS
BALUKEN (Diyarbakır) – Kadın bakanla ilgili hassasiyetini sorgulayamaz.
MERAL
DANIŞ BEŞTAŞ (Adana) – Ben hayatını kadın haklarına adamış biri olarak, nasıl
böyle bir şeyi sorgular? Benim kadın hassasiyetimi sorgulayamaz. 
MEHMET
ŞÜKRÜ ERDİNÇ (Adana) – Zabıtlara bakın Sayın Başkan.
BAŞKAN
– Hayır, sizi kadın haklarıyla ilgili duyarsızlıkla suçlamadı. 
SALİH
CORA (Trabzon) – Tutanaklar okunsun.
MERAL
DANIŞ BEŞTAŞ (Adana) – Tam tersine, direkt suçladı. “Kadın olarak kadın bakan
hakkında…”
BAŞKAN
– Böyle bir şey yapmadı Sayın Beştaş.
AYŞE
ACAR BAŞARAN (Batman) – Siz onu savunmak zorunda değilsiniz.
AYŞE
SULA KÖSEOĞLU (Trabzon) – İyi eğleniyorsunuz ya, evet, eğlenin. Eğlenecek bir
konu buldunuz, eğlenin. 
BAŞKAN
– Tutanakları getirteceğim, okuyacağım ve size söz verip vermeyeceğimi o zaman
tayin edeceğim. Getirteceğim tutanakları.
NURETTİN
YAŞAR (Malatya) – İstismarın her türlüsüne karşıyız.
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, biraz önce kanunun tümü üzerindeki görüşmeler
yapılırken çok önemli bir diyalog yaşandı. Lehte konuşmadan sonra, aleyhte
konuşmadan önce Sayın Bakanın söz sırası geldiğinde, Sayın Bakanın söz
kullanmama durumu üzerine, itirazlardan sonra Sayın Bekir Bozdağ aslında söz
istediğini ama sesini duyuramadığını söyledi. Siz de onun yerinden cevap
vermeyi arzu ettiğini anladığınızı ve o yüzden kürsüye çağırmadığınızı
söylediniz.
Şimdi,
anladığım kadarıyla sırada, birinci bölüm üzerinde lehte konuşma olacak, sonra
aleyhte konuşmaya geçeceğiz. Kürsüye bildirilmiş bir konuşma talebi olmadığını
görüyoruz. Sayın Bakanı biraz önceki duruma düşülmemesi için uyarıyoruz. Sayın
Bakan, Hükûmet adına bu konuda…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaade ederseniz Sayın Başkan, kısaca… 
BAŞKAN
– Bir dakika daha, lütfen. 
ÖZGÜR
ÖZEL (Manisa) – Parlamentonun kaliteli yasama yapması adına gruplar konuşma
yapılmayabilir ama Hükûmetin bu konuda görüşlerini açıklamamasının kabul edilemez
bir durum olduğu konusunda… Biraz önce de sanki onu yapıyormuşsunuz gibi
algılandı ama hemen düzeltti Bakan, “Ben konuşacaktım, kesinlikle öyle bir şey
yok.” falan filan… 
BAŞKAN
– Evet, gerçekten öyleydi ama, bunu açıkladım. 
ÖZGÜR
ÖZEL (Manisa) – Ha, evet. 
Şimdi,
Sayın Bakanın söz talebi olmadığı görülüyor. Aynı yanlış anlaşılma ve sonrası
da olmasın diye Sayın Bakana bu talebini kürsüye iletmek için bir beş dakikalık
süresi olduğunu hatırlatmakta fayda görüyoruz. 
Teşekkür
ederim. 
BAŞKAN
– Teşekkür ederim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278)
(Devam)
BAŞKAN
– Şahsı adına Balıkesir Milletvekili Sayın Mahmut Poyrazlı konuşacak. 
Buyurun.
(AK PARTİ sıralarından alkışlar) 
Süreniz
beş dakika. 
MAHMUT
POYRAZLI (Balıkesir) – Sayın Başkan, değerli milletvekilleri; Cezaî Konularda
Uluslararası Adlî İşbirliği Kanunu Tasarısı birinci bölüm üzerine şahsım adına
söz almış bulunuyorum. Yüce Meclisi saygıyla selamlıyorum. 
Sayın
Başkanım, sizin de bir kadın milletvekili olarak yüce Meclisi yönetmenizden
büyük bir memnuniyet duyduğumu da ifade etmek istiyorum. (AK PARTİ sıralarından
alkışlar) 
Yine,
her türlü istismara da karşı olduğumuzu bir kez daha ifade etmek istiyorum. 
Değerli
milletvekilleri, benden önceki hatiplerin de bahsettiği üzere, günümüzde
hayatın tüm alanlarını etkileyen bir hareket olarak küreselleşme olgusu, bütün
ülkelerin ortak gündemlerinden birisidir. Küreselleşmenin dönüştürücü etkisi
karşısında iş başındaki hükûmetlerin tüm alanlarda gerekli tedbirleri alması,
uyum programlarını devreye sokması ve böylece meydana gelen dönüşümün sağlıklı
bir şekilde seyrini sağlaması çok kritik bir politik reflekstir. Bugüne kadar
AK PARTİ hükûmetleri bunu layıkıyla yapmış ve layıkıyla yapmaya da devam
etmektedir.
Küreselleşme
ve özellikle de teknolojik yenilikler ile bilişim sistemlerinin sağladığı
kolaylıklar sınıraşan suçların artışına ve yeni suç türlerinin ortaya çıkmasına
da yol açmıştır. Bu durum ve ayrıca uluslararası terörizm ülkelerin
uluslararası adli iş birliğine olan ihtiyaçlarını her geçen gün de artırmıştır.

İşte
bu sıkıntıların doğurduğu ihtiyaç konularından birisi de cezai konularda
uluslararası adli iş birliğidir. Cezai konularda uluslararası adli iş birliği,
bir devletin adli mercilerinin diğer bir devletin adli mercileri adına yerine
getirdiği işlemler bütünü olarak tanımlanabilir. Cezai konularda uluslararası
adli iş birliği temel olarak yardımlaşma, suçluların iadesi, soruşturma ve
kovuşturmaların devri, infazın devri ve hükümlülerin nakli konularını
kapsamaktadır. 
Uluslararası
adli iş birliği iç hukuk ile uluslararası hukukun iç içe geçtiği bir alandır.
Bugüne kadar iç hukukumuzda adli iş birliğine ilişkin özel bir kanun
bulunmaması nedeniyle bu alandaki faaliyetler, Anayasa’mızın 90’ıncı maddesi
uyarınca kanun hükmünde sayılan uluslararası sözleşmeler, milletlerarası
anlaşmalar, başta Türk Ceza Kanunu ve Ceza Muhakemesi Kanunu olmak üzere ceza
mevzuatımızda yer alan düzenlemeler ve Adalet Bakanlığının genelgeleriyle
yürütülmeye çalışılmaktadır. 
Sayın
milletvekilleri, cezai konularda uluslararası adli iş birliği alanını bütüncül
olarak düzenleyen bir kanunun bulunmaması nedeniyle bu müessese maalesef bugüne
kadar adli makamlarımızca etkin bir şekilde kullanılamamıştır. Uygulamada adli
makamlarımızın yabancı devlet makamlarına nazaran daha az sayıda ve nitelikte
adli iş birliği talebinde bulunduğu görülmektedir. Şüphesiz bunda uluslararası
adli iş birliğini düzenleyen bütüncül ve müstakil bir kılavuz kanunun
olmamasının etkisi büyüktür. 
Değerli
milletvekilleri, sizlerin takdiri ve oylarıyla inşallah yasalaşacak olan bu
tasarıyla cezai konularda uluslararası adli iş birliğinin genel çerçevesi
düzenlenecektir. Mukayeseli hukuk örnekleri ve ülkemizin ihtiyaçları ışığında
hazırlanan bu tasarıyla uluslararası düzeyde suçla mücadele ve suçluların
yargılanması ile cezaların infazının sağlanması konularında uluslararası adli
iş birliğinin usul ve esasları belirlenmektedir. Bu tasarıyla, adli
makamlarımız bakımından uluslararası sözleşmeler ve milletlerarası anlaşmalara
nazaran daha tanıdık olan bu kanun çerçevesinde adli iş birliği faaliyetlerinin
yürütülmesi daha kolay ve etkin bir hâle gelecektir. Yine, anlaşma hükümlerinin
iç hukukumuzda farklılık arz etmesi ve mevzuatımızda anlaşma hükümlerine
kıyasla boşluklar bulunması adli iş birliğinin etkili bir şekilde
gerçekleştirilememesine neden olmaktadır ki bu tasarıyla bu husus da
önlenecektir. Bu bağlamda, uygulamaya yol göstermek amacıyla çeşitli
genelgelerin çıkartılmasına da ihtiyaç kalmayacak, adli makamlar arasında
uygulama birliği sağlanacaktır.
Tasarıyla
cezai konularda ayrıca “soruşturma veya kovuşturmanın devri” ile “rızaya dayalı
iade usulü” gibi mevzuatımızda daha önce düzenlenmemiş olan uluslararası adli
iş birliği kurumlarına da yer verilmektedir ve yine vize serbestisi diyaloğu
süreci kapsamında vize serbestisi yol haritasında ülkemize ait bir yükümlülük
de yerine getirilmiş olacaktır. 
Ben
tasarının ülkemize, milletimize, yargı makamlarımıza hayırlar getirmesini
diliyor, Komisyon çalışmaları sırasında katkı sağlayan tüm milletvekillerimize
teşekkür ediyor, yüce heyetinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim Sayın Poyrazlı.
Şahsı
adına diğer konuşmacı İstanbul Milletvekili Sayın Selina Doğan olacak.
Buyurun
Sayın Doğan. (CHP sıralarından alkışlar) 
SELİNA
DOĞAN (İstanbul) – Sayın Başkanım, sayın vekiller; Cezaî Konularda Uluslararası
Adlî İşbirliği Kanunu Tasarısı üzerinde söz almış bulunuyorum. 
“Cezai
konularda adli iş birliği” diyoruz, “suçluların iadesi” diyoruz, “suçluların
cezalandırılması” diyoruz ama dışarıdan baktığımız zaman Türkiye aslında
suçluları ağırlayan, suçluların suçlarını örtmeye çalışan bir ülke konumunda. 
SALİH
CORA (Trabzon) – Kimi ağırladı? Kimi ağırladı? 
Kafadan
atıyor! 
MAHMUT
TOĞRUL (Gaziantep) – Bir bekle söylesin. 
SELİNA
DOĞAN (Devamla) – Nitekim, geçtiğimiz hafta Avrupa Parlamentosu ilerleme raporu
yayınlandı biliyorsunuz. Raporda özellikle güney sınırlarımızla ilgili güvenlik
konusunda çok ciddi uyarılar var. Bir bakalım, güney sınırlarımızda neler
oluyor.
Biliyorsunuz
dün IŞİD kontrolündeki Bab bölgesinden ateşlenen roket mermilerinin Kilis kent
merkezine isabet etmesi sonucu…
HÜSNÜYE
ERDOĞAN (Konya) – Avrupa sınırlarına 700 bin kişi dayandığında sınırları elek
gibi oldu. Bizim 5 milyon girdi sınırlarımızdan içeri. 
SELİNA
DOĞAN (Devamla) – Pardon, bir şey söyleyecekseniz ben susayım, siz buyurun. 
HÜSNÜYE
ERDOĞAN (Konya) – Onu da söyleyin, onu da söyleyin.
BAŞKAN
– Karşılıklı konuşmayınız lütfen.
Sayın
Konuşmacı, siz Genel Kurula hitap ediniz.
CEMAL
OKAN YÜKSEL (Eskişehir) – Laf atıyorlar efendim, ne yapsın? İnsicamını bozuyor
hatibin. 
BAŞKAN
– Sayın Milletvekili, siz de konuşmacının konuşma üslubunu, intizamını
bozmayınız lütfen. 
Buyurun
Sayın Doğan.
SELİNA
DOĞAN (Devamla) – Dün, IŞİD kontrolündeki Bab bölgesinden ateşlenen roket
mermilerinin Kilis kent merkezine isabet etmesi sonucunda 4'ü çocuk, 5 Suriyeli
yaşamını yitirdi, 5’i Suriyeli yine 6 kişi de yaralandı maalesef. Bugün de yine
Kilis’e roket mermileri düştü. Şu anda bir kentimizde savaş görüntüleri
yaşanıyor, bugün basına yansıdı. Roket mermilerinden dolayı evler yanıyor ve
hatta Kilis Belediye Başkanı dedi ki: “Çok şükür bugün de ölmedik.” Artık bu
yaşananlar “Roket mermisi düştü.” ifadeleriyle açıklanamaz sayın
milletvekilleri. Bu, resmen, Türkiye'ye sınırları dışından yapılan roketli bir
saldırıdır. Savaş tamtamları çalmak tabii ki bizim işimiz değil ama üzülerek
söylüyoruz ki bütün bu yaşananlar da sadece savaşlarda olur. 
Peki,
tüm bunlar olurken Türkiye ne yapıyor? Rutin yapılan resmî açıklamalar dışında
üst düzeyden, AKP Grubundan şu ana kadar biz bir kınama duymadık bu ölümler
karşısında. Sınır ihlali yaptığı gerekçesiyle Rus uçağını düşürerek Türkiye'yi
savaşın eşiğine getiren ve bununla da övünen siyasi irade bu roketlere neden
sessiz kalıyor? Bunun açıklanmasını bekliyoruz. Hükûmetin bu sessizliği
akıllara MİT Müsteşarı Hakan Fidan’a ait olduğu ileri sürülen ses kaydında
ifade edilen “Gerekirse Suriye’ye 4 adam gönderirim, Türkiye'ye 8 füze attırıp
savaş gerekçesi üretirim.” sözlerini hatırlatıyor. Acaba kayıtta yer alan plan
mı hayata geçiriliyor diye soruyoruz.
Olayın
büyüklüğü ile gösterilen tepkinin zayıflığı arasındaki uçurumu nasıl açıklamak
gerekiyor? IŞİD’in Ankara’da katliam yapacağı istihbaratının Ankara’daki
güvenlik güçlerine geldiği ortaya çıktı, dün burada tartıştık bolca. Bu
istihbarata karşın bu katliam gerçekleştiyse bizim nasıl düşünmemizi, nasıl
hissetmemizi istiyorsunuz? Soruyoruz: IŞİD’e karşı hangi güvenlik önlemlerini
alıyorsunuz? Soru önergeleri veriyoruz, lütfedip cevap vermiyorsunuz. 
Nitekim,
Avrupa Parlamentosu tarafından kabul edilen ve Türkiye'nin işine gelmediği için
iade edeceğini açıkladığı raporda da benzer kaygılar dile getirilmiş. Türkiye
bu kaygıların tartışılmaması için, tabii her zaman yaptığı gibi, işte “Raporda
Ermeni soykırımından bahsediliyor.” gibi gerekçelerle algı operasyonu yaptı,
Sayın Adalet Bakanı. 
SALİH
CORA (Trabzon) – Siz o raporu kabul ediyor musunuz? Ermeni soykırımını kabul
ediyor musunuz?
SELİNA DOĞAN (Devamla) – Tabii, bunun nedeni sadece rapordaki ağır ihlalleri gölgelemekti.
Raporda hiçbir şekilde böyle bir dayatma yok. Sadece, raporun “Giriş” kısmında
geçtiğimiz beş yılda oluşturulan mevzuata bir atıf var ve Avrupa
Parlamentosunun kendisinin 2015 Nisan ayında aldığı karara atıf var.
Ermenilerle ilgili de sadece Türkiye-Ermenistan ilişkilerinin hiçbir ön şarta
bağlı olmadan iyileştirilmesine yönelik bir öneri var. Bu konuda da kimsenin
itirazı olmadığı kanaatindeyim.
Dolayısıyla,
raporda tüm bunlarla beraber, güney sınırlarındaki ciddi güvenlik ihlalleriyle
ilgili de sınırlardan geçen, işte, insan, tarihî eserler, silahlar gibi
iddialara ilişkin şeffaf, gerekli denetlemenin yapılmadığına dair kaygılar dile
getirilmiş.
SALİH
CORA (Trabzon) – Rapor iade edildi.
SELİNA
DOĞAN (Devamla) – Gerçekten, tam da raporda dile getirilen kaygılar bugün
gerçekleşiyor sayın vekiller. Türkiye artık, IŞİD’e müsamaha gösteren bir ülke
konumundan çıkmak için ne gerekiyorsa yapmak durumunda. Bu roketler öyle
kınamalarla geçiştirilecek türden de değil üstelik. Bu roketlerle ne amaçlanmak
isteniyorsa Türkiye bu oyuna gelmeden, gereken bütün önlemleri almak durumunda.
Dolayısıyla, bu yaptığımız anlaşmalar da tüm bu hususlar yerine getirilmeden
hiçbir anlam ifade etmiyor ne yazık ki.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Doğan.
Şimdi,
on beş dakika süreyle soru-cevap işlemini yapacağız.
Sisteme
giren sayın milletvekillerine yedi buçuk dakikalık bir zaman zarfında soru
sormaları için söz vereceğim.
Sayın
Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Böylesine
önemli bir kanun görüşülürken Adalet Bakanının burada olmaması büyük bir
sıkıntı.
Sayın
Bakanım, şu anda ülkemizde tutuklu bulunan kaç IŞİD militanı vardır? Bunlardan
kaçı Türk vatandaşı, kaçı yabancı uyrukludur?
Yine,
şu anda görev yapmakta olan paralelci hâkim, savcı sayısı kaçtır? AKP iktidarı
tarafından mesleğe alınan paralelci hâkim, savcı sayısı ne kadardır?
Teşekkür
ediyorum.
BAŞKAN
– Sayın Tor…
FAHRETTİN
OĞUZ TOR (Kahramanmaraş) – ABD’de çeşitli suçlardan tutuklanan ve yargı süreci
devam eden Rıza Sarraf’ın yakın çalışma arkadaşı olduğu iddia edilen, İran’da
yargılanarak idam cezası verilen Babek Zencani’nin yargılama sürecinde
Türkiye’de dağıtılan komisyonun 8,5 milyar dolar olduğunu itiraf ettiği yazılı
medyada yer almıştır. Cezaî Konularda Uluslararası Adlî İşbirliği Kanunu
Tasarısı’nın görüşüldüğü şu sıralarda, bu kapsamda Babek Zencani’nin beyanında
yer alan hususların soruşturulması yönünde Adalet Bakanlığında bir çalışma, bir
gayret var mıdır?
Teşekkür ederim.
BAŞKAN – Sayın Yüksel…
CEMAL OKAN YÜKSEL (Eskişehir) – Sayın Bakan, biraz önce
bir arkadaşımız Adalet Bakanına sordu ama Sayın Bakan cevap verme nezaketini
göstermedi, sizden bu nezaketi bekliyorum.
Malumunuz olduğu üzere İran İslam Devleti Babek
Zencani’yi idama mahkûm etti ve bu sorgulama esnasında Türkiye’de 8,5 milyar
dolar rüşvet dağıttığını, hatta bakanlardan birinin de binde 7 payı olduğunu
söyledi. İran Cumhurbaşkanının Türkiye ziyaretinde bu konu gündeme geldi mi?
Merak edip de “Bu rüşvet kimlere dağıtıldı?” diye sordunuz mu? Bunu yüce
Meclisle paylaşmayı düşünür müsünüz efendim?
Sağ olun.
BAŞKAN – Sayın Doğan…
SELİNA DOĞAN (İstanbul) – Sayın Bakan, TÜBİTAK 2016
yılı Ortaöğretim Öğrencileri Araştırma Projeleri Yarışması çerçevesinde
hazırlanan “Tillo Evliyalarının Kerametleri” adlı projenin teknolojimize nasıl
bir katkı sunacağının açıklanmasını talep ediyoruz.
BAŞKAN – Sayın Arslan…
KAZIM ARSLAN (Denizli) – Bilim, Sanayi ve Teknoloji
Bakanlığına soruyorum: 
1) Bilim ve sanayi alanında yatırımın ve üretimin
arttırılması için hangi tür teşvik ve destekler vermeyi düşünüyorsunuz?
2) Ülkemizde istihdamın artırılması için ne tür teşvik
ve destekler vermeyi düşünüyorsunuz?
3) İhracatın artırılması için kur garantisi düşünüyor
musunuz?
4) Sanayide ve üretimde maliyetleri aşağıya çekmek için,
enerjide ve doğal gazda KDV’yi sıfırlamayı, TRT katılım payını tüm işletme ve
fabrikalardan kaldırmayı düşünüyor musunuz?
5) Asgari ücreti 1.300 lira yaptınız, verdiğiniz sözde
işverene yük getirmeyecektiniz. Bunun uygulamada işverene yük getirmeden ödenmesini
düşünüyor musunuz?
Teşekkür ederim.
BAŞKAN – Sayın Yarkadaş…
BARIŞ YARKADAŞ (İstanbul) – Kullanmayacağım.
BAŞKAN – Vazgeçtiniz…
Sayın Yedekci…
GÜLAY YEDEKCİ (İstanbul) – Sayın Bakan, bu TÜBİTAK’ın
yapmış olduğu yarışmalarda İlayda isimli bir öğrencimiz yarışmaya bir proje
sunuyor ve bu proje yarışmada değerlendirilmeye değer görülmüyor. Sonra, aynı
çocuk Nobel’in İlk Adım Ödüllerinde dünyada 1’inci oluyor. Ama, aynı dönem
“Duayla büyüyen bitkiler” dalında, TÜBİTAK bir öğrenciye ödül veriyor. Bu durumu
gerçek anlamda bilimsel olarak değerlendirdiğinizde ne düşünüyorsunuz? Bu, bir.

İkincisi,
TÜBİTAK bilimsel projelerin üniversitelerde geliştirilmesi, üniversite-sanayi
iş birliğiyle ilgili çalışmalar konusunda ne gibi çalışmalar yapıyor? Siz de
TÜBİTAK’ın yıllardır geldiği durumu kötü bulmuyor musunuz? Değerlendirmeniz
nedir? Bilimden uzaklaştığını düşünmüyor musunuz? 
Teşekkür
ederim. 
BAŞKAN
– Sayın Yüksel…
CEMAL
OKAN YÜKSEL (Eskişehir) – Sayın Bakan, bu sefer de sizin Bakanlığınızla ilgili
bir şey sormak istiyorum. 
Malumunuz,
hepimizi heyecanlandıracak şekilde bir millî otomobil davası çıkmıştı.
Sonradan, basın-yayın organlarından gördüğümüz kadarıyla millî otomobil çakma
çıktı. Bu konuyla ilgili bizi aydınlatır mısınız efendim? 
BAŞKAN
– Sayın Toğrul…
MAHMUT
TOĞRUL (Gaziantep) – Sayın Bakan, daha önce de komisyonda birkaç kez sormuştum.
Türkiye'nin temel bilim politikası nedir? Temel bilimlerin bugün geldiği hâl,
fen fakültelerinin durumuyla ilgili ne düşünüyorsunuz? Yeniden yapılandırma
gibi bir fikriniz var mı? Fizik, kimya, matematik, biyoloji mezunlarının bugün,
asker, polis olmak dışında bir şansları var mı? Bunu artırmak için ne yapmayı
düşünüyorsunuz? 
BAŞKAN
– Sayın Yedekci, tekrar mı sisteme girdiniz? 
Buyurun.

GÜLAY
YEDEKCİ (İstanbul) – Evet. 
Sayın
Bakana bir de şu konuda bir soru sormak istiyorum: Sürdürülebilir enerji
dünyanın artık vazgeçilmezi hâline geldi. Türkiye’de sürdürülebilir enerji
denince, akla başka maddeler geliyor, mesela yerli kömür kullanımından falan
bahsediliyor; bir panelde sizi de bu konuda dinlemiştik ve çok üzülmüştük biz.
O zaman, ben, akademisyen olarak bir panelde sizi dinlemiştim. Biz,
sürdürülebilir enerjiden, rüzgâr enerjisi, toprak enerjisi, güneş enerjisi,
hatta artık füzyon enerjisini anlıyoruz.
CİHAN
PEKTAŞ (Gümüşhane) - Öyle bir enerji yok. 
GÜLAY
YEDEKCİ (İstanbul) – Var ama sizin haberiniz yok. Sizin haberiniz yok, inşallah
olduğu zaman, zaten Türkiye başka bir… 
CİHAN
PEKTAŞ (Gümüşhane) – Yenilenebilir enerji onlar. 
BAŞKAN
– Sayın Yedekci…
GÜLAY
YEDEKCİ (İstanbul) – Müsaade ederseniz, sorumu sorayım Beyefendi!
BAŞKAN
– Sayın Yedekci, lütfen, sorunuzu sorar mısınız. 
GÜLAY
YEDEKCİ (İstanbul) – Söz almak istiyorsanız alırsınız… 
BAŞKAN
– Sayın Yedekci… 
GÜLAY
YEDEKCİ (İstanbul) – O zaman, o tarafa müdahale edeceksiniz Sayın Başkan. 
BAŞKAN
– Siz sorunuzu sorun, ben onunla ilgili görevimi yaparım, bana görevimi
hatırlatmayın. Siz, önce kendi görevinizi yapın, lütfen. (AK PARTİ sıralarından
alkışlar)
GÜLAY
YEDEKCİ (İstanbul) – Ben kendi görevimi yapıyorum -oradan o bize bir şey
söylerken- değil mi?
BAŞKAN
– Tamam, ben ona gerekli ikazı yaparım.
GÜLAY
YEDEKCİ (İstanbul) - Ama, beni böldü.
BAŞKAN
– Lütfen, sorunuzu sorar mısınız, bitirir misiniz.
GÜLAY
YEDEKCİ (İstanbul) – Yani sürdürülebilir enerji konusunda…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Süre bitti Sayın Başkan.
HAMZA
DAĞ (İzmir) – Sayın Başkan, biz de buradayız. 
BAŞKAN
– Sayın milletvekilleri, lütfen.
Bitti
mi Sayın Yedekci?
GÜLAY
YEDEKCİ (İstanbul) – Daha soramadım ki!
BAŞKAN
– Buyurun.
GÜLAY
YEDEKCİ (İstanbul) - Sürdürülebilir enerji konusunda Bakanlığınız gerçek
anlamda ülkeye, vatana, millete faydalı olarak ne yapmayı düşünmektedir? Her
geçen gün çevre ve çevre katliamları gündemdeyken ve dünya iklim değişikliğinden
bahsederken Bakanlığınız bu konuda nasıl önlemler almaktadır ve ne gibi
çalışmalar yapacaktır?
Teşekkür
ederim.
BAŞKAN
– Sayın Dağ…
HAMZA
DAĞ (İzmir) – Sayın Başkanım, teşekkür ediyorum.
Sayın
Bakanım, İzmir Milletvekili olarak, İzmir’e yapmış olduğunuz özellikle yüksek
teknolojiyle ilgili konularda 5’inci bölge desteklemesinden dolayı İzmirliler
olarak teşekkür ediyoruz. 5’inci bölge desteklemesinin sağlamış olduğu
imkânları bir kere daha burada zikrederseniz memnun oluruz.
Teşekkür
ederim.
BAŞKAN
– Sayın Bakan, buyurun.
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Sayın Başkanım, soru sorarak
katkıda bulunan milletvekili arkadaşlarımıza ben de teşekkür ediyorum.
Öncelikle
teknik sorulardan başlayayım. Bir milletvekili arkadaşımız sordu “DAEŞ’ten
dolayı kaç kişi tutuklu, hükümlüdür?” diye. Şu anda DAEŞ terör örgütünden
dolayı Türkiye Cumhuriyeti’nin cezaevlerinde 476 tane tutuklu var, 24 de
hükümlü var, toplam 500 kişi DAEŞ terör örgütü üyesi olmak ve bazı eylemlere
katılmış olmaktan dolayı tutuklu ve hükümlü. Bu noktada bilgilendirmiş olayım
Genel Kurulumuzu.
Bir
başka milletvekili arkadaşımız Sayın Erdoğan… Paralel devlet yapılanmasından
dolayı meslekten çıkartılan hâkim, savcı noktasında 15 kişi paralel devlet
yapılanmasından dolayı meslekten ihraç edilmiş.
MEHMET
ERDOĞAN (Muğla) – Kaç tane paralelci hâkim var?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Söyleyeceğim. Görevden
uzaklaştırılan kişi sayısı 57. Şu anda 3 hâkim, 4 savcı da tutuklu
bulunmaktadır. Bu soruyu da bu şekilde cevaplandırdıktan sonra…
“Bu,
Sayın Ruhani’nin Türkiye ziyareti sırasında Babek Zencani’yle ilgili bir konu
gündeme geldi mi?” Ben de heyetler arası görüşmede bulunmuş bir bakan olarak
söylüyorum; gündeme kesinlikle gelmedi, arkadaşlarımızın bilgisine sunalım.
Sayın
Milletvekilimiz Arslan’ın “Bilim ve sanayi alanında hangi teşvikleri
veriyorsunuz?” sorusu vardı. Türkiye'de bilim, sanayi ve teknoloji alanında
gerçekten çok yoğun bir teşvik mekanizması var. 
Öncelikle,
şöyle bir örnekleme yapmak istersem, bir genç müteşebbisimizin özellikle
teknoloji alanında bir fikri varsa -ki biraz sonra sayın milletvekillimizin
sorusuyla bağlayacağım onu- Teknogirişim Sermaye Desteği Programı’na müracaat
ediyor. Bu programın değerlendirmesini tamamen akademisyenlerden oluşan 5
kişilik bir panel yürütüyor. Eğer projesi burada kabul edilirse -geçen yıl 100
bin liraydı- bu yıl 150 bin liraya kadar, öğrencimize, genç girişimcimize,
teknogirişimcimize hibe destek veriyoruz.
GÜLAY
YEDEKCİ (İstanbul) – Objektif yaklaşıyor musunuz Sayın Bakan?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Tabii. Onu söyleyeceğim
zaten, bizim şikâyetçi olduğumuz nokta tam sizin söylediğiniz nokta; bunun
değerlendirmesini tamamen 5 kişiden oluşan bir akademisyen heyeti yapıyor.
Maalesef, bu söylediğiniz, sizin söylediğiniz… Sayın Yedekci’ydi değil mi? 
GÜLAY
YEDEKCİ (İstanbul) – Evet.
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Sayın Yedekci’nin ifade
ettiği bir genç kızımız, sıvının içerisindeki su miktarını belirlemeye yarayan
bir proje sunuyor ama maalesef, bizim o 5 kişilik akademisyen heyeti, bu genç
kızımızın o projesini desteklemeye değer görmüyor, ona 100 bin lirayı vermekten
imtina ediyor. 
ÖZGÜR
ÖZEL (Manisa) – Onları, o akademisyenleri içeri atalım!
MURAT
BAKAN (İzmir) – Paralel!
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Şimdi, artık, bu takdiri size
bırakalım; Cumhuriyet Halk Partili arkadaşlar kararı versinler, biz de en
azından kamuoyuna “CHP’nin görüşü budur.” diye sunalım.
Ama
şunu söyleyeyim: Bu bizi gerçekten çok rahatsız etti ve bundan dolayı bu
kızımız gidiyor, biliyorsunuz, Avrupa’da dünya 1’inciliğini alıyor. Bunun
üzerine biz, Bakanlık olarak dedik ki bu işte bir yanlışlık var. Eğer bir genç
kardeşimiz, bir akademisyenimiz 5 kişilik akademik heyettekilerin 3’ünden 70’in
üzerinde puan alıyorsa, diğer 2 akademisyen hangi notu verirse versin bu proje
desteklensin.
İki:
Her projede, her panelde böyle “sıfırcı hoca” dediğimiz bazı hocalar vardır ya,
sıfırcı hocaları da panellere çağırmayın. Bunları artık bizim geçmemiz
gerekiyor. 
GÜLAY
YEDEKCİ (İstanbul) – Kim karar veriyor buna Sayın Bakan?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Bunları tamamen akademisyen
havuzundan TÜBİTAK’ın… 
BARIŞ
YARKADAŞ (İstanbul) – Sayın Bakan, orada da mı havuz var!
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Arkadaşlar, bu kesinlikle
siyasi bir olay değil, yıllardır TÜBİTAK’ta uygulanan bir mekanizma var; o
mekanizma içerisinde kendi alanında…
GÜLAY
YEDEKCİ (İstanbul) – TÜBİTAK son yıllarda bilimden çok uzaklaştı. 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Hayır, onu şöyle söyleyeyim:
Şu anda TÜBİTAK’ın tarihinde özellikle bilime en çok odaklandığı dönem şu son
birkaç yıl. Özellikle bu paralel temizliği yaptıktan sonra… 
MAHMUT
TOĞRUL (Gaziantep) – Biri de sizin temizliğinizi yapmasın Sayın Bakan!
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) –…TÜBİTAK, Türkiye’de şu anda
yürüttüğü projelerle gerçekten hem savunma sanayisinde hem biraz önce sizin
sorduğunuz enerji teknolojilerinde çok ciddi projeleri yürütüyor ve çok ciddi
başarılar elde ediliyor. Biz bugün sabah, Enerji Bakanımızla oturduk,
TÜBİTAK’ın Enerji Bakanlığıyla birlikte yürüttüğü projeleri değerlendirdik.
Bazılarını sizinle paylaşayım. 
Bir:
Millî Rüzgâr Türbini Projesi. Şu anda, Beykoz’da rüzgâr türbini çalışıyor,
testleri yapılıyor. İnşallah, kısa süre sonra 2,5 megavatlık, yüzde 98 oranında
yerli rüzgâr türbinini geliştirmiş olacağız ve bunu ticarileştirerek…
GÜLAY
YEDEKCİ (İstanbul) – Yüzde 2’si mi yabancı?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Yüzde 2’si yabancı, yüzde
98’i yerli. Çok ciddi bir ortaklık var burada; TÜBİTAK’ın ortaklığı var,
MAM’ın, Enerji Enstitüsünün, üniversitelerimizin ortaklığı var. Mesela, Millî
Güneş Enerji Sistemimiz dediğimiz MİLGES Projesi şu anda uygulama aşamasına
geçti. Tarım Bakanlığının, Enerji Bakanlığının, TÜBİTAK’ın ortak olduğu ve…
GÜLAY YEDEKCİ (İstanbul) - Yüzde 98 bizimse yüzde 2’yi
niye biz almadık Sayın Bakanım? 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - O, muhtemelen, teknik bir
malzemedir yani Türkiye’de üretilmeyen ve üretilmesi de çok önemli olmayan bir
malzemedir. Ama, bugün sabah konunun üzerinden geçtiğimiz için size söyleyeyim,
rahatlıkla söyleyebiliyorum: MİLGES Projesi’nde şu anda Urfa Ceylanpınar’da 10
megavatlık güneş santralini kuruyoruz, güneş paneli tarlasını kuruyoruz. Ve,
inşallah, yakında Konya Karapınar’da 3 bin megavatlık güneş santralini
kuracağız. 
Millî
Termik Santral Projemiz devam ediyor. Bakınız, millî, düşük montanlı
kömürlerden dizel yakıt elde edilmesiyle ilgili millî projelerimiz devam
ediyor. Kendi SCADA sistemimizle ilgili çalışmalarımız devam ediyor. 
GÜLAY
YEDEKCİ (İstanbul) - İnşallah. 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - Bütün bunlar, şu anda,
TÜBİTAK’ın kendi imkânlarıyla ve kamu destekli projelerle yaptığı çalışmalar.
TÜBİTAK, şu anda, tamamen bilime odaklandı, bunda hiçbir tereddüdünüz olmasın. 
Yerli
otomobil projesiyle ilgili şunu söyleyeyim: Çok iddialı gidiyoruz, çok ciddi bir
çalışma yapıyoruz. Göreceksiniz, inşallah, Türkiye 2019 içerisinde kendi millî
işletim sistemine sahip, elektrikli ve menzili uzatılmış…
(Mikrofon
otomatik cihaz tarafından kapatıldı) 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - Sayın Başkan, bir iki dakika
daha…
ÖZGÜR
ÖZEL (Manisa) - Evet, evet.
BAŞKAN
- Sayın Bakan, ek süre olarak bir dakika vereyim size.
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - …aracını piyasaya çıkaracak
ve Türkiye yeni nesil teknolojilerde iddialı bir ülke olacak. Şu anda, bu
çalışmaları çok yoğun olarak sürdürüyoruz. Bir taraftan araç dizaynına
çalışıyoruz, bir taraftan TÜBİTAK’ın ve Türkiye'nin sahip olduğu teknolojilerin
yerli otomobile, millî otomobile uyarlanmasına çalışıyoruz. Burada savunma sanayisinden
ciddi bir teknolojik birikimimiz var; şimdi bu teknolojik birikimi otomobile
aktarıyoruz. Neden? Bakınız, değerli arkadaşlar, önümüzdeki birkaç yıl
içerisinde, bugün otomobilde kullanılan parçaların yüzde 70’i hiç
kullanılmayacak. 
GÜLAY
YEDEKCİ (İstanbul) - Bu bilinen bir şey zaten, tabii. 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - Bu çok çok önemli. Niçin çok
önemli? Türkiye, otomotiv yan sanayisinde iddialı bir ülke. Eğer bu yeni nesil
teknolojilere, yeni teknolojilere Türkiye şimdiden adapte olursa önümüz açık
ama eğer biz treni, her zaman olduğu gibi, kaçırırsak o zaman Türkiye’de
otomotiv sanayisinde de ciddi bir kriz bizi bekleyebilir. Bu açıdan, detayını
inşallah önümüzdeki hafta…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Sayın Başkan, önemli bir husus. 
BAŞKAN
– Sayın Özel, lütfen…
GÜLAY
YEDEKCİ (İstanbul) – Bitirsin bence de. 
MAHMUT
TOĞRUL (Gaziantep) – Verin, verin bir iki dakika Başkan, bizim sorularımıza da
cevap versin. 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Sayın Başkanım, detayını
inşallah, önümüzdeki hafta biz patent yasasını komisyonumuzda görüşeceğiz,
burada da, Genel Kurulda da konuşuruz ama şunu size çok rahatlıkla söyleyeyim:
Türkiye’nin…
MURAT
BAKAN (İzmir) – Biz önemsiyoruz Sayın Bakanın söylediklerini, lütfen…
GÜLAY
YEDEKCİ (İstanbul) – Evet, lütfen sesini açın, biz de duyalım. 
BÜLENT
TURAN (Çanakkale) – Biz dinledik Sayın Başkan daha önce Sayın Bakanımızı, sağ
olsunlar. 
GÜLAY
YEDEKCİ (İstanbul) – Biz dinleyemedik. Körler sağırlar birbirini ağırlar mı
yani biz de duyalım işte. 
BAŞKAN
– Sayın milletvekilleri, lütfen…
Sayın
Bakan, son olarak bir dakika daha vereyim size, toparlayın lütfen. 
Bundan
sonra, yaptığım her işlemi karışan bu arkadaşlara soracağım!
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Türkiye, yeni teknolojilerde
iddia sahibi otomobilini üretecek ve göreceksiniz, inşallah, biz de bir Türk
markasını dünya yollarına çıkaracağız. (AK PARTİ sıralarından alkışlar) 
CEMAL
OKAN YÜKSEL (Eskişehir) – İnşallah, inşallah, Jet Fadıllar olayına dönmesin
ama! 
GÜLAY
YEDEKCİ (İstanbul) – İnşallah, inşallah. 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Bunun için çalışıyoruz. Zaman
zaman da bilgileri paylaşacağız. Ben de inşallah Meclisimize bu konuda sık sık
bilgi sunmaktan büyük bir bahtiyarlık duyacağım. 
Hepinize
teşekkür ediyorum. (AK PARTİ sıralarından alkışlar) 
BAŞKAN
– Biz de teşekkür ederiz Sayın Bakan. 
GÜLAY
YEDEKCİ (İstanbul) – Ülkemizin başarıları bizim için gururdur. 
CEMAL
OKAN YÜKSEL (Eskişehir) – İmza’ya dönmesin ama. 
ÖZGÜR
ÖZEL (Manisa) – Teşekkür ederiz. 
GÜLAY
YEDEKCİ (İstanbul) – Teşekkür ederiz. 
BAŞKAN
– Sayın milletvekilleri, birinci bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 1’inci maddesinin 3’üncü fıkrasındaki “olduğu” ibaresinden sonra
gelmek üzere “ve imzaladığı” ibaresinin eklenmesini arz ve teklif ederiz. 

 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın  Mehmet Erdoğan 
 Mersin  Erzurum Muğla

BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezai Konularda Uluslararası Adli İşbirliği Kanunu
Tasarısı’nın 1’inci maddesinin (3)’üncü fıkrasındaki “milletlerarası
andlaşmalar” ibaresinin “uluslararası andlaşmalar” olarak değiştirilmesini arz
ve teklif ederiz.
 Cemal Okan Yüksel Musa
Çam Lale Karabıyık
 Eskişehir İzmir Bursa
Tahsin Tarhan Selina
Doğan Mehmet Gökdağ
 Kocaeli İstanbul Gaziantep
Aynı
mahiyetteki diğer önergenin imza sahipleri:
 İdris Baluken Çağlar
Demirel Meral Danış Beştaş
 Diyarbakır Diyarbakır Adana
 Behçet Yıldırım Mahmut
Toğrul Ahmet Yıldırım
 Adıyaman Gaziantep Muş
BAŞKAN
– Aynı mahiyetteki önergeler üzerinde ilk konuşmacı… Komisyona soracağız…
İDRİS
BALUKEN (Diyarbakır) – Yoruldunuz tabii.
BAŞKAN
– Herkes gibi biz de yoruluyoruz tabii.
Aynı
mahiyetteki, okunan son önergelere Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılamıyoruz Sayın Başkan.
BAŞKAN
– Aynı mahiyetteki önergeler üzerinde ilk konuşmacı, Adana Milletvekili Meral
Danış Beştaş olacak.
Buyurun
Sayın Beştaş. (HDP sıralarından alkışlar)
MERAL
DANIŞ BEŞTAŞ (Adana) – Sayın Başkan, değerli milletvekilleri; gecenin bu
saatinde hepinize kolaylıklar diliyorum öncelikle.
Şimdi,
ben 1’inci madde üzerinden ziyade biraz önceki tartışmaya ilişkin düşüncelerimi
kısaca ifade etmek isterim. 
SALİH
CORA (Trabzon) – Madde, madde, maddeden bahset. 
MERAL
DANIŞ BEŞTAŞ (Devamla) - Adalet Bakanının yargıya ilişkin, denetim
mekanizmalarına ilişkin beyanına dair de birkaç sözümüz var. Gerçi her gün
anlatıyoruz ama umarım karşılığını hep birlikte bulacağız Türkiye olarak. 
Şimdi,
Sayın Başkan, şüphesiz, sizin kadın alanındaki çalışmalarınızı biliyorum ve bu
konudaki hassasiyetinizin de farkındayım ama biz gerçekten bu Mecliste, kadın
hakları alanında, Türkiye'nin kadına yönelik şiddet, kadına yönelik tecavüz,
eşit işe eşit ücret, istihdam ve daha birçok konu başlığında uluslararası
arenada çok kötü bir karneye sahip olduğunu tartışmasız yaşıyoruz, biliyoruz ve
tanıklık ediyoruz. Biz, Halkların Demokratik Partisi olarak kadın hakları
alanında, kadın temsiliyeti alanında -yani özür dileyerek kadın arkadaşlardan-
öncülük yaptığımızı ve bu konuda, kadın alanında kesinlikle hiçbir taviz
vermeyeceğimizi de bu Meclis kürsüsünden defalarca ifade ettik. Diğer Meclis
gruplarında kadın oranının yükselmesi bizi sadece mutlu eder. Biz -Meclis
başkan vekillerinin de- her türlü statüde, temsil makamında da kadın
arkadaşlarımızla birlikte çalışmayı bir onur sayarız ve kesinlikle her konuda
asgari kadın müştereğinde buluşmayı arzularız. Bu kürsüden de -sadece ben
defalarca- kadına yönelik haksızlıklarda, hukuksuzluklarda, şiddette ve
eşitsizliklerde ortak bir tutum alma çağrısı yaptık ve bu çağrımızı da
yineliyoruz. Hiçbir kurumu, hiçbir kesimi zan altında bırakmadan, siyasi
partilerimizi bile bir tarafa bırakarak kadın ekseninde buluşabileceğimiz
onlarca başlık olduğunu bir kez daha ifade etmek istiyoruz. Eğer, gerçekten,
Meclis başkan vekilinin kadın olmasıyla AKP’yi ya da iktidar partisini kadın
özgürlükçü ilan edeceğimizi sanıyorsanız yanılıyorsanız. Yani bunlar sadece…
Belirli makamlarda olabiliriz ama önemli olan, kadın bakış açısıyla, gerçekten
kadın kimliğiyle kadın özgürlüğünü önceleyen politikaları ne kadar
sahiplendiğimiz ve bu konuda nasıl mücadele ettiğimizdir. 
Ayrıca,
sayın grup başkan vekili kadın hassasiyetimi sanırım sorguladı, tutanaklara
baktım. Yani, bu konuda gerçekten böyle bir şeyi reddediyoruz. Biz asla asla
kadın hassasiyeti konusunda kendimize söz söyletmeyiz, bence bir daha da
söylemeyin. Bu konuda bizim tarihimize bakın, pratiğimize bakın ve ona göre
konuşalım. Biz sadece gerçekleri burada konuşuyoruz. 
Bir
de Sayın Adalet Bakanı, burada, gerçekten -bu tabii çok uzun bir konu- bir
yandan yargı, yasama -yargıyı ayrık tuttu ama- ve yürütmenin nasıl iç içe
geçtiğinden ve denetim mekanizmasının kullanılamadığından neredeyse şikâyet
etti, şaka gibi yani; bu kavramı çok kullanıyorum ama… Yani, bir yandan
kuvvetler ayrılığını fiilen iktidar olarak işlevsiz hâle getireceksiniz,
Anayasa’yı askıya alacaksınız, soru önergelerine cevap vermeyeceksiniz, Meclis
araştırmalarını kendi çoğunluğunuza dayanarak reddedeceksiniz, gensoruları
çoğunluğa göre el kaldırarak reddedeceksiniz ve sonra diyeceksiniz ki:
“Vallahi, bu sistem işlemiyor, gelin, başkanlık sistemine geçelim.” Yani,
hepimiz bunu izliyoruz, şu anda Meclis de yasama işlevini görmüyor. Ama, bunu
gördürtmeyen, çoğulcu değil çoğunlukçu anlayışa sahip olan, parmak sayısıyla
gelip, sadece oy verip, dışarı çıkıp, sonra “Meclis işlevini göremiyor.”
demekte. Yani “Kendim ettim, kendim buldum.” gibi, neredeyse üzülmemizi
bekliyorlar. Yani, bu bahaneleri artık hiç kimse gerçekten dikkate almıyor yani
bu sadece komik oluyor, ancak komik olabilir. Şu anda, Mecliste çoğunlukçu, baskıcı
ve tümüyle kendi parmak esasına göre, kendi milletvekili sayısına göre
“İstediğim kanunu çıkartırım, istediğim düzenlemeyi yaparım, Ensar Vakfıyla
ilgili araştırma önergesini önce kendi oylarımla reddederim, sonra muhalefetin
dediğini kabul etmemiş olarak ertesi gün aynı önerge üzerinde kamuoyunun
tepkisi üzerine araştırma önergesini kabul ederim…” Biz bunların hepsinin
farkındayız, Türkiye de farkında. Bunu dikkatinize bir kez daha sunmak
istiyorum.
Hepinize iyi geceler diliyorum. (HDP sıralarından alkışlar)

BAŞKAN – Teşekkür ederim Sayın Beştaş.
Şu anda benim durumum müsait değil ama eşit koşullarda
kadın hakları mücadelesini her zaman konuşmayı dilerim sizinle.
MERAL DANIŞ BEŞTAŞ (Adana) – Konuşuruz, biz de hazırız.
BAŞKAN - Aynı mahiyetteki diğer önerge üzerindeki
konuşmacı Eskişehir Milletvekili Cemal Okan Yüksel olacak.
Buyurun. (CHP sıralarından alkışlar) 
CEMAL OKAN YÜKSEL (Eskişehir) – Sayın Başkan, değerli
milletvekilleri; herkese iyi geceler diliyorum.
Sözlerime başlamadan önce, Bekir Bey herhâlde bu
tasarıyı çok önemsemiyor -Sayın Bakan- gitti. Aslında yüzüne söylemek isterdim
ama Bekir Bey maalesef, Genel Kurulu yanlış bilgilendirdi. Kanunun tümü
hakkında yaptığım konuşmada “Adalet Bakanı yargının üstünde konumlandırılıyor,
yargıya talimat verecek bir madde var.” dediğimde, geldi, beni çok sert
eleştirerek tasarının ilgili maddesini okudu, ben de okuyorum, aynen şöyle:
“...yargı yetkisine giren hususlar hariç olmak üzere...” Bakın, “Yargı
yetkisinin haricinde.” dedi. “...devletlerce ileri sürülen şartları kabul
edebilir ve istenen teminatı verebilir.” dedi. 
COŞKUN ÇAKIR (Tokat) – Veya...
CEMAL OKAN YÜKSEL (Devamla) - Bitti, gerisini okumadı,
gerisini de ben okuyayım: “Merkezî Makamca kabul edilen şartlar veya verilen
teminatlar adlî mercileri bağlar.” Yani Sayın Bakan, bu cümleyi okumayarak
sanki bu, madde metninde yokmuş, adli makamları bağlayacak kararlar
vermiyormuş, adli makamlara, mahkemelere talimat vermeyecekmiş gibi bir izlenim
yarattı, Genel Kurula yanlış bir bilgi verdi. 
Şimdi, bu tasarıda çok fazla yetkiler var. Adli iş
birliği... Ve dedi ki: “Bu çok önemli, bizim yabancı ülkelerden alacağımız
bilgiler için de önemli.” E, şunu sormak lazım: İran İslam Cumhuriyeti’nde bir
yargılama yapıldı. Kara paranın ağababası bir adam idama mahkûm edildi, Tahran
Meydanı’nda sallandıracaklar adamı. Bu adam ifadesinde, mahkemeye verdiği
ifadesinde dedi ki: “Türkiye’de biz 8,5 milyar dolar rüşvet dağıttık.” Hatta
bir bakanın adını da vererek “Onun payı da -oranı da- binde 7’ydi.” dedi.
Acaba, sayın makam merak edip de adli iş birliğiyle ilgili “Yahu, senin
mahkemelerinde, benim memleketimde böyle bir rüşvet ağı olduğuyla ilgili bir
iddia var, şu dosyaları bana gönder.” dedi mi, merak etti mi?
SALİH CORA (Trabzon) – Yalan.
CEMAL OKAN YÜKSEL (Devamla) - Yoksa, aslını biliyor da
merak etmediğinden mi istemedi. 
Gene bir madde var, o maddede de merkezî makam Adalet
Bakanına bir yetki veriliyor. İşte, çok geniş, millî güvenlik falan,
kavramların arkasına diyor ki: Gerek gördüğü takdirde yabancı devletlerden
gelen adli iş birliği taleplerini geri çevirebilir. Vallahi bizim aklımıza ilk
başta Rıza Sarraf geldi yani Amerika’daki savcı isteyince herhâlde o bilgileri
vermemek için bunu koydular dedik. Kanunla ilgili bunlar...
HURŞİT YILDIRIM (İstanbul) – 11’inci maddeyi okuyun,
11’inci maddede bunların cevabı var. 
CEMAL OKAN YÜKSEL (Devamla) – Tabii, gece bir buçuk;
siz bu teknik konulardan sıkılıyorsunuz, ben sizi neşelendireyim bu saatte.
Şimdi, biraz önce -bir siyasi- PKK’yla, çözüm süreciyle ilgili konuşmamda
polemik çıktı, aklıma bir fıkra geldi: Kasabanın birinde, bir caminin
karşısında arsası olan bir genelev patronu oraya bir genelev inşa etmeye karar
verir. Cami cemaati haklı olarak ayaklanır: “Ya, olur mu böyle bir iş!” Ama
ellerinden de kanunen bir şey gelmez çünkü arsa adamın, ruhsatı var. Adam
inşaata başlar, cami cemaati de her vakit namazından sonra beddua etmeye
başlar: “Ya Allah’ım! Bu bina olmasın, yıkılsın. Caminin karşısında genelev mi
olur.” diye dua ederler, ederler, ederler; bina birinci kat olur, ederler;
ikinci kat, ederler; üçüncü katta gene dua ederler. Bina biter, son gece bir
fırtına çıkar, bir yağmur, şimşek; bina yerle bir olur. Genelev patronu
mahkemeye başvurur, “Bunlar bu kadar dua etti, binamız başımıza yıkıldı. Şu
kadar zararım var, bunları bu cami cemaatinden tazmin edelim.” der. 
SALİH
CORA (Trabzon) – Nerede oluyor bu?
CEMAL
OKAN YÜKSEL (Devamla) – Fıkra, fıkra… Bir yerde olmuyor. 
Cami
cemaati de mahkemeye başvurur, der ki: “Yahu, bizim duamızla burası yıkılır
mı?” 
HURŞİT
YILDIRIM (İstanbul) – Bu anlatılır mı ya!
SALİH
CORA (Trabzon) – Hikâye anlatma burada. Burası fıkra anlatma yeri değildir,
Meclis burası.
CEMAL
OKAN YÜKSEL (Devamla) - Hâkim bakar dosyaya, der ki: “Ya, çok garip bir durumla
karşı karşıyayız. Duanın gücüne inanan bir genelev patronu ile duanın gücüne
inanmayan bir cami cemaati var.” İşte, durumunuz aynen öyle. 
HAMZA
DAĞ (İzmir) – Ana muhalefet hangisi burada?
MURAT
DEMİR (Kastamonu) – Aynaya bak, aynaya.
CEMAL
OKAN YÜKSEL (Devamla) - “Millî irade” diyorsunuz, “Parlamento” diyorsunuz.
Parlamentonun yasayı değiştirecek çoğunluğu sizde, Türkiye'nin her türlü
sorununa çözüm olacak çoğunluk sizde, Parlamentonun gücüne inanmıyorsunuz. Biz
de diyoruz ki bu çözüm sürecini kapalı kapılar arkasında yapmayın, gelin, Parlamentoda
yapalım. Ama, çoğunluk sizde; siz Parlamentonun gücüne inanmıyorsunuz, biz
Parlamentonun gücüne inanıyoruz. Sonu ne olacak, hiç belli değil. 
Teşekkür
ediyorum. (CHP sıralarından alkışlar)
BAŞKAN
– Teşekkür ederim. 
COŞKUN
ÇAKIR (Tokat) – Sayın Başkan, bundan sonra görüşmeleri on ikide sonlandıralım,
on ikiden sonra işin ayarı kaçıyor. 
BAŞKAN
– Aynı mahiyetteki önergeleri oylarınıza sunuyorum: Kabul…
ÖZGÜR
ÖZEL (Manisa) – Karar yeter sayısı talep ediyorum.
BAŞKAN
– Peki, karar yeter sayısı arayacağım. 
Kabul
edenler… Kabul etmeyenler… Karar yeter sayısı vardır, önergeler kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu Tasarısı’nın
1’inci maddesinin (3)’üncü fıkrasındaki “olduğu” ibaresinden sonra gelmek üzere
“ve imzaladığı” ibaresinin eklenmesini arz ve teklif ederiz. 
Mehmet Erdoğan (Muğla) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge üzerinde Muğla Milletvekili Sayın Mehmet Erdoğan konuşacak.
Buyurun.
(MHP sıralarından alkışlar)
MEHMET
ERDOĞAN (Muğla) – Sayın Başkan, değerli milletvekilleri; 278 sıra sayılı Cezaî
Konularda Uluslararası Adlî İşbirliği Kanunu Tasarısı’nın 1’inci maddesinde
vermiş olduğumuz önerge hakkında Milliyetçi Hareket Partisi Grubu adına söz
almış bulunmaktayım. Bu vesileyle, yüce heyetinizi saygıyla selamlıyorum.
Sözlerime,
bugün Şırnak’taki operasyonlar sırasında şehit olan 2 askerimize Allah’tan
rahmet, yakınlarına başsağlığı; yine, aynı operasyonda yaralanan 4 askerimize
de acil şifalar dileyerek başlamak istiyorum. 
Sayın
Bakan, tabii, burada, sorduğumuz soruları siz anlamıyorsunuz, dinlemiyorsunuz,
yanınızdakiler de anlamıyor, dinlemiyor. Ben kürsüden –tutanaklardan da alın
sorduğum soruyu- sorularımı tekrar etmek istiyorum. Sorularımızı ya ciddiye
almıyorsunuz ya da cevap vermek istemiyorsunuz. Eğer cevap vermek
istemiyorsanız İç Tüzük’ü değiştirin, bu soru-cevap işini kaldıralım ya da
doğru cevap verin.
ABDURRAHMAN
ÖZ (Aydın) – Daha nasıl cevap verelim? Teklif ediyorsunuz, kabul ediyoruz.
MEHMET
ERDOĞAN (Devamla) – Çünkü, sorduğumuz soru teknik bir soru. Yani, öyle uzatacak
-bilmem ne, falan- masal anlatacak sorular değil. 
Ben
dedim ki: Şu anda ülkemizde tutuklu bulunan kaç tane IŞİD militanı var? Ve
bunların kaç tanesi Türk vatandaşı, kaç tanesi başka ülkenin vatandaşı? Siz,
tutuklu sayısını, hükümlü sayısını söylediniz ama kaç tanesi Türk vatandaşı,
kaç tanesi başka ülkenin vatandaşı, bunu söylemediniz. Bu sizin kayıtlarınızda
var. (AK PARTİ sıralarından gürültüler)
İkincisi,
AKP Hükûmeti gece gündüz “Paralellerle mücadele ediyoruz.” diye bağırıyor; AKP
“Paralel, yargıyı ele geçirdi.” diye her gün bağırıyor. 
MEHMET
ŞÜKRÜ ERDİNÇ (Adana) – Sizi de geçirdi, sizi de ele geçirdi!
MEHMET
ERDOĞAN (Devamla) – Ben de soruyorum: Şu anda yargının içinde paralelci kaç
tane hâkim, savcı var? Bunun ne kadarını siz atadınız? Niye cevap vermiyorsunuz
buna? (AK PARTİ sıralarından gürültüler)
BAŞKAN
– Sayın Erdoğan, lütfen, Genel Kurula hitap edin.
SALİH
CORA (Trabzon) – Yargının içindeki ülkücülere sor!
BAŞKAN
– Sayın milletvekilleri…
MEHMET
ERDOĞAN (Devamla) – Yargının içine onları ülkücüler almadı, siz aldınız, siz!
2010’daki referandumla bunu siz yaptınız.
SALİH
CORA (Trabzon) – Sakin ol ya!
BAŞKAN
– Sayın Erdoğan, lütfen, Genel Kurula hitap edin. 
MEHMET
ERDOĞAN (Devamla) – Bu sizin icraatınız, hesabını da siz vereceksiniz. (AK
PARTİ sıralarından gürültüler)
BAŞKAN
– Sayın Erdoğan, lütfen…
SALİH
CORA (Trabzon) – Yalan konuşma, sakin ol!
HAKAN
ÇAVUŞOĞLU (Bursa) – Hesabı size kesiyorlar ama Sayın Erdoğan.
BAŞKAN
– Sayın milletvekilleri, dinleyelim konuşmacıyı.
MEHMET
ERDOĞAN (Devamla) – Onlar biliyor hesabı kimin ödeyeceğini. Bunun hesabını bu
dünyada da siz vereceksiniz, öbür dünyada da siz vereceksiniz. 
ORHAN
KARASAYAR (Hatay) – Bizim veremeyeceğimiz hiçbir hesap yok Allah’a şükür.
MEHMET
ERDOĞAN (Devamla) – Şimdi, bu arada, görüşmekte olduğumuz tasarıdaki maksat
nedir? Sayın Davutoğlu diyor ki: “Avrupa Birliğinden vize alacağız.” Gerisi
önemli değil, geçen hafta görüştüğümüz kanun da bu, bu da bu, önümüzdeki hafta
görüşeceğimiz de bu. Ne yapacaksınız? Bunu iç politikada kullanacaksınız. Ama
bugün Türkiye'nin ciddi dertleri var, Türkiye otuz senedir terörle mücadele
ediyor.
RAMAZAN
CAN (Kırıkkale) – Seninle beraber gidelim.
MEHMET
ERDOĞAN (Devamla) – Siz istediğiniz yere gidin kardeşim, bizim yerimiz yurdumuz
belli. 
Ama
size şunu soracağım: Otuz seneden fazla, Türkiye terörle mücadele ediyor; siz
Avrupa Birliği ülkelerine, terörle mücadele konusundaki tecrübelerinizden
istifadeyle, bugüne kadar Türkiye'nin bu sahadaki birikimiyle ilgili olarak
hangi işi bu kanun çerçevesinde kabul ettireceksiniz? Avrupa birçok teröristi
Türkiye’ye karşı orada muhafaza etti, onlara kucak açtı, siz bu kanundan sonra
onların kaç tanesini Türkiye’ye getirebileceksiniz, onların kaç tanesini
yargılatabileceksiniz orada? 
RAMAZAN
CAN (Kırıkkale) – Devlet Bahçeli duymasın.
MEHMET
ERDOĞAN (Devamla) – Ya da işte, Avrupa’nın başından defetmek için Irak’a,
Suriye’ye gönderdiği IŞİD militanlarının ne kadarını, bu kanunla birlikte
tutukladığınız, yargıladığınız adamın ne kadarını Avrupa ülkelerine geri
gönderebileceksiniz? Yarın bu IŞİD militanları, geçmişte başka terör
örgütlerinin yaptığı gibi, bizim cezaevlerini kendilerine bir eğitim alanı
hâline getirirse ne yapacaksınız? Adalet Bakanlığının bununla ilgili bir
hazırlığı, bir çalışması var mı? Böyle ciddi bir kanun görüşülürken Adalet
Bakanı buradan çıkıp gidiyor; bari Orman Bakanını koysaydınız, hiç olmazsa
orman hukukuna göre bunları görüşürdük. Yani bunları arkadaşlar, aklıselimle
değerlendirin. 
Yine,
başta ABD, İngiltere, İsrail ve Almanya olmak üzere o sizin iş birliği
yaptığınız birçok ülke, ülkemizi güvenliksiz ilan etti ve ülkemizdeki kendi
vatandaşlarının geri dönmesi ve kendi ülkelerinden başka vatandaşlarının da
Türkiye’ye gelmemesi konusunda telkinde bulundu. Bu telkinde bulunan,
Türkiye’yi bu kadar sıkıntıya sokan ülkelerle siz bu iş birliğini nasıl
yapacaksınız Sayın Bakan? Bunu yapabileceğinize inanıyor musunuz? Bu kanun
çıkınca Türkiye'nin bu alandaki hangi sıkıntısı çözülecek?
Ben
bu duygularla gecenin bu saatinde hepinizi saygıyla selamlıyorum. İnşallah
hayırlı olur. (MHP sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Karar yeter sayısı…
ERKAN
AKÇAY (Manisa) – Karar yeter sayısı…
BAŞKAN
– Karar yeter sayısı…
Önergeyi
oylarınıza sunuyorum, karar yeter sayısı arayacağım: Kabul edenler… Kabul
etmeyenler… Karar yeter sayısı vardır, önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
2’nci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 2’nci maddesinin (1)’inci fıkrasının (a) bendindeki
"belirttikleri" ibaresinin "vurguladıkları" olarak
değiştirilmesini arz ve teklif ederiz.
 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın
 Mersin Erzurum
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 2’nci maddesinin (1)’inci fıkrasının (a) bendindeki
"milletlerarası" kelimesinin "uluslararası" olarak
değiştirilmesini arz ve teklif ederiz.
 Çağlar Demirel İdris
Baluken Meral Danış Beştaş
 Diyarbakır Diyarbakır Adana
 Mahmut Toğrul Behçet
Yıldırım Ahmet Yıldırım
 Gaziantep Adıyaman Muş
 Burcu Çelik Özkan
 Muş
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
2’nci maddesinin (1)’inci fıkrasının (b) bendindeki “Merkezi Makam: Adalet
Bakanlığı” ibaresinin “Merkezi Makam: HSYK” olarak değiştirilmesini arz ve
teklif ederiz. 

 Cemal Okan Yüksel Musa
Çam  Lale Karabıyık
 Eskişehir  İzmir
 Bursa
 Tahsin Tarhan  Selina
Doğan  Mehmet Gökdağ
 Kocaeli İstanbul
 Gaziantep
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge üzerinde Gaziantep Milletvekili Sayın Mehmet Gökdağ konuşacak.
Buyurun
Sayın Gökdağ. (CHP sıralarından alkışlar) 
MEHMET
GÖKDAĞ (Gaziantep) – Sayın Başkan, değerli milletvekilleri; Cezaî Konularda
Uluslararası Adlî İşbirliği Kanunu Tasarısı’nın 2’nci maddesi üzerine söz almış
bulunmaktayım.
Değerli
milletvekilleri, önümüzde bulunan, görüşmekte olduğumuz tasarı birçok
uluslararası sözleşmeyi ilgilendiren, ilintili kanun tasarısı. Böyle bir kanun
tasarısını, gerekli görüşmeyi yapmadan, çeşitli sivil toplum kuruluşlarıyla
görüşmeden alelacele geçirme telaşındayız. Bakın, bu kanun tasarısını
ilgilendiren sözleşmelerin bir kısmını okuyayım size: Ceza İşlerinde Karşılıklı
Adlî Yardım Avrupa Sözleşmesi, Suçluların İadesine Dair Avrupa Sözleşmesi,
Hükümlülerin Nakline Dair Avrupa Sözleşmesi, Ceza Yargılarının Milletlerarası
Değeri Konusunda Avrupa Sözleşmesi; yani -daha devamı var- 15-20 sözleşmeyi
ilgilendiren, onunla ilintili bir tasarı. Şimdi, biz bu kadar geniş sözleşmeyi
ilgilendiren tasarıyı 38 maddeye indirgemişiz değerli arkadaşlar. Daha önceki
tasarıda 200 madde olan tasarı 38 maddeye inmiş. Gerisini ne yapmışız? Gerisini
Adalet Bakanlığının çıkaracağı yönetmeliğe bırakmışız.
Değerli
arkadaşlar, bakın, bu kadar önemli, uluslararası iş birliği gibi önemli bir
konuda ülkenin hangi işlemleri, ne şekilde, hangi şartlarla, hangi sınırlar
içinde iş birliği kapsamına alacağını, yasama yetkisini kullanan Türkiye Büyük
Millet Meclisinin belirlemesi gerekir. Yönetmeliğe bırakılacak hususların ise
teknik konulardan ibaret olması gerekir. Bu kural karşısında, Anayasa’da
yasayla düzenlenmesi öngörülen konularda yürütme organına genel ve sınırları
belirsiz bir düzenleme yetkisinin verilmesi kanunilik ilkesine aykırıdır.
Yürütmenin düzenleme yetkisi sınırlı, tamamlayıcı ve bağımlı bir yetkidir. Bu
nedenle, Anayasa’da öngörülen ayrık durumlar dışında, yasalarla düzenlenmemiş
bir alanda yasayla yürütmeye genel nitelikte kural koyma yetkisi verilemez. Bu,
Anayasa’nın 7’nci maddesine aykırıdır. Bu aykırılığı bile bile bunu yapmakta
ısrar ediyorsunuz. Biraz önce, Adalet Bakanı böyle bir hakkın olduğunu,
yönetmelik çıkarılabileceğini söyledi. Evet, yönetmelik çıkarılabilir ama
söylediğimiz şartlarda. Eğer böyle bir uygulama olacaksa 38 maddeye de gerek yok,
yasanın 1’inci maddesini yazalım, gerisini “Adalet Bakanlığının çıkaracağı
yönetmelikle düzenlenir.” deyip geçelim; bu kadar konuşmaya, alt komisyona,
esas komisyona ne gerek var? Verelim Adalet Bakanlığına, hepsini yönetmelikle
düzenlesin. Arkadaşlar, bu doğru bir yöntem değil. Bu yöntem Anayasa’ya da
aykırı, kanun yapma ilkesine de aykırı.
Biraz
önce, sayın grup başkan vekili, burada, Karaman’daki olayla ilgili saydı, dedi
ki: “Komisyon kuruldu, şu yapıldı, bu yapıldı.” En sonunda “Samimiyet gerekir.”
dedi.
Değerli
arkadaşlar, o komisyonun kurulmasına kamuoyundaki baskı nedeniyle karar
verildi, buradaki baskılar nedeniyle. Sizin asıl samimiyetiniz ne zaman çıkacak
ortaya biliyor musunuz? “Karaman’daki yurtlarla ilgili bilgim yok.” diyen
Valinin, bugün medyada, gazetelerde boy boy gösterilen Karaman Valisinin o
yurtlara yardım yaptığı anlaşıldı. Eğer siz o Vali hakkında, o Millî Eğitim
Müdürü hakkında bir işlem yaparsanız sizin samimi olup olmadığınızı anlayacağız
değerli arkadaşlar. (CHP sıralarından alkışlar) Öyle, samimiyeti bir kelimeyle
sınırlamayın, samimiyet bu işin bataklığını kurutmaktır. Bu ülkede bu ve buna
benzer kaç tane yurt var, bu yurtlarla ilgili araştırma yapıyor musunuz, buna
göz yuman valiler hakkında soruşturma yapıyor musunuz, yapmıyor musunuz; hodri
meydan, samimiyetinizi görelim. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gökdağ. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 2’nci maddesinin (1)’inci fıkrasının (a) bendindeki
"milletlerarası" kelimesinin "uluslararası" olarak
değiştirilmesini arz ve teklif ederiz.
Burcu
Çelik Özkan (Muş) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım. 
BAŞKAN
– Önerge üzerinde Muş Milletvekili Burcu Çelik Özkan konuşacak.
Buyurun
Sayın Özkan. (HDP sıralarından alkışlar) 
BURCU
ÇELİK ÖZKAN (Muş) – Sayın Başkan, değerli milletvekilleri; aslında, gecenin bu
vaktinde sizlerle çok daha umut verici konuları, vakaları konuşmak isterdik ama
ne yazık ki ülkemizde hâlen bu ortamı sağlamış bir ne politika ne siyaset
yürütebilmiş değiliz, böyle bir ortamda değiliz ne yazık ki. 
Şimdi,
aslında, bakarsanız epeydir Genel Kurula gelen tasarılar hakkaniyetle alt
komisyon çalışmalarından geçmiyor. Hepimiz komisyon çalışmalarında yer alıyoruz
zaman zaman, hem İnsan Hakları Komisyonunda yer almış olmamla ilgili olarak hem
de Adalet Bakanlığına ilişkin gelen tasarıları bire bir, yakından takip eden
bir vekil olarak alt komisyon çalışmalarında aynen Genel Kurulda olduğu gibi,
parmak hesabıyla tasarıların Genel Kurula aktarıldığına dair burada defalarca
açıklama yaptık. 
Şimdi,
belli ki bir sistemin altyapısı oluşturulmaya çalışılıyor. Bu, Avrupa Birliği
uyum süreci olabilir, vize muafiyeti olabilir vesaire. Ancak, biz, bence
çocuklarımızı, gençlerimizi ve geleceğimizi asla düşünmeden hareket ediyoruz. 
Bugün
burada sadece kanunlaşsın, sadece belli bir süreci devam ettirelim diye hızlı
hızlı alelacele geçirdiğimiz kanunlar, eminim ki, bundan bir yıl sonra, iki yıl
sonra tekrardan gündeme alınması gereken, tekrardan üzerinde tartışılması,
konuşulması gereken birçok konuyu içerisinde barındırıyor. 
Şimdi,
bu şu anda konuştuğumuz tasarı bire bir Adalet Bakanlığını ilgilendiriyor.
Adalet Bakanı burada değil. Az önce kendisiyle Genel Kurul arasında da bir
konuşma yaptık. Bakın, bugün burada sizlere gecenin bu vaktinde cezaevlerindeki
ihlallerden, siyasi soykırımlardan, cezaevlerinde anneleriyle birlikte kalmak
zorunda kalan çocuklardan bahsetmek istiyorum.
Sevgili
arkadaşlar, yedi sekiz aydır ülkede devam eden bu çatışmalı sürecin aynı
doğrultuda entegre edilmiş hâli şu anda cezaevlerinde yaşanmaya devam ediyor.
Cezaevi idaresi ve personelleri, âdeta hükûmetmiş gibi, âdeta iktidarmış gibi
-sizlere anlatıyorum eğer dinlemek isterseniz, saygınız varsa biraz-
cezaevlerinde hâkimiyeti eline almış, süregelen politikalarla aynı doğrultuda
siyasi hükümlü ve tutuklulara çok ciddi bir baskı, tehdit ve ayrımcılık yapmaya
devam ediyor. 
Bakın,
bunlar sadece bizlerin düşüncesi değil, iki hafta önce Tekirdağ ve Bakırköy
Cezaevlerine İnsan Hakları Komisyonu olarak bizler ziyarette bulunduk. Oradaki
hukuksuzlukları, ağır ihlalleri, bütün parti gruplarının yer aldığı komisyonda
bire bir tespit ettik; bunlar raporlanacak elbette ancak şu anda hâlen bizler
burada otururken, bizler burada bunları konuşurken ihlaller yaşanmaya devam
ediyor. Ters kelepçe, çıplak arama, mavi odalarda çıplak bırakma, aç bırakma,
kıyafeti sebebiyle darba, şiddete uğrayanlar, sözlü ve fiziki işkenceler bir
yana. Öte yandan “Hasta tutsaklar, hasta tutuklu ve hükümlüler” diye bir
sorunumuz var bizim. Bundan çok değil sadece bir yıl önce çözüm süreci devam
ederken tarafların üzerinde konsensüse vardığı bir konudur ve şu anda acil,
bakın, ölüm noktasında, ölüm derecesinde bekleyen 300’ü ağır olmak üzere
toplamda 800’e varmış hasta, tutuklu ve hükümlü vardır. Bu konuyla ilgili
ideolojik politikalar, parti gruplarının farklı düşüncelere sahip olması
vesaire, her şey bir kenarda, insani, vicdani olarak ve hukuki olarak çok acil
bir şekilde bu hususun gündeme alınması ve hasta tutsakların serbest
bırakılması gerekiyor. 
Bunun
yanı sıra, Sise anaya değinmeden geçemeyeceğim. Muş’ta yaşandı, milletvekili
olduğum şehirde yaşandı. Sise ana 77 yaşında bir anamız ve örgüt üyeliği
sebebiyle bugün, şu anda Muş Cezaevinde tutuklu. Bu konuyu da bütün
Parlamentonun, bütün Genel Kurulun vicdanına bırakıyorum. 
Hepinize
tekrardan iyi geceler. (HDP sıralarından alkışlar) 
BAŞKAN
– Teşekkür ederim Sayın Çelik Özkan.
Önergeyi
oylarınıza sunuyorum… 
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım. 
Kabul
edenler… Kabul etmeyenler… Önerge kabul edilmemiştir, karar yeter sayısı
vardır. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 2’nci maddesinin (1)’inci fıkrasının (a) bendindeki "belirttikleri"
ibaresinin "vurguladıkları" olarak değiştirilmesini arz ve teklif
ederiz.
İsmail Faruk Aksu (İstanbul) ve arkadaşları
BAŞKAN
– Okunan son önergeye Komisyon katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
İSMAİL
FARUK AKSU (İstanbul) – Gerekçe… 
BAŞKAN
– Gerekçeyi okutuyorum: 
Gerekçe:

Madde
hükmünün daha açık ve anlaşılabilir hâle getirilmesi öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
3’üncü
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 3’üncü maddesinin (2)’nci fıkrasının sonundaki “bağlanabilir”
ibaresinin “bağlanır” olarak değiştirilmesini arz ve teklif ederiz.

 İsmail Faruk Aksu Erhan
Usta Kadir Koçdemir
 İstanbul Samsun Bursa

 Baki Şimşek Kamil
Aydın
 Mersin Erzurum
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
3’üncü maddesinin (4)’üncü fıkrasının aşağıdaki şekilde değiştirilmesini arz ve
teklif ederiz.

 Cemal Okan Yüksel Musa
Çam Lale Karabıyık
 Eskişehir İzmir Bursa

 Tahsin Tarhan Ömer
Süha Aldan Selina Doğan
 Kocaeli Muğla İstanbul

 Mehmet Gökdağ
 Gaziantep
“(4)
Merkezi Makam, yargı yetkisine giren hususlar hariç olmak üzere, devletlerce
ileri sürülen şartları kabul edebilir veya istenen teminatı verebilir. Merkezi
Makamca kabul edilen şartlar veya verilen teminatlar adli mercilerce dikkate
alınır.”
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 3’üncü maddesinin (4)’üncü fıkrasında yer alan “Merkezi Makamca
kabul edilen şartlar veya verilen teminatlar adli mercileri bağlar” cümlesinin
madde metninden çıkartılmasını arz ve teklif ederiz.

 Çağlar Demirel İdris
Baluken Meral Danış Beştaş
 Diyarbakır Diyarbakır Adana

 Mahmut Toğrul Behçet
Yıldırım Ahmet Yıldırım
 Gaziantep Adıyaman Muş

 Mehmet Emin Adıyaman
 Iğdır
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
Önerge
üzerinde Iğdır Milletvekili Sayın Mehmet Emin Adıyaman konuşacak. (HDP
sıralarından alkışlar)
Buyurun
Sayın Adıyaman. 
MEHMET
EMİN ADIYAMAN (Iğdır) – Sayın Başkan, değerli milletvekilleri; 278 sıra sayılı
Cezaî Konularda Uluslararası Adlî İşbirliği Kanunu Tasarısı’nın 3’üncü maddesi
hakkında söz almış bulunmaktayım. Hepinizi saygıyla selamlıyorum.
Değerli
arkadaşlar, öncelikle her insanın, ister ilgili ülkenin vatandaşı ister yabancı
bir ülkenin vatandaşı olsun, tüm insanların aslında ihtiyaç duyduğu,
uluslararası hukuk açısından da en temel güvencesi hiç şüphesiz hâkim
güvencesidir, yani yargısal güvence. Dolayısıyla, yargı ya da hâkim
güvencesinin en büyük teminatı da tarafsız ve bağımsız mahkemelerdir.
Dolayısıyla, iç mevzuat açısından olduğu gibi, uluslararası sözleşmelerde de ve
önümüze gelen bu yasa tasarısıyla da dikkat edilmesi gereken, bireylerin veya
kişilerin yargı güvencesinden mahrum bırakılmamasıdır. Dolayısıyla,
incelediğimizde bu tasarıyı ve 3’üncü maddeyi, 3’üncü maddenin 1’inci fıkrası
açıkça aslında yargı yetkisini merkezî makam olarak Adalet Bakanlığına
devretmiş bulunmaktadır. Herhangi bir kişinin ilgili bir ülkeye iade edilmesi
veya Türk vatandaşı bir kişinin yabancı bir ülkede bulunması durumunda bunun
Türkiye’ye iade edilip edilmemesi tamamen siyasal erkin siyasi mülahazalarına
tabi tutulmuş durumdadır. Yani, siyasal iktidar, varsayalım ki Türkiye’de suç
işlemiş bir birey yabancı bir ülkede ise ve o Türk vatandaşının Türkiye’ye iade
edilmesi siyasi anlamda veya ekonomik veya mali anlamda siyasal erkin
çıkarlarına zarar verecekse, bu durumda, Adalet Bakanlığı bu iade taleplerini,
yargı karar vermiş olsa bile, çeşitli gerekçelerle reddedebilir, durdurabilir
ya da tersine, evrensel hukuk ilkelerine aykırı bir tarzda, Türkiye’de bulunan
bir yabancı şüpheli, ilgili devlet açısından şüpheli ya da suçlu olduğu iddia
edilen bir kişi, temel hukuk prensiplerine aykırı bir şekilde, onun hukukun
üstünlüğünden kaynaklanan hakları göz ardı edilerek sadece siyasi
mülahazalarla, ilgili ülkeye iade edilebilecektir. Bunu açık bir şekilde zaten maddenin
(4)’üncü fıkrasında görmekteyiz. Ne diyor (4)’üncü fıkra: “Merkezî Makam yargı
yetkisine giren hususlar hariç olmak üzere, devletlerce ileri sürülen şartları
kabul edebilir.” Şimdi, devamında da, tabii, vereceği kararın yargı makamını
bağlayacağını hemen ekliyor. Şimdi, burada merkezî makam olan Adalet
Bakanlığının alacağı kararın yargı sınırları içerisine girip girmediğini veya
yargı makamını ilgilendiren bir yetki olup olmadığının sınırlarını kim tayin
edecek, bunu nasıl belirleyeceğiz? 
Merkezî
makamın alacağı veya vereceği bir teminat, doğrudan doğruya yargının en alt
kademesinden Anayasa Mahkemesine kadar tüm yargı makamlarını bağlamış olacak.
Daha da önemlisi, ilgili birey bu yetkiyle Adalet Bakanlığının aldığı bu
kararlarına karşı yargı yoluna da gidemiyor. Yani, yabancı bir ülke vatandaşı,
suçlu ya da suçsuz olsun, Adalet Bakanlığının iade yönündeki kararı üzerine
Türkiye’deki yargı sisteminden, yargı güvencesinden yararlanmamış olacaktır. Bu
yargı yetkisinin adım adım siyasal iktidara devri sadece bu kanunla değil,
biliyorsunuz, geçmişte iş güvenlik kanunu, daha sonra Ceza ve Tevkifevleri
Genel Müdürlüğünün aldığı kararlarla örneğin yargı yerinden uzak cezaevlerinde
bulunan tutsakların SEGBİS sistemi üzerinden yargılanması ya da geçen haftaki 273
sıra sayılı Tasarı’da mal varlığının dondurulmasına ilişkin yetkinin Maliye
Bakanlığına verilmesiyle, adım adım siyasal iktidarın vesayeti altına girmiş
bulunmaktadır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Adıyaman.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
3’üncü maddesinin (4)’üncü fıkrasının aşağıdaki şekilde değiştirilmesini arz ve
teklif ederiz. 
Ömer Süha Aldan (Muğla) ve arkadaşları
“(4)
Merkezi Makam, yargı yetkisine giren hususlar hariç olmak üzere, devletlerce
ileri sürülen şartları kabul edebilir veya istenen teminatı verebilir. Merkezi
Makamca kabul edilen şartlar veya verilen teminatlar adli mercilerce dikkate
alınır.” 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM, SANAYİ VE TEKNOLOJİ BAKANI FİKRİ IŞIK (Kocaeli)
– Katılmıyoruz Sayın Başkanım.
BAŞKAN – Önerge üzerinde Muğla Milletvekili Sayın Ömer
Süha Aldan konuşacak.
Buyurun Sayın Aldan. (CHP sıralarından alkışlar)
ÖMER SÜHA ALDAN (Muğla) – Sayın Başkan, değerli
milletvekilleri; 278 sıra sayılı Cezaî Konularda Uluslararası Adlî İşbirliği
Kanunu Tasarısı’nın 3’üncü maddesi üzerinde söz aldım. 
Bu maddede önemli olan (4)’üncü ve (6)’ncı fıkralardır.
(4)’üncü fıkra biraz önce yeniden değerlendirmeye tabi tutuldu ama üzerinde
durmakta yarar var: “Merkezî Makam -yani Adalet Bakanlığı- yargı yetkisine
giren hususlar hariç…” Tamam buna da bir şey demiyoruz. “…şartları kabul
edebilir veya istenen teminat verebilir.” diyor ve fıkranın devamında “Merkezî Makamca
kabul edilen şartlar veya verilen teminatlar adlî mercileri bağlayıcı
niteliktedir.” şeklinde fıkra tamamlanıyor. Bir kere, bu, doğrudan doğruya
yargıya bir müdahale niteliğindedir. Anayasa’mıza göre yargı mercileri kimseden
talimat almazlar. Yargı mercileri görevlerini yaparken tam bağımsız olmaları
gereken mercilerdir. 
Bu noktada, geldiğimiz noktada -yargısal faaliyetlerini
kapsamasa dahi- Adalet Bakanlığının mahkemelere emir verici üst makam konumuna
sokulması gerçekten Anayasa’ya aykırıdır. Bu fıkra Anayasa’ya aykırıdır ve
iptali gereken bir düzenlemedir. Biz, bu konuda gerek Komisyonda gerekse
şimdiki değişiklik teklifimizde “Yargı mercilerince dikkate alınır.” ibaresinin
konmasını istedik ama bu kabul edilmedi.
İkinci
bir nokta (6)’ncı fıkradır. (6)’ncı fıkra: “Adlî işbirliği talebine esas teşkil
eden suçun ağırlığı ile talebin yerine getirilmesi için sarf edilecek emek,
mesai ve masraf arasında açık orantısızlık bulunması veya bir devletin mutat
olarak yerine getirmekten imtina ettiği işlemlere ilişkin olması hâlinde,
Merkezî Makam talebi geri çevirebilir.” şeklindedir, bu da mahkemenin iradesine
doğrudan müdahale niteliğindedir. Adalet Bakanlığı bir mahkemenin talebini
keyfî olarak geri çevirme, geri döndürme hakkına sahip olmaktadır ki bu da gerçekten
Anayasa’ya aykırı bir hüküm olacaktır.
Sayın
Başkan, değerli milletvekilleri; aslında bu görüşmekte olduğumuz düzenleme, bir
anlamda Avrupa Birliğinde serbest dolaşım için, kapının açılması için
araçlardan biri olarak gösterilmektedir. Nitekim, önümüzdeki günlerde buna
benzer birtakım düzenlemeleri, sadece Adalet Komisyonundan değil diğer
komisyonlardan gelen düzenlemeleri de yasalaştırmaya çalışacağız. Bu noktada,
muhalefet olarak elbette ki bize düşen görev bu konuda yardımcı olmaktır ancak
eğer düzenlemeler temel hukuk anlayışımıza aykırıysa, Anayasa’ya aykırıysa,
Türkiye’nin devlet geleneklerine aykırıysa elbette ki karşı çıkacağız. Keza,
temel hak ve özgürlükleri sınırlandıran, aslında, görünürde sanki bir özgürlük
alanı gibi gösterilip de sınırlandıran düzenlemelere de karşı çıkacağız.
Ama
bir noktaya işaret etmekte yarar görüyorum: Aslında Avrupa Birliğine biçimsel
olarak yaklaşıyoruz ama her geçen gün Avrupa Birliğinden uzaklaşıyoruz, bunu
göz ardı etmemek lazımdır. Bu yasal düzenlemeleri kâğıt üzerinde birbiri ardına
sıralayarak, yan yana getirerek çıkaracağız, çıkarabiliriz; zaten Meclis bir
yasa fabrikası hâlinde bunları çıkarmaya da devam edecektir ama şunu
unutmayalım: Anlayış itibarıyla, bakış açısı itibarıyla Türkiye her geçen gün
Avrupa’dan, Avrupa Konseyinden, Avrupa Birliğine üyelikten uzaklaşmaya
başlamıştır. Uzaklaşıyoruz, bunun farkında değiliz. Türkiye, öyle bir ana doğru
gitmektedir ki Avrupa Birliğine kapıyı kapatması için her türlü gerekçeyi
hazırlayan bir ülke konumuna sokulmaktadır. Türkiye otoriter bir anlayışın
elinde bilinmez bir noktaya doğru seyir hâlindedir.
Burada
yapılması gereken, bizler açısından sizlere belli şeyleri hatırlatmaktadır.
Mecliste böyle bir düzenleme kabul ediliyor. 3’üncü maddede bu oturum sona
erecek ve şu anda Meclis tamamıyla boş. İşlevsiz kılarsanız bu Meclisi, bu
işlevsizliğe siz neden olursanız milletvekili olarak, bir gün hiç ummadığınız
bir anlayışla karşı karşıya kaldığınızda da sesiniz çıkmaz diyor, hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler.. Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 3’üncü maddesinin (2)’nci fıkrasının sonundaki “bağlanabilir”
ibaresinin “bağlanır” olarak değiştirilmesini arz ve teklif ederiz.
 İsmail
Faruk Aksu (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM, SANAYİ VE TEKNOLOJİ BAKANI FİKRİ IŞIK (Kocaeli)
– Katılmıyoruz Sayın Başkanım.
Başkan – Gerekçeyi okutuyorum:
Gerekçe:
(Kâtip
Üye Nevşehir Milletvekili Mustafa Açıkgöz tarafından gerekçenin okunmasına
başlandı)
“Yabancı
devlet ile Türkiye arasında hukuki ve fiilî mütekabiliyet bulunmaması halinde
adlî iş birliği talebinin yerine getirilmesi,…”
ÖZGÜR
ÖZEL (Manisa) – Önerge kelime değişikliği, bir tane önerge kabul edilsin.
BÜLENT
TURAN (Çanakkale) – Karar yeter sayısı istiyoruz Sayın Başkan.
BAŞKAN
– Evet, siz devam edin lütfen. 
(Kâtip
Üye Nevşehir Milletvekili Mustafa Açıkgöz tarafından gerekçenin okunmasına
devam edildi)
“…diğer
ülkenin de bunu yerine getireceğini taahhüt etmesine bağlanmaktadır.”
ÖZGÜR
ÖZEL (Manisa) – Hani söz vermiştik, karar yeter sayısı istemeyecektik. 
BÜLENT
TURAN (Çanakkale) – Yazılı mı alalım sözünüzü bundan sonra Sayın Grup Başkan
Vekili. 
BAŞKAN
– Sayın milletvekilleri, siz de yoruldunuz, ben de yoruldum; müsaade edin, şu
işi bitirelim. 
Önergeyi
oylarınıza sunuyorum: Kabul edenler… 
HAYDAR
AKAR (Kocaeli) – Sayın Başkan, sayın!
ÖZGÜR
ÖZEL (Manisa) – Kabul edildi efendim, kabul edildi. 
ERKAN
AKÇAY (Manisa) – Kabul edilmiştir Sayın Başkan. 
BÜLENT
TURAN (Çanakkale) – Karar yeter sayısı istedik Sayın Başkan, istedik!
BAŞKAN
– Karar yeter sayısı…
BÜLENT
TURAN (Çanakkale) – Evet, Başkanım. 
ERKAN
AKÇAY (Manisa) – Nasıl istedi ya?
İDRİS
BALUKEN (Diyarbakır) – Hayır, hayır, “Kabul edenler…” dediniz Başkan. Başkan
“Kabul edenler…” dediniz.
ERKAN
AKÇAY (Manisa) – Olur mu öyle şey? Sayın Başkan “Kabul edenler…” dediniz. 
BÜLENT
TURAN (Çanakkale) – Ara verin, zabıtlara bakın Sayın Başkan. 
BAŞKAN
– Anlamadım!
BÜLENT
TURAN (Çanakkale) – Ara verin, zabıtlara bakalım. 
BAŞKAN
– Karar yeter sayısı istedi ama. (CHP ve MHP sıralarından “Hayır!” sesleri)
ÖZGÜR
ÖZEL (Manisa) – Asla, buna izin vermeyiz!
BAŞKAN
– Peki. 
Kabul
edenler… Sayalım.
HAYDAR
AKAR (Kocaeli) – Buyurun sayın Sayın Başkan. 
BÜLENT
TURAN (Çanakkale) – Karar yeter sayısı istedik Sayın Başkan. 
COŞKUN
ÇAKIR (Tokat) – Sayın Başkan, karar yeter sayısı istedik. 
HAKAN
ÇAVUŞOĞLU (Bursa) – Başkanım, karar yeter sayısı istedik. 
ERKAN
AKÇAY (Manisa) – İstemediniz, nerede istediniz ya! 
BÜLENT
TURAN (Çanakkale) – Lütfen zabıtlara bakın. Zabıtlara bakın Sayın Başkan.
HAYDAR
AKAR (Kocaeli) – 23 kişiler. 
CEMAL
OKAN YÜKSEL (Eskişehir) – Oylamaya geçtikten sonra istediniz efendim. 
BAŞKAN
– Yalnız, sayın milletvekilleri, karar yeter sayısı istendi. (CHP, HDP ve MHP
sıralarından gürültüler) 
Tutanaklara
bakacağım. 
On
dakika ara veriyorum. 
Kapanma Saati: 02.11 
ONUNCU OTURUM
Açılma Saati: 02.21
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
Onuncu Oturumunu açıyorum.
278
sıra sayılı Kanun Tasarısı’nın 3’üncü maddesi üzerinde İstanbul Milletvekili
İsmail Faruk Aksu ve arkadaşlarının vermiş olduğu önergeyi oylarınıza sunacağım
ve karar yeter sayısı arayacağım çünkü tutanaklarda karar yeter sayısı talebi
var. 
ÖZGÜR
ÖZEL (Manisa) – Sayın Başkan, bir kez, şimdi, Hükûmet ile Komisyonun olmadığı
bir yerde bu işleme devam edemezsiniz. İkincisi… 
BAŞKAN
– Sayın Özel, birincisine cevabım var. 
Evet,
ikincisi ne?
ÖZGÜR
ÖZEL (Manisa) – İkincisi: Biraz önce Sayın Bülent Turan “karar yeter sayısı…”
diye seslendi, siz duymadınız veya gerekli olmadığını düşündünüz; doğru
değildir ama duymadınız herhâlde ve işleme başladınız.
BÜLENT
TURAN (Çanakkale) – Aradı ama.
ÖZGÜR
ÖZEL (Manisa) – Daha önce defalarca benzer şey oldu. Bazen geciktiğimiz için,
bazen size sesimiz erişmediği için, bazen de siz duymadığınız hâlde “Duymadım
ama işleme başladım, bir dahakine.” gibi sözlerle yaptınız. 
Şimdi,
buradan tutanağa dönüp “Karar yeter sayısı istenmiş, ben aramamıştım ama şimdi
tekrar oylama yapacağım, karar yeter sayısı arayacağım." demek doğru bir
şey değil. Zaten Komisyonun ve Hükûmetin yerinde olmadığı burada bu işleme
devam etmek yerine bu işlem yarına kalırsa zaten oylama yeniden yapılacak.
BÜLENT
TURAN (Çanakkale) – Tamam, kalsın. 
ÖZGÜR
ÖZEL (Manisa) – Ama, öbürü, açık olarak sizin yetkilerinizi -doğru
kullanmadığınız diyeyim gecenin bu vaktinde- doğru kullanmamanız, adilane
davranmamanız sonucunu doğurur. Biz bunu size de yakıştıramayız, iktidar
partisinin böyle bir şeye de ihtiyacı yok. Zaten gecenin de sonuna geldik. Ama
bu tutum sürerse bu tutum üzerinde konuşmak durumundayız efendim.
BAŞKAN
– Sayın Akçay, sizi de dinleyeyim.
ERKAN
AKÇAY (Manisa) – Sayın Başkan, bu İç Tüzük uygulanmak üzere ve usule yönelik.
Sizin karar yeter sayısı talebini duymamış olmanız bunu istememek için,
uygulamamak için yeterli sebeptir. Duymamışınızdır çünkü ben de Grup Başkan
Vekili olarak duymadım ama siz tutanaklara bakmışsanız “Ben, işte istemiş de
duymadım, o yüzden tutanaklara baktım, oylama yapacağım.” diyememeniz gerekir.
ÖZGÜR
ÖZEL (Manisa) – Bunu hep uygularız o zaman, ben hep sonlara doğru bir “Karar
yeter…” der otururum.
ERKAN
AKÇAY (Manisa) – Bir de şu durum var: Eğer kapı açıksa bacadan girmeye
çalışılmaz, usul yöntemiyle söylüyorum. Yani iktidar partisinin yeterli
çoğunluğu da vardır, gecenin bu saatinde çok fazla üzüntüye ve komplekse
kaptırmaya da gerek yok. Hadiseyi de zorlamayalım. Bu önerge kabul edilmiştir.
Ondan sonraki süreci bu şekilde uhuletle ve suhuletle götürelim ve bacadan
girmeye çalışmayalım.
BAŞKAN
– Sayın milletvekilleri, önce Sayın Özel’e…
İDRİS
BALUKEN (Diyarbakır) – Sayın Başkan, bu konuda benim de söz talebim var.
BAŞKAN
– Buyurun, görmedim.
İDRİS
BALUKEN (Diyarbakır) – Şimdi, daha önceki uygulamalarınızı da bire bir bilen
bir grup başkan vekili olarak ifade edeyim. Defalarca bizim karar yeter sayısı
talebimizi, ya duymadığınız için ya Genel Kuruldaki gürültü ortamından dolayı
fark etmediğiniz için siz karar yeter sayısını dikkate almadan işlem
başlatmışsınız birçok oturumda.
BAŞKAN
– Evet.
İDRİS
BALUKEN (Diyarbakır) – Ve bizim o uygulamalara yönelik itirazlarımız da
olmuştu. Özellikle bu konuda iç güvenlik yasası görüşülürken ortaya koymuş
olduğunuz performans da bütün Türkiye kamuoyu tarafından uzun süre tartışıldı. 
Şimdi,
bugün de AKP Grup Başkan Vekili istemiş olabilir ama siz bir işleme başladınız,
“Kabul edenler… Etmeyenler…” demek suretiyle oylamayı da yaptınız. (AK PARTİ
sıralarından “Oylanmadı.” sesleri)
YILMAZ
TUNÇ (Bartın) – Yapmadı, sadece kabul edenleri sordu. 
BAŞKAN
– Yapmadım. 
İDRİS
BALUKEN (Diyarbakır) – Sayın Başkan, “Kabul edenler…” dediniz, “Etmeyenler…”
dediniz. 
BAŞKAN
– Tamam, peki; ben tutanağı okuyacağım şimdi size, evet.
İDRİS
BALUKEN (Diyarbakır) – Dolayısıyla, başlamış olan bir işlemle ilgili sadece
talep AKP grup başkan vekilinden geldiği için “Bir de tutanaklara bakayım.”
deme lüksüne sahip değilsiniz diye düşünüyoruz. Eğer böyle bir tutum alırsanız,
o durumda İç Tüzük’e ve Anayasa’ya göre değil, talebin gelmiş olduğu siyasi
parti grubuna göre karar vermiş olursunuz…
BAŞKAN
– Kabul edilmez, doğru olarak, evet.
İDRİS
BALUKEN (Diyarbakır) - …ki bu da sizin Genel Kurulu tarafsız yönetmediğiniz
anlamına gelir…
BAŞKAN
– Doğru.
İDRİS
BALUKEN (Diyarbakır) – …ki öyle bir şeye ihtimal vermek istemiyoruz. 
BAŞKAN
– Teşekkür ederim.
Sayın
milletvekilleri, şimdi, ben burada tartışılan konuyu gerçekten anlamış değilim.

BÜLENT
TURAN (Çanakkale) – Ben bir söz alabilir miyim Sayın Başkanım?
BAŞKAN
– Bir dakika… Ben konuşayım, siz sonra konuşursunuz.
BÜLENT
TURAN (Çanakkale) – 3 grup başkan vekiliyle ilgili söylemek istiyorum izin
verirseniz.
BAŞKAN
– Şimdi, ben “Karar yeter sayısını duymadım.” dedim veya ona benzer bir şey
söyledim, hepiniz itiraz ettiniz, öyle mi?
KAMİL
AYDIN (Erzurum) – El kaldırdık biz.
MAHMUT
TOĞRUL (Gaziantep) – Oylama yapıldığı için itiraz ettik. 
BAŞKAN
– İtiraz ettiniz, ben de dedim ki: “Sorunu iyice çözmek için tutanaklara
bakacağım.”
Şimdi
tutanakları okuyorum: “Gerekçe…” Arkadaşımız okuyor. “‘Yabancı devlet ile
Türkiye arasındaki hukuki ve fiilî mütekabiliyet bulunmaması hâlinde adli iş
birliği talebinin yerine getirilmesi…’
Bülent
Turan (Çanakkale) – Karar yeter sayısı istiyoruz Sayın Başkan.”
İDRİS
BALUKEN (Diyarbakır) – Tamam, duymadınız. 
BAŞKAN
– “Başkan – Evet, siz devam edin lütfen.”
Arkadaşım
okuyor yine, kâtip üye:
“‘…diğer
ülkenin de bunu yerine getireceğini taahhüt etmesine bağlamaktadır.’
Başkan
– Sayın milletvekilleri, siz de yoruldunuz, ben de yoruldum; müsaade edin, bu
işi bitirelim.
Önergeyi
oylarınıza sunuyorum: Kabul edenler…
Bülent
Turan (Çanakkale) – Karar yeter sayısı istedik.”
Bakın, daha önce istenmiş.
MAHMUT TOĞRUL (Gaziantep) – Ama daha önce okuduğunuz
kâğıtta...
CEMAL OKAN YÜKSEL (Eskişehir) – Ama Sayın Başkan siz de
sormuşsunuz.
BAŞKAN – Sayın milletvekilleri, lütfen…
ERKAN AKÇAY (Manisa) – Ama siz karar yeter sayısı
aramamışsınız Sayın Başkan.
BAŞKAN – Gelin buraya, bakalım.
ERKAN AKÇAY (Manisa) – Karar yeter sayısını aramadınız
ki.
KAMİL AYDIN (Erzurum) – “Duymadım.” deyip de
tutanaklara bakan bir başkan vekili…
ERKAN AKÇAY (Manisa) – Niye? Çünkü duymadınız, biz de
duymadık.
BAŞKAN – Sayın Başkan, peki…
“Karar yeter sayısı istiyoruz.” dediler, “Ben
duymadım.” mı dedim, hatırlamıyorum.
BURCU ÇELİK ÖZKAN (Muş) – Evet, siz “Devam edin.”
dediniz ve duymadınız, orada var çünkü.
ERKAN AKÇAY (Manisa) – Peki Sayın Başkan, siz duydunuz
mu, duymadınız mı?
BAŞKAN – Bakın, okuyorum: “Sayın milletvekilleri, siz
de yoruldunuz, ben de yoruldum; müsaade edin, bu işi bitirelim.” diyorum.
BURCU ÇELİK ÖZKAN (Muş) – Öncesine gelin.
BAŞKAN – Bundan önce zaten Sayın Bülent Turan karar
yeter sayısı istemiş.
İDRİS BALUKEN (Diyarbakır) – O zaman niye “Kabul
edenler…” diyorsunuz?
ERKAN AKÇAY (Manisa) – İstemiş ama siz duymamışsınız
Sayın Başkan.
MURAT BAKAN (İzmir) - Oylamaya geçtiniz, oylamaya Sayın
Başkan.
KAMİL AYDIN (Erzurum) – Ama işlemi başlatmışsınız Sayın
Başkan.
BAŞKAN – Başlatmadım daha işlemi arkadaşlar.
CEMAL OKAN YÜKSEL (Eskişehir) – “Kabul edenler…” diye
sormuşsunuz.
BAŞKAN – Arkadaşlar, gerekçe okunuyor.
KAMİL AYDIN (Erzurum) – Devam edin.
MURAT BAKAN (İzmir) - “Kabul edenler…” dediniz.
CEMAL OKAN YÜKSEL (Eskişehir) – “Kabul edenler…” diye
sormuşsunuz. 
İDRİS BALUKEN (Diyarbakır) – Sayın Başkan “Kabul
edenler…” diye sormuş musunuz? 
BAŞKAN – Evet, sormuşum.
İDRİS BALUKEN (Diyarbakır) – E, tamam, oylamaya
geçmişsiniz demektir.
BAŞKAN – Evet.
CEMAL OKAN YÜKSEL (Eskişehir) – İşlem başlamış.
MURAT BAKAN (İzmir) – E, nasıl başlamamış oluyor işlem?
BAŞKAN – Yarım kalan bir işi tamamlıyorum.
İDRİS BALUKEN (Diyarbakır) – Şimdi, bir defa bir siyasi
partinin hakkını o zaman…
BAŞKAN – Sayın milletvekilleri, yarım kalan bir işi
tamamlıyorum.
İDRİS BALUKEN (Diyarbakır) – Tamam.
BAŞKAN – Komisyonun burada olmaması veya Hükûmetin
burada olmaması benim bu oylamayı yapmamı engellemiyor. Çünkü usulen, karar
yeter sayısı işlemini devreye soktuğumuzda ve karar yeter sayısı bulunmadığında
biz tekrar buraya geldiğimizde önce oylamayı yapıyoruz, sonra komisyonu
soruyoruz, sonra hükûmeti soruyoruz, sonra da kaldığımız yerden devam ediyoruz
diyoruz; usul bu.
ÖZGÜR ÖZEL (Manisa) – Doğru o, ben buna hak veririm.
YILMAZ TUNÇ (Bartın) – Oylamayı yarın yapalım Başkanım.
ERKAN AKÇAY (Manisa) – Oylamayı yaptınız.
KAMİL AYDIN (Erzurum) – Oylamaya geçtiniz Başkanım.
BAŞKAN – Nedir talebiniz sizin?
ERKAN AKÇAY (Manisa) – Sayın Başkan, biraz evvel siz
oylamayı yapmadınız mı?
BAŞKAN – Yapmadım.
ERKAN AKÇAY (Manisa) – Yaptınız.
BAŞKAN – Yapmadım.
KAMİL AYDIN (Erzurum) – Ya nasıl yapmadınız, biraz önce
okudunuz.
BAŞKAN – Yarım kaldı sayın milletvekilleri, bakın
tutanak burada.
ERKAN AKÇAY (Manisa) – Efendim “Kabul edenler…
Etmeyenler…” dediniz, yarım bıraktınız oylamayı
BAŞKAN – Ben düşüncemi açıklamadım.
MURAT BAKAN (İzmir) – Kestiniz, kestiniz.
ERKAN AKÇAY (Manisa) – Yarım bıraktınız. 
BAŞKAN – Lütfen, rica ediyorum yani.
MURAT BAKAN (İzmir) – Kestiniz Başkanım, kestiniz.
ERKAN AKÇAY (Manisa) – Yarım bıraktınız oylamayı.
BAŞKAN – Ben sonuç açıklamadım sayın milletvekilleri.
ERKAN AKÇAY (Manisa) – Niye açıklamadınız?
MURAT BAKAN (İzmir) – Bu, çoğunluk olmadığını
gördüğünüz her dakikada oylamayı durdurmanız anlamına gelir.
BAŞKAN – Yani, açıklamadım sonucu, o yüzden işlem yarım
kaldı.
ERKAN AKÇAY (Manisa) – Katip üyeler gördüler.
BAŞKAN – Sayın milletvekilleri, usul tartışması mı
açmak istiyorsunuz?
ERKAN AKÇAY (Manisa) – Ya, efendim…
BAŞKAN - Buyurun…
KAMİL AYDIN (Erzurum) – Hiç yakışmıyor.
YILMAZ TUNÇ (Bartın) – Oylamayı yarın yapalım Başkanım.
KAMİL AYDIN (Erzurum) – Hayır.
BÜLENT TURAN (Çanakkale) – Saat iki buçuk Sayın Başkan,
iki buçuk.
BAŞKAN – Buyurun, hiç kaçınmıyorum, son derece doğru ve
tarafsız yaptığımı düşünüyorum ve bu söylenen hiçbir şeyi de hak etmediğimi
düşünüyorum.
ÖZGÜR ÖZEL (Manisa) – Sayın Başkan…
BAŞKAN – Lütfen…
ERKAN AKÇAY (Manisa) – O zaman Sayın Başkan, yarın
devam edelim.
İDRİS BALUKEN (Diyarbakır) – Sayın Başkan…
BAŞKAN – Lütfen…
Açın usul tartışmasını.
İDRİS BALUKEN (Diyarbakır) – Bizim tutanakları inceleme
şansımız yok.
BAŞKAN – Lütfen…
Bu kadar ince ve bu kadar hassas olmamalı ilişkilerimiz
olumsuz anlamda. Ben doğru bir işlem yapmaya çalışıyorum, siz eleştiriyorsunuz.
İDRİS
BALUKEN (Diyarbakır) – Tutanakları görmedik. 
ERKAN
AKÇAY (Manisa) – Sayın Başkan, tutanaklarda…
BAŞKAN
- Buyurun, tutanak burada, alın okuyun. Buyurun. 
GÜLAY
YEDEKCİ (İstanbul) – Evet Başkan, siz aldırmadınız çünkü AKP azınlıktaydı,
bunun için sonlandırmadınız. 
BÜLENT
TURAN (Çanakkale) – Sayın Başkan, ben de konuşmak istiyorum izin verirseniz. 
BAŞKAN
– Buyurun Sayın Turan. 
BÜLENT
TURAN (Çanakkale) – Bir talebim yok. Bu oylama yarın da olsa bugün de olsa
Anadolu’daki ifadeyle, atla deve değil. Ne önergenin kabulü ne de reddi işin
esası değil, küçük bir kelime farkı var, çok önemli değil. Ancak zabıtlara
geçsin diye söylüyorum: 3’üncü maddeye başlarken 3 grup başkan vekilini ziyaret
ettim “Saat iki buçuk oldu, çok geç oldu, yarın sabah toplantılar var, ilgili
10-15 kişi kalsın, herkesi gönderelim ama bunun karşılığında, yardımcı olun,
karar yeter sayısıydı, yoklamaydı isteyip Meclisi kilitlemeyelim.” dedim. 
MURAT
BAKAN (İzmir) – Niye istemediniz?
İDRİS
BALUKEN (Diyarbakır) – İstemedik. 
HAYDAR
AKAR (Kocaeli) – istemedik. 
ERKAN
AKÇAY (Manisa) – İstemedik. 
İDRİS
BALUKEN (Diyarbakır) – Siz istediniz ya!
BÜLENT
TURAN (Çanakkale) – Konuşuyorum efendim, izin verin. 
Ben,
sadece zabıtlara geçsin diye söylüyorum Sayın Başkan. 
Bunun
üzerine, CHP grup başkan vekili kıymetli arkadaşımız gönderdi grubunu, ben de
gönderdim grubumuzu ve insani bir taleple sadece, geç olduğundan dolayı “Bu işi
bu hâliyle bitirelim.” dedim. Fakat, sonra, sözüm ona 3 arkadaş, baktım ki,
kendi aralarında gülerek, paslaşarak, sayarak, dediler ki: “Biz bunu yapalım.”
Sözlerine rağmen bunu yaptılar, taahhütlerine rağmen, bunu yaptılar. (CHP, HDP
ve MHP sıralarından gürültüler) 
İDRİS
BALUKEN (Diyarbakır) – Ooo!
ERKAN
AKÇAY (Manisa) – İş rayından çıktı, öyle bir şey yok. 
BÜLENT
TURAN (Çanakkale) - Arkadaşlar, konuşuyorum, dinleyin iki dakika.
KAMİL
AYDIN (Erzurum) – Ama yanlış. 
BÜLENT
TURAN (Çanakkale) - Ben de diyorum ki: İster kabul edin ister etmeyin, ister
yarın oylayın ister şimdi oylayın ama aslında 3 grup başkan vekilimizin
talepleri, neden on dört yıldan beri iktidar olamadığının cevabı aslında. [AK
PARTİ sıralarından alkışlar; CHP, HDP ve MHP sıralarından gürültüler,
alkışlar(!)]
KAMİL
AYDIN (Erzurum)- Yapma ya! 
HAYDAR
AKAR (Kocaeli) – Harikasın!
BÜLENT
TURAN (Çanakkale) - Bundan bir menfaat beklemek, bundan bir şey beklemek farklı
bir şey. Hukuk da siyaset de insandan ayrı bir şey değildir. 
MURAT
BAKAN (İzmir) – Yanlış. 
BÜLENT
TURAN (Çanakkale) - Gece saat iki buçuk olmuş, insani tarafıyla bu talepte
bulundum.
İDRİS
BALUKEN (Diyarbakır) – Ya, biz önergeyi oylamışız! 
BÜLENT
TURAN (Çanakkale) - Takdir sizin Sayın Başkan. 
İDRİS
BALUKEN (Diyarbakır) – Sayın Başkan… 
BAŞKAN
– Sayın milletvekilleri, benim burada takdirim diye bir şey söz konusu değil. 
Bakın,
siz karar yeter sayısı talebinde bulundunuz ama daha gerekçe okunurken bunu
söylediniz Sayın Turan, daha gerekçe okunurken. Çok açıkça söylüyorum ki ben de
aranızda, orada gülüyordunuz, bir espri yapıyordunuz, onunla bağlantılı olarak
böyle bir şey söylendi diye düşündüm -tutanak nerede- o yüzden de “Sayın
milletvekilleri…
BÜLENT TURAN (Çanakkale) – Tutanaklarda iki defa var
Sayın Başkan. Bunu niye tartışıyoruz arkadaşlar, anlamıyorum ki.
BAŞKAN – “…siz de yoruldunuz, ben de yoruldum; müsaade
edin, bu işi bitirelim.” dedim.
HAYDAR AKAR (Kocaeli) – Tamam, bitirelim Başkan.
BAŞKAN - Çünkü karar yeter sayısı vardı, söylemişti ama
gerekçe okunurken.
BÜLENT TURAN (Çanakkale) – Kararınıza saygı duyuyoruz
Sayın Başkan.
BAŞKAN – Ben de kendisine “Lütfen şu işi bitirelim.”
dedim. Ben “‘Karar yeter sayısı vardır.’ dedi.” dedim gülerek, siz hepiniz
“Hayır, yok.” diye bağırmaya başladınız. 
ERKAN AKÇAY (Manisa) – Tutanakları görelim.
KAMİL AYDIN (Erzurum) – Var tutanaklarda.
BAŞKAN - Şimdi, bakın, açıkça konuşuyoruz her şeyi. Ben
“Söyledi ama.” dedim yine gülerek, siz hepiniz, diğer milletvekilleri, yani
muhalefet milletvekilleri “Karar yeter sayısı istemedi ama.” dediniz. Ben de
bunun üzerine “Tutanaklara bakacağım.” dedim.
ÖZGÜR ÖZEL (Manisa) – Hayır, o “istemedi ama”lar
tutanaklarda var mı, onu görelim.
BAŞKAN – Hayır, hayır.
İDRİS BALUKEN (Diyarbakır) – Yok, yok, hayır yok.
ÖZGÜR ÖZEL (Manisa) – Yok öyle bir şey.
BAŞKAN - Siz bağırdınız orada –talepleriniz oldu-
ellerinizi kaldırdınız. Şimdi gözümüz var Sayın Özel.
ÖZGÜR ÖZEL (Manisa) – Hayır, hayır.
BAŞKAN – Üçünüz birden, üç grup birden “Karar yeter
sayısı istemedi.” dediniz.
İDRİS BALUKEN (Diyarbakır) – Sayın Başkan, stenograflar
burada yani, arkadaşlar gecenin bu saatinde…
YILMAZ TUNÇ (Bartın) – Sayın Başkan, beş dakika ara
verelim, oylamayı yarına bırakalım, bu kadar basit ya.
BAŞKAN – Ben de bunun üzerine, zaten son görüştüğümüz
madde olduğu için “Metne bakacağım, tutanağa bakacağım.” dedim. Tutanağa
baktım, oylama bitmemiş. İstediği kadar Komisyon, Hükûmet burada olmasın, bu
işlem… (CHP ve HDP sıraları arasında karşılıklı konuşmalar) 
Sayın Özel, konuşuyoruz, sonra devam edersiniz
sohbetinize.
ÖZGÜR ÖZEL (Manisa) – Pardon.
BAŞKAN - Sayın Baluken siz de.
Hepimiz burada bir emek sarf ediyoruz.
İDRİS BALUKEN (Diyarbakır) – Sohbet etmiyoruz Sayın
Başkan, yaptığınız usulsüzlükle ilgili konuşuyoruz.
BAŞKAN - Komisyon yok, Hükûmet yok, bunlar olmadan
benim bu işlemi tamamlayabilme durumum ve sorumluluğum söz konusu. Ancak bu
oylamayı yaptıktan sonra ben onları, Komisyonu ve Hükûmeti soracağım, eğer
yoksa Meclisi kapatabilirim. Ben bu oylamada kararımı bildirmedim, oylama
sonucunu bildirmedim, neyi tartışıyoruz burada? 
MURAT BAKAN (İzmir) - “Kabul etmeyenler…” dediniz.
BAŞKAN – Tartışalım, usul tartışması da açın.
BÜLENT TURAN (Çanakkale) – Açma Sayın Başkan, saat iki
buçuk.
YILMAZ TUNÇ (Bartın) – Sayın Başkanım, beş dakika ara
verelim.
ERKAN AKÇAY (Manisa) – Açın.
BAŞKAN – Lütfen, yani gerçekten bu işi tadında
bırakalım, gerçekten.
ERKAN AKÇAY (Manisa) – Tadında bırakalım da…
MURAT BAKAN (İzmir) – Çoğunluğu görmediniz, yarıda
bıraktınız.
İDRİS BALUKEN (Diyarbakır) – Sayın Başkan…
BAŞKAN - Buyurun.
Sabaha kadar da konuşalım bu konuyu, hiç umurumda
değil.
İDRİS BALUKEN (Diyarbakır) – Özellikle Sayın Bülent
Turan’ın yapmış olduğu açıklamayı kabul edemeyeceğimizi ifade etmek istiyoruz.
BAŞKAN – Onu bilemem.
İDRİS BALUKEN (Diyarbakır) – Evet, sayın grup başkan
vekili bize geldi, grubu göndermek istediğini söyledi, ama bunun için bizden
talep ettiği şey, karar yeter sayısı ve yoklama istemememizdi. “Önergelerde oy
kullanmayın.” şeklinde herhangi bir talep HDP Grubuna iletilmedi, eğer diğer
iki gruba iletildiyse bilmiyoruz. 
ÖZGÜR
ÖZEL (Manisa) – Hayır.
BÜLENT
TURAN (Çanakkale) – Yarına bırakalım Sayın Başkan.
İDRİS
BALUKEN (Diyarbakır) – Biz de karar yeter sayısı istemedik, karar yeter
sayısını isteme durumunu yaşatan da yine kendisidir. 
Şimdi,
burada, sizin durumunuzla ilgili de siz bir işleme başlamışsınız. Yani sayın
grup başkan vekili istemiş, ama siz, ya duymamışsınız ya duyup da dikkate
almamışsınız, “Kabul edenler…” diye oylama işlemine başlamışsınız. Dolayısıyla,
İç Tüzük ve Parlamento teamülleri gereği, başlamış olduğunuz bir işlemi
bitirmeden, yani tekrar bir var mı, yok mu deme durumu…
BAŞKAN
– Oylamayı bitirmedim Sayın Baluken. 
KAMİL
AYDIN (Erzurum) – Sonucu açıklamamıştınız sadece.
İDRİS
BALUKEN (Diyarbakır) – Başlamıştınız ama.
BAŞKAN
– Sonucunu açıklamadım, bitirmedim. 
ÖZGÜR
ÖZEL (Manisa) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Şimdi, tamam, sayın milletvekilleri…
İDRİS
BALUKEN (Diyarbakır) – Yarına bırakabiliriz oylamayı.
BAŞKAN
– Bırakamam, çünkü bu şeyi yapmak zorundayım, kimseye de söz vermiyorum.
ERKAN
AKÇAY (Manisa) – Niye vermiyorsunuz?
ÖZGÜR
ÖZEL (Manisa) – Hayır, Sayın Başkan…
BAŞKAN
– Sayın milletvekilleri, yeteri kadar konuşuldu. 
ERKAN
AKÇAY (Manisa) – Hayır, ben konuşmadım. Öyle şey olur mu Sayın Başkan?
ÖZGÜR
ÖZEL (Manisa) – Sayın Başkan, Bülent Turan’ın…
BAŞKAN
– Ona cevap verebilirsiniz, tamam.
ÖZGÜR
ÖZEL (Manisa) – Evet, onu söyleyeceğim.
BAŞKAN
– Buyurun, bir dakika vereceğim size, size de Sayın Akçay, lütfen.
ÖZGÜR
ÖZEL (Manisa) – Sayın Başkan, Sayın Grup Başkan Vekili Bülent Turan’ın
konuşmasında, açıkça, söylediği her şey, söyledikleri doğru. Bize geldi “Karar
yeter sayısı istemezseniz yollayacağım.” dedi, “Biz de yollarız.” dedik.
“Yoklama istemezseniz, tamam.” Üç grup da bunu ihlal etmedi. Sayın Bülent Turan
bize gelip de böyle bir şeyi zaten teklif edemez, Parlamento iradesine
saygısızlıktır orada kimin ne oy kullanacağı. Gelip de bize şunu diyebilir mi?
“Oylama sırasında siz önergenin lehinde oy kullanmayın, bizim lehimizde kullanın.”
Böyle bir şeyi ne ben taahhüt edebilirim grubum adına, böyle bir şeyi söylemek
kadar da abes bir şey olmaz. Bülent Turan bizi sözümüzü tutmamakla suçluyor.
Karar yeter sayısı istemeyecektik, ben istemedim; yoklama yapacaktık,
istemedim. Baktı ki önerge kabul edilecek, karar yeter sayısı isteyerek
anlaşmayı kendi bozdu. Yaptığı iş, bizi suçladığı şey kendi yaptığıdır. Bir
anlık olur, biz de böyle hatalar yaparız, ama onu bize yıkamaz. Ben ne
yapacaktım? MHP’nin önergesini desteklemeyi düşünüyorum, Bülent Turan’a karar
yeter sayısı istemeyeceğim dedim diye bir de döneceğim, AKP Grubuyla birlikte
oy kullanacağım; bunu benden kimse isteyemez. 
BAŞKAN
– İşi oralara getirmeye gerek yok Sayın Özel.
ÖZGÜR
ÖZEL (Manisa) – Ben böyle bir şeyi taahhüt de edemem.
BAŞKAN
– Sayın Akçay, sizi dinliyorum.
ERKAN
AKÇAY (Manisa) – Sayın Başkan, Sayın Bülent Turan’ın sözlerini kabul etmek
mümkün değil ve doğru da değil. Biz Milliyetçi Hareket Partisi olarak diğer
muhalefet partisi grup başkan vekillerine önerdikleri gibi, işte bu karar yeter
sayısı, yoklama istememe konusunda ve bu 3’üncü madde görüşüldükten sonra
ertesi gün devam edilmesi konusunda mutabık kaldık. Hatta, biz Milliyetçi
Hareket Partisi olarak, Sayın Başkan, dikkat ederseniz, 2’nci ve 3’üncü
maddelerde konuşmacı bile vermedik. Sadece gerekçe okutulup oylandı. 
BAŞKAN
– Gerekçe okuttunuz.
ERKAN
AKÇAY (Manisa) – Bu konuda verdiğimiz bir söze veya kararlaştırdığımız bir
mutabakata aykırı bir davranışımız söz konusu değildir. Ancak, müsaade edin ve
takdir edin ki kendi önergemize bir “Evet.” oyu verelim. Yani bunu herhâlde bir
mutabakata aykırılık saymazsınız. 
KEMALETTİN
YILMAZTEKİN (Şanlıurfa) – HDP’yle beraber verin!
MEHMET
UĞUR DİLİPAK (Kahramanmaraş) – HDP niye veriyor?
KEMALETTİN
YILMAZTEKİN (Şanlıurfa) – Hep beraber verin, hep beraber!
KAMİL
AYDIN (Erzurum) – Sen önce kendine baksana!
İDRİS
BALUKEN (Diyarbakır) – HDP nereye, ne vereceğini bilir.
ERKAN
AKÇAY (Manisa) – Ayrıca, diğer muhalefet partilerinin nasıl bir oy vereceğine
dair de hiçbir parti telkinde dahi bulunamaz.
İSMAİL
FARUK AKSU (İstanbul) – İş mi yani bu söylediğin şimdi?
ERKAN
AKÇAY (Manisa) – Ne dedi?
İSMAİL
FARUK AKSU (İstanbul) – “HDP’yle beraber verin.” dedi.
BAŞKAN
– Sayın Akçay, bitti mi konuşmanız?
ERKAN
AKÇAY (Manisa) – Hangi utanmazdır o, çıksın! 
KAMİL
AYDIN (Erzurum) – Sana mı soracağız? 
ERKAN
AKÇAY (Manisa) – Utanmaz! Yılışık yılışık…
BAŞKAN
– Sayın Akçay…
ERKAN
AKÇAY (Manisa) – Herkes sözüne dikkat edecek Sayın Başkan.
BAŞKAN
– Elbette, elbette. Bana niye bağırıyorsunuz?
ERKAN
AKÇAY (Manisa) – Burada ciddi şeyler konuşuyoruz. 
İSMAİL
FARUK AKSU (İstanbul) – Pişkin pişkin oturup oradan…
BAŞKAN
– Sayın Akçay, sözünüz bitti mi diye soruyorum. 
ERKAN
AKÇAY (Manisa) – Sayın Başkan, biz konuyu bağlamından kopararak başka mecralara
taşımıyoruz. Sayın Bülent Turan taşıdı. 
KEMALETTİN
YILMAZTEKİN (Şanlıurfa) – Ne dedik? Ne dendi? 
İSMAİL
FARUK AKSU (İstanbul) – Sen ne dedin?
KEMALETTİN
YILMAZTEKİN (Şanlıurfa) – Bir şey mi dedik size? Ne dedik? Nasıl?
ERKAN
AKÇAY (Manisa) – Şimdi laf atıyor. Oradan birtakım yılışık laflarla muhatap
oluyoruz. Bu işin ciddiyeti… Konuyu bağlamından koparmayalım. Burası Türkiye
Büyük Millet Meclisi. Her partinin kendi iradesiyle hareket etme hakkı vardır,
herkes de buna saygı duymak zorundadır. Bağlı olduğumuz Anayasa ve İç Tüzük
vardır. Yapılan bir yanlışlık da yoktur. Tekrar ediyorum: Eğer kapı açıksa
bacadan girilmeye çalışılmaz Sayın Başkan. Benim naçizane tavsiyem: Elbette,
eğer bundan, iktidar partisi yapılan değişikliğin mevzuat bakımından da sıkıntı
doğuracağını düşünüyorsa çözüm yolu yine İç Tüzük’te de vardır. 
ÖZGÜR
ÖZEL (Manisa) - Tekririmüzakere…
HAKAN
ÇAVUŞOĞLU (Bursa) - Ya, kabul etmedi ki. 
ERKAN
AKÇAY (Manisa) - Bu, yarın sabah toplantıda düzeltilir. 
BAŞKAN
- Sayın Akçay…
HAKAN
ÇAVUŞOĞLU (Bursa) - “Kabul edilmiştir.” dedi mi Sayın Başkan? 
COŞKUN
ÇAKIR (Tokat) - Sayın Başkan “Kabul edilmiştir.” dedi mi ki tekririmüzakere
yapalım?
HAKAN
ÇAVUŞOĞLU (Bursa) - Öyle bir şey yok. Başkan “Kabul edilmiştir.” demedi ki.
ERKAN
AKÇAY (Manisa) - Ama yapılan oylamayı yok farz edemezsiniz.
BAŞKAN
- Oylama yapmadım Sayın Akçay. Okuyorum size. 
ERKAN
AKÇAY (Manisa) - Nasıl yapmadınız Sayın Başkan?
KAMİL
AYDIN (Erzurum) - “Kabul edenler…” dediniz.
BAŞKAN
- Sayın Akçay, bir oylamada “Kabul edenler…” denilir, “Kabul etmeyenler…”
denilir, Başkan görüşünü açıklar ve öyle yapılır, öyle tamamlanır. Bunu…
HAKAN
ÇAVUŞOĞLU (Bursa) - Öyle bir şey yok ki. 
ERKAN
AKÇAY (Manisa) - Öyle yaptınız ya. 
BAŞKAN
- Öyle yapmadım. Okuyorum tutanakları, bakın…
BÜLENT
TURAN (Çanakkale) - Sonuçlandırın Sayın Başkan, sizi bekliyoruz. 
BAŞKAN
- Tutanakların son bölümü de geldi.
KAMİL
AYDIN (Erzurum) - Sonucu açıklayın. “Kabul edenler…” dediniz.
BAŞKAN
- “Önergeyi oylarınıza sunuyorum: Kabul edenler…” diyen benim. 
KAMİL
AYDIN (Erzurum) - Evet. 
İDRİS
BALUKEN (Diyarbakır) - Kabul edenler daha fazla. 
BAŞKAN
- Haydar Akar: “Sayın Başkan, sayın!” diye bağırıyor. Özgür Özel: “Kabul edildi
efendim, kabul edildi.” Bülent Turan: “Karar yeter sayısı istedik Sayın Başkan,
istedik!” Başkan: “Karar yeter sayısı…” Bülent Turan: “Evet, Başkanım.” Erkan
Akçay: “Nasıl istedi ya?” Yani, karar yeter sayısını. İdris Baluken: “Hayır,
hayır, ‘Kabul edenler…’ dediniz Başkan.” Erkan Akçay: “Olur mu böyle şey?
‘Kabul edenler…’” 
“Kabul
etmeyenler…” dememişim. 
BÜLENT
TURAN (Çanakkale) - Daha işlem bitmedi ki.
BAŞKAN
- “Karar yeter sayısı istiyoruz.” diye bağırıyor. Benim ciddiye almadığımı
açıkça söylediğim bir konuyu sizler… Oylama bitmemiş. “Karar yeter sayısı
istedim.” diye bağırıyor, tutanaklarda var, ben nasıl aramayacağım karar yeter
sayısını? 
ÖZGÜR
ÖZEL (Manisa) - Sayın Başkan…
HAKAN
ÇAVUŞOĞLU (Bursa) - Başkanım, bu oylamayı tekrar edin lütfen. 
ÖZGÜR
ÖZEL (Manisa) - Bakın, “Kabul etmeyenler…” dediniz. Tutanağın o kısmı henüz
gelmemiş olabilir. 
BAŞKAN
- Geldi, işte, hepsi burada. 
ÖZGÜR
ÖZEL (Manisa) - Sonra… Ya, efendim…
BAŞKAN
- Demedim. 
ÖZGÜR
ÖZEL (Manisa) - Kâtip üyelerinize “Sayın bakalım.” dediniz ya. Edenler,
etmeyenler elini kaldırıyor. Orada… 
BAŞKAN
- Oylama bitmedi, bitmedi oylama!
HAKAN
ÇAVUŞOĞLU (Bursa) - Nerede “Sayın bakalım.” ya, nerede “Sayın bakalım.” ya,
nerede? Yok. 
ÖZGÜR
ÖZEL (Manisa) - “Sayın bakalım.” dediniz.
BAŞKAN
- Oylama bitmedi!
ERKAN
AKÇAY (Manisa) - “Kabul etmeyenler…” dediniz…
RAMAZAN
CAN (Kırıkkale) - “Kabul edenler”i saymadı. “Kabul edenler” sorulmadı. 
BAŞKAN
- Oylama bitmedi. Şimdi, müsaade ederseniz, oylama bittikten sonra da veya…
Oylama bittikten sonra ben nasıl ara veririm arkadaşlar? Ben dört senedir
burada görev yapıyorum, rica ediyorum.
GÜLAY
YEDEKCİ (İstanbul) - Tam ortasında ara verdiniz Sayın Başkan.
ÖZGÜR
ÖZEL (Manisa) - Sayın Başkan…
BAŞKAN
- Dört senedir burada görev yapıyorum. Binlerce kanun maddesi önergesi geçti
elimden. 
YILMAZ
TUNÇ (Bartın) – Oylamayı yapın Başkanım o zaman. 
HAKAN
ÇAVUŞOĞLU (Bursa) – Başkanım, oylamayı yapın lütfen. 
ÖZGÜR
ÖZEL (Manisa) – Buradan sonra bu iş şuraya gider Sayın Başkan… 
BÜLENT
TURAN (Çanakkale) – İşlemi bitirmişsiniz Sayın Başkan. 
HAKAN
ÇAVUŞOĞLU (Bursa) – Oylamayı yapın, karar yeter sayısını arayın Sayın Başkanım.

YILMAZ
TUNÇ (Bartın) – Sayın Başkan, oylamayı yapar mısınız. 
BAŞKAN
– Lütfen…
ÖZGÜR
ÖZEL (Manisa) – Sayın Başkan, bakın, bunu yaparsanız buradan sonra bu iş şuraya
gider… Biz şunu tartışmaya açmadık: Çok sayıda arkadaşımız uyarıyor…
HAKAN
ÇAVUŞOĞLU (Bursa) – Başkanım, tutanaklar belli, oylamayı yapın, karar yeter
sayısı arayın! 
ÖZGÜR
ÖZEL (Manisa) – Sen kimsin ya! Sen kimsin böyle talimat veriyorsun? 
HAKAN
ÇAVUŞOĞLU (Bursa) – “Sen kimsin?” ne demek ya! 
BAŞKAN
– Sayın milletvekilleri, isterseniz usul tartışması açın, buradayım. Oylamayı
tekrar edeceğim, karar yeter sayısı arayacağım. 
ÖZGÜR
ÖZEL (Manisa) – Sayın Başkan… Sayın Başkan…
BAŞKAN
– Önergeyi oylarınıza sunuyorum…
ÖZGÜR
ÖZEL (Manisa) – Usul tartışması açıyorum. 
BAŞKAN
– Açın, tamam. 
Kimler
konuşuyor? Hemen, hemen… Artık bundan sonra böyle oluyor. Kim konuşuyor
aleyhte?
ERKAN
AKÇAY (Manisa) – Aleyhte. 
BAŞKAN
– Aleyhte Erkan Akçay. 
Lehte?
İDRİS
BALUKEN (Diyarbakır) – Lehte. 
RAMAZAN
CAN (Kırıkkale) – Lehte. 
BAŞKAN
– Usul tartışmasını açmaya da gerek yoktu ama.
KAMİL
AYDIN (Erzurum) – Vay be! Vazgeçin isterseniz! 
ERKAN
AKÇAY (Manisa) – E, deminden beri ısrar ediyorsunuz Sayın Başkan. 
BAŞKAN
– Aleyhte Erkan Akçay, lehte İdris Baluken, aleyhte… 
MURAT
BAKAN (İzmir) – Özgür Özel. 
BAŞKAN
– Lehte?
BÜLENT
TURAN (Çanakkale) – Ben konuşacağım. 
BAŞKAN
– Usul tartışmasını açıyorum. 
Aleyhte
ilk söz Sayın Erkan Akçay’ın.
Buyurun
Sayın Akçay. 
ÖZGÜR
ÖZEL (Manisa) – Süreyi takdir etmediniz. 
BAŞKAN
– Üç dakika, biliyorsunuz ya. 
ÖZGÜR
ÖZEL (Manisa) – Yok, on dakikaya kadar verebiliyorsunuz ya, süreyi takdir
etmeniz lazım. 
BAŞKAN
– Gerçekten iş çığırından çıktı, herkes bir kez daha düşünsün. 
MURAT
BAKAN (İzmir) – Oylamayı yarıda kesmeyin o zaman. 
BAŞKAN
– Buyurun Sayın Akçay. 
XI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe
Nur Bahçekapılı’nın 278 sıra sayılı Kanun Tasarısı’nın 3’üncü maddesiyle ilgili
önerge üzerinde yapılan oylama işlemi sırasındaki tutumu hakkında
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla selamlıyorum.

Eğer
iş çığırından çıkmışsa bunda sizin de payınız yadsınamaz Sayın Başkan yani
biraz da bu şekilde bakmak lazım. (MHP ve CHP sıralarından alkışlar) 
Herhâlde,
Milliyetçi Hareket Partisini kendi önergesine “evet” oyu vermekle
suçlayamayacaksınız. Diğer partilere de veya milletvekillerine de neden bu
doğrultuda oy verdi şeklinde bir eleştiri dahi getirilemez. Hatta bunu bir
iktidar partisi milletvekili arkadaşımız da verebilirdi çünkü Türkiye Büyük
Millet Meclisinin çalışması böyle bir durum.
Ben
Sayın Turan’ın konuşmasını cidden yadırgadım. Ta, aldı, işte o klasik seçimlere
kadar, “İşte, şöyleydi, böyleydi…” Konuyu bağlamından koparmayalım. Burada
yapılan, elbette biz ne söz vermişsek bugüne kadar durduğumuz gibi bundan sonra
da dururuz. Sizin Adalet ve Kalkınma Partisi Grubu olarak dikkat etmeniz
gereken de bir husus vardı, o da gerekli sayıyı elbette getirmeniz gerekirdi.
Eğer orana vuracak olursak yani Milliyetçi Hareket Partisinin sayısıyla… 
Sayın
Başkan, değerli arkadaşlar; ben iktidar partisinin değerli milletvekillerine
söylüyorum: İktidar partisinin milletvekilleri kendi getirdiği tasarılara
gereken özeni, ihtimamı göstermiyor, grup tesanüdünüz ve disiplininiz fevkalade
zayıf, genel olarak bir eleştiri yapayım. Yani belki kabul etmezsiniz, sıkıntı
da yaparsınız ama işin çığırından çıkmasının en önemli sebebi o. 
KEMALETTİN
YILMAZTEKİN (Şanlıurfa) – Kabul etmiyoruz. 
COŞKUN
ÇAKIR (Tokat) – Endişe buyurmayın Sayın Başkan, siz endişe buyurmayın.
MEHMET
UĞUR DİLİPAK (Kahramanmaraş) – Seni alakadar etmez.
ERKAN
AKÇAY (Devamla) - Yani sabahki tartışmalarda veya dünkü… Dün gensoru
görüşülüyor, Sayın Bakan kendisini savunuyor, konuşuyor ve dikkat ediyorum, en
fazla, pürdikkat dinleyen muhalefet milletvekilleri ve hiç dinlemeyen büyük
çoğunlukla iktidar milletvekilleri, buralarda geziyor. Sayın Bakan burada
konuşuyor, iktidar partisinin milletvekili, eli cepte, buralarda geziyor. Sayın
Başkanı uyarıyoruz, ondan sonra Başkan uyarıyor, o milletvekili arkadaşımız,
duymasına rağmen, inat etti, buralarda geze geze geze en sonunda bizim sıralara
geldi yani benimle kavga etmek istiyor. Bu kadar ciddiyetsizlik var. Yani kendi
Bakanının gensorusuna gereken özeni ve saygıyı göstermeyen iktidar partisi
milletvekillerinin -bazılarının- olduğunu bizden fazla belki de siz
biliyorsunuz, bilmeniz lazım. O nedenle, dediğim gibi, kapı açıksa bacadan
girmeye çalışmaya gerek yok. 
“Kabul
edenler… Etmeyenler…” dediniz Sayın Başkan. Kabul edenlerin etmeyenlerden en az
4-5 sayı fazla olduğu da açık oldu.
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Milliyetçi Hareket Partisinin bu önergesi kabul edilmiştir
Sayın Başkan, lütfen bu şekilde bir değerlendirme yapın. 
Teşekkürler
Sayın Başkan.
COŞKUN
ÇAKIR (Tokat) – Başkanım, bizim grup için endişe etmenize hiç hacet yok, illa
ki endişeye ihtiyacınız varsa kendi grubunuz için endişe edin.
BAŞKAN
– Sayın Akçay, teşekkür ederim.
Lehte
Sayın İdris Baluken.
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; tabii, usulen lehte almak zorunda kaldık ama
tavrınızın lehinde konuşmak mümkün değil çünkü İç Tüzük ve Anayasa’daki,
Parlamento teamüllerindeki yerleşik uygulamalar ortadayken siz tamamen talebin
geldiği siyasi partinin ismi doğrultusunda Genel Kurulu yönetiyorsunuz, bunu uzun
süredir yapıyorsunuz. Özellikle bugün bu tartışmaya konu olan karar yeter
sayısıyla ilgili -burada 24’üncü Dönemden olan milletvekilleri arkadaşlar da
var- iç güvenlik yasası görüşülürken muhalefet partisinden grup başkan
vekillerinin sıranın 1-2 metre önüne gelerek “Karar yeter sayısı istiyoruz.”
demelerini bile o dönem dikkate almamıştınız. Sonra tutanaklarda da geriye
dönük incelemeler yapıldığında orada yapmış olduğunuz birçok hata, birçok
hatalı uygulama ortaya da çıkmıştı. 
Şimdi,
bütün bu pratik ortadayken burada başlamış olduğunuz bir işlemi -dediğim gibi-
iktidar partisinden bir talep geldiği için “Ben ara verip tutanaklara
bakacağım.” şeklinde, tamamen değiştiren bir tutum içerisine girdiniz, bunu
yapma hakkınız yok. Evet yani grup başkan vekili karar yeter sayısı
istediğinde, yorgun da olsanız, o kürsüde, o Divanda bulunduğunuz süre
içerisinde dikkatle dinlemeniz ve Genel Kurulun yönetimini çok büyük bir
ciddiyetle yerine getirmeniz gerekir. Duymamış olabilirsiniz, normaldir,
yorgunluktan dalmış olabilirsiniz. Neticede, o talebi dikkate almayarak bir
işleme başladınız ve o işlemi bitirmek durumundasınız.
Bizim
gördüğümüz tablo şuydu: Evet, siz o işleme başladınız. Muhalefet sıralarında
oturan milletvekillerinin sayısı iktidar sıralarında oturan milletvekillerinin
sayısından daha fazla olduğu için ve siz buna kanaat getirdiğiniz için de,
böylesi bir pozisyona düşmemek için, kendi partinizle çelişkili bir duruma
düşmemek için tarafsız bir başkan vekilinin yapması gerekenden çok farklı bir
tutum ortaya koydunuz. 
Şimdi, tabii, AKP grup başkan vekili bazı suçlamalar
yöneltti, açıkladık ama şunu söyleyelim: Hiçbir grup başkan vekili bir başka
gruba önergelerin oylaması sırasında “Oy kullanmayın.” ya da “Bizim istediğimiz
doğrultuda oy kullanın.” diyemez herhâlde. Bazı AKP’li milletvekilleri de bizim
verdiğimiz oyu sorguluyorlar, böyle bir hakkınızın ve haddinizin olmadığını da
ifade etmek istiyorum. HDP, gelen hangi öneriye hangi oyu vereceğini kendi
inisiyatifiyle, iradesiyle belirleyecek bir partidir. Sizin durumunuz kötüdür
yani bir tek kelime değişikliğini bile muhalefetten geldiği için kabul etmeme
yönünde nasıl bir iktidar anlayışına sahip olduğunuzu bugün, bu akşam, gecenin
bu saatinde bir kez daha ortaya koymuş oldunuz diyorum.
Saygılar sunuyorum. (HDP sıralarından alkışlar) 
BAŞKAN – Teşekkür ederim, hem de çok teşekkür ederim,
gerçekten samimiyetle teşekkür ederim.
Aleyhte Sayın Özgür Özel, buyurun. (CHP sıralarından
alkışlar) 
ÖZGÜR ÖZEL (Manisa) – Sayın Başkan, değerli
milletvekilleri; hakikaten şaşılacak bir iş yapıyoruz ama bu işi yaptığımız
için de kimsenin şaşırmaya hakkı yok. Çünkü Parlamentoda alınan her karar
gelecek döneme ilişkin çok ciddi yerleşik bir uygulamaya dönüşebiliyor. 
Sayın Başkan, birazdan kararınızda ısrar edebilir,
oylamayı baştan yapabilir, tutanakta bulunduğu için tutanağa dönerek karar
yeter sayısı talebini karşılayabilirsiniz. Bundan en çok muhalefet partileri
memnun olur, bizi rahatlatırsınız. Çünkü -biraz önce Sayın Baluken’in söylediği
gibi- bizim defalarca sağır sultan duyacak şekilde söylediğimiz durumlarda
dahi, tutanağa geçmeyi bırakın, herkes biliyor, televizyona çıkıyor ama sayın
başkanlar “Duymadım.” dediği için uygulama yapılıyor. Bu gece AKP Grubunun bu
sıkıntısını halletmek için böyle bir işi yaparsınız, biz rahatlarız, yarından
itibaren herhangi bir önerge konuşulurken, konuşma sırasında, daha önerge
okunurken “karar yeter sayısı” der tutanağa geçiririz, sonra oylama sonucuna
göre ısrar ederiz, tutanak talep ederiz, o tutanağa göre de oylamayı yenilemek
zorunda kalırsınız, karar sizin. Ama esas sıkıntı, tutanağa döneceksek gece on
ikide içerideki tutanağa dönelim. Ben bir sağlıkçı olarak uyarıyorum dedim,
İdris Bey de bir doktor olarak katıldı, on ikiden sonra bu işler doğru olmaz,
yoruluruz, yıpranırız dedik. Bülent Bey de dedi ki: “Biz üçe, dörde kadar
çalışacağız, 10 madde götüreceğiz.” 
BÜLENT TURAN (Çanakkale) – 3 madde. 
ÖZGÜR ÖZEL (Devamla) – Biz dedik ki: Böyle bir şey yok
Meclis pratiğinde. Gece üç de olsa, dört de olsa 10 madde olmaz, bu, çok az bir
yerde kalır. Bakın gece üç, 3’üncü maddedeyiz ve neleri konuşuyoruz. Şu
kadarını söylemek lazım Sayın Başkan, bir de ciddi bir iş yapıyoruz: Eğer
yaptığınız işlemin doğruluğunu yarın bir kanıta dayandıracaksanız önünüze biz
doğru olmadığı düşündüğümüz, haksız bulduğumuz bir Anayasa Mahkemesi kararını
da koyarız, 4+4+4. Komisyon toplantısı tutanakları, ilk 7 madde günlerce
sürmüş, daha sonra bir talimat gelmiş, “Arkadaşlar bu işi bu pazar bitirecekler
inşallah.” demiş devrin Başbakanı ve şimdiki Millî Eğitim Bakanı, dönemin Millî
Eğitim Komisyon Başkanı “Madde 8’i okutuyorum.” diyor, tutanak var, “Söz
talebi?” diyor. 40 milletvekilinin ismi var; “Söz talep ediyorum.” “Söz talep
ediyorum.” diyor tutanakta. Başkan diyor ki: “Olmadığına göre maddeyi
oylarınıza sunuyorum.” Ve kalan 20 maddeyi bir barikatın arkasında bu
tutanaklar altında geçirdiler. Anayasa Mahkemesinin kararını yarın açın okuyun.
Ne diyor biliyor musunuz? “Tutanakta var ama Başkan duymamış.” diyor ve Başkan
duymadığı için o işleme devam etmesinde... Türkiye Büyük Millet Meclisinin bir
komisyon başkanına da duyduğu hâlde yapmamayı yakıştırmadığı için o kararı
verdi ve reddedildi o. 
Şimdi, siz, karar sizin, yaparsınız bu uygulamayı,
Anayasa Mahkemesi kararı biraz sizi utandırır ama esas olarak yarından itibaren
arada bir yerde karar yeter sayısı isteriz, bizim işimiz kolaylaşır; takdir
sizin Sayın Başkan. (CHP sıralarından alkışlar) 
BAŞKAN – Teşekkür ederim. 
Sayın Bülent Turan...
BÜLENT TURAN (Çanakkale) – Sayın Başkan, değerli
milletvekilleri; Yılmaz Tunç Bey konuşacak. 
BAŞKAN – Buyurun Sayın Tunç. (AK PARTİ sıralarından
alkışlar) 
YILMAZ
TUNÇ (Bartın) – Sayın Başkan, değerli milletvekilleri; usul tartışması üzerinde
söz aldım, Başkanın tutumu lehinde söz aldım. Bu vesileyle Genel Kurulu gecenin
bu saatinde saygıyla selamlıyorum. 
Aslında
gereksiz bir tartışmanın içerisine girdik, bir önerge sırasında karar yeter
sayısı istendiği açık. 
BÜLENT
TURAN (Çanakkale) – Hicap duyuyoruz, hicap.
YILMAZ
TUNÇ (Devamla) – Tabii, bu konuda tartışmalar oldu. “Karar yeter sayısı
istendi, istenmedi.” şeklindeki tartışmalardan sonra Sayın Başkan da
tutanakları inceleyeceğini ve ona göre karar vereceğini ifade etti. Tutanaklar
geldi, tutanaklara baktığımızda da Grup Başkan Vekilimiz Sayın Bülent Turan
“Karar yeter sayısı istiyoruz.” diyor ve zamanında karar yeter sayısı istediği
de tutanaklarda açık. 
Şimdi,
bundan sonra yapılması gereken iş, artık karar yeter sayısı istendiğine göre
oylamayı devam ettirip karar yeter sayısını aramaktan geçiyor. Başkanın tutumu
da bu yönde, İç Tüzük de bu yönde, dolayısıyla tartışılacak herhangi bir husus
yok. Karar yeter sayısı istendi, oylamaya başlanmıştı; oylamada “Kabul
edenler…” dendi, “Kabul etmeyenler…” sözü Başkanın ağzından çıkmamıştı.
Tutanaklarda bu böyledir.
ERKAN
AKÇAY (Manisa) – “Kabul etmeyenler…” diye ellerini kaldırdılar. 
İDRİS
BALUKEN (Diyarbakır) – “Sayalım.” diyor, “Sayalım.”
YILMAZ
TUNÇ (Devamla) – Siz “Yarım kalan bir işlemde Başkan aslında artık bundan sonra
devam ettirmelidir.” diyorsunuz ama sayısız örnekleri vardır. 
RAMAZAN
CAN (Kırıkkale) – Bugün dahi oldu, bugün, bugün.
YILMAZ
TUNÇ (Devamla) – Bugün de oldu.
Sayın
Başkanlar hep karar yeter sayısını sizin müdahalelerinizle, sizin
müdahaleleriniz sonrası istemişlerdir. Burada da durum açık, tartışılacak hiçbir
husus yok, karar yeter sayısı isteyen grup başkan vekilimizin talebi
doğrultusunda oylamanın yeniden başlaması ve karar yeter sayısının aranmasıdır.
Bu nedenle, tutumunuzun doğru olduğunu belirtmek istiyorum. 
Lehinde
olduğunu belirtiyor, saygılar sunuyorum. (AK PARTİ sıralarından alkışlar)
BAŞKAN
– Teşekkür ederim. 
Sayın
milletvekilleri, öncelikle gerçekten üzüldüğümü bilmenizi isterim. İçim çok
rahat, gönlüm çok rahat. Kesinlikle sizin söylediğiniz gibi “Böyle bir sayıp
aradaki iktidar, muhalefet oyları arasında muhalefet lehine bir farklılık var,
ondan sonra bir oyun yapayım.” şeklinde bir düşünce aklımdan geçmedi. Benim
böyle düşünceler aklımdan zaten geçmez; böyle mantık oyunlarını, kurnazlıkları
da yapmaya yapım müsait değildir zaten. Böyle bir pratiklik yoktur zihnimde. Bu
konuda içim son derece rahat, gönlüm rahat, vicdanım son derece rahat. Ben
böyle bir kurnazlık yapmadım. 
Yaptığım
şudur, Sayın Özel: Burada ters bir anlama var. Evet, bazen duymayabiliyoruz
karar yeter sayısını, gürültüden, dalgınlığımızdan, bir başka işle uğraşırken;
ısrar edince peki diyoruz. Burada ben duydum karar yeter sayısı istemesini,
problem bu, ben duydum. 
ÖZGÜR
ÖZEL (Manisa) – Ama aramadınız.
BAŞKAN
– Ama siz itiraz edince duyduğumu ve söylendiğini ispat etmek için tutanaklara
bakayım dedim. Benim çelişkim bu, ben duydum. Karar yeter sayısı istedi
diyorum, siz itiraz ediyorsunuz ve inanın, sadece sizleri rahatlatmak için
“Tutanaklara bakacağım.” dedim. Çünkü yukarıda Allah bir, ben “Karar yeter
sayısı…” dediğini duydum, yukarıda Allah bir. Bak, gecenin bu saatinde
konuşuyoruz ama buna rağmen haksız eleştirilerle karşılaşıyorum.
MURAT
EMİR (Ankara) – Niye oylama yaptınız o zaman?
BAŞKAN
– Oylama yapmadım, oylama bitmedi.
Lütfen
İç Tüzük’ü açalım, 141’inci maddesini okuyalım, o maddenin “İşaretle oylamada
usul” başlığından başlayalım ve devam edelim: “İşaret oyuna başvurulması
gereken hallerde Başkan oylama yapılacağını bildirerek önce oya sunulan hususu
kabul edenlerin, sonra kabul etmeyenlerin el kaldırmasını ister. 
Kâtip
üyeler, kendi oylarını Genel Kuruldaki oyların sayımı bittikten sonra Başkana
bildirirler. 
Oylama
sonucu, Başkan tarafından Genel Kurula ‘kabul edilmiştir’ veya ‘kabul
edilmemiştir’ denmek suretiyle ilân olunur.” 
Şu
tutanakların neresinde “Kabul edilmiştir.” veya “Edilmemiştir.” diye bir beyan
var? Neresinde var?
ÖZGÜR
ÖZEL (Manisa) – Sorduğunuz için söyleyelim o zaman…
İDRİS
BALUKEN (Diyarbakır) – “Sayalım.” demişsiniz. 
BAŞKAN
– Düşüncemde devam ediyorum…
ÖZGÜR
ÖZEL (Manisa) – Hayır, sorduğunuz için söylüyorum…
BAŞKAN
- …kararımda devam ediyorum.
ÖZGÜR
ÖZEL (Manisa) – Tamam, edin. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
4.- Cezaî Konularda Uluslararası Adlî
İşbirliği Kanunu Tasarısı ve Adalet Komisyonu Raporu (1/695) (S. Sayısı: 278)
(Devam)
BAŞKAN
– Oylamayı yeniliyorum.
ÖZGÜR
ÖZEL (Manisa) – Hayır, bir dakika… 
Soruyorsunuz
ya…
BAŞKAN
– Önergeyi oylarınıza sunuyorum: Kabul edenler…
ÖZGÜR
ÖZEL (Manisa) – Bakın, doğrusu bu.
BAŞKAN
- Karar yeter sayısı arayacağım. 
İDRİS
BALUKEN (Diyarbakır) – “Sayalım.” demişsiniz. 
BAŞKAN
– Kabul edenler… Kabul etmeyenler…
İDRİS
BALUKEN (Diyarbakır) – “Karar yeter sayısı istiyoruz.” demiş.
ÖZGÜR
ÖZEL (Manisa) – Sayın Başkan, doğrusu bu.
BAŞKAN
- Karar yeter sayısı yoktur.
İki
dakika ara veriyorum. 
Kapanma Saati: 03.01
ON BİRİNCİ OTURUM
Açılma Saati: 03.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
On Birinci Oturumunu açıyorum.
278
sıra sayılı Kanun Tasarısı’nın 3’üncü maddesi üzerinde İstanbul Milletvekili
İsmail Faruk Aksu ve arkadaşlarının vermiş olduğu önergenin oylamasında karar
yeter sayısı bulunamamıştı. Şimdi önergeyi tekrar oylarınıza sunacağım ve karar
yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
bir dakika ara veriyorum.
Kapanma Saati: 03.04
ON İKİNCİ OTURUM
Açılma Saati: 03.05
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 75’inci Birleşiminin
On İkinci Oturumunu açıyorum.
278
sıra sayılı Kanun Tasarısı’nın 3’üncü maddesi üzerinde İstanbul Milletvekili
İsmail Faruk Aksu ve arkadaşlarının vermiş olduğu önergenin ikinci oylamasında
da karar yeter sayısı bulunamamıştı. Şimdi önergeyi tekrar oylarınıza sunacağım
ve karar yeter sayısı arayacağım.
Kabul
edenler… Kabul etmeyenler… Yapılan üçüncü oylamada da karar yeter sayısı
bulunamamıştır.
Alınan
karar gereğince, bu nedenle, kanun tasarı ve teklifleri ile komisyonlardan
gelen diğer işleri sırasıyla görüşmek için, 20 Nisan 2016 Çarşamba günü saat
14.00’te toplanmak üzere birleşimi kapatıyorum.
Kapanma Saati: 03.06




(x) 279 S.
Sayılı Basmayazı tutanağa eklidir.


(x) 278 S. Sayılı Basmayazı tutanağa
eklidir.




