



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 37’nci
Birleşim
 18
Aralık 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) 
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) 

IV.- AÇIKLAMALAR
1.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 129 sıra sayılı 2020 Yılı Bütçe Kanun
Teklifi’nin 5’inci maddesi üzerinde İYİ PARTİ Grubu adına yaptığı
konuşmasındaki bazı ifadelerine ve asılsız yaklaşımlarda bulunulduğuna ilişkin
açıklaması
2.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ve Türkiye'nin ayağı yere basan projelerle mesafe alabileceğine
inandıklarına ilişkin açıklaması
3.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu’nun yerinden sarf ettiği bazı ifadelerine
ilişkin açıklaması
4.- Çankırı Milletvekili Muhammet Emin Akbaşoğlu’nun, Bursa Milletvekili
Orhan Sarıbal’ın 129 sıra sayılı 2020 Yılı Bütçe Kanun Teklifi’nin 5’inci
maddesi üzerinde CHP Grubu adına yaptığı konuşmasındaki bazı ifadelerine
ilişkin açıklaması
5.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine, AKP hükûmetlerinin
ve iktidarlarının Türkiye Cumhuriyeti’nde en büyük çöküşü tarımda yarattığına
ilişkin açıklaması
6.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
7.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
8.- Çankırı Milletvekili Muhammet Emin Akbaşoğlu’nun, bir yalanı
tekrarlamakla gerçeğe dönüştürme imkânının söz konusu olmadığına ilişkin
açıklaması
9.- Sakarya Milletvekili Engin Özkoç’un, Oturum Başkanı TBMM Başkan
Vekili Süreyya Sadi Bilgiç’e oturum değiştiği halde söz hakkı tanıması
nedeniyle teşekkür ettiğine, Çankırı Milletvekili Muhammet Emin Akbaşoğlu’nun
yaptığı açıklamasındaki bazı ifadelerine ilişkin açıklaması
10.- Çankırı Milletvekili Muhammet Emin Akbaşoğlu’nun, Çanakkale
Milletvekili Muharrem Erkek’in 129 sıra sayılı 2020 Yılı Bütçe Kanun Teklifi’nin
6’ncı maddesi üzerinde CHP Grubu adına yaptığı konuşmasındaki bazı ifadelerine,
Cumhurbaşkanı Yardımcısı Fuat Oktay’ın sözlerinin bağlamından koparıldığına ve
tam demokrasiye geçildiğine ilişkin açıklaması
11.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine, Yatırımların Proje
Bazında Desteklenmesi ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun’un 80’inci maddesine ve Tank Palet Fabrikasıyla
ilgili ihale yapılmadığına ilişkin açıklaması
12.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine, ALTAY
tanklarının yapımıyla ilgili bir süreç yaşandığına ve yabancı sermayenin
Türkiye’nin hedefleri doğrultusunda kullanmasına mı, Almanya, Amerika, İsrail
ya da İngiltere yerine Katar’ın ortak olmasına mı, OTOKAR firması ihaleyi
alsaydı başka bir şey mi söyleneceğini, tankların üretilmemesinin mi
istendiğini, teröristlerin yok edilmesine mi karşı olunduğunu öğrenmek
istediğine ilişkin açıklaması
13.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasıdaki bazı ifadelerine ve Tank Palet
Fabrikasının hem Avrupa’da hem de Türkiye’de bir başka karşılığının olmadığına,
BMC şirketinin sahibi Ethem Sancak’ın ifadelerine, ASFAT AŞ’nin tank paleti
üretip yüzde 12 kâr koyarak Türk ordusuna satarken Katar ordusunun yüzde 50
daha ucuza almasının vatana ihanet olup olmadığını Çankırı Milletvekili
Muhammet Emin Akbaşoğlu’yla birlikte istenilen televizyon kanalına çıkarak
milletin karşısında anlatacağına ilişkin açıklaması
14.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’la istenilen televizyon kanalında Tank Palet
Fabrikasıyla ilgili meseleyi sonuna kadar konuşmaya hazır olduğunu beyan
ettiğine ilişkin açıklaması
15.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un sataşma nedeniyle yaptığı konuşmasındaki bazı ifadelerine
ve millî tankı yaparak her türlü teröristen başını ezeceklerine ilişkin
açıklaması
16.- Çankırı Milletvekili Muhammet Emin Akbaşoğlu’nun, Denizli
Milletvekili Gülizar Biçer Karaca’nın 129 sıra sayılı 2020 Yılı Bütçe Kanun
Teklifi’nin 7’nci maddesi üzerinde CHP Grubu adına yaptığı konuşmasındaki
iddialarını reddettiklerine ilişkin açıklaması
17.- Sakarya Milletvekili Engin Özkoç’un, AK PARTİ’de Maliye Bakanı
yapacak damattan başka insanın olup olmadığını öğrenmek istediklerine ilişkin
açıklaması
18.- Çankırı Milletvekili Muhammet Emin Akbaşoğlu’nun, Maliye Bakanının
kimin olacağı takdirinin Cumhurbaşkanına ait olduğuna ilişkin açıklaması
19.- Hatay Milletvekili Serkan Topal’ın, yerinden sarf ettiği kelime
nedeniyle yanlış anlaşılmayı tashih etmek istediğine ve malum kelimeyi
milletvekillerine yönelik sarf etmediğine ve her bir milletvekilinin onurunun
kendi onuru olduğuna ilişkin açıklaması
20.- Sakarya Milletvekili Muhammed Levent Bülbül’ün, Kocaeli
Milletvekili Ömer Faruk Gergerlioğlu’nun 129 sıra sayılı 2020 Yılı Bütçe Kanun
Teklifi’nin 9’uncu maddesi üzerinde HDP Grubu adına yaptığı konuşmasındaki bazı
ifadelerine ilişkin açıklaması
21.- Sakarya Milletvekili Engin Özkoç’un, Didem Arslan Yılmaz’ın Çankırı
Milletvekili Muhammet Emin Akbaşoğlu ile kendisini Tank Palet Fabrikasını
tartışabilmek için 23 Aralık Pazartesi günü Habertürk kanalına davet ettiğine
ve programa Ethem Sancak’ın da katılacağına ilişkin açıklaması
22.- Çankırı Milletvekili Muhammet Emin Akbaşoğlu’nun, Van Milletvekili
Tayip Temel’in 129 sıra sayılı 2020 Yılı Bütçe Kanun Teklifi’nin 11’inci
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
23.- Sakarya Milletvekili Muhammed Levent Bülbül’ün, Van Milletvekili
Tayip Temel’in 129 sıra sayılı 2020 Yılı Bütçe Kanun Teklifi’nin 11’inci
maddesi üzerinde HDP Grubu adına yaptığı konuşmasının bölücü, ayrıştırıca ve
ötekileştirici olduğuna ilişkin açıklaması
24.- İstanbul Milletvekili Hakkı Saruhan Oluç’un, Van Milletvekili Tayip
Temel’in 129 sıra sayılı 2020 Yılı Bütçe Kanun Teklifi’nin 11’inci maddesi
üzerinde HDP Grubu adına yaptığı konuşmasında siyasi analiz yaptığına, hukuk,
adalet, insan hakları, demokrasi ve barış kavramlarına sahip çıkmaya devam edeceklerine
ilişkin açıklaması
25.- İstanbul Milletvekili Hakkı Saruhan Oluç’un, Sakarya Milletvekili
Muhammed Levent Bülbül’ün yerinden sarf ettiği bazı ifadelerine ilişkin
açıklaması
26.- Çankırı Milletvekili Muhammet Emin Akbaşoğlu’nun, birtakım güçlerin
ve odakların Orta Doğu’nun yeniden şekillenmesiyle ilgili haritalar çizmek
istediğine ilişkin açıklaması
27.- Çankırı Milletvekili Muhammet Emin Akbaşoğlu’nun, Artvin
Milletvekili Uğur Bayraktutan’ın 129 sıra sayılı 2020 Yılı Bütçe Kanun
Teklifi’nin 12’nci maddesi üzerinde CHP Grubu adına yaptığı konuşmasındaki bazı
ifadelerini talihsiz ifadeler olarak gördüklerine ve karşılıklı mehabete dikkat
edilmesi gerektiğine ilişkin açıklaması
28.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasıdaki bazı ifadelerine ilişkin açıklaması
29.- Çankırı Milletvekili Muhammet Emin Akbaşoğlu’nun, hukukun vermiş
olduğu yargı kararıyla yolsuzluğa, hırsızlığa adı karışan kim varsa gereğinin
yapılması gerektiğine ilişkin açıklaması
30.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
31.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
32.- Sakarya Milletvekili Engin Özkoç’un, İstanbul Milletvekili Eyüp
Özsoy’un 129 sıra sayılı 2020 Yılı Bütçe Kanun Teklifi’nin 12’nci maddesi
üzerinde AK PARTİ Grubu adına yaptığı konuşmasındaki bazı ifadelerine ve Bülent
Ecevit’in ilkelerine layık siyaset yapmaya devam edeceklerine ilişkin açıklaması
33.- İstanbul Milletvekili Hakkı Saruhan Oluç’un, İstanbul Milletvekili
Eyüp Özsoy’un 129 sıra sayılı 2020 Yılı Bütçe Kanun Teklifi’nin 12’nci maddesi
üzerinde AK PARTİ Grubu adına yaptığı konuşmasındaki bazı ifadelerine ve
Türkiye'nin tarihsel sorunlarının tartışılması gerektiğine ilişkin açıklaması
34.- Çankırı Milletvekili Muhammet Emin Akbaşoğlu’nun, tarihin kimi
affedip affetmeyeceğine hem tarih hem de aziz milletin karar vereceğine ilişkin
açıklaması
35.- Çankırı Milletvekili Muhammet Emin Akbaşoğlu’nun, İstanbul
Milletvekili Züleyha Gülüm’ün 129 sıra sayılı 2020 Yılı Bütçe Kanun Teklifi’nin
13’üncü maddesi üzerinde HDP Grubu adına yaptığı konuşmasının nefret temelli
olduğuna ilişkin açıklaması
36.- Sakarya Milletvekili Muhammed Levent Bülbül’ün, İstanbul
Milletvekili Züleyha Gülüm’ün 129 sıra sayılı 2020 Yılı Bütçe Kanun Teklifi’nin
13’üncü maddesi üzerinde HDP Grubu adına yaptığı konuşmasındaki bazı
ifadelerine ilişkin açıklaması
37.- İzmir Milletvekili Dursun Müsavat Dervişoğlu’nun, istismar edilmesi
muhtemel her farklılıktan beslenmeye kalkışma alışkanlığını doğru bulmadığına
ilişkin açıklaması
38.- İstanbul Milletvekili Hakkı Saruhan Oluç’un, İzmir Milletvekili
Dursun Müsavat Dervişoğlu’nun yaptığı açıklamasındaki bazı ifadelerine, esas
itibarıyla sorunların ortadan kaldırılması ve daha başka iklimin
oluşturulabilmesi için ne yapabilirizin konuşulması gerektiğine ilişkin
açıklaması
39.- Çankırı Milletvekili Muhammet Emin Akbaşoğlu’nun, İzmir Milletvekili
Ahmet Tuncay Özkan’ın, 129 sıra sayılı 2020 Yılı Bütçe Kanun Teklifi’nin
13’üncü maddesi üzerinde CHP Grubu adına yaptığı konuşmasındaki bazı
ifadelerine, bu bütçenin, milletin, umudun ve yeniden başlangıcın bütçesi olduğuna
ilişkin açıklaması
40.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
41.- Sakarya Milletvekili Engin Özkoç’un, Bolu Milletvekili Arzu
Aydın’ın 129 sıra sayılı 2020 Yılı Bütçe Kanun Teklifi’nin 13’üncü maddesi
üzerinde şahsı adına yaptığı konuşmasındaki bazı ifadelerine ilişkin açıklaması
42.- Çankırı Milletvekili Muhammet Emin Akbaşoğlu’nun, Bolu Milletvekili
Arzu Aydın’ın 129 sıra sayılı 2020 Yılı Bütçe Kanun Teklifi’nin 13’üncü maddesi
üzerinde şahsı adına yaptığı konuşmasının tarihe geçecek bir konuşma olduğuna
ve aynen iştirak ettiğine ilişkin açıklaması
43.- Sakarya Milletvekili Engin Özkoç’un, CHP’nin kazandığı
belediyelerde yaptığı hizmetleri baltalamak için bir ekibin, bir çetenin
hunharca hareket ettiğine ve 15 Temmuz şehitleri için toplanılan paranın neden
şehit ailelerine verilmediğinin açıklanması gerektiğine ilişkin açıklaması
44.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
45.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
46.- Çankırı Milletvekili Muhammet Emin Akbaşoğlu’nun, Cumhurbaşkanı
Recep Tayyip Erdoğan’a komplo kurulmaya çalışıldığına ilişkin açıklaması
47.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
48.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
49.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin tekraren
açıklaması
50.- Çankırı Milletvekili Muhammet Emin Akbaşoğlu’nun, Mustafa Kemal
Atatürk’ün önderliğinde bu devletin kurulduğuna, “tam bağımsız Türkiye”
idealini 15 Temmuz ikinci istiklal mücadelesiyle zafere ulaştıranın Recep
Tayyip Erdoğan olduğuna ilişkin açıklaması
51.- Sakarya Milletvekili Engin Özkoç’un, Çevre ve Şehircilik Bakanı
Murat Kurum’un “Siz çürük bütçe yaptığınız için düştünüz.” ifadesine ilişkin
açıklaması
52.- Çankırı Milletvekili Muhammet Emin Akbaşoğlu’nun, Bursa
Milletvekili Ahmet Kamil Erozan’ın 129 sıra sayılı 2020 Yılı Bütçe Kanun
Teklifi’nin 13’üncü maddesi üzerinde şahsı adına yaptığı konuşmasındaki bazı
ifadelerine ilişkin açıklaması
53.- İzmir Milletvekili Dursun Müsavat Dervişoğlu’nun, Bursa Milletvekili
Ahmet Kâmil Erozan’ın 129 sıra sayılı 2020 Yılı Bütçe Kanun Teklifi’nin 13’üncü
maddesi üzerinde şahsı adına yaptığı konuşmasının gayet açık ve sarih olduğuna,
herhangi bir ithamının bulunmadığına, AK PARTİ iktidarlarının barışmayı
öğrenip, kurumlara karşı rövanşist bir söylem geliştirmek yerine aklıselimi
tercih etmesi gerektiğine ilişkin açıklaması
54.- Çankırı Milletvekili Muhammet Emin Akbaşoğlu’nun, Anayasa’ya göre
Cumhurbaşkanının milleti, devleti temsil ettiğine ve eleştirilebileceğine ancak
iftirada bulunulmasının zül olduğuna ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, siyasi
partilerin aynı görüşte olmalarının beklenemeyeceğine ve belli bir üslup
içerisinde çok daha sert eleştirilerin yapılabileceğine ilişkin konuşması
2.- Oturum Başkanı TBMM Başkan Vekili Süreyya Sadi Bilgiç’in; Grup
Başkan Vekilleri sataşma nedeniyle söz talep ettiklerinde kürsüden söz hakkı
tanıyarak iki dakikayla, 60’a göre söz taleplerini de bir dakikayla
sınırlandıracağına ilişkin konuşması
3.- Oturum Başkanı TBMM Başkan Vekili Süreyya Sadi Bilgiç’in, Simit
Sarayı’nın kredi portföyü içerisinde Ziraat Bankasının aldığı payın yüzde 9
olduğuna ve Ziraat Bankasının bu firmaya ilişkin Katılım Bankası üzerinden
tesis ettiği herhangi bir işleminin bulunmadığına ilişkin konuşması

VI.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklaması sırasında Cumhuriyet Halk Partisine ve
şahsına sataşması nedeniyle konuşması
2.- Denizli Milletvekili Cahit Özkan’ın, Iğdır Milletvekili Habip
Eksik’in 129 sıra sayılı 2020 Yılı Bütçe Kanun Teklifi’nin 10’uncu maddesi
üzerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
3.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
4.- Kocaeli Milletvekili Haydar Akar’ın, Çankırı Milletvekili Muhammet
Emin Akbaşoğlu’nun yerinden sarf ettiği ifadeleri sırasında Cumhuriyet Halk
Partisine ve şahsına sataşması nedeniyle konuşması
5.- Çankırı Milletvekili Muhammet Emin Akbaşoğlu’nun, Kocaeli
Milletvekili Haydar Akar’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
6.- Bursa Milletvekili Ahmet Kamil Erozan’ın, Çankırı Milletvekili
Muhammet Emin Akbaşoğlu’nun yaptığı açıklaması sırasında şahsına sataşması
nedeniyle konuşması
7.- Çankırı Milletvekili Muhammet Emin Akbaşoğlu’nun, Bursa Milletvekili
Ahmet Kamil Erozan’ın sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması

VII.- YAZILI SORULAR VE CEVAPLARI
1.- Mersin Milletvekili Alpay Antmen'in, yazılı soru ve Meclis
araştırması önergeleri ile kanun tekliflerine ilişkin sorusu ve Türkiye Büyük
Millet Meclisi Başkan Vekili Süreyya Sadi Bilgiç’in cevabı (7/21725)




18 Aralık 2019 Çarşamba
BİRİNCİ OTURUM
Açılma Saati: 11.02
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
-----0-----
BAŞKAN
– Türkiye Büyük Millet Meclisinin 37’nci Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, programa göre, 2020 Yılı Merkezi Yönetim Bütçe Kanun Teklifi üzerindeki
görüşmelere devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (x)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (x)
BAŞKAN
- Komisyon? Yerinde.
Geçen
birleşimde 2020 Yılı Merkezi Yönetim Bütçe Kanun Teklifi’nin 4’üncü maddesi
kabul edilmişti. 
Şimdi,
5’inci maddeyi okutuyorum:
Gerektiğinde kullanılabilecek ödenekler 
MADDE 5- (1) Personel Giderlerini Karşılama Ödeneği:
Genel bütçe kapsamındaki kamu idareleri ile özel bütçeli idarelerin
bütçelerine konulan ödeneklerin yetmeyeceği anlaşıldığı takdirde, ilgili
mevzuatının gerektirdiği giderler için “Personel Giderleri” ve “Sosyal Güvenlik
Kurumlarına Devlet Primi Giderleri” ile ilgili mevcut veya yeni açılacak
tertiplere, Strateji ve Bütçe Başkanlığı bütçesinin
01.80.32.00-01.1.2.00-1-09.1 tertibinde yer alan ödenekten aktarma yapmaya,
(2) Yedek Ödenek:
Strateji ve Bütçe Başkanlığı bütçesinin 01.80.32.00-01.1.2.00-1-09.6
tertibinde yer alan ödenekten, genel bütçe kapsamındaki kamu idareleri ile özel
bütçeli idarelerin bütçelerinde mevcut veya yeni açılacak (01), (02), (03),
(05) ve (08) ekonomik kodlarını içeren tertipler ile çok acil ve zorunlu
hâllerde (06) ve (07) ekonomik kodlarını içeren tertiplere aktarma yapmaya,
(3) Yatırımları Hızlandırma Ödeneği:
Strateji ve Bütçe Başkanlığı bütçesinin 01.80.32.00-01.1.2.00-1-09.3
tertibinde yer alan ödenekten, 2020 Yılı Programının Uygulanması, Koordinasyonu
ve İzlenmesine Dair Karar esaslarına uyularak 2020 Yılı Yatırım Programının
uygulama durumuna göre gerektiğinde öncelikli sektörlerde yer alan yatırımların
hızlandırılması veya yılı içinde gelişen şartlara göre öncelikli sektör ve alt
sektörlerde yer alan ve programa yeni alınması gereken projelere ödenek tahsisi
veya ödeneklerinin artırılmasında kullanılmak üzere genel bütçe kapsamındaki
kamu idareleri ile özel bütçeli idarelerin projelerine ilişkin mevcut veya yeni
açılacak tertiplere aktarma yapmaya,
(4) Doğal Afet Giderlerini Karşılama Ödeneği:
Strateji ve Bütçe Başkanlığı bütçesinin 01.80.32.00-01.1.2.00-1-09.5
tertibinde yer alan ödeneği, yatırım nitelikli giderler açısından yılı yatırım
programı ile ilişkilendirilmek kaydıyla genel bütçe kapsamındaki kamu idareleri
ile özel bütçeli idarelerin her türlü doğal afet giderlerini karşılamak
amacıyla mevcut veya yeni açılacak tertiplerine aktarmaya,
Cumhurbaşkanı yetkilidir.
BAŞKAN
– Madde üzerinde ilk söz İYİ PARTİ Grubu adına Sayın Hayrettin Nuhoğlu’na ait.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; selamlarımı sunarak başlıyorum. 
Görüşülmekte
olan 2020 Yılı Merkezi Yönetim Bütçe Kanun Teklifi’nin 5’inci maddesi üzerine
konuşacağım. 
Bu
maddeyle yedek ödenekler, yatırımları hızlandırma ödeneği, doğal afet
giderlerini karşılama ödeneği ile genel bütçe kapsamındaki kamu idareleri ile
özel bütçeli idarelerin bütçelerindeki ödeneklerin yetmeyeceği durumlarda
aktarma yapma yetkisi Cumhurbaşkanına verilmektedir. Ne var ki bütçede
gösterilen miktarların uygulamada çok aşıldığı önceki iki yılda görülmüştür, bu
yıl da farklı olmayacaktır. 
Bütçenin
geneline bakınca, açıkça anlaşılacağı gibi, yeni yatırımlar yoktur, devam eden
yatırımlar durdurulmuş veya uzun vadeye yayılmıştır. Uluslararası finans
kaynakları bulunamazsa büyüme olamayacak, istihdam alanları daralacak ve
işsizlik daha da artacaktır, yaşanan kriz önlenemeyecek ve gelir dağılımındaki
adaletsizlik derinleşecektir. İşsizler, sabit ve dar gelirliler için 2020 zor
bir yıl olacaktır. Hane halkının reel gelirinin azalması daha az harcama
yapmalarına sebep olacaktır. Hazine ve Maliye Bakanına göre 2020’de bu davranış
şekli değişecek, tüketim artacak ve yüzde 5 büyüme hedefi gerçekleşecektir. Bu
hedefin yıl içinde küçülerek revize edileceğini şimdiden söylemek mümkündür.
Tüketimi teşvik ederek ve sadece inşaata dayalı büyüme modeliyle ekonomik
kalkınmanın sağlanamayacağı artık anlaşılmalıdır. Yapısal değişiklik şarttır,
yeni yatırımlar gereklidir. Her sahada üreten ekonomi modeline geçilmelidir. Bu
sayede orta gelir tuzağından kurtularak nitelikli büyüme sağlanabilir. 
Değerli
milletvekilleri, Türk milleti, son günlerde, yıllarca aynı Hükûmette görev
yapanların birbirlerini suçlarken söylediklerini ibretle seyretmektedir. Ayrıca
sosyal medyada “ümmetin hayırlı evlatları” diye çoğunluğu 30’lu yaşlarda
isimler dolaşmaktadır. Ortak tarafları, zenginliklerini devlet imkânlarından
sağlamış olmalarıdır. 
Yine
sosyal medyada “haram kazançların bekçileri” olan büyükelçilerden söz ediliyor.
Türk dış işlerinin geleneksel davranış biçiminin çok dışında, diplomasiden
nasibini almamış bazı kişiler büyükelçi olmuştur. Bunların da ortak tarafı,
Türklükle ilgilerinin az olması veya hiç olmamasıdır. Bazıları İncil’e el
basarak vatandaşlık yemini edip ABD vatandaşı olmuştur, bazıları FETÖ’cü,
bazıları da Bakaracı makaracıdır. Bu anlayışla ve bu kadrolarla ülke nereye
gidiyor? İç ve dış siyasi hatalar, yönetim zaafları ve devlet kurumlarındaki
yeteneksiz kadro değişiklikleriyle sorunlar birikerek ülke enkaza dönüşmek
üzeredir. Bu yükün altında sadece iktidar değil, bütün Türk milleti kalacaktır;
bizim itirazımız bunadır. Bulundukları yerde elinden gelen direnci gösteren ve
mücadele eden, devlet umuru görmüş, devletin kıymetini bilen, vatansever, dürüst,
namuslu memurları, bürokratları ayrı tutuyor ve ülkem adına onlara teşekkür
ediyorum. 
Değerli
milletvekilleri, bu bütçe görüşmelerinin en önemli konusu olan “Kanal İstanbul”
adı verilen hayalî proje taslağı hakkında da konuşmak istiyorum. 2020 bütçesini
gölgede bırakmak, esas konuyu tartıştırmamak; yeniden gündeme bu amaçla
getirildiğini düşünüyoruz. Günlerdir konuşuluyor ama konuşanlar arasında
konunun uzmanları yok, bilimsel tartışma da yapılmıyor. Son on yılda
istenildiği zaman gündeme getirilen “çılgın proje” dedikleri İstanbul su kanalı
gerçekten bir proje midir? Bu taslak proje vasfını kazanmış mıdır? Hayır, henüz
proje değildir. Fizibilitesi yapılmış, uygulanabilir olduğu ispat edilmiş
çalışmalara proje denir. Bu çalışmanın ihaleye çıkacağı açıklanmış ama
fizibiliteyle ilgili bilgiler henüz yok. 75 milyar TL nasıl hesaplanmıştır? Bu
hesap doğru değildir. Toplam bedelin en az 300 milyar TL olacağı tahmin
edilmektedir. Ortaya atıldıktan itibaren üniversiteler ve meslek odaları bu
tasarıya şiddetle karşı çıkmaktadır, oradan menfaat umanlar ise destek
vermektedirler. Türk milletinin geleceğini maddi, ekolojik ve siyasi olarak
tehlikeye atacak böyle bir hayalî tasarıyı ortaya atanlara ve menfaat umanlara
şunu hatırlatmak isterim: Bir insanın nefsi ve kısacık denilebilen ömrü bu
kadar doyumsuz olmamalıdır. 
Proje
vasfını kazanması halinde ekolojik, teknik, ekonomik ve siyasi olmak üzere
konuya açıklık getirmeye çalışacağım: 
1)
Böyle bir kanal açılırsa, kanal bir drenaj sistemi gibi çalışacaktır. Doğal yer
altı su rezervlerine tuzlu deniz suyu karışarak çevrenin tuzlanmasına yol
açacaktır. Küçükçekmece, Sazlıdere ve Terkos tuzlanacaktır, içecek su
kaynakları yetersiz kalacaktır. 
2)
Çevrenin ekosistemiyle birlikte bitki örtüsü ve canlılar olumsuz etkilenecektir.
Trakya’daki geniş tarım arazilerinin sulanması mümkün olmayacaktır. 
3)
Marmara Denizi’nde binlerce yıldır oluşan sistemin bozulmasıyla bütün canlılar
için hayat şartları çok zorlaşacaktır. Bilim adamlarının söyledikleri gibi,
ortaya çıkacak çürük yumurta kokusu dayanılmaz bir ortam oluşturacaktır. 
4)
Kanalın geçeceği varsayılan bölgenin zemini jeolojik olarak incelendiğinde
görülecektir ki, yer yer sert kireç taşı olsa da genellikle yumuşak kil taşı,
silt taşı ve kum taşından oluşmaktadır. Karadeniz’e yaklaştıkça zemin oldukça
çürüktür. Böyle bir zemin kazıldıkça kaymalar, heyelanlar ve göçükler sürekli
olacaktır. 
5)
Üçüncü havaalanı, üçüncü köprü ve Çanakkale Köprüsü birlikte göz önüne
alındığında işin içinde inşaat sektörüne çok geniş bir alan hazırlama isteği
yattığı görülmektedir. 
6)
Çevredeki arazilerin şimdiden el değiştirmesi orada bir rant alanı oluştuğunu
göstermektedir. 
7)
Kanal kazısından çıkacak 1,8 milyar metreküp civarındaki toprağın Marmara’nın
kuzey kıyılarına taşınacağı ve aynı zamanda adacıklar oluşturulacağı ifade
edilmiştir. Hatta bunların yerleşime açılacağı da söylenmiştir. Bu düşünce
Marmara Denizi içinden geçmekte olan Kuzey Anadolu Fay Hattı’nın üreteceği
depremleri ihmal etmek anlamına gelir ki böylesine bilim dışı projeyi kabul
etmek mümkün değildir. 
8)
İstanbul Boğazı’ndaki gemi trafiğinin rahatlatılması gerektiği ifade
edilmektedir. Son yıllarda petrol taşımacılığında görülen gelişmeler tanker
sayısının çok azaldığını göstermektedir. Ülkemizden geçip Avrupa’ya ulaşan boru
hattına ilave olarak Samsun-Ceyhan boru hattının yapılması durumunda tanker
trafiği daha da azalacaktır. 
9)
Yüksek miktarda borcu olan ülkemize bu hayalî proje yerine, ihtiyaç duyulan
acil yatırımlar yapılmalıdır. 
10)
Kanalın etrafında en az 3 milyon nüfusun yerleşmesi planlanmaktadır. Bu
durumda, İstanbul’un su ihtiyacının karşılanması imkânsız olacaktır. 
11)
Yeni bir ada oluşacağı için Kanal’ın üzerinde çok sayıda köprü yapılsa bile
ulaşım sistemi kökünden bozulacaktır. 
12)
Millî Güvenlik konularında zaafa düşülecek gelişmeler beklenmelidir. Montrö
tartışmaya açılabilir. 
13)
Karadeniz balıkçılık ve deniz ürünleri açısından ekonomik bir havzadır, bizden
başka 6 ülke daha vardır. Balıkçılık olumsuz etkilenecek ve bu ülkelerle
ilişkiler bozulacaktır. 
Değerli
milletvekilleri, tabiatı bozmaya ve gelecek nesillerimizi uzun yıllar borç
ödemeye mahkûm etmeye hiç kimsenin hakkı yoktur. Bilimden uzak, hesap kitap
bilmeyen çapsızların hazırladığı, komisyon alma telaşında olanların
desteklediği, hayalî olduğu için “çılgın” denilen bu taslakla Türk milletini
oyalamaya kimse kalkışmasın.
VEDAT
DEMİRÖZ (İstanbul) – Çok ayıp ama çok. “Çapsız” diyemezsin. 
YAVUZ
SUBAŞI (Balıkesir) – Kötü söz sahibine aittir. Ne demek çapsız! 
HAYRETTİN
NUHOĞLU (Devamla) – Üstelik, yapıldığı takdirde sadece bölgenin değil, bütün
Türkiye’nin olumsuz etkileneceği çok açıktır. Allah’ın Türk milletine büyük bir
lütfu olan İstanbul ve çevresinin havası, suyu, florası ve bütün canlı
hayatıyla bir daha asla geri gelmeyecek şekilde bozulmasına fırsat verilemez. 
VEDAT
DEMİRÖZ (İstanbul)– “Çapsız” diyemezsiniz, çok yanlış.
HAYRETTİN
NUHOĞLU (Devamla) – Ben dedim, siz de karşı çıkarsınız; hesap ortada, hesabı
yaparız, isteyen gelsin.
YAVUZ
SUBAŞI (Balıkesir) – Bu lafa aynen sana iade ediyoruz.
DURSUN
MÜSAVAT DERVİŞOĞLU (İzmir) – Ya, ne huysuz adamsınız siz. Siz buradasınız diye
konuşamayacak mıyız hiç? Ayıp ya! Çıkarsın çapını anlatırsın, ne var yani? 
BAŞKAN
– Tamamlayın sözlerinizi.
HAYRETTİN
NUHOĞLU (Devamla) – 23 Haziran’da İstanbullular sadece Büyükşehir Belediye
Başkanını seçmemiş, aynı zamanda iktidarın partili Cumhurbaşkanlığı yönetimine
ve icraatlarına karşı çıkmıştır. Verilen mesaj budur. Bu mesajın doğru
algılanması gerekir. Yüzde 55 büyük bir tepkinin ifadesidir. Tepkinin bu kadar
sert olmasında bütün Türk milletinin emeği, desteği ve duası vardır. İşte
buradan ilan ediyorum; ne yaparlarsa yapsınlar, bu çılgın proje taslağı
gerçekleşmeyecek ve İstanbul, bölgeyle birlikte bu tehlikeden kesinlikle
kurtulacaktır. 
İfade
etmeye çalıştığım sebeplerden dolayı, 2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi’ne İYİ PARTİ
olarak “hayır” oyu kullanacağımızı beyan eder, saygılar sunarım. (İYİ PARTİ
sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
IV.- AÇIKLAMALAR
1.- Çankırı Milletvekili Muhammet Emin Akbaşoğlu’nun, İstanbul
Milletvekili Hayrettin Nuhoğlu’nun 129 sıra sayılı 2020 Yılı Bütçe Kanun
Teklifi’nin 5’inci maddesi üzerinde İYİ PARTİ Grubu adına yaptığı
konuşmasındaki bazı ifadelerine ve asılsız yaklaşımlarda bulunulduğuna ilişkin
açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Değerli
milletvekilleri, dakika bir, yeni başlıyoruz ama…
BAŞKAN
– Hoş geldiniz, buyurun. 
MUHAMMET
EMİN AKBAŞOĞLU (Çankırı) – Evet, yeni başlıyoruz. Bir kere öncelikli olarak,
biraz evvel konuşan hatibin haksız, yersiz, asılsız iddialarına katılmak mümkün
değildir. Saniyen, sizin çapınız sayın konuşmacı, bizim çapımıza yetmez. Bizim
gerçekleştirdiklerimizi siz hayal bile edemezsiniz, hayal. (AK PARTİ
sıralarından alkışlar) 
Sonuç
itibarıyla, multidisipliner, her konunun sanki uzmanıymış gibi, sismik
araştırmalardan balık, ekoloji inşaat, topoğrafya, coğrafya…
İSMAİL
OK (Balıkesir) – O mühendis Başkanım.
MUHAMMET
EMİN AKBAŞOĞLU (Çankırı) – Her noktaya ilişkin birtakım asılsız yaklaşımlarda
bulundu sayın konuşmacı ve bunu yaparken… 
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar.
Sayın
Akbaşoğlu, buyurun.
MUHAMMET
EMİN AKBAŞOĞLU (Çankırı) – …eleştiriyle kalsaydı konuşması, bir şey söylemeyi
doğrusu düşünmüyordum. Ancak, oradan grubumuza yönelik farklı ifadeler
kullanınca bunu iade etmek ve gerçeği, hakikati de tekrar tutanaklara geçirmek
vacip oldu. 
Dolayısıyla,
bu proje, asrın projesidir. Bu proje, milletin projesidir; bir hayal değil,
projedir. Biz, inşallah, Kanal İstanbul’u; Marmaray’ı yaptığımız gibi,
Avrasya’yı yaptığımız gibi, Osman Gazi’yi yaptığımız gibi, dünyanın en büyük
havalimanını yaptığımız gibi gerçekleştireceğiz; kendileri de inşallah çoluk
çocuğuyla beraber orada piknik yapacak, o güzelliği kendisi de seyredecek. Bunu
inşallah önümüzdeki beş yıl içerisinde göreceğiz. 
Bununla
beraber, şu gerçeği ifade edeyim ki Kanal İstanbul’a karşı çıkanlar bilimsel
bir karşı duruş içerisinde değil, siyasi bir…
(Mikrofon
otomatik cihaz tarafından kapatıldı)
BAŞKAN
– Buyurun Sayın Akbaşoğlu, toparlayın sözlerinizi. 
MUHAMMET
EMİN AKBAŞOĞLU (Çankırı) – Kanal İstanbul’a karşı duranlar bilimsel bir karşı
duruş içerisinde değil, bilimsel hiçbir altyapısı yok çünkü 52 tane kurumdan
dokuz yıllık çalışmanın neticesinde oluşmuş bilimsel görüşlerin neticesinde bu
proje hayata geçirilecek; dolayısıyla, siyasi bir tavır sergiliyorlar. 
Biz
de siyasi olarak diyoruz ki: Egemenliğimizin gereğini yapacağız, Avrupa
Kıtası’nın sınırını değiştireceğiz ve her yıl en az 5-6 milyar dolar bu ülkenin
kasasına oradan gelir elde edeceğiz.
Teşekkür
ediyorum. 
BAŞKAN
– Teşekkür ediyorum Sayın Akbaşoğlu.
Sayın
Dervişoğlu, buyurun.
2.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ve Türkiye'nin ayağı yere basan projelerle mesafe alabileceğine
inandıklarına ilişkin açıklaması
DURSUN
MÜSAVAT DERVİŞOĞLU (İzmir) – Efendim, çok teşekkür ederim Sayın Başkanım. 
İyi
başladık, maşallah. 
Şimdi,
bir siyasi partinin konuşmacısı hem de bütçe kanunuyla ilgili görüşme yaparken
düşüncelerini serdediyor ve bunu bir nezaketle dinlemek lazım, bir. 
İki,
herkesin her konuda uzman olması gerekmiyor. Hatibimiz, aynı zamanda da inşaat
mühendisi, belli ki bir araştırma yaparak heyetin huzuruna çıkmış ve Kanal
İstanbul Projesi’yle ilgili birtakım yanlışlıkları ifade ediyor. Bunda
alınacak, oturduğumuz yerden laf atmayı icap ettirecek bir durum yok. Adı
üstünde zaten, projeye “çılgın” diyorsunuz. Çılgın bir projenin çılgınlık
boyutunda da ele alınması lazım. 
Biz
ayağı yere basan projelerle Türkiye'nin mesafe alabileceğine inandığımız için
bazı çılgınlıklara doğal olarak tepki gösteriyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Dervişoğlu. 
DURSUN
MÜSAVAT DERVİŞOĞLU (İzmir) – “Asrın projesi” diye ortaya koyuyorsunuz, kendi
kendinize yapıyorsunuz, planlıyorsunuz, projelendiriyorsunuz. Ne o bölgede
yaşayan insanları bilgilendiriyorsunuz ne oranın yerel yönetimlerini
bilgilendiriyorsunuz ne de Türkiye Büyük Millet Meclisini bilgilendiriyorsunuz,
“Yaptık oldu.” diyorsunuz. Aslında tepkimiz hem o yaptığınız yanlışlıklara ve
çılgınlıklara hem de kullandığınız yöntemleredir. 
Genel
Kurulu saygılarımla selamlıyorum efendim. 
MUHAMMET
EMİN AKBAŞOĞLU (Çankırı) – Teşekkür ediyorum.
Ben
bir tane cümle söyleyeceğim. 
BAŞKAN
– Sayın Akbaşoğlu, uzatmayalım lütfen.
Buyurun.

MUHAMMET
EMİN AKBAŞOĞLU (Çankırı) – Devam ettirmeyeceğim ama kayda geçsin, biliyorsunuz,
Batılılar hepimize birden “çılgın Türkler” diyor, kimsenin başaramadığını
başardığımız için.
Teşekkür
ederim. 
DURSUN
MÜSAVAT DERVİŞOĞLU (İzmir) – Müsaadenizle bir cümle efendim...
BAŞKAN
– Sayın Dervişoğlu, buyurun. 
3.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu’nun yerinden sarf ettiği bazı ifadelerine
ilişkin açıklaması
DURSUN
MÜSAVAT DERVİŞOĞLU (İzmir) – Çılgın Türklerin eseri ortada, yılgın Türklerin de
eseri ortada. 
Genel
Kurulu tekrar saygılarımla selamlıyorum. 
BAŞKAN
– Diğer Grup Başkan Vekillerimizden söz alan? Yok. 
Teşekkür
ediyorum. 
HAYRETTİN
NUHOĞLU (İstanbul) – Sayın Başkan, bu gruba lafım yoktu benim ama hazırlayanlaraydı.

III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Milliyetçi Hareket Partisi Grubu adına Sayın Nevin Taşlıçay, Ankara
Milletvekili. 
Buyurun
efendim. (MHP sıralarından alkışlar) 
MHP
GRUBU ADINA NEVİN TAŞLIÇAY (Ankara) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin “Gerektiğinde
kullanılabilecek ödenekler” başlıklı 5’inci maddesi hakkında Milliyetçi Hareket
Partisi Grubu adına söz almış bulunmaktayım. Genel Kurulu ve aziz milletimizi
saygıyla selamlıyorum. 
Bilindiği
üzere, 5018 sayılı Kanun’un 23’üncü maddesinde, Merkezî Yönetim Bütçe
Kanunu’nda belirtilen hizmet ve amaçları gerçekleştirmek veya bütçelerde
öngörülemeyen hizmetler için gerektiğinde aktarma yapılmak üzere Strateji ve
Bütçe Başkanlığı bütçesinin ilgili tertiplerinde yedek ödenek
bulundurulabileceği ve bu ödeneklerden aktarma yapmaya Cumhurbaşkanının yetkili
olduğu hüküm altına alınmıştır. İlgili maddeyle Cumhurbaşkanına, Strateji ve
Bütçe Başkanlığı bütçesinde yer alan personel giderlerini karşılama
ödeneğinden, yedek ödenekten, yatırımları hızlandırma ödeneğinden ve doğal
afetleri karşılama ödeneğinden aktarma yapılması hususunda yetki verilmektedir.
Bu konuda yedek ödenek tahminlerinin geçmiş yıl gerçekleşmeleri dikkate
alınarak yapılmasının bütçe hakkının zedelenmemesi açısından büyük önem arz
ettiğini ifade etmek istiyorum.
Değerli
milletvekilleri, 2000’li yıllardan itibaren yaşanan ekonomik, siyasi, sosyal ve
teknolojik gelişmelerin refah, demokrasi, insan hakları ve özgürlükler
konusunda da kazanımlar sağlayacağına dair büyük bir beklenti söz konusuydu.
Ancak bu konularda sadece Türkiye’de değil, neredeyse tüm dünyada istenilen
sonuçlara ulaşılamadı. Bu nedenle, siyasi, ekonomik ve sosyal yapımızı yeniden
güçlü temeller üzerinden şekillendirmemiz, son yıllarda ulusal güvenliğimizi
tehdit eden iç ve dış gelişmeler karşısında sürdürdüğümüz mücadelede büyük önem
arz etmektedir. 
Değerli
milletvekilleri, bir ülkedeki demokrasinin niteliği seçmen iradesinin siyaset
mühendisi marifetiyle manipüle edilememesi kadar, o ülkedeki toplumsal
dayanışmayı ve ekonomik bölüşümü dengelemeye yönelik kurumların güçlü olmasına
da bir o kadar bağlıdır. Ancak uzun yıllardır finansal hareketlerin ulaştığı
işlem hacmi, rantiye ve spekülatif kazanç elde eden kesimlerin gelişmesiyle
birlikte reel sektör üzerinde baskı yaratmış, bu baskı, ücretler ve istihdam
üzerinde olumsuz sonuçlar ortaya çıkararak sosyal dokumuzu zayıflatmıştır.
Milliyetçi
Hareket Partisi olarak bütün bu zorluklara rağmen birikim olanaklarını
artıracak ve dengeli bir ekonomik bölüşümü gerçekleştirebilecek yeni, etkin
politikalar üretebilmenin mümkün olduğuna inanmaktayız. Bu bağlamda, piyasa
ekonomisinin serbest işleyişinin rekabetçi bir ortam yaratmaya yönelik etkin
bir teşvik unsuru olduğunu kabul etmekle birlikte, bu durumun ekonomik
istikrarsızlık, dengesizlik, eşitsizlik gibi sonuçları olduğuna da dikkat
çekmek istiyorum. Devletin serbest piyasa ekonomisinin işleyişinin ortaya
çıkardığı bu olumsuzlukları telafi etmek adına sahip olduğu önemi vurgulayarak
bazı önerilerimizi hatırlatmak istiyorum: 
Katılımcı
bir anlayışla çalışılması gereken iş gücü piyasası ve çalışma hayatı reformuyla
istihdamı caydırmayan bir sosyal yardım sisteminin kurulması, eğitim istihdam
planlamasının sağlanması, mesleki eğitimin daha da güçlendirilmesi
gerekmektedir. Toplumun tüm kesimlerine insanlara yaraşır iş fırsatlarının
sunulduğu, iş gücünün niteliğinin yükseltilip etkin kullanıldığı, ücret-verimlilik
ilişkisinin güçlendirildiği, iş sağlığı ve güvenliği şartlarının
iyileştirildiği bir iş gücü piyasası oluşturulmalıdır.
Başta
kadın ve gençler olmak üzere tüm kesimler için nitelikli istihdam imkânları
artırılmalıdır. Ülkemiz ciddi bir işsizlik probleminin yanı sıra ciddi bir de
kalifiye eleman sorunu yaşamaktadır. Bu iki kesimi bir araya getirecek
politikalar ortaya konulmalıdır. 
Millî
bütünlük bilincinin geliştirilmesi, ahlaki, manevi değerlerin güçlendirilmesi
ve sosyalleşmenin sağlanması için okul öncesi eğitim yaygınlaştırılmalı ve
buradan başlanılmalıdır. Çocukların kendi yeteneklerini keşfetmelerini ve bu
yeteneklerine uygun meslekleri tanımalarını sağlayacak kariyer seçim
süreçlerini destekleyen kariyer rehberliği sistemi bir an önce kurulmalıdır.
Üniversitelerin
ülkemizin ihtiyaç duyduğu insan gücünü yetiştiren, araştırma yaparak bilim ve
teknoloji üreten, toplumsal gelişmeye önderlik eden ve dünya üniversiteleriyle
yarışan eğitim kurumları haline getirilmesi esas olmalıdır.
Gençlerimizin
çağın şartlarına, ekonomik ve sosyal hayata hazırlanmasında eğitimden istihdama
her alanda fırsat eşitliğinin sağlanması; tüm kurum, kural ve uygulamaların
fırsat eşitliği anlayışına uygun olarak şekillendirilmesi gençlerimizin en
büyük beklentisidir. Gençlerin öz güven ve toplumsal aidiyet duyguları
güçlendirilmelidir.
Bu
adımlar atılırken kamuda aynı yerlerde ve hizmetlerde aynı işi yapmalarına
rağmen statülerinin farklı olması nedeniyle çalışanlar arasında idari, mali ve
sosyal haklar yönünden birçok farklılıklar bulunmaktadır. Bu durum Anayasa’yla
güvence altına alınan eşitlik ve adalet ilkelerine aykırı olduğu gibi
çalışanların motivasyonunu ve çalışma barışını olumsuz etkilemektedir. Kamuda
ücret adaletini sağlayacak, statü ve istihdam karmaşasını önleyecek, işe
girişte, ilerleme ve yükselmede objektifliği, liyakati esas alacak bir personel
rejimi hızla uygulamaya konulmalıdır. Kamuda güvencesiz, sözleşmeli, geçici,
vekil, fahri, ücretli ve kısmi zamanlı personel çalıştırılması son bulmalıdır.
Kamu çalışanlarının özlük haklarıyla ilgili sorunları çözüme kavuşturulmalı, ek
göstergelerdeki adaletsizlikler giderilmelidir. 
Değerli
milletvekilleri, Sağlık Bakanlığı bütçe görüşmelerinde aktarma fırsatım
olamadığı için eczacılıkla ilgili birkaç başlığa değinmek istiyorum. Yurt
içinde ilaç, aşı, serum, tıbbi cihaz üretimini önceleyen, bunun için uygun
AR-GE iklimi yaratan, üretim süreçlerinin kamu alım politikaları ve üretim
teşvikleriyle desteklendiği bütüncül bir ilaç ve tıbbi cihaz stratejisinin
geliştirilmesi büyük önem arz etmektedir. Aşı karşıtı söylem ve yayınlarla
etkin ve bilimsel mücadele yapılmalıdır. Dönem dönem ilaçların piyasada
bulunmamasına dair problemler gündeme gelmektedir. Bu problemlerin sadece
eczane boyutu yoktur ve tedarik zincirinin diğer basamaklarından kaynaklı
sorunları sadece eczanelere mal etmek de yanlıştır. Üretici stoklarının ne
durumda olduğu, ilacın piyasaya yeterli miktarda arz edilip edilmediği gibi
parametrelerin Türkiye İlaç ve Tıbbi Cihaz Kurumu tarafından takip edilmesi
gerekmektedir. 
Eczacılık
fakültelerindeki plansız artış akademik personel sıkıntısını ortaya
çıkarmıştır, bu durum eğitim kalitesini düşürmektedir. Eczacılık mesleğinin
layıkıyla ve çağın şartlarına uygun şekilde yapılabilmesi için bu meselenin
üzerine ivedilikle gidilmelidir. Yine, son yıllarda eczacılık fakültelerindeki
plansız artış eczacı istihdamı sorununu ortaya çıkarmıştır. Eczanelerde hizmet
kalitesinin artırılması ve istihdam sorununun çözümü olarak yardımcı eczacılık
ve ikinci eczacılık gündeme gelmiştir. Ancak uygulamada ciddi aksaklıklar
vardır. Yardımcı eczacılık iyi niyetle yasalaştırılmış olsa da fiilî durumun
gözden geçirilmesi, hem yeni mezun eczacılarımızın hem de hâlihazırdaki serbest
eczacıların mağduriyetinin yine istihdam ve hizmet kalitesini artırma
ilkelerinden vazgeçilmeden revize edilmesi önemli bir sorunu ortadan
kaldıracaktır. Sağlık Bakanlığı merkez teşkilatı bünyesindeki eczacıların,
özellikle de Türkiye İlaç ve Tıbbi Cihaz Kurumu bünyesindeki meslektaşlarımızın
mağduriyetleri bir an önce giderilmelidir. 
Beşeri
Tıbbi Ürünlerin Fiyatlandırılmasına Dair Karar gereğince her sene bir önceki
yılın avro, kur ortalamasının yüzde 60’ı alınarak ilaç fiyatlarının
güncellemesi yapılmaktadır. Bu güncellemeler yapılırken aynı zamanda geri
ödeme, iskonto baremleri de aynı oranda değiştirilmiştir ancak eczanelerin kâr
oranları 2004 yılında hazırlanan kararnamede olduğu şekliyle kalmıştır.
Özellikle, geçtiğimiz yıl kur artışı sebebiyle ilaç fiyatlarına yapılan zammın
ardından bazı ilaçlar -eczane kârlılığı belirlenirken- kullanılan fiyat
kademelerinde bir üst basamağa çıkmış ve kâr marjı düşmüştür. Bu nedenle,
aslında fiyat artışı olan ilaçta eczacının kârı miktar olarak azalmıştır.
Eczanelerin büyüyen işletme maliyetlerini dikkate alarak kâr marjlarının
yeniden belirlenmesi gerekmektedir. Sağlık çalışanlarına yönelik şiddetin
önlenmesi kapsamında nöbetçi eczacılarımızın, eczanelerimizin güvenli kamu
hizmeti sunmalarına yönelik önlemler acilen alınmalıdır. 
Son
olarak, 12 Aralık 2019 gecesi Muğla merkez Menteşe ilçemizde üç eczanemize
yapılan saldırıyı kınıyor, meslektaşlarımıza geçmiş olsun diyorum. 
Bütçenin
hazırlanmasında, Genel Kurula gelmesinde ve görüşülmesinde emeği ve katkısı
olan herkese teşekkür ediyorum.
2020
yılının başta, Doğu Türkistan ve Türk dünyası olmak üzere tüm insanlığa huzur
getirmesini temenni ediyor, yüce heyetinizi saygıyla selamlıyorum. (MHP
sıralarından alkışlar)
BAŞKAN
– Teşekkür ederim.
Halkların
Demokratik Partisi Grubu adına İstanbul Milletvekili Sayın Zeynel Özen,
buyurun. (HDP sıralarından alkışlar)
HDP
GRUBU ADINA ZEYNEL ÖZEN (İstanbul) – Sayın Başkan, değerli milletvekilleri;
bugün size, yaşadığım toprakların en aca, Türkiye Cumhuriyeti’nin belki de en
acı günlerini, karanlık günlerini yani kırk bir yıl önce Maraş’ta yapılan bir
katliamı anlatacağım. Sizden ricam, sataşma yerine vicdanınızla dinleyin, sonra
cevap verirsiniz. 
Değerli
milletvekilleri, o topraklarda binlerce yıl Kürt, Türk, Alevi, Sünni birlikte
yaşadı fakat 70’lerin sonuna doğru geldiğimizde, o zaman ülkemizde artık bir
kaos ortamı vardı. Günde 5-10 kişi ölüyordu ve biliyorsunuz, NATO’nun içinde
“Gladio” diye bir örgütlenme vardı. Bu örgütlenmenin Türkiye’deki ayağı da
kontrgerilla ve MİT’in içindeki bazı insanlardır. O dönemi iyi anlamak için
özellikle Paul Henze’nin, CIA’in Ankara temsilcisinin sözlerine kulak vermek
lazım, onları iyi bilmek lazım. O zaman Paul Henze diyor ki: “Bir ‘Yeşil Kuşak’
projesi var; Sivas, Malatya, Maraş, Hatay; burada ‘Yeşil Kuşak’ yaratma projesi
gereği, özellikle de emperyalizme ve Amerika’ya karşı gelişen bir tepki de
var.” Ve şu sözleriyle devam ediyor: “Biz o dönem sağı, dindarları destekledik
ama sevdiğimiz için desteklemedik. ‘Din elden gidiyor, komünizm geliyor.
diyerek biz bu projeyi uygulamaya soktuk.” Bu, ilk olarak 4 Nisanda Gıjık
dedemizin, 75-80 yaşında bir dedemizin öldürülmesiyle, bir kıraathanenin
taranmasıyla başlıyor. Daha sonra 6-7 Nisanda Ankara Ulus Postanesinden 3 tane
bomba gönderiliyor. Bunlardan bir tanesi Malatya Belediye Başkanı Hamit
Fendoğlu’na, biri Pazarcık Belediye Başkanı’na, biri de Abdülkadir Aksu’ya
gönderiliyor. O zaman Abdülkadir Aksu Adıyaman Emniyet Müdür Yardımcısı, daha
sonra Maraş olayları sırasında da Emniyet Müdürü. Ve o dönemden sonra, ayın
7’sinde Ali Çelik adında efsane bir albay Maraş’a silahlar gönderiyor, bombalar
gönderiyor. Bu, 15 Nisanda, 1978’te bir operasyonla yakalandı. Bu bombaların
üzerinde nereye atılacağı tek tek yazılıydı. MİSK, Ülkü Ocakları, cami ve
sinemaya atılacağı yazıyordu. Silahların bir kısmı da yakalanamadı. Daha sonra,
Malatya’da, Hamit Fendoğlu’nun öldürülmesinden sonra büyük olaylar oldu.
Malatya’da 8 kişi öldürüldü, yüzlerce ev, iş yeri tahrip edildi. Daha sonraki
dönemde Sivas’ta 3-4 Eylül 1978’de, biliyorsunuz çok büyük olaylar oldu; bu
olaylarda da 10 kişi katledildi, 93 kişi yaralandı, yüzlerce iş yeri ve ev
tahrip edildi. 
Maraş’ın
bir de o dönemde durumuna göz atmak gerekiyor: Maraş’ta özellikle o Pazarcık
Ovası bataklıktı. Orada sıtmadan ölsün diye gönderilen Aleviler… O Mizmili
Gölü’ndeki bataklığın kurutulması, oradaki Gavur Gölü’nün Asi Nehri’ne kanalla
tahliyesinden dolayı o topraklar çok verimli topraklar oldu; bu da Alevi’lerin
Maraş’taki pastadan pay almasını, büyük paylar almasını sağladı. Böyle bir
ortamda, Alexander Pack’ın -Amerikan Büyükelçiliğinin Birinci Kâtibi- Maraş’ta
siyasi partilerle, sivil toplum örgütleriyle toplantılar yaptığını biz
biliyoruz. 
19
Aralığa geldiğimizde; sinemaya bir bomba atılıyor; bu bomba, ses gücü çok
yüksek, tahrip gücü olmayan bir bomba, sadece provokasyona yönelik bir bomba.
Burada gerekçeli hüküm kararı var. İsmet Çalışır; ETKO üyesi, Esir Türkleri
Kurtarma Ordusunun üyesi ve bir itirafçı; bunu yani bu olayları, bu olayların
nasıl olduğunu tek tek anlatıyor. Aynı gün, sivil insanlar, mahallede,
özellikle Yörükselim Mahallesi’nde evleri işaretliyorlar. Ayın 21’ine
geldiğinde de TÖB-DER üyesi 2 öğretmen öldürülüyor ve bunların cenazeleri morga
konuyor. Morgda o dönemin hastane başhekimi Çetin Diker o gün otopsi yapmıyor,
2’nci gün ikindi namazı gelene kadar cenazeleri sahiplerine vermiyor. Cenazeler
ikindi namazı sırasında alınıyor, Ulu Cami’ye doğru kortej oluşuyor ve orada
maksat iki karşıt grubu karşı karşıya getirmek ve getiriliyor. Daha önceden
binaların çatılarına yerleştirilen insanlar taş yağmuruna tutuyor. O cenazeye on
binler katılıyor. Ve cenazeler yere bırakılarak mahalleye çekilmek zorunda
kalıyorlar ve camiden de “Kızılbaşlar, kızıllar camiyi bastı, camiyi yakıp
yıkıyorlar.” diyerek, halı parçaları gösterilerek tahrik ediliyor. Ayın
22’sinde bu olaylar olduktan sonra, 23’ünde esas saldırı o zaman başlıyor.
Binlerce katliamcı Yörükselim Mahallesi’ne yürüyor. Yörükselim Mahallesi’nde
bir direniş de var aynı zamanda. Fakat kenar mahallelerdeki -özellikle Çamlık
bölgesi, bilenler varsa- Çamlık’ın altındaki evler tamamen yakılıp yıkılıyor,
insanlar katlediliyor. 
İkinci
saldırı da Karamaraş’tadır. Karamaraş da Alevilerin yoğunlukla yaşadığı bir
mahalledir. O mahallede de adını gururla yâd ettiğim, saygıyla andığım, Yolboyu
Köyü Muhtarı Mehmet Mengücek katliamcıları üç gün boyunca o mahalleye sokmuyor.
Fakat ne yazık ki Alevilerin, solcuların yaşadığı Namık Kemal Mahallesi’nde,
Dumlupınar Mahallesi’nde bazı aileler toptan yok ediliyor; çok acı olaylar
bunlar. O olaylarda Ali Traş, 11 yaşında çocuk, eli kolu kesilerek bir kazanda
kaynatılıyor arkadaşlar. Diğer taraftan, Cennet Çimen, 80 yaşında tek gözü kör
olan bir vatandaşımız, o sağlam olan gözü tornavidayla çıkarılıyor, foseptik
çukuruna atılıyor. Burada sadece bir tanesini göstereceğim; çok acı resimler katledilen
çocuk resimleri var, burada göstermek istemiyorum. Ama şunu içim yanarak, ibretlik
olsun diye gösteriyorum; bir hamile kadının karnı yarılarak cenini çıkarılıyor
arkadaşlar. Biz bu olayları yaşadık fakat o Kıbrıs’a iki saatte çıkarma yapan
Türk Silahlı Kuvvetleri yedi gün boyunca olaylara müdahale etmedi, yedi gün
boyunca ve binlerce iş yeri, ev tahrip edildi, resmî kayıtlara göre 111 kişi
öldürüldü ama biz gayriresmî rakamları biliyoruz, daha çok insan katledildi
orada. Fakat ne oldu? Sıkı yönetim mahkemesinde… Burada gerekçeli hüküm kararı
var, 1.330 sayfa, 804 sanık var arkadaşlar. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın.
ZEYNEL
ÖZEN (Devamla) - Bunlardan 22’si idam, 7’si müebbet, 321’i de bir yıl ile yirmi
dört yıl arasında ceza aldı. Kısa sürede çıkarılan aflarla bu insanlar serbest
kaldılar. 68 önemli sanık da hiç bulunamadı. Geldiğimiz günde, bugün, o
öldürülen, katledilen insanların mezar yeri belli değil; bu, yargıya da yansıdı
fakat hiçbir sonuç alınamadı. 
Değerli
arkadaşlar, şimdi, çözüm nedir burada? Biliyorum, hiçbiriniz bu olayları kabul
etmiyorsunuz, hiç kimsenin vicdanı kabul etmez. Ama çözüm şudur: Bu olaylarla
yüzleşmek ve o katilleri lanetlemek, suçluların ortaya çıkmasını sağlamaktır.
Ama ne yapılıyor? Özellikle iktidardan rica ediyorum, biz her yıl…
(Mikrofon
otomatik cihaz tarafından kapatıldı) 
ZEYNEL
ÖZEN (Devamla) – Bir dakikalık bir zaman… 
BAŞKAN
– Yok, ilaveyi verdim. 
Teşekkür
ediyorum Sayın Özen. 
ZEYNEL
ÖZEN (Devamla) – Bitti mi? 
BAŞKAN
- Bitti, evet, süreniz bitti. 
ZEYNEL
ÖZEN (Devamla) – Ricam, aynı olayları tekrar yaşatmasınlar. Sıkıyönetim
uygulanıyor, insanlar içeri sokulmuyor. Biz, orada yaptığımız cemevimizde gidip
şehitlerimizi anacağız, bir karanfil bırakacağız, dualarımızı okuyacağız. Onun
için, bu konuda iktidardan destek bekliyoruz çünkü Sivas’ta, Çorum’da on
binlerce insan yürüyor ve hiçbir olay da çıkmıyor. 
BAŞKAN
– Sayın Özen, teşekkür ediyorum. 
ZEYNEL
ÖZEN (Devamla) – Ben bu kolaylığın gösterilmesini istiyorum. 
Teşekkür
ederim. 
Saygıyla
selamlıyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Orhan Sarıbal, Bursa Milletvekili.
(CHP sıralarından alkışlar) 
CHP
GRUBU ADINA ORHAN SARIBAL (Bursa) – Evet, ben de başlarken başta Kahramanmaraş
olayları olmak üzere, bu ülkede faili belli olup faili meçhul grubuna dâhil
edilen ve yüzleşilmeyen, hesap sorulmayan her katliamın bütününü ve
sorumlularını kınıyorum; yüzleşilmediği sürece barışa, insanlığa, dostluğa dair
vicdan, ahlak, onuru öne çıkarmadığımız sürece, belli ki bu düzen bu tür
olaylara hep çanak tutmuş, çanak tutmaya da devam edecektir; dolayısıyla sorun
düzendir. Bu düzeni yıkmak, yok etmek insanlığın onurudur, gerçekten insanlığın
sorumluluğudur. 
Sayın
Başkan, değerli milletvekilleri; bir bütçe konuşuyoruz, 2020 bütçesi. Elbette
tarımla ilgili bütçeyi bir analiz etmek isterim. Tarımın sorunları nedir,
çiftçinin sorunları nedir, bu bütçe çiftçinin ve tarımın sorunlarını çözmeye
dair ne düşünüyor, ne yapıyor; kısaca paylaşmak isterim. 
2020
bütçesinin tarıma ayrılan kısmı 22 milyar TL. Peki, çiftçinin en önemli sorunu
nedir? 
Bir:
Çiftçi borç batağındadır; 160 milyar TL borcu vardır. 2002 ile 2019 arasındaki
borç 64 kat artmıştır. Buna karşılık, bütçeden sadece 4 milyar lira civarında
bir sübvansiyon, kredi için pay ayrılmıştır. Dolayısıyla, bu bütçenin adı “faiz
bütçesi”dir çünkü çiftçi, aldığı kredilere karşılık faiz ödemeye devam
edecektir. Sadece bir örnek: Tarım Kredi Kooperatiflerinde en düşük faiz yüzde
13, çevirme yüzde 27,5; eğer o çiftçi Tarım Kredi Kooperatifinden kömür alırsa
yüzde 22 faiz alınacaktır. Ziraat Bankası da yüzde 13 ile 22 arasında faiz
uygulamaktadır. Dolayısıyla, bu bütçe, çiftçinin borcunu gideren, borcuna çözüm
üreten bir bütçe değildir; faiz bütçesidir; çiftçiyi yok etme, çiftçiyi
öldürme, üretimi kısıtlama bütçesidir. 
İki:
Çiftçinin en önemli ikinci sorunu girdi maliyetleridir. Bugün, çiftçinin
cebinden çıkan en büyük maliyet mazottur. Bütçede mazota ayrılan para ne
kadardır? 3,1 milyar. Çiftçinin kullandığı mazot ne kadardır? Eğer yeniden
döviz artmazsa, mazota herhangi bir fiyat farkı gelmezse 20 milyar TL’dir. Oran
nedir? 3,1 milyarın 20 milyara oranı yüzde 15 gibi bir rakamdır. Hani, dün
burada oturan, daha önce Başbakanlık yapan adam “Mazotun yarısı sizden, yarısı
bizden.” demişti. Babasından kaldı ya, öyle hazır bir şey var ya, alıp verecek
ya; cebinden ödüyor! (CHP sıralarından alkışlar) Dolayısıyla, ayrılan 22 milyar
liralık para, çiftçinin sadece bir yılda kullanacağı mazota ancak denk gelmektedir.
Yeter mi? Yetmez. 
İkinci
en büyük gider gübredir; yaklaşık 7,5 milyar lira ile 10 milyar lira arasında
gübre maliyeti vardır. Var mı bütçede tek bir kalem? Yoktur. 
Hemen
arkasından, tohum; çok övündüğünüz, tamamen, dünyada 5-6 tane tekelin kontrolü
altında olan tohum. Yıllık 10 milyar lira gibi bir miktarda çiftçi tarafından
kullanılması vardır. Buna karşılık, tohuma dair bir tek kuruş girdi söz konusu
mudur? Değildir. Bir destek var mıdır? Yoktur. Tam tersi, geleneksel, yerel,
atalık tohumların kullanılması yasaktır; eğer bunları kullanır, eker, herhangi
bir şekilde ticarete konu ederseniz -kesinlikle ve kesinlikle o ürünleri
satamazsınız- hakkınızda gerekli işlemler yapılır. 
Yine,
diğer bir konu, elbette sizi, iktidarı yakından ilgilendiriyor; dün itibarıyla
Danıştay iptal etti. Elektrik ve su paralarını tahsil etmek için kanun
çıkardınız. Kim adına? Şirketler adına, elektrik kurumları adına. Danıştay bunu
bozdu, “Sizin böyle bir yetkiniz yok. Anayasa’ya aykırı. Nasıl elektrik borcunu
çiftçi desteklemelerinden alıp da siz tahsil edersiniz? Şahsi bir borçtur, özel
bir alanı vardır; bunu yapamazsınız.” dedi; Danıştay dün bunu iptal etti. Yani,
bu Hükûmet, elektrik kurumlarına ve su satan yapılara aynı zamanda tahsildarlık
yaptı. Bunlara dair en ufak bir olumluluk var mı bu bütçede? Kesinlikle ve
kesinlikle yok. 
Tarım
ilacı, yaklaşık 500 milyon dolar, neresinden bakarsanız bakın, 2,5-3 milyarlık
bir alan. Bir tek kuruşa dair herhangi bir ödeme öngörüyor mu bu bütçe?
Kesinlikle yok. 
Peki,
ne var bu bütçede? Bütünüyle, yabancı şirketleri destekleyen, yabancı
şirketlerin değirmenine su taşıyan bir mekanizma var. Yine, küresel ısınma,
iklim değişikliği, afetler… Çiftçilerin hepsi bekliyor. Yıl içerisinde birçok
ilde afet oldu. O afetlerle ilgili, sadece ödenek aktarmaya dair, -mevcut
5’inci madde üzerinden söylemek gerekirse- onun dışında bir tek özel bütçe
kalemi görünmüyor burada. Sadece TARSİM’e 1,1 milyar ayrılmış. Ama bilin,
TARSİM şu anda artık -sizin diğer kurumlarınız gibi- kendi personelini besleyen,
kendine dönük bir şirket hâline geldi; toplumun ya da çiftçinin sorunlarını ya
da afetlerden kaynaklanan sorunları çözebilme iradesine sahip değil. Yaklaşık
olarak, resmî olarak kayıtlı alanın yüzde 10’u kadar ancak sigorta yapılıyor;
yüzde 90 meydanda. Vurdum bayıra, Allah kayıra; çünkü en çok oradan medet
umuyorsunuz. O anlamda, oradan dolayı da bir sorun ortada, çözülmüş gibi
görünmüyor. 
Halkın
gıda egemenliği var mı? Yok. Hangi ürün ne kadar ekilecek? Yok. Nasıl olacak?
Yok. Sadece bir örnek vermek istiyorum: Değerli arkadaşlar, 2019 yılı, 13 tane
değişik ürün; buğday, arpa, mısır, pirinç, ayçiçeği, soya, pamuk, kuru fasulye,
nohut, yeşil mercimek, kırmızı mercimek, patates, kuru soğan ve bunların şu ana
kadar, 2019 onuncu ay sonu itibarıyla toplam ithalat miktarı 15 milyar 657
milyon 666 dolar; ithalat, sadece bu ürünler. Bu ülkede yaşıyorsanız soruyu
size soruyorum: Bu ürünlerden hangisi bu topraklarda yetişmiyor? Dolayısıyla,
şu ana kadar 91 milyar TL’lik ithalatınız var ve bu ithalata karşılık 22 milyar
TL toplam destekleme öngörüyorsunuz. Öyle bir algı yaratıyorsunuz ki, âdeta bu
ithalata para vermiyormuşuz gibi, birileri bize bedava veriyormuş gibi bir
anlayış var. Para veriyorsunuz, elbette cebinizden vermiyorsunuz, halkın
parasıyla… Bu yetmiyor, üzerine başka bir şey daha getiriyorsunuz. Önce
başladınız Bosna Hersek’ten, sonra Sırbistan’dan, şimdi de Sudan’dan; “Ver
Allah’ım ver, verdikçe ver; gelsin, gelsin, gelsin...” Yani anlaşılır gibi
değil. Bunları korumaya mı aldınız? Ne yapmaya çalışıyorsunuz? Gerçekten
anlamıyoruz. 
7
milyon 800 bin dönüm arazi kiralamıştınız, darbe oldu. Her darbeden belki daha
iyi sonuçlar çıkarabilme yeteneğiniz var ama bu darbeden iyi bir sonuç
çıkaramadınız. “E, araziyi kullanamıyoruz, bu sefer de onların malını, ürettiklerini
alalım” diye bir kayırmacılık yapıyorsunuz. Anlaşılır gibi değil. 
Yetmedi,
Toprak Mahsulleri Ofisi üzerinden 1 milyon ton buğday ithalat izni vardı, 1,5
milyon tona çıkardınız; o da yetmedi, başka işlerin peşinde koşmaya devam
ediyorsunuz ithalat meselesi üzerinden. 
Evet,
değerli milletvekilleri, başka bir konu: Şunu da çok net paylaşmak gerekiyor;
sarayları seviyorsunuz. Çiftçi borç batağında, çiftçiye dair tek bir kuruş
vermiyorsunuz. Simit Sarayını kurtarmak için 500 milyon dolarlık riskin altına
giriyorsunuz ama öbür tarafta çiftçi ağlıyor. Biraz önce Sivas Suşehri’nden bir
arkadaşımız aradı: “Tarım Kredi Kooperatifi borcundan dolayı şu an yemeğe
ekmeğim yok, sokağa çıkamıyorum. Traktörüm, evim, arabam, tarlalarım her şey
bağlı.” dedi. 
Tabii,
sizi çok ilgilendiriyor mu bilmiyorum ama Sabah’ın önemli bir haberi, Rusya’dan
şeker de ithal etmeye başladık, 1.400 ton. İşte, sizin getirdiğiniz bütçe bu.
Diğer
bir konu, elbette orman ve orman ürünleri. Değerli arkadaşlar, orman ürünleri
bizim ülkemizin en önemli alanlarından bir tanesi. Bir mucizeyi gerçekleştirdiniz;
9,5-10 milyon metreküp orman kesimi varken bir anda 35 milyon metreküpe
çıktınız. Neden? Nasıl başardınız bunu? Yüzyıllarca ancak yetişen bir ormana
siz iki yılda nasıl yüzyıllık gelişimi yaptırdınız da 10 milyon metreküpten 35
milyon metreküp kesme izni verdiniz? Madenleri de bunun içine koyduğumuzda
milyonlarca ağacı yok ettiniz. Buna karşılık da Guinness Rekorlar Kitabı’na
girsin diye, “11, 11, 11” diye bir reklam ve şova girdiniz. Ormanları
katletmenin bedeli olarak bütün medya üzerinden bir şov günü hazırladınız ve
ormanda bu yaptığınız dikili ağaç kesimini de yine Danıştay reddetti ve iptal
etti. Ormanları müteahhide teslim ettiniz, köylüyü kovdunuz, keçiyi kovdunuz,
ormana müteahhidi koydunuz, madenciyi koydunuz. Ondan sonra “Yangınları
söndüreceğiz.” Türk Hava Kurumuyla çatışıyorsunuz. Var mı böyle bir hikâye?
(CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Sarıbal, sözlerinizi tamamlayın.
ORHAN
SARIBAL (Devamla) – Ormanın sahibi keçidir, ormanın sahibi orman köylüsüdür,
ormanın sahibi oranın halkıdır. Siz, bu ülkeyi nasıl müteahhitlere, şuna buna
peşkeş çektiyseniz ormanları da şimdi müteahhitlere peşkeş çekiyorsunuz.
Ve
elbet balıkçılık… Ya, balıkçılıkta siz iktidara geldiğinizde yüzde 90 avcılık
vardı, yüzde 10 yetiştiricilik vardı. El yordamıyla başardınız, yüzde 50
yetiştiricilik, yüzde 50 avcılığa geldik. Karadeniz hamsiyi 350 bin tonlardan
90 bin tona düşürdünüz. Bir süre sonra muhtemelen doğal avcılık kalmayacak,
balıkçılık kalmayacak, denizlerimizdeki çeşitlilik bitecek; her şey ticarete
dönecek, bütün deniz alanları da böylece kiralanmış olacak. 
Ve
elbette, çok şey var söylenecek, son sözü söylemek lazım: Bu bütçe, yoksulluk
bütçesidir; bu bütçe, çiftçinin ölüm bütçesidir; bu bütçe, üretmeme, ithalat
bütçesidir; bu bütçe, ne yazık ki yabancı çiftçileri besleme, yabancı
şirketleri besleme, ithalatçıları besleme bütçesidir. 
(Mikrofon
otomatik cihaz tarafından kapatıldı) 
ORHAN
SARIBAL (Devamla) - Değerli arkadaşlar, bu bütçe -siz diyorsunuz diyoruz ya “Bu
ülkede baskı yok, sıkıntı yok, faşizm yok.”- bu ülkede baskının, bu ülkede
faşizmin, bu ülkede emperyalizme çanak tutan iktidarın yok etme bütçesidir. 
BAŞKAN
– Sayın Sarıbal, teşekkür ediyorum. 
ORHAN
SARIBAL (Devamla) – Ve değerli milletvekilleri, elbette son sözü söylemeden
olmaz: Bütün zenginler yoksullara sadece Tanrı’yı bıraktılar diyorum. 
BAŞKAN
– Sayın Sarıbal, lütfen yerinize geçer misiniz.
ORHAN
SARIBAL (Devamla) – Faşizminizin örneği olarak da kayyum atamalarını bir kez
daha kınıyorum. Kayyum atamaları faşizmdir, kayyum atamaları çok net bir
şekilde müdahaledir, kayyum atamaları çok net bir şekilde AKP’nin gerçek
yüzüdür. (CHP sıralarında alkışlar) 
MUHAMMET
MÜFİT AYDIN (Bursa) – Başka da bildiğiniz yok elhamdülillah.
MUHAMMET
EMİN AKBAŞOĞLU (Çankırı) – Sayın Başkan… 
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
4.- Çankırı Milletvekili Muhammet Emin Akbaşoğlu’nun, Bursa Milletvekili
Orhan Sarıbal’ın 129 sıra sayılı 2020 Yılı Bütçe Kanun Teklifi’nin 5’inci
maddesi üzerinde CHP Grubu adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Şöyle,
bir sürü ithamlarda bulunuldu değerli arkadaşlar, peşkeşten tutun emperyalizmin
ayağı olmak vesaire gibi kendi kafasında, hafızasında olan kelimeleri art arda
getirerek bir şeyler söyledi ama sıfırla çarpmak lazım bunu. Niye? Çünkü hiçbir
hakikat değeri yok. (AK PARTİ sıralarından alkışlar) Söylediği şey sıfıra
tekabül ediyor, hiçbir değeri yok gerçek dışı çünkü. Daha önce de Tarım
Bakanlığının bütçesinin görüşülmesi esnasında bunları dile getirmişti ama Tarım
Bakanımız da gerekli cevabı verdi; kayıtlarda var, herkes oraya bakabilir. 
İLHAMİ
ÖZCAN AYGUN (Tekirdağ) – Sayın Grup Başkan Vekili…
BAŞKAN
– Arkadaşlar, müdahale etmeyin lütfen, Özcan Bey, olur mu böyle bir şey?
MUHAMMET
EMİN AKBAŞOĞLU (Çankırı) - Sonuç itibarıyla değerli arkadaşlar, biz, AK PARTİ
hükûmetleri döneminde tarımsal işlenmiş sanayi ürünlerini satıyoruz, o noktaya
geldik. Biz bu konuda hasılada Avrupa’nın şampiyonuyuz, 1’incisiyiz. 
(Mikrofon
otomatik cihaz tarafından kapatıldı) 
BAŞKAN
- Devam edin Sayın Akbaşoğlu.
MUHAMMET
EMİN AKBAŞOĞLU (Çankırı) – Çiftçimize, hayvancımıza her türlü desteklemeyi de
sonuna kadar veriyoruz ve vereceğiz. Bu konuda biz başarı hikâyemizi daha da
zirveye ulaştırma konusunda canla başla mücadeleye devam edeceğiz inşallah. 
Teşekkür
ederim. (AK PARTİ sıralarından alkışlar)
BAŞKAN
- Teşekkür ederim Sayın Akbaşoğlu. (AK PARTİ sıralarından alkışlar)
Sayın
Özkoç, buyurun.
ENGİN
ÖZKOÇ (Sakarya) – Efendim, eğer müsaade ederseniz, bize yönelik sözlerine
hatibimin yerinden cevap vermesini istiyorum.
BAŞKAN
– Sayın Özkoç, size yönelik bir şey söylemedi. Sadece, hatibin ithamlarının yok
hükmünde olduğunu söyledi; bunda bir şey yok ki. 
ENGİN
ÖZKOÇ (Sakarya) – O zaman, ben İç Tüzük 60’a göre söz isteyebilir miyim?
BAŞKAN
- Buyurunuz. 
5.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine, AKP hükûmetlerinin
ve iktidarlarının Türkiye Cumhuriyeti’nde en büyük çöküşü tarımda yarattığına
ilişkin açıklaması
ENGİN
ÖZKOÇ (Sakarya) – Sayın Başkan, birincisi, on sekiz yıldır, AKP hükûmetlerinin
ve iktidarlarının Türkiye Cumhuriyeti’nde yarattığı çöküşün en büyüğü tarımda
olmuştur. Tarımda çiftçimiz yoksullaşmış Türkiye öyle bir günahın altına
girmiştir ki saman ithal eden bir ülke konumuna düşürülmüştür. Bütün
çiftçilerimiz borç içindedir. Yapılan yardımların hiçbir tanesi üretime destek
olmadığı için iflasla neticelenmiştir. Ellerinden giden sadece tarlaları
değildir, çiftçilerimizin gelecekleri de ellerinden gitmiştir.
BAŞKAN
– Sayın Sarıbal, dikkatimi dağıtıyorsunuz; Sayın Grup Başkan Vekilini dinleyemiyorum.
ENGİN
ÖZKOÇ (Sakarya) –Burada en acı olan…
(Mikrofon
otomatik cihaz tarafından kapatıldı)
BAŞKAN
– Açalım sistemi lütfen.
ENGİN
ÖZKOÇ (Sakarya) – Hatibin söyledikleri içerisinde en acı olan şudur: Yapılan
bütün bu ihanetlere karşın hatip şöyle sesleniyor; “Bunların karşılığı bizde
yok. Bu bizim içimizi acıtmıyor. Bu bizim için normal bir şeydir.” diyor.
Millet yoksullaşmış, fakirleşmiş, Türkiye tarım konusunda gerilemiş, insanlar
açlık ve yoksulluktan dolayı intihar etme noktasına gelmiş ama “Bunun bizim
vicdanımızdaki karşılığı sıfırdır.” diyor. İşte gelinen en acı noktayı, en net
şekilde söyleyen hatibin kendi sözleridir. 
Buna
karşı, Türkiye Cumhuriyeti’nde vicdanı olan herkesin bu iktidarın bu vicdanına
karşı bir duruşu olmasını bekliyor, hepinize saygılar sunuyorum. (CHP
sıralarından alkışlar)
ORHAN
SARIBAL (Bursa) – Bu utanç yeter! Bu Meclise bu yeter arkadaşlar, bu Meclise bu
yeter! 1940’ların üretim haritasıdır, 1940 yılının üretim haritasıdır.
BAŞKAN
– Sayın Akbaşoğlu...
6.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) - Sayın Başkanım, biraz evvel, tabii, sayın hatibin
konuşması benim konuşmamın tamamen çarpıtılarak kendi anlam boyutlarına göre
yansıtılmasıdır. “Vicdanımızda bir karşılığı yoktur.” gibi bir cümle hiçbir
şekilde sarf edilmedi. Onlar, hakikat dışı sözlere ilişkin, gerçek dışı
sözlerin sıfır hükmünde olduğuna ilişkin herkesin kabul etmesi gereken bedihi,
açık hakikatlerdir. Ancak yine bir çarpıtma örneğini klasik anlamda, maalesef,
CHP sözcülerinden dinlemek durumunda kaldık.
Şunu
ifade ediyorum: Biz, çiftçimizi göz bebeğimiz gibi korumaya, kollamaya ve onun
durumunu çok daha ileri noktaya taşımaya on sekiz yıldır devam ediyoruz, bir on
sekiz yıl daha devam edeceğiz inşallah. 
Teşekkür
ederim. (AK PARTİ sıralarından alkışlar)
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun.
7.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Efendim, birincisi: Gerçekten bu üslup, Meclis açısından
doğru olmuyor. Siz, korkunç bir tevazu göstererek, anlayış göstererek Meclisin daha
fazla konuşabilmesi için elinizden gelen gayreti ve sabrı gösteriyorsunuz.
BAŞKAN
– Yok, ben de rekora niyetlendim de o yüzden.
ENGİN
ÖZKOÇ (Sakarya) – Evet, anladım. 
Bunun
için çok teşekkür ediyorum ama birincisi: Çok bağırdığımız zaman, böyle nutuk
çeker gibi konuştuğumuz zaman haklı olmuyoruz. Kendi göz bebeğinizi ne kadar
koruyorsunuz bilmiyoruz ama milletimizi ne kadar koruduğunuz çok açık olarak
görülüyor. İnsanlarımız sefalet içerisinde, yokluk içerisinde, yoksulluk
içerisinde kıvranırken siz kendi vicdanınızda bunun karşılığının sıfır olduğunu
söylüyorsunuz. Bunu milletimiz televizyonlarından duydu, takdir
milletimizindir. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
8.- Çankırı Milletvekili Muhammet Emin Akbaşoğlu’nun, bir yalanı
tekrarlamakla gerçeğe dönüştürme imkânının söz konusu olmadığına ilişkin
açıklaması
MUHAMMET
EMİN AKBAŞOĞLU (Çankırı) – Şunu ifade edeyim Sayın Başkanım: Bir yalanı
tekrarlamakla gerçeğe dönüştürme imkânı söz konusu olamaz. 
Teşekkür
ederim.
BAŞKAN
– Anlaşılmıştır, teşekkür ediyorum.
ENGİN
ÖZKOÇ (Sakarya) – Sayın Başkan…
ORHAN
SARIBAL (Bursa) – Bu, aynı zamanda, olan gerçekleri sürekli olmamış gibi
göstermek tam da buna karşılık gelmektedir.
BAŞKAN
– Sayın Özkoç, buyurun.
HASAN
ÇİLEZ (Amasya) – Ama yanlış, rakamlar hep yanlış; ithalat rakamları…
ORHAN
SARIBAL (Bursa) – Efendim? Buyurun gelin. Sayın Başkandan izin isteyelim. 
BAŞKAN
– Sayın Sarıbal, Grup Başkan Vekiliniz konuşuyor, Sayın Sarıbal.
HASAN
ÇİLEZ (Amasya) – Buyurun buğday…
ORHAN
SARIBAL (Bursa) – Sizin rakamlarınız, TÜİK’in rakamı bunlar, TÜİK’in; benim
değil.
HASAN
ÇİLEZ (Amasya) – İhracat kaydı karşılığıyla ithalat izni var, çarpıtmayalım.
ORHAN
SARIBAL (Bursa) – TÜİK’in rakamları TÜİK’in, kurumlarınızla sorununuz varsa
beni ilgilendirmez. 
HASAN
ÇİLEZ (Amasya) – Gel, soğanı da konuşalım.
BAŞKAN
– Sayın Sarıbal, bakın söz Grup Başkan Vekilinizde.
ORHAN
SARIBAL (Bursa) – TÜİK’in rakamları, gelirsin öğretirim sana, gelirsin
rakamları öğretirim sana.
BAŞKAN
– Birleşime beş dakika ara veriyorum.
Kapanma Saati: 12.02
İKİNCİ OTURUM
Açılma Saati: 12.14
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
İkinci Oturumunu açıyorum.
2020
Yılı Merkezi Yönetim Bütçe Kanun Teklifi’nin görüşmelerine kaldığımız yerden devam
edeceğiz.
Sayın
Özkoç, bir söz talebiniz vardı, buyurun. 
9.- Sakarya Milletvekili Engin Özkoç’un, Oturum Başkanı TBMM Başkan
Vekili Süreyya Sadi Bilgiç’e oturum değiştiği halde söz hakkı tanıması
nedeniyle teşekkür ettiğine, Çankırı Milletvekili Muhammet Emin Akbaşoğlu’nun
yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Öncelikle, gösterdiğiniz nezakete tekrar teşekkür ediyorum
Cumhuriyet Halk Partisi Grubu adına. Oturum kapandıktan sonra tekrar söz
vermeniz de büyük bir nezaket, ayrıca teşekkür ediyorum. 
Sadece,
aynı görevi yaptığım arkadaşıma, ben kendisine söylediğimiz sözlerle ilgili
cevap verirken “gerçek dışı beyanlar” diye ifade ettim, asla “yalanlar”
demedim. Kendisinin bu şekilde ifade etmesini hiç doğru bulmuyorum çünkü
kendisini rencide eden değil, gerçekleri söyleyen sözlerim vardı. Biz karşı muhatabımıza
şöyle bakıyoruz Sayın Başkan: Biz onları eleştirmek, yok etmek için değil;
gerçekleri söyleyerek Türkiye’yi nasıl var edebiliriz hep birlikte onun
yollarını arıyoruz; bunu da milletimizin takdirine bırakıyoruz. 
BAŞKAN
– Teşekkür ediyorum. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, siyasi
partilerin aynı görüşte olmalarının beklenemeyeceğine ve belli bir üslup
içerisinde çok daha sert eleştirilerin yapılabileceğine ilişkin konuşması
BAŞKAN
- Zaten bütün siyasi partilerin hepsinin aynı görüşte olmalarını beklemek kadar
büyük bir yanlış yok; burada bütün mesele… Eleştirileri yaparken belli bir
üslup içerisinde çok daha sert bu eleştirilerin yapılabileceğini de buradan
ifade etmek istiyorum ama kullanmış olduğumuz kelimelerde daha seçici olarak
çok daha sert konuşmaları yapmak imkân dâhilindedir diyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Komisyon yerinde. 
Şimdi,
şahsı adına ilk söz olarak Bursa Milletvekili Sayın Osman Mesten’i davet
ediyorum. 
Buyurun.
(AK PARTİ sıralarından alkışlar) 
OSMAN
MESTEN (Bursa) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi’nin 5’inci maddesi üzerinde şahsım adına söz almış
bulunmaktayım. Yüce Meclisi saygıyla selamlarım. 
Sayın
Başkan, değerli milletvekilleri; bu kadim coğrafyada ne zaman bir kıpırdanma,
bir yükseliş olsa ve ne zaman ortaya büyük hedefler konulsa önümüze büyük bir
tuzak, desise ve karışıklıklar çıkarılmaktadır ama unutulmasın ki tehdit her
kimden ve nereden gelirse gelsin ülkemize yeni ufuklar açmanın gayreti
içerisinde olmaya devam edeceğiz. 
Dünyaya
adalet ve nizam getirmiş bir medeniyetin bugünkü temsilcileri olarak kendimize
yeni ve büyük bir gelecek inşa etme gücüne, iradesine ve imkânına sahibiz.
Gençlerimize 2053 ve 2071 vizyonlarını miras bırakmak için azim ve gayretle
çalışmalarımızı sürdürüyoruz; belirlediğimiz hedefler bu büyük vizyonların
birer altyapısıdır. Büyük ve güçlü Türkiye ideali yolunda koyduğumuz hedeflere
sarsılmadan, dik ve emin bir şekilde ulaşmak için bütçe büyük bir önem arz
etmektedir. 
2002
yılından bu yana Türkiye ekonomisinin en başarılı alanlarından biri de hiç
şüphesiz ki bütçe performanslarıdır. Hedeflerimiz doğrultusunda dünyanın en
büyük 10 ekonomisinden biri olmak için bütçe disiplininden taviz vermeden
yapısal ve kalıcı reformlarla yolumuza devam ediyoruz. Özellikle savunma
sanayisi, enerji, ulaşım ve iletişim alanındaki büyük yatırım ve atılımlar,
geniş ihracat ağımız, küresel yatırımlara ve ticarete güvenli bir liman olmamız
Dünya’nın ilk 10 ekonomisinden biri olabileceğimize inancımızı daha da
artırmaktadır. 
Sayın
Başkan, değerli milletvekilleri; 2002 yılından bu yana, siyasi ve bürokratik vesayet
girişimleri içeride, ve dışarıda Türkiye’yi hedef alan terör faaliyetleri,
siyasal ve toplumsal istikrarı bozmaya yönelik girişimler, tarihimizin en kanlı
darbe girişimi ve son olarak da yine tarihimizin en kapsamlı finansal
saldırısıyla karşı karşıya kaldık. Bütün bunların nedeni, Türkiye’nin
alışılagelmiş rollerin dışına çıkıp oyun kuran, inisiyatif kullanan ve
ezberleri bozan bir ülke durumuna gelmesidir. Küresel ekonomide ki
belirsizlikler her geçen gün artarken başta Avrupa olmak üzere ülke yönetimlerinin
istikrarsız siyasi yapıları, riskleri daha da artırmaktadır. Malumunuz olduğu
üzere, ülke olarak özellikle son birkaç yıl içerisinde uluslararası siyasi ve
ekonomik bir çok engelleme, baskı ve finansal saldırılarla daha fazla yoğun bir
şekilde karşı karşıya kaldık. Dünyanın pek çok yerinde ciddi sıkıntılar ve
benzer sancılar çekiliyor. Fakat bizim diğerlerinden çok daha önemli bir
farkımız var: Biz, hem medeniyet birikimi hem tarih geçmişi hem de devlet
geleneği bakımından çok farklı bir milletiz; bu sıkıntıları bertaraf edecek
imkân ve kabiliyete sahibiz. İçeride ve dışarıda terör örgütlerine karşı
yürütülen operasyonların da yüklü bir maliyetinin olduğunu hesaba katarsak bu
kriz sadece güçlü bir ekonomik yapı, mali disiplin ve önleyici tedbirlerle
savuşturulabilirdi. Şükürler olsun ki bugün ekonomimiz şimdi daha stabil bir
duruma geldi. Ekonomik veriler de bu iyileşmeyi destekler niteliktedir.
Hafızayıbeşer nisyan ile maluldür. Anayasa kitapçığının fırlatılmasının
ekonomiyi ve siyasi yapıyı yerle yeksan ettiğini hatırlamamızda fayda var diye
düşünüyorum. 
Sayın
Başkan, değerli milletvekilleri; Türkiye, ayağına vurulan prangalardan zengin
potansiyeli, güçlü ve kararlı politikalarımızla kurtulmuştur; milletimizin
yıllardır hasretini çektiği hizmet ve eser siyasetine yine bizim dönemimizde
kavuşmuştur. AK PARTİ olarak milletimize hizmet yolunda sadece ekonomiyi değil,
sosyal, kültürel ve teknolojik kalkınmayı da bir bütün olarak
değerlendirmekteyiz. Ekonomik kalkınmanın da sosyal kalkınmanın da tüm alanlarda
müreffeh bir noktaya gelmesinin anahtarı da birlik, beraberlik siyaseti ve aynı
hedefe odaklanmamızdır. O hedef, güçlü ve büyük Türkiye’dir. Her kim ki
idealini bu uğurda değil de kendi kariyeri üzerine planlıyor ve siyasi makam,
mevki, şan, şöhret, siyasi ikbal ve intikam üzerine yapıyorsa yanlış yapıyor
demektir. Siyaset, aziz milletimize hizmet etmektir; hangi makam ve mevkide
olursa olsun, sorunun değil, çözümün bir parçası olmaktır. Mevkilerimiz,
makamlarımız, görevlerimiz farklı olsa da neticede hepimiz aynı geminin
içindeyiz. Kökleri derinde olan bu kutlu ve uzun yürüyüşün yolcularıyız.
Birbirimizle dayanışma, birlik ve beraberlik içerisinde inşallah yolumuza devam
edeceğiz. 
Sayın
Başkan, değerli milletvekilleri; 2020 bütçemizin devletimize ve aziz
milletimize hayırlı olmasını temenni eder, Genel Kurulu saygıyla selamlarım.
(AK PARTİ sıralarından alkışlar) 
BAŞKAN
– Şahsı adına ikinci söz, Amasya Milletvekili Mustafa Tuncer’de.
HÜSEYİN
YILDIZ (Aydın) - Sayın Başkan, ben konuşacağım.
BAŞKAN
- Aydın Milletvekili Sayın Hüseyin Yıldız, siz buyurun. (CHP sıralarından
alkışlar) 
HÜSEYİN
YILDIZ (Aydın) – Teşekkür ediyorum Sayın Başkanım.
Sayın
Başkanım, değerli milletvekilleri; hepinizi saygıyla sevgiyle selamlıyorum.
Değerli
arkadaşlar, 5018 sayılı Kanunun 23’üncü maddesinde, yedek ödenek miktarı genel
bütçe ödeneklerinin yüzde 2’siyle sınırlandırılıyor ancak önceki yıllardaki
bütçe uygulamalarına baktığımızda bütçe kanunuyla ayrılan yedek ödenek
miktarının 10 kat, 20 kat ve daha fazlasını Cumhurbaşkanı kullanmıştır. Örneğin
2018 bütçesine yedek ödenek olarak 2 milyar 883 milyon lira ayrılmıştır ancak
Sayıştay Genel Uygunluk Bildirimi’nde bu tutarın, diğer kuruluşların
ödeneklerinden kesilerek yapılan aktarmalarla 56 milyar 630 milyon lira olarak
açıklandığı görülmektedir. Yani biz burada Meclis olarak bakanların bütçelerine
onay veriyoruz ama bütçe, saraya gittikten sonra işçinin, emeklinin parası
kesilerek rant için müteahhitlere ister istemez devrediliyor değerli
arkadaşlar.
Ben
özellikle bugün farklı konuşacaktım ama Çevre ve Şehircilik Bakanı burada
olduğu için bu konuya değiniyorum. Sayın Bakanım, Aydın’ın nüfusu 1 milyon 200
bin. Aydın, nüfusunun yüzde 80’i tarımla geçinen bir ildir arkadaşlar.
Jeotermal
elektrik santrali yani JES sayısında, maalesef, Aydın’ın her tarafında müthiş
derecede bir patlama oldu. Aydın Barosu yönetimi bir açıklama yaptı.
Germencik’te 11, Efeler’de 3, Köşk’te 3, Kuyucak’ta 6 JES’in iş yeri açma ve
çalışma ruhsatı yok arkadaşlar.
Değerli
Bakanım, yani şu an sizin Çevre İl Müdürünüz ruhsatsız olarak işlem gören
JES’leri görmezlikten geliyor.
Değerli
arkadaşlar, Aydın’da tarım ürünleri, zeytinyağı, incir, pamuk ve benzeri
ihracatımız yılda 600 milyon dolar. Sadece 4 tane firmayı zengin etmek için 1
milyon 200 bin insanın geleceğini yok ediyorsunuz. Onun için, özellikle
buradayken bir an önce talimat verin, bu kaçak jeotermal elektrik santrallerini
kapatın.
Biz
yatırıma karşı değiliz arkadaşlar. Bu firmalar eğer yatırım yapmak istiyorsa
çevreye zarar vermeyecek teknolojiyi kullansınlar. Şu an Almanya’da, İtalya’da
çöpe atılan teknolojiyi kullanıyorsunuz.
Peki,
size soruyorum: On yedi yıldan beri Aydın’a ne yaptınız? Aydın milletvekilleri
burada, sorabilirsiniz, gece geldiğinizde Germencik ile Efeler arasında, 10
kilometre…
BAŞKAN
– Sayın Aydın, sataşmaya yer verecek şekilde konuşmayın.
HÜSEYİN
YILDIZ (Devamla) – …inanın ki arabanın camını açamazsınız değerli arkadaşlar.
Onun için, bir an önce buna el atmanız gerekiyor.
İki:
On yedi yıldan beri mevcut olan bir havaalanı pistini uzatıp sivil havacılığa
açacaksınız. On yedi yıldır bekliyoruz ama maalesef bir duyuyoruz ki -biz tabii
ki yatırımlara karşı değiliz- 80 bin nüfusluk bir ile 2 milyon yolcu garantisi
vererek oraya havaalanı yapıyorsunuz. Yani Aydın Havaalanı’nda rant olmadığı
için mi yapmıyorsunuz?
Üç:
Yine geldiğinizden beri, on yedi yıldan beri, Aydın-Denizli otoyolunu
yapacaksınız, maalesef ve maalesef bir çivi dahi çakmadınız.
Dört:
Aydın’da şu an Halk Ekmek var. Sabah gittiğinizde insanlar ucuz ekmek almak
için kuyruğa giriyor. Şu an Aydın’daki hastanelerde kuyruk var arkadaşlar.
Aydın’daki bütün hastalarımızı Denizli’ye, İzmir’e ve Manisa’ya gönderiyoruz.
Onun için, yıllardan beri söz verdiğiniz hiçbir şeyi Aydın’a yapmadınız. Didim
Devlet Hastanesinin çürük raporu var arkadaşlar, çürük raporu var; şu an çürük
binada doktorlar çalışıyor, hasta bakılıyor. Didim Devlet Hastanesini bir an
önce faaliyete geçirin.
Değerli
arkadaşlar, en önemli konu şu: Üzülerek söylüyorum, Türkiye’de, on yedi yıldan
beri 8 milyon işsiz yarattınız. Size bir örnek vereceğim, bakın, Torbalı
Belediyesi 40 temizlik işçisi alacak, müracaat 3 bin kişi; bunun yüzde 20’si
üniversite mezunlarından, yüzde 15’i de kadınlardan oluşuyor. 
Yine,
İstanbul’da, hepimiz gördük televizyonlarda, haberlerde, gazetelerde; 450 kişi
alınacak, 15 bin kişi müracaat ediyor arkadaşlar. İşte “Aynı geminin
insanlarıyız.” diyoruz. Bu fotoğraf gösteriyor; bak, 15 bin kişi kuyrukta bir
umutla “Acaba işe girebilir miyim?” diye. Diğer tarafta, sarayın hâlini
görüyorsunuz. Siz, işte, halktan koptunuz…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
HÜSEYİN
YILDIZ (Devamla) – Siz -sarayda- koptunuz Sayın Bakanım. 
Merak
ettiğim tek şey var ya: Ya, on sekiz yıldan beri, her şeyimizi özelleştirdiniz.
“Devlet fabrika kuramaz, şeker fabrikasını kuramaz. TÜPRAŞ’ı, PETKİM’i,
TELEKOM’u işletemez." dediniz, özelleştirdiniz. Peki, merak ettiğim tek
bir şey var: Madem bunları özelleştirdiniz, Simit Sarayına 500 milyon dolar
niye verdiniz? Yani devlet gidip simitçilik mi yapacak? Size soruyorum, elinizi
vicdanınıza koyun. 500 milyon dolara simitçilik yapacak. Bütün fabrikaları
özelleştireceksiniz, o fabrikaların yerine de farklı şeyler kuracaksınız.
Sayın
Bakanım, bir konu daha var: Siz Bakanlık olarak on yedi yıldan beri 21/(b)’ye
göre 47 milyarlık –yani eski parayla katrilyon- ihale yaptınız. Şimdi,
haberlerde görüyoruz, 100 bin konut yapacaksınız. Yine, bu 100 bin konutu
21/(b) maddesiyle mi ihale edeceksiniz yoksa açık ihale mi yapacaksınız? 
Bunların
cevaplarını bekliyorum. 
Hepinizi
saygıyla selamlıyorum. (CHP sıralarından alkışlar)
BAŞKAN
– Değerli arkadaşlar, 5’inci madde üzerinde konuşmalar tamamlandı. 
On
dakika süreyle soru cevap işlemi yapacağım. Beş dakika sorular için beş dakika
cevaplar için ayıracağım.
Soru
cevap işlemine başlıyoruz. 
Sayın
Barut buyurun.
AYHAN
BARUT (Adana) – Sayın Başkan, bu bütçe Erdoğan’ın bütçesidir. Erdoğan’ın
bütçesi, her doğanı borçlandırmaktadır. Hak, hukuk ve adaletten yoksun Erdoğan
iktidarının iç ve dış politikaları nedeniyle zaten derin bir ekonomik kriz
yaşanmaktadır. Vatandaşlarımızın, tüketici kredisi ve kredi kartı borçları 570
milyar liraya çıkmıştır. Vatandaşın borcunun 456 milyar lirası tüketici
kredilerinden, 114 milyar lirası da kredi kartlarından kaynaklanmaktadır. Bu
durum ülkemizde insanlarımızın bir bir intihar etmelerine, son dönemde de aile
olarak hayatlarına son vermelerine neden olmaktadır. Bu bütçede yaşanan acılara
derman yok, tarım yok, eğitim yok, sağlık yok, iş yok, aş yok; peki, ne var?
Simit Sarayı var, saray sosyetesi ve lobisini beslemek için kanal var, talan
var, yalan var. Ancak bunun da sonu var o sonu da bu kadim halk ilk seçimlerde
yaşatacak diyorum, saygılar sunuyorum.
BAŞKAN
– Sayın Karahocagil…
MUSTAFA
LEVENT KARAHOCAGİL (Amasya) – AK PARTİ Hükûmetleri sosyal politikalara büyük
önem vermiştir. Yaşlılara, engellilere, dar gelirlilere, çocuklara, kadınlara
ve toplumun farklı kesimlerine yönelik destekler önemli ölçüde artırılmış,
hayata geçirilen projelerle bu kesimlerin ekonomik ve sosyal açıdan
desteklenmesi temin edilmiştir. Son on yedi yılda özellikle yaşlılara ayrılan
bütçe kaynaklarıyla yaşlılarımızın korunma ve bakım ihtiyaçlarına özel önem
verilmiştir. Sorum, yaşlılara ilişkin bütçede yer alan harcamalara ilişkin.
2020 yılı bütçesinde Aile, Çalışma ve Sosyal Hizmetler Bakanlığı bütçesinde
yaşlılarımız için ayrılan ödenek ne kadardır, ne tür harcamalar
gerçekleştirilmektedir?
BAŞKAN
– Sayın Kaplan…
İRFAN
KAPLAN (Gaziantep) – Teşekkürler Sayın Başkan.
Ekonomik
krizin etkisiyle son bir yılda yaşanan zam yağmuru, vatandaşlarımızı intihara
sürükleyecek kadar çaresiz bıraktı. Bu durumda, asgari ücret, pazarlığı
yapılacak bir konu değil, acilen çözülmesi gereken bir sorundur. Son araştırma
raporlarına göre, günümüzdeki açlık sınırı 2.103 liraya yükselmişken yoksulluk
sınırı 6.850 lira olarak hesaplanmıştır. Zaruri ihtiyaçlarını karşılayamayan
borç batağındaki asgari ücretliden geçmediği köprüler, hizmet almadığı şehir
hastaneleri için vergi almak vicdansızlıktır. Asgari ücret vergiden muaf
tutulmalı ve açlık değil, yoksulluk sınırına göre hesaplanmalıdır.
Teşekkür
ederim.
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
AK
PARTİ hükûmetlerince Cumhurbaşkanımız Recep Tayyip Erdoğan liderliğinde on yedi
yılda TOKİ vasıtasıyla yüzde 90’ı sosyal konut vasfında 857 bin konut inşa
ettik; ayrıca, 24 bin derslikli okullar, 40 bin yatak kapasiteli hastaneler,
bine yakın ticari iş yeri, kamu kurumlarımızın hizmet binaları, stadyumlar, çok
sayıda sosyal ve kültürel tesis TOKİ tarafından ülkemize kazandırıldı. Ülke
genelinde, biri seçim bölgem Mersin’de olmak üzere, 96 millet bahçesi TOKİ
tarafından inşa ediliyor. Başta Cumhurbaşkanımız olmak üzere, emeği geçenlere
teşekkür ediyorum. 
2020
yılında 81 vilayette 100 bin sosyal konut inşa süreci başlatılıyor. Bu konuda
bilgi verir misiniz?
Teşekkür
ederim.
BAŞKAN
– Sayın Gergerlioğlu…
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Kocaeli
Dilovası’nda çevre felaketi devam ediyor. Meclis araştırma komisyonunun 2006
yılında yaptığı bir çalışma vardı ancak bu raporun sonuçlarına kesinlikle
uyulmadı. Şu anda Dilovası’nda çevre kirliliği had safhada, kanser vakaları had
safhada. Kömürcüler OSB’yle ilgili sorun çözülmüyor, Kömürcüler OSB’nin
yakınındaki hastanede beyaz önlükler simsiyah oluyor akşamüstü, insanlar
camlarını açamıyorlar, çocuklarda astım ve bronşit hastalıkları had safhada.
Defalarca dile getirdiğimiz hâlde Kocaeli Dilovası’ndaki çevre felaketine bir
çözüm bulunmuyor. Çevre ve Şehircilik Bakanlığının bu konuda tatminkâr bir
açıklama yapmasını bekliyoruz.
BAŞKAN
– Sayın Aycan…
SEFER
AYCAN ( Kahramanmaraş) - Sayın Başkan, biraz evvel de gündeme geldi; Maraş
olayları, yaşadığımız olaylar tabii ki üzücü ama orada bir kelime doğru, bu bir
kontrgerilla olayıydı. 78’de şehrimizde veya diğer şehirlerde yaşanan olaylar
acı olaylardır. Sadece Maraş’ta değil, Çorum’da, Sivas’ta yaşanan olaylar tabii
ki tasvip edilecek olaylar değil. Ama bunun çaresi, çözümü kardeşliğimizdir.
Şuradan öldü, buradan öldü diye ayrım yapmadan tüm Kahramanmaraş’ta yaşanan
olaylar üzücü olaylardı. Bunları yapıcı, birleştirici şekilde ele almak,
kardeşliğimiz üzerine kurgulamak; kardeşliğimizi bozmaya, yıkmaya çalışanlara
fırsat vermemek gerekir. O gün yaşananlar Maraş’ta kardeşliği yıkan
davranışlardı, bir daha bunlara fırsat vermemek lazım. Ben, o zamana kadar
orada yaşayan birisi olarak komşularımızın ne olduğunu bile sorgulamamışken
ondan sonraki yaşanan olaylar… 
(Mikrofon
otomatik cihaz tarafından kapatıldı.)
BAŞKAN
– Teşekkür ediyorum. 
Değerli
arkadaşlar soru işlemi tamamlanmıştır, şimdi cevap işlemine geçiyoruz.
Komisyon…
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Sayın Başkan, sorulara cevap
vermek üzere sözü Sayın Bakanımıza bırakıyoruz. 
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri; Sayın
Cumhurbaşkanımızın açıkladığı 100 bin sosyal konut kampanyamızı biliyorsunuz,
pazartesi günü itibarıyla taleplerini toplamaya başladık. Bugüne kadar Toplu
Konut İdaresi Başkanlığımız, 2002 yılından bugüne 100 bin sosyal konutu ilk
defa bir yılda yapıyor. Bugüne kadar 857 bin bağımsız bölüm ürettik ve 160
milyar liralık iş yaptık. Sosyal donatılarımızı da eklediğinizde 1 milyon
bağımsız bölümün üzerinde, tamamen alt gelir grubu vatandaşlarımıza yönelik,
yine şehirlerimizin sosyal altyapılarını güçlendirmeye yönelik birçok iş ve
işlemi yaptık ve vatandaşlarımıza teslim ettik. Bu çerçevede, alt gelir grubu
vatandaşlarımızın ev sahibi olabilmesi amacıyla ve bu ülkede evi olmayan hiçbir
alt gelir grubu vatandaşımız kalmayana dek, iki yüz kırk aya varan vadeyle, 894
lira sabit taksitle -ki bu, cumhuriyet tarihinde bugüne kadar hiç yapılmamış
bir kampanyadır- bu çerçevede 81 ilimizdeki alt gelir grubu vatandaşlarımıza
yönelik bu kampanya yapılacaktır. 
Bu
kampanya çerçevesinde Sayın Vekilimiz “21/B’ye göre mi ihale edilecek?” diye
sordu. 21/B özellikli işleri tarif ediyor. Dolayısıyla burada özellikli bir iş
olması hâlinde, aciliyet gerektirmesi hâlinde, terörle ilgili bir işlem olması
hâlinde 21/B buna cevaz veriyor. Bunun dışında, aciliyeti olmayan işlerle
alakalı 21/B’ye göre ihale yapılmadı. Bundan sonraki süreçte de aynı anlayışla
devam edilecektir.
Millet
bahçelerini 81 ilimize yapıyoruz. 81 ilimizde kişi başı yeşil alan miktarını
artırmak için -ki bugün 8-9 metrekare olan yeşil alan miktarını 15 metrekareye
çıkarma hedefiyle- çalışıyoruz. 22 ilimizde ekolojik koridor oluşturuyoruz. Bu
ekolojik koridorlarla birlikte iklim değişikliğiyle ilgili mücadele noktasında
hakikaten belki bundan sonraki süreçte Meclisin en önemli gündem maddelerinden
biri olacak iklim değişikliğine ilişkin önemli adım atıyoruz. İnşallah, 2023
yılına geldiğimizde de 81 ilimizde 81 tane millet bahçesi inşası
gerçekleştirmiş olacağız.
Dilovası…
Biliyorsunuz biz kentsel dönüşümle ilgili çok ciddi hedefler koyduk. Her yıl
300 bin bağımsız bölüm, beş yılda 1,5 milyon bağımsız bölümün dönüştürülmesi
hedefi koyduk ve bunları da, afet riski altındaki alanların dönüşümü, yine
deprem riski altındaki alanların dönüşümü, tarihî alanların dönüşümü, sanayi
alanlarının dönüşümü şeklinde 4 ana başlıkta topladık ve “Yerinde, hızlı,
gönüllü dönüşüm yapacağız.” dedik. Bu çerçevede, sanayi alanlarının dışarı
çıkarılması, yine vatandaşlarımızın o can ve mal güvenliği riski taşıdığı
Dilovası’na biz yerel seçim zamanında gittik ve hem vatandaşımızla hem orada
sivil toplum örgütlerimizle görüştük. 
Kömürcüler
OSB’yle alakalı yerinde tespitlerini yaptık ve şu an Toplu Konut İdaresi
Başkanlığımız hem Kömürcüler OSB’nin taşınması ve taşınmasını müteakip de o
Dilovası’ndaki vatandaşlarımızın problemlerini halledecek kentsel dönüşüm
sürecini çalışıyorlar ve onların rızası çerçevesinde inşallah -ben çok
önemsiyorum Dilovası’ndaki kentsel dönüşümü ve bizzat buna ilişkin bir grup
çalışıyor- etaplar hâlinde de vatandaşımızı, o riskli gördüğümüz binalardan
taşımak suretiyle Dilovası’nı yaşanabilir bir hâle getirmek için adımları da
atacağız. 
Jeotermallerle
alakalı çalışma ruhsatını ilgili belediyeler verir ve orada ilgili
belediyelerde -bir Milliyetçi Hareket Partisi, bir Cumhuriyet Halk Partisi, bir
de Kuyucak AK PARTİ Belediyemiz var- arkadaşlarımız bu sürece bakacaklar. Yani
dolayısıyla, çalışma ruhsatı verme yetkisi ilçe belediyelerindedir. ÇED izni
olmayan hiçbir jeotermal tesis olmaz, olamaz ki yine arkadaşlarımız teyit
ettiler, bütün Aydın’daki tesislerin de ÇED, çevre izin belgesi mevcuttur. 
Diğer
soru, Orhan Vekilimiz, “Şeker ithalatına mı başlandı?” diye sordu. Cevap olarak
da halkımızın tükettiği şekerin tamamı şu an yerli üretimdir.
(Mikrofon
otomatik cihaz tarafından kapatıldı) 
BAŞKAN
– Sayın Bakan, teşekkür ederim. 
İLHAMİ
ÖZCAN AYGUN (Tekirdağ) – 1.400 ton geldi Sayın Bakan.
ORHAN
SARIBAL (Bursa) – 1.400 ton niçin geldi Sayın Bakan?
BAŞKAN
– Sayın Bakan, sözlerinizi oradan tamamlayın, ben buradan açarım mikrofonu. 
ÇEVRE
VE ŞEHİRCİLİK BAKANI MURAT KURUM – Tükettiğimiz şekerin tamamı yerli üretimdir.
Pancar şekeri satışlarına baktığınızda da cumhuriyet tarihinin rekoru
kırılmıştır. Hem kotalarımızda yapmış olduğumuz düzenlemeyle hem de satışlara
baktığınızda da Sayın Cumhurbaşkanımız Recep Tayyip Erdoğan tarafından
2019-2020 pazarlama yılı için şeker kotaları 2,7 milyon ton olarak
belirlenmiştir ki bu da yine cumhuriyet tarihinin rekorudur. 
Orman
alanları talan edilmemektedir. Son 17 yılda dünyadaki orman varlığı azalırken
bizim orman varlığımız 1,8 milyon hektara çıkarılmıştır.
BAŞKAN
– Sayın Bakan, tamamlayalım lütfen son cümlenizi. 
ÇEVRE
VE ŞEHİRCİLİK BAKANI MURAT KURUM – Peki. 
Dolayısıyla,
ülke yüz ölçümünün yüzde 30’u olan 23,4 milyon hektara çıkarmak için de hem
millet bahçesi çalışmalarımız hem orman alanlarının vasfını ve sayısını
artırmak için çalışmalarımız da devam etmektedir.
BAŞKAN
– Teşekkür ediyorum. 
5’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
6’ncı
maddeyi okutuyorum:
Aktarma, ekleme, devir ve iptal işlemleri 
MADDE 6- (1) Bu Kanunla verilen ödeneklerin etkin ve verimli bir
şekilde kullanılması amacıyla, kamu idarelerinin yıl içinde ortaya çıkabilecek
ihtiyaç fazlası ödeneklerinin diğer kamu idarelerinin ödenek ihtiyacının
karşılanmasında kullanılmasını temin etmek veya ödeneklerin öncelikli
hizmetlerde kullanılmasını sağlamak üzere genel bütçe ödeneklerinin yüzde
10’unu aşmamak kaydıyla; genel bütçe kapsamındaki kamu idareleri ile özel
bütçeli idarelerin bütçelerine konulan (01), (02), (03), (05), (06), (07), (08)
ve (09) ekonomik kodlarındaki ödenekleri kamu idareleri bütçeleri arasında veya
Strateji ve Bütçe Başkanlığı bütçesinin “Yedek Ödenek” tertibine aktarmaya
Cumhurbaşkanı yetkilidir.
(2) Genel bütçe kapsamındaki kamu idarelerinden hizmeti yaptıracak olan
kamu idaresi, yıl içinde hizmeti yürütecek olan idarenin bütçesine, fonksiyonel
sınıflandırma ayrımına bakılmaksızın ödenek aktarmaya yetkilidir. 
(3) Genel bütçe kapsamındaki kamu idareleri, 10/7/2018 tarihli ve 1
numaralı Cumhurbaşkanlığı Kararnamesi kapsamında Çevre ve Şehircilik
Bakanlığına yaptıracağı işlere ilişkin ödeneklerini Çevre ve Şehircilik
Bakanlığı bütçesine aktarmaya yetkilidir.
(4) Millî Savunma Bakanlığı, Jandarma Genel Komutanlığı, Emniyet Genel
Müdürlüğü ve Sahil Güvenlik Komutanlığı bütçelerinde yer alan ve tek merkezden
yönetilmesi gereken ikmal ve tedarik hizmetleri ile bir fonksiyona ait bir
hizmetin diğer bir fonksiyon tarafından yürütülmesi hâlinde ilgili ödeneği,
fonksiyonlar arasında karşılıklı olarak aktarmaya ilgili kurumlar yetkilidir.
(5) Özel bütçeli idareler ile düzenleyici ve denetleyici kurumların (B)
işaretli cetvellerinde belirtilen tahmini tutarlar üzerinde gerçekleşen
gelirler ile (F) işaretli cetvellerinde belirtilen net finansman tutarlarını
aşan finansman gerçekleşme karşılıklarını, idare ve kurumların bütçelerinin
mevcut veya yeni açılacak tertiplerine ödenek olarak eklemeye
Cumhurbaşkanlığınca belirlenecek usul ve esaslar çerçevesinde kamu idareleri
yetkilidir. Hazine yardımı alan özel bütçeli idarelerin 2019 yılında “06-
Sermaye Giderleri” ve “07- Sermaye Transferleri” giderlerine finansman sağlamak
üzere genel bütçe kapsamındaki kamu idareleri bütçelerinden tahakkuka bağlanan
Hazine yardımlarının bu idarelerce kullanılmayan kısımları, 2020 Yılı
Programının Uygulanması, Koordinasyonu ve İzlenmesine Dair Karara uygun olarak
mevcut veya yeni projelerin ödenek ihtiyacının karşılanmasında kullanılır.
(6) Genel bütçe kapsamındaki kamu idareleri arasındaki kaynak transferleri
ödenek aktarma suretiyle yapılır. Merkezi yönetim bütçesi kapsamındaki idareler
ve kurumlar arasındaki diğer kaynak transferleri tahakkuk işlemleriyle
gerçekleştirilir. Bu işlemler karşılığı tahsil edilen tutarlar, ilgili kamu
idaresince bir yandan (B) işaretli cetvellere gelir, diğer yandan (A) işaretli
cetvellere ödenek kaydedilir.
(7) a) Millî Savunma Bakanlığı, Jandarma Genel Komutanlığı, Sahil
Güvenlik Komutanlığı ve Emniyet Genel Müdürlüğü bütçelerinin (özel ödenekler ve
“03.9 Tedavi ve Cenaze Giderleri” ekonomik kodu ile “03.1.1.01 Emniyet Genel
Müdürlüğü Güvenlik Hizmetleri Yatırımları” fonksiyonunu içeren tertipler hariç)
mal ve hizmet alım giderleri ve sermaye giderleri ile ilgili tertiplerinde yer
alan ödeneklerden yılı içinde harcanmayan kısımları, hizmetin devamlılığını
sağlamak amacıyla bu tertiplere bütçe ile tahsis edilen ödeneklerin toplamının
yüzde 30’unu aşmamak üzere ertesi yıl bütçesine devren ödenek kaydetmeye,
b) 12/3/1982 tarihli ve 2634 sayılı Turizmi Teşvik Kanununun 21 inci maddesinin
ikinci fıkrası gereğince Kültür ve Turizm Bakanlığı bütçesinin 21.01.36.00 ve
21.01.36.63 kurumsal kodu altında bulunan (03) ekonomik kodunu içeren
tertiplerinde yer alan tanıtma amaçlı ödeneklerden harcanmayan kısımları ertesi
yıl bütçesinin aynı tertiplerine devren ödenek kaydetmeye,
c) Türkiye Bilimsel ve Teknolojik Araştırma Kurumu bütçesinin
40.08.33.00-01.4.1.00-2-07.1 tertibinde yer alan ödenekten harcanmayan
kısımları ertesi yıl bütçesinin aynı tertibine devren ödenek kaydetmeye,
ç) Sanayi ve Teknoloji Bakanlığı bütçesinin
26.01.31.00-04.8.1.04-1-05.4, 26.01.31.00-04.8.1.06-1-05.4,
26.01.31.00-04.8.1.07-1-05.4, 26.01.31.00-04.8.1.08-1-05.4 ve
26.01.31.00-04.8.1.09-1-05.4 tertiplerinde yer alan ödeneklerden harcanmayan
kısımları ertesi yıl bütçesinin aynı tertiplerine devren ödenek
kaydetmeye,
d) Hazine ve Maliye Bakanlığı bütçesinin 12.01.41.00-04.1.1.00-1-07.2,
12.01.41.00-04.1.1.00-1-05.6 ve 12.01.41.00-01.2.1.00-1-08.2 tertiplerinde yer
alan ödeneklerden harcanmayan kısımları ertesi yıl bütçesinin aynı tertiplerine
devren ödenek kaydetmeye,
e) Emniyet Genel Müdürlüğü bütçesinin “03.1.1.01 Emniyet Genel Müdürlüğü
Güvenlik Hizmetleri Yatırımları” fonksiyonu altında yer alan yatırım
ödeneklerinden harcanmayan kısımları ertesi yıl bütçesinin aynı tertibine
devren ödenek kaydetmeye,
f) İlgili mevzuatı gereğince özel gelir kaydedilmek üzere tahsil edilen
tutarları, idare bütçelerinde söz konusu mevzuatta belirtilen amaçlar için
tertiplenen ödenekten kullandırmak üzere genel bütçenin (B) işaretli cetveline
gelir kaydetmeye ve bütçelenen ödenekten gelir gerçekleşmesine göre ilgili
tertiplere aktarma yapmaya, yılı içinde harcanmayan ödenekleri (2019 yılından
devredenler de dâhil) ertesi yıl bütçesine devren gelir ve ödenek kaydetmeye,
bu hükümler çerçevesinde yapılacak işlemlere ilişkin usul ve esaslar
belirlemeye,
Cumhurbaşkanı yetkilidir.
BAŞKAN
– Madde üzerinde gruplar adına ilk söz, İYİ PARTİ Grubu adına Adana
Milletvekili Sayın Mehmet Metanet Çulhaoğlu’na aittir. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA MEHMET METANET ÇULHAOĞLU (Adana) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nin 6’ncı
maddesi üzerinde İYİ PARTİ Grubu adına söz almış bulunuyorum. Heyetinizi
saygıyla selamlarım. 
Sayın
Başkan, değerli milletvekilleri; Merkezi Yönetim Bütçe Kanun Teklifi’nin 6’ncı
maddesinin (1) numaralı fıkrasının (a) bendiyle, bu kanunla verilen ödeneklerin
etkin ve verimli bir şekilde kullanılması amacıyla kamu idarelerinin yıl içinde
ortaya çıkabilecek ihtiyaç fazlası ödeneklerinin diğer kamu idarelerinin ödenek
ihtiyacının karşılanmasında kullanılmasını temin etmek veya ödeneklerin
öncelikli hizmetlerde kullanılmasını sağlamak üzere, genel bütçe ödeneklerinin
yüzde 10’unu aşmamak kaydıyla genel bütçe kapsamındaki kamu idareleri ile özel
bütçeli idarelerin bütçelerine konulan (01)’den (09)’a kadar olan ekonomik
kodlardaki ödenekleri kamu idareleri bütçeleri arasında veya Strateji ve Bütçe
Dairesi Başkanlığı bütçesinin yedek ödenek tertibine aktarmaya Cumhurbaşkanı
yetkili kılınmaktadır. Evet değerli arkadaşlarım, en önemlisi de bütün bunlara
ilişkin usul ve esasları da belirlemeye Sayın Cumhurbaşkanı yetkili kılınıyor.
Bakınız,
burada şu hususa dikkatlerinizi çekmek istiyorum: Demokrasinin olmazsa olmaz
kuralları vardır. Nedir bunlar? Yasama, yürütme ve yargı. Cumhurbaşkanlığı
hükûmet sistemi bu kuvvetler ayrılığı prensibini yerle yeksan etmiştir. Asıl
olan yasama, yürütme ve yargının birbirlerini dengelemesi ve denetlemesidir.
Zaten öncesinde de bütün yetkileri elinde bulunduran ve bu yetkileri sınırsız
kullanan Cumhurbaşkanı, 6’ncı maddeyle, bütün harcama ve ek ödenek harcama
yetkisini tek elde topluyor. Laf ola beri gele! Sanki bu yetkiyi kendisinden
habersiz ve izinsiz kullanan maliye bakanları vardı. Cumhurbaşkanı, yedek
ödeneği âdeta örtülü ödenek gibi dilediğince kullanacak; kurum ve kuruluşların
bütçelerine aktarma yetkisine sahip olacaktır. Bu bütçe ödeneklerinin yerinde
kullanılıp kullanılmadığını Meclisimizin verdiği yetkiyle, Sayıştay daha etkin
bir şekilde denetlemelidir, bundan iktidar kaçınmamalıdır.
Değerli
arkadaşlar, Sayıştay raporlarının birçok yerinde gördüğümüz üzere büyük Türk
milletinin parası, akıl almaz yöntemlerle, milletin emrinde kullanılacağı
yerde, yandaşlar lehine kullanılarak heba edilmiştir. Bunları ortaya çıkaran
birimin başındaki sorumlu başkan yardımcısı görevinden uzaklaştırıldı. Bununla
bitti mi? Hayır, bitmedi. Başkan yardımcısının görevden alınmasından hemen
sonra onun yanında belediyelerin denetlenmesinden sorumlu 15’inci daire başkanı
da görevinden alındı. O niye alındı görevinden? AK PARTİ iktidarının arpalığı
ve finansörü olan belediyelerdeki çarpık düzeni ve yandaş firmalarla yaptıkları
tüm kirli işlerin büyük bölümünü ortaya çıkarttığı için. Tabii, burada, gerçek
enflasyon rakamlarını açıklayan TÜİK Başkan Yardımcısının görevden alınması da
akıllara geliyor ister istemez. Yaptıkları hiçbir işte denetlenmek istemeyen,
“ben yaptım oldu” mantığıyla hareket edenlerin bu yollara başvurması
iktidarınız döneminde olağan bir hâl hâline geldi. 
Değerli
arkadaşlar, partili Cumhurbaşkanı ve partisi har vurup harman savuruyor ama
tasarrufu da vatandaşlarımızdan bekliyor. Siz “İtibardan tasarruf olmaz.”
diyerek saraylar yapıyorsunuz, şatafat içinde yaşıyorsunuz milletin parasıyla;
emeklerinin karşılığını bir türlü veremediğiniz işçimizin, memurumuzun,
emeklimizin de tasarruf etmesini istiyorsunuz. Verdiğiniz üç beş kuruşa da
“Gözünüze, dizinize dursun.” diyerek laf etmekten geri durmuyorsunuz.
Sayın
Başkan, değerli milletvekilleri; AK PARTİ iktidarı sayesinde milletimizin satın
alma gücü çok azaldı. Her açıkladığınız yeni ekonomi programında “Burası çok
önemli.” dediğiniz andan itibaren milletimiz “Eyvah, yine mi zamlar geliyor?”
diyerek kara kara düşünmeye başlıyor. Hiçbir ekonomik öngörünüz tutmadığı için
peşine bir yenisini ekliyorsunuz. Milletimiz, hâlen satın alma gücü açısından
Avrupa’yla kıyaslandığında son sıralardan bir türlü kurtulamıyor.
Devriiktidarınızda işsizlik rekorları kırıldı. Bütün oyunlarınıza rağmen enflasyon
canavarını da yenemiyorsunuz. Çarşı pazar yangın yeri, iş insanları ve
işletmeler konkordato ilan etmek durumunda kaldılar. Çiftçilerimiz girdi
maliyetleri yüzünden para kazanamıyorlar; bu, vatandaşlarımıza yansıyor ve
tarlada 50 kuruş, 1 lira olan patates ve soğanı 8 liraya, 12 liraya
vatandaşlarımız yemek zorunda kalıyor. Yandaş basın ve ekonomistler bile bu
sert düşüşler karşısında ne diyeceklerini bilemiyorlar. Bu krizleri
hükûmetleriniz döneminde defalarca yarattınız, milletimiz şimdiye kadar sinesine
çekti ama şimdi işler değişti, yandaşlarınız bile “Bu kadar kötü ekonomi
yönetimi olmaz.” demeye başladı. Yandaşlarınızı adaletsizce kalkındırmayı
bırakın artık; onlar zengin olurken milletimiz işine, aşına, ekmeğine, canına,
malına sahip çıkmaya çalışmaktadır. Milletimiz çocukları için gelecek
planlamaları yapmak istiyor, siz ise rüyalar âleminde yaşıyorsunuz. İş
insanları, istihdam yaratmak için, yatırım yapmak için hukuk devletinin mutlaka
inşa edilmesini istiyorlar. Gelecek kaygısı yaşayan öğrencilerimiz önlerini
görmek istiyorlar, okulları bitmeden “Nasıl işe gireceğim?” diye, daha
okurlarken kara kara düşünüyorlar. Okul bitince iş bulamadıkları için kredi
hacizleriyle karşı karşıya kalıyorlar. Gençlerimize ya iş bulun ya da kredi
borçlarını ödeyin. 
Evet,
değerli arkadaşlar, sorunları çözemiyorsunuz; milletimizin alın teriyle
verdikleri vergileri hazineye irat ettikten sonra onlar lehinde kullanacağınız
yerde sadece partililerinize ve yandaşlarınıza kullandırma alışkanlığından da
vazgeçemiyorsunuz.
Evet,
değerli arkadaşlar, çiftçilerimiz sıkıntı içerisinde. Adana’da özellikle
çiftçilik yapan vatandaşlarımız durmadan telefonlarla bize ulaşıyorlar. Bir
istekleri var, özellikle Tarım Kredi Kooperatiflerinin artık çiftçinin lehine
değil de aleyhine satış yapar duruma geldiklerini ifade ediyorlar. Bir
çiftçimiz Tarım Kredi Kooperatifinden gübreyi sorduğunu, aynı fabrikanın
ürettiği aynı gübreye Tarım Kredi Kooperatifinden aldığı kilo başı fiyatını
tutup yine aynı fabrikanın ürettiği aynı gübreyi tüccardan sorduğunda gübrenin
fiyatının 30 kuruş daha aşağı olduğunu ifade ederek Tarım Kredi
Kooperatiflerinin artık çiftçiye hizmet eden değil, çiftçiye pahalı mal satan
duruma geldiklerini ifade ediyor. Ayrıca, Tarım Kredi Kooperatiflerine olan
borçları müteselsilen birbirlerine kefil oldukları için hacizlerle karşı
karşıya geldiklerini, traktörlerinin haczedildiğini, tarlalarının artık satılma
durumuna geldiğini ifade etmekteler. Bunlara bir an önce çözüm bulunmasını,
aynı zamanda Ziraat Bankasına olan kredi borçlarının da ertelenmesini talep
etmekteler. 
Bunların
yerine getirilmesi için gerekli girişimlerde bulunmanızı sizlerden istirham
ediyor, heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Sayın Ali Muhittin Taşdoğan, Gaziantep
Milletvekili, buyurun. (MHP sıralarından alkışlar) 
MHP
GRUBU ADINA ALİ MUHİTTİN TAŞDOĞAN (Gaziantep) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nin “Aktarma,
ekleme, devir ve iptal işlemleri” başlıklı 6’ncı maddesi üzerinde Milliyetçi
Hareket Partisi Grubu adına söz almış bulunmaktayım. Bu vesileyle, bizleri
izleyen aziz Türk milletini ve Genel Kurulu saygıyla selamlıyorum. 
Madde
genel olarak incelendiğinde “Aktarma, ekleme, devir ve iptal işlemleri” başlığı
altında bu kanunla verilen ödeneklerin etkin ve verimli olarak kullanılması
amaçlanmış. Bu itibarla, ortaya çıkabilecek ihtiyaç fazlası ödeneklerin
öncelikli hizmetlerde kullanılmasını sağlamak amacıyla, diğer kamu idarelerinin
ihtiyacını karşılamak üzere devredilmesi konusunda kamu idareleri arasında
aktarma miktarlarını, şeklini ve yetki kullanımlarını tarif etmektedir. 
Kıymetli
milletvekilleri, kaynakların etkin ve verimli olarak kullanılmasıyla kamu
maliyesi alanında gerçekleşen sıkı mali disiplin uygulamaları, ekonominin
istikrara kavuşmasında ve sürdürülebilir bir makroekonomik dengenin varlığı
açısından değerlendirildiğinde, küresel, spekülatif atakların bertaraf edilmesi
açısından kıymetli bir enstrüman olmaktadır. 
Kamu
harcamalarındaki etkinlik artışı ekonomik istikrarın olmazsa olmazı kabul
edildiğinden, bütçe disiplinine katkısı, göründüğünden daha geniş etkiler
yaratmaktadır.
Kamu
idareleri için hazırlanan bütçenin kullanılacağı dönem içerisinde ortaya çıkabilecek
fazlalık veya tasarruf edilen miktarların bir başka kamu idaresinin ödenek
ihtiyacı için kullanılmasını temin etmek, bu ödeneklerin öncelikli hizmetlerin
karşılanabilmesinde, kullanılmasını sağlamak ve bunu etkin ve hızlı bir şekilde
gerçekleştirmek, aynı zamanda hizmet verimliliğini de artıracaktır. Verimlilik
artınca millî gelirin artması, beraberinde yatırımların ve tasarrufların
artması da beklenmelidir.
Gelir
artışının doğal bir sonucu olarak ortaya çıkan talep artışı, yatırımcıların
belirsizliklerden korunmasına da katkı sağlayacaktır. Nihai olarak döviz
kurlarındaki spekülatif ataklarda azalan millî gelirin tekrar yükselmesi
yatırımcıların performansına bağlı olduğundan, mali disiplinle oluşan
makroekonomik dengenin önemi daha da artmaktadır. 
Değerli
milletvekilleri, ödeneklerin bir kısmında fonksiyonel bir ayrım gözetmeksizin
ödenek aktarımlarının yapılması, kamu hizmetlerinin kesintiye uğramadan,
gecikme ve aksamalara meydan vermeden yürütülmesinde stratejik bir aşama olarak
kabul edilmelidir. Cumhurbaşkanlığı hükûmet sisteminin etkinliği, ekonomideki
istikrarın en önemli ayağını oluşturmaktadır. Hülasa, özetleyecek olursak madde
madde anlatılan aktarma, ekleme, devir işlemleri kamu kaynaklarının etkin,
verimli ve fonksiyonel olarak kullanılmasını açıklamaktadır. Bu durum, etkin ve
verimli bir yönetim anlayışı olan Cumhurbaşkanlığı hükûmet modelinin de bir
yansıması olarak görülmektedir.
Sayın
Başkan, değerli milletvekilleri; gelecek hafta bugün, 25 Aralıkta, Gaziantep’in
düşman işgalinden kurtuluşunun 98’inci yılını kutlayacağız. 100’üncü yılını da
inşallah Cumhurbaşkanlığının himayelerinde iki yıl sonra kutlayacağız. Kendi
cephanesini ve silahını yapan Gaziantepli, cephane bitince mavzer sesi çıkaran
“tak-takı”ları yapmıştır, Fransızlara mavzer sesi çıkararak korku salmıştır.
Dünya tarihinin en büyük savunma savaşlarından birini yaşayan Gaziantep ve
Gaziantepliler savunma sanayisini ve değerini en iyi bilen insanların
memleketidir. Bu nedenle, savunma sanayisinde dışa bağımlılığın azaltılması, yerli
ve millî teknolojinin envanterde yerini alması çabaları, içtenlikle
desteklediğimiz gelişmelerdir. Bilinmelidir ki, yüzde 100 yerli ve millî
savunma sanayisi vazgeçemeyeceğimiz millî hedeflerimizdendir. Her geçen gün,
savunma sanayisinde gurur duyduğumuz spesifik gelişmelere şahit olmaktayız.
Türkiye’deki
savunma sanayisinde faaliyet gösteren firmalara bakıldığında ağırlıklı olarak
İstanbul, Kocaeli ve büyük çoğunluğunun da Ankara’da yer aldığı açıkça
görülmektedir. Gaziantep, gelişmiş sanayi altyapısı, kalifiye eleman
kapasitesiyle savunma sanayimizin ürün yapabilecek kabiliyete sahip en gözde
şehri konumundadır. Zira bunun en bariz göstergesi olarak yeni oluşturulan 127
bin metrekare alanda kurulacak organize sanayi bölgesi savunma sanayisi özel
bölgesi için arazi tahsisi yapılmıştır. 
Sayın
milletvekilleri, savunma sanayisinin farklı ürün ve altyapı gücüne sahip olan
şehirlerin arzulanan inovasyon hedefini kolaylaştıracağı düşünülmektedir.
Yeniden vurgulamakta yarar gördüğüm konu ise Gaziantep’in geleneksel ihracat
altyapısı ile savunma sanayisinin kesişmesi sonucu ortaya çıkabilecek yüksek
inovasyon kapasitesidir. Savunma sanayisinde çözüm ortağı olmaya hazır olan
Gaziantep sanayisinin bu potansiyeli mutlaka dikkate alınmalı ve geleneksel
sanayi ürün ihracatından ileri teknoloji ihracatına geçmek için Gaziantep’in
sanayicisinin çabaları desteklenmelidir. Savunma sanayisine üretim yapan
ASELSAN, ROKETSAN, HAVELSAN gibi vakıf şirketleri ile ilimiz savunma sanayisine
yönelik ortak bir şirket ve üretim planlaması yapılmalıdır. Tahsis edilen
arazide savunma sanayisinin gelişimi amacıyla mühendislik ve danışmanlık
merkezi oluşturulmalıdır. ASELSAN’ın deneyim ve bilgi birikimlerinden
faydalanılarak ilimize, savunma sanayisinin eğitimli eleman ihtiyacını karşılamak
amacıyla ASELSAN mesleki ve teknik Anadolu lisesi mutlaka kurulmalıdır. Başta
Gaziantep’teki kamu bürokrasisi yöneticileri olmak üzere yerel yönetim,
sanayici, müteşebbis, odalar ve esnaf birlikleri savunma sanayisine ve
başarısına odaklanmıştır. Herkes bu millî konu için elini taşın altına koymaya
hazırdır. Şehrimizin inandığı bu çok değerli motivasyon kıymetli bir takdiri
hak etmektedir. 
Kıymetli
milletvekilleri, bir diğer konumuz ise Gaziantep’te uygulanan teşviklerdir.
Ülkemizde Sosyoekonomik Gelişmişlik Endeksi temelinde 6 bölge tespit edilerek
teşvik politikaları farklılaştırılmıştır. Gelişmişlik Endeksi’nin komşu illere
göre daha yüksek olması sebebiyle Gaziantep 3’üncü bölge teşviklerinden
yararlanır hâle gelmiştir. 2011 yılında illerin sosyoekonomik gelişmişlik
düzeyi verileri sonucunda oluşan bu sıralama, 2013 yılından itibaren artarak
devam eden nüfusun yaklaşık yüzde 24’ünü oluşturan Suriyeli sığınmacıların
Gaziantep’te yarattığı sosyoekonomik değişim şehrimizin iktisadi dengesini
olumsuz etkilemiştir. Sosyoekonomik Gelişmişlik Endeksi hesaplanırken ilin
demografik özellikleri, nüfus yoğunluğu ve net göç hızı önemli göstergelerdir.
2011 yılındaki nüfus durumu ile 2019 yılındaki durum arasında olağanüstü
farklar bulunmaktadır. Bu göstergelerden 2019 yılı itibarıyla Suriyeli
sığınmacıların nüfus ve istihdam oranı içindeki payı ve kayıt dışı istihdam
sorunları dikkate alındığında bu konuda 2011 yılındaki koşulların çoktan
aşılmış olduğu açıkça gözükmektedir.
Sayın
milletvekilleri, bu örnekleri çoğaltabileceğimiz 61 gösterge kullanılarak
yapılan Sosyoekonomik Gelişmişlik Endeksi ve buna bağlı olarak hazırlanan 6
farklı teşvik bölgesinin 2019 yılı itibarıyla Gaziantep için geçerliliği
tartışmalı hâle gelmiştir. Dolayısıyla Suriyeli sığınmacının varlığını da
dikkate alarak Gaziantep’in teşvik bölgeleri sıralaması dışında istisna
teşviklere ihtiyacı olduğu inkâr edilemeyecek bir gerçektir. Aynı problemleri
yaşayan komşu illerin farklı değerlendirilmeleri ve daha geniş kapsamda
teşviklerden yararlanmasına rağmen sosyoekonomik gelişmişliği nedeniyle âdeta
cezalandırılan Gaziantep’in varlığının Türkiye açısından bir kayıp olduğu kabul
edilmelidir. Teşvik sistemi, ileride olanı geriye düşürmek için değil ileride
olanın mevcut durumunun devam ettirilebilmesi için kullanılmalıdır. Bu kapsamda
Gaziantep’teki işletmelerin ve iş insanlarının taleplerini dikkate alarak
istisnai bir teşvik paketinin hazırlanmasına şiddetle ihtiyaç duyulmaktadır. 
Sayın
milletvekilleri, başta Gaziantep olmak üzere Türkiye’nin birçok il ve ilçesinde
yaklaşık 200 bin kişinin ekmek kapısı olan Antep fıstığı, tarımsal ürün
destekleme programının dışında bırakılmıştır. Üreticiler ve bu alanda faaliyet
gösteren işletmeler ekonomik açıdan zorluklar yaşamaktadır. Sektörün başlıca
meseleleri arasında yer alan kayıt dışılık, fiyat istikrarsızlığı, üretim ve
pazarlamada yaşanan teknik sorunlar Antep fıstığının geleceği açısından büyük
sorun teşkil etmektedir. Bu sebeple fındıkta olduğu gibi dekar başına 160 TL
alan bazlı gelir desteğini veya kilo başına 2 TL ürün desteğini hak etmektedir.
Kaldı ki ürüne prim desteği neticesinde kayıt dışılığın ortadan kalkmasıyla
devletimiz, yaptığı harcamaların karşılığını stopaj ve BAĞ-KUR primleri
üzerinden fazlasıyla alabilmektedir. Birçok ürüne devlet teşvik vermektedir.
Türkiye’nin bir markası hâline gelen Antep fıstığına teşviğin verilmemesi
sektörün sorunlarını çözümsüz bırakmakta ve Türk ekonomisine de büyük zararlar
vermektedir.
Gaziantep
gibi “gazi” olan Gazi Meclisimizi saygıyla selamlarım. (MHP sıralarından
alkışlar) 
BAŞKAN
– Halkların Demokratik Partisi Grubu adına Sayın Ebrü Günay, Mardin
Milletvekili. (HDP sıralarından alkışlar) 
HDP
GRUBU ADINA EBRÜ GÜNAY (Mardin) – Sayın Başkan, değerli milletvekilleri; TÜİK,
Türkiye genelinde işsizlik rakamlarının temmuz-ağustos-eylül aylarını kapsayan
ağustos döneminde yüzde 14’e yükseldiğini açıklamıştır. Bu da işsiz sayısında
geçen yıla oranla 980 bin kişilik bir artış olduğu anlamına gelmektedir.
Böylece işsiz sayısı 4 milyon 650 bin kişi olmuştur. Bu işsizlik oranları
yaşamakta olduğumuz ekonomik krizin göstergesidir, dibe vurmadır. 
“Bu
yeni sistemde istikrar kalıcı hâle gelecek, hızlı karar, gecikmeyen icraat ve
etkili ekonomik büyüme ivme kazanacaktır.” denilerek girilen başkanlık
sistemiyle, aslında ekonomimiz son bir hızla dibe doğru ilerlemiştir. 
Her
alanda olduğu gibi işsizlik bile Türkiye’de eşitsiz dağılmış durumda. 2018
yılında yüzde 29,6’yla en yüksek işsizlik oranı Van, Bitlis, Muş ve Hakkâri’de
görülmüştür. Yine 2018 TÜİK verilerine göre en düşük gelir Van, Muş, Bitlis,
Hakkâri, Mardin, Batman, Şırnak, Siirt, Urfa ve Diyarbakır illerinde
görülmüştür. Elbette bunun bir rastlantı olmadığını biliyoruz. Sosyolojik
olarak Kürtler çok ciddi işsizlik, yoksulluk yaşamaktadırlar. Halkın büyük bir
kesimi en temel ihtiyaçlarını dahi karşılayamaz durumda. Kürt coğrafyası bu
anlamda yoksulluk coğrafyasına dönüştürülmüştür. İnsanın aklına, AKP’nin
iktidara gelirken verdiği gelir dağılımındaki adaletsizliği ortadan kaldırma,
bölgedeki işsizlik ve yoksulluğu sona erdirme vaatleri, şatafatlı projeler,
proje açılışları geliyor. Bugün geldiğimiz noktada ise gelir dağılımındaki
adaletsizlik Edirne’den Kars’a ilmek ilmek yol olur hatta uzar da uzar, sonu
gelmez. 
Güvenlik
meselesinde hızlı, seri işleyen mekanizma, örneğin mesele bir hastane açmak
olduğunda süreyi on yıla kadar uzatabiliyor. Bir büyükşehir olan Mardin’in hâlâ
bir araştırma hastanesi yok mesela. Yatırım yapma konusunda her zaman isteksiz
olan iktidarlar mesele cezaevi açmak olduğunda, yüksek yüksek güvenlikli
cezaevleri ve kampüsleri çok hızlıca açabilmiş durumdalar. 
Trajikomik
bir örnek vereyim: Erciş Şeker Fabrikasının temeli 1964’te atılmış ancak
açılışı 1989’da yapılmıştır. Fabrikanın temelinin atıldığı gün görevlendirilen
bekçi, fabrikanın açılışının yapıldığı yıl emekli olmuştur. Yani aslında, bekçi
yirmi beş yıl boyunca bir temeli korumuştur, sağ olsun. 
Yapılan
hiçbir yatırım olmadı mı? Elbette oldu. Örneğin GAP bu konuda önemli bir
adımdı. Ancak istatistiklere baktığımızda GAP, Türkiye sıralamasında daha çok
gerilemiş ve bölge ile iller arasındaki gelişmişlik farkını giderme hedefi tam
tersine dönüşmüştür. GAP’la hissedilir oranda iş alanları yaratılmamış,
işsizlikte artış olmuştur. Bir de Ilısu Barajı var ki “yatırım” denilerek
tarihin yok edildiği, Hasankeyf’in tarumar edildiği bir yıkım projesine
dönüşmüştür. 
Değerli
milletvekilleri, yerel demokrasinin gelişip uygulandığı temel mekanizma
belediyeler ve belediye meclisleridir. Bir kenti yönetecek, bir kent hakkında
kararlar alacak ve daha önemlisi, bunu Meclis kararıyla işletecek yegâne
alandır belediyeler ama maalesef ki kayyum rejimi bu alana da doğrudan müdahale
ediyor. Nasıl mı? İllerde merkezî hükûmeti temsilen bulunan valiler, mülki
amirler olarak idari alanlarda son derece söz sahibiler; birçok konuda karar
alma, yasaklama yetkilerine sahipler; öyle ki yasaları dahi görmezden gelecek
kadar yetkililer. Mesela, 2911 sayılı Yasa’ya rağmen gösteri ve yürüyüşleri
önceden izne tabi tutacak kadar yetkililer; canlarının istediğine göre,
keyiflerince, sürekli yasaklayacak kadar yetkiye sahipler. Aynı valileri,
yetmiyor, bir de kayyum olarak atıyorsunuz. Bu kayyum valiler, vatandaşların oy
vererek seçtiği makamları gasbedip bir kentin yol, su, imar gibi insanların
hayatlarına doğrudan etki edecek alanlar hakkında tek başlarına karar alma
yetkilerine sahip oluyorlar. Kayyum valilerin o gasbettikleri belediye
makamlarına gelince yaptıkları ilk iş belediye meclislerini lağvetmek oluyor.
Dolayısıyla vatandaşın oy vererek seçtiği, kente dair karar alma yetkisiyle
yetkilendirdikleri meclisleri feshediyorlar ve daha önemlisi, kendilerini
denetleyecek denetleme mekanizmasını ortadan kaldırıyorlar. Belediyelerimize
kayyum atanmasıyla birlikte kayyumların belediye meclislerini feshetmeleri
sonucunda, yerel karar alma organları olan belediye meclislerimiz
işlevsizleştirilmiş, belediye meclis üyelerinin iradeleri gasbedilmiştir;
yetmemiş, belediyelerin AKP’de olduğu birçok yerde belediye meclis üyelerimize
dahi kayyum atanmıştır. Bu durumda, belediye meclislerimizde sadece HDP’li
üyelerin değil, diğer partilerden seçilen meclis üyelerinin de iradesi aslında
yok sayılıyor. Şu ana kadar toplamda 493 belediye meclis üyesinin iradesi
gasbedilmiştir. Yani aslında, bu durumda, kayyum atanan her ilde bir merkezî
tek adamlık sistemi oluşuyor ki bu da valide vücut buluyor. 
Değerli
arkadaşlar, Diyarbakır’da 91, Van’da 70, Mardin’de 53 belediye meclis üyemiz şu
an görev yapamıyor. Ben, daha detaylandırıp Mardin’den size örnek vereyim:
Mardin Büyükşehir Belediyesi 484.657 seçmen oy kullanarak seçildi, 53 belediye
meclis üyesi seçildi; bu üyelerden 32’si HDP’li, 20’si AKP’li, 1’i Saadet
Partili. Aslında, bunlar 484.657 seçmenin temsilcisi durumundaydılar ama
maalesef bu meclis şu an toplanamıyor ve Mardin’deki halkın seçme hakkı gasbedilmiş
durumda. Öyle ki Mardin Büyükşehir Belediyesinin internet sitesine
girdiğinizde, sayfada kayyumdan başka kimsenin fotoğrafı yok; onu geçtim,
seçilmiş belediye meclis üyelerinin isimleri, resimleri, sayıları dahi yok. 
Kayyum
uygulaması açıkça Anayasa’ya aykırılık teşkil eder ki bu uygulama anayasal bir
suç. 
BEKİR
KUVVET ERİM (Aydın) – Anayasa’ya göre... 
EBRÜ
GÜNAY (Devamla) - Anayasa’nın 127’nci maddesi çok açık hüküm ifade ediyor. 
BEKİR
KUVVET ERİM (Aydın) – Son fıkra…
EBRÜ
GÜNAY (Devamla) – Mahallî idarelerin seçilmiş organlarının, sadece görevleriyle
ilgili bir suç sebebiyle haklarında soruşturma ve kovuşturma açılması hâlinde
geçici bir tedbir olarak görevden uzaklaştırılabileceği düzenlenmiştir. Kısaca,
görevden uzaklaştırma için belediye başkanı hakkında öncelikle bir soruşturma
veya kovuşturma açılmalı ve bu soruşturma veya kovuşturma, göreviyle ilgili bir
suç nedeniyle açılmış bulunmalıdır. Bu hâlde bile görevden uzaklaştırma
tedbirine başvurulması zorunlu değildir, ihtiyaridir. 
2016
yılından beri devam eden kayyum atamaları, Kürtlerin yerel deneyimlerine,
kazanımlarına ve pratiklerine büyük bir siyasi darbedir. Kayyum atamalarına
bağlı olarak, 15 bine yakın işçi ve memur, 300’e yakın muhtar ihraç edilmiştir.
Belediye eş başkanlarımız, yüzlerce meclis üyemiz hepinizin bildiği gibi
tutuklanmıştır. Hepinizin bildiği ama kulaklarınızı kapadığınız gerçek şu ki
kayyumlar lüks, israf ve yoksulluğun temsili olmuş durumdalar; özel banyolardan
at çiftliklerine, fincan takımlarından kadayıflara ve çerezlere milyonlarca
lira harcamışlar. Mardin Büyükşehir Belediyesine atanan kayyum ilk dönemde,
Mardin’de 1 milyar TL borç bırakmıştır; bakanlara 600 bin TL tutarında telkâri
gümüş hediye etmiştir; kuruyemiş ve kahve alımı için 164.550 TL harcamıştır. 6 milyon
geliri olan MARSU 620 milyon TL borçlandırılmıştır. Kamuoyuna yansımış bunlar;
faturalar, belgeler orada duruyor.
Bugün,
iki gündür basında tartışılan bir konuyu hatırlatmak istiyorum: Kızıltepe
Belediyesine atanan kayyum Kızıltepe Belediyespor’a yapılan yardımı kesiyor ve
gerekçe şu: “Sporcular, PKK dağ kadrosundadır.” Yani, aslında bahane bulmakta,
yaratmakta sınır tanımıyor artık kayyumlar çünkü amaç, vatandaşın sosyal,
kültürel, sporsal faaliyetlerini engellemek ve bu gelirleri kendi yandaşlarına
vermektir; başka bir izahatı yok bunun. 
Değerli
arkadaşlar, geçtiğimiz günlerde Altın Kentler Platformu tarafından düzenlenen
Altın Şehir Ödülleri’nde, tüm bu borçlanmayı yapan, Mardin’de 2 TL olan içme
suyunun litresini 6,25 TL’ye çıkaran, elektriklerin ve suyun sürekli
kesilmesine sebep olan, işlek caddeleri güvenlik gerekçesiyle kapatan ve
esnafın iş yapmasını engelleyen Vali kayyum Mustafa Yaman’ı yılın valisi
seçmiştir. Açıkçası, bize göre de yılın en başarılı valisi çünkü bu kadar borcu
ve israfı yapmak için özel bir çaba gerekiyor, özel bir çalışma azmi gerekiyor!
Vali bunları iyi yapmış! Ben de buradan kendisini kutluyorum bu konuda! 
Değerli
arkadaşlar, kayyum, Türkiye’de demokrasinin ayaklar altına alındığının açık,
net göstergesi ve sistematik bir hâlidir. Bugün, Türkiye, tek partili döneminin
dahi gerisine gidilmiş bir dönemi yaşamakta. Söz konusu Kürtler olunca kendi
kanunlarımızı bile çiğneyen bir iktidar gerçekliği var. Egemenliğin kayıtsız
şartsız milletin olduğu Türkiye’de söz konusu Kürtler olduğunda şartlar,
“ama”lar “fakat”lar devreye girer ki bu bize kazandırmaz. 
Teşekkürler.
(HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Muharrem Erkek, Çanakkale
Milletvekili. (CHP sıralarından alkışlar) 
CHP
GRUBU ADINA MUHARREM ERKEK (Çanakkale) - Teşekkür ederim.
Sayın
Başkan, değerli milletvekilleri; yüce Meclisi saygıyla selamlıyorum. 
Dün
gece geç saatlerde, saat iki buçuk üç sularında, Artvin Milletvekilimiz Sayın
Uğur Bayraktutan, Amerikan Kongresinde alınan kararlarla ilgili Sayın Fuat
Oktay’a önemli bir soru sordu, üzüldüğü için sordu. Fuat Oktay, çok soyut
cevaplar verdiği gibi “Siz beni sınava çekecek, siz bana soru sorabilecek bir
kişi değilsiniz.” dedi, bir milletvekiline. 
MELİHA
AKYOL (Yalova) – Yok be! 
MUHARREM
ERKEK (Devamla) – Evet, aynen öyle söyledi. 
ORHAN
SARIBAL (Bursa) – Halt etmiş, halt etmiş! 
ENGİN
ÖZKOÇ (Sakarya) – “Muhatabım değil…”
UĞUR
BAYRAKTUTAN (Artvin) – Tutanaklar var bende. 
BAŞKAN
– Arkadaşlar, yavaş biraz lütfen. 
MUHARREM
ERKEK (Devamla) – Sayın Fuat Oktay, Cumhurbaşkanı tarafından atanmış en üst
düzey kamu görevlisi, yürütmeyi temsil ediyor. Yasama organı üyesi olarak biz
milletvekilleri, yürütmeye sınav da yapabiliriz, soru da sorabiliriz, en ağır
eleştirileri de yapabiliriz, sorgulayabiliriz de. Kuvvetler ayrılığının olduğu
sistemlerde tabii bu mümkün ama Sayın Oktay haklı, atanmış en üst düzey kamu
görevlisi olarak yürütmeyi temsilen, Sayın Cumhurbaşkanı da bu Mecliste 1’inci
partinin Genel Başkanı, partisi, onun talimatları dışında hareket edebilir mi,
mümkün mü, partisinin Genel Başkanı. Yani bütçeyi yürütme sunuyor, yürütme
onaylıyor, Fuat Oktay, onun için rahat. Niye hesap versin ki Meclise,
milletvekillerine; niye muhatap alsın ki? (CHP ve İYİ PARTİ sıralarından
alkışlar) Sayın Fuat Oktay’ın ve bazı bakanların buradan Meclise,
milletvekillerine, muhalefete parmak sallayarak konuşmalarını gördük.
Muhalefeti eleştirdiler sürekli. Muhalefet yönetmiyor, Türkiye’yi değerli
milletvekilleri. Türkiye’nin yaşadığı bu acılardan kim sorumlu? Sayın Fuat
Oktay’ın, yürütmenin buraya gelip özür dilemesi lazım milletten, özür dilemesi
lazım. 
Bakın,
dün Çorum’da 2 genç insan işsizlik sebebiyle intihar etti; biri 29 yaşında,
biri 33 yaşında. Kızıyla eşini, babasına teslim edip evde kendisini asıyor.
Neden? Bir de not yazmış “Kızım seni çok seviyorum. Özür dilerim.” diye. Sizin
gelip burada, milletten özür dilemeniz lazım, özür dilemeniz. (CHP ve İYİ PARTİ
sıralarından alkışlar) İnsanlar yaşamlarına son veriyor, aileleriyle birlikte,
bunun sorumlusu kim? Muhalefet mi? Bunun sorumlusu kim, Türkiye’yi kim
yönetiyor? 
Çorlu
tren kazasını takip edin, yürütme olarak. 4 gariban sanık olmuş orada, gerçek
sorumlular nerede? O hayatını kaybeden 25 kişinin ailelerinden, yaralananlardan
özür dileyin. Özür dileyin, yürütme olarak, hükûmet olarak. Bir dede, çığlık
içerisinde anlattı, dinleyin onu lütfen: “Sayın Cumhurbaşkanı torununu kucağına
alıp sevebiliyor. Benim torunumu ikiye yarılmış, çuval gibi diktiler.” dedi.
Dinlediniz mi onları mahkemede? Özür dileyin bu insanlardan, “Adalet bekliyor
o.” dedi, “Adalet.” Niye gerçek sorumlular orada sanık değil? Neden, neden?
Çünkü, adaleti çürüttünüz. Devletin temeli olan adaleti çürüttünüz. 
Atanamayan
öğretmenlerden özür dileyin, işsizlerden, asgari ücretle çalışanlardan özür
dileyin hükûmet olarak burada muhalefete parmak sallayacağınıza; sizin
göreviniz bu. Cumhuriyet tarihi rekorunu kırdınız, genç işsizlik eylül ayında
yüzde 27; 1 milyon 250 bin üniversite mezunu işsiz. Bu tabloyu yaratan kim
değerli milletvekilleri, bu tabloyu yaratan kim? Siz ne yapıyorsunuz? 
Şimdi,
Ziraat Bankası yandaş bir simit şirketinin yüzde 51 hissesini alıyor; 500
milyon dolar, milletin parası. Siz herhâlde simitçiler ile çiftçileri
karıştırdınız. Ziraat Bankasının görevi çiftçiyi kurtarmak, simitçiyi değil;
çiftçiyi kurtarmak, çiftçiye destek vermek. (CHP sıralarından alkışlar) Ya,
çiftçi elektrik borcunu ödeyemediği için cezaevine giriyor, borç batağında,
icra dosyaları var. 17-25 Aralık haftasındayız. Ziraat Bankasının görevi çiftçi
için çalışmak, Halk Bankasının görevi de esnaf için çalışmak değerli
milletvekilleri; yandaş şirketleri kurtarmak değil, enerji ve inşaat sektörüne
batık krediler vermek değil. BDDK’nin bankalara yazdığı yazıyı biliyorsunuz; 46
milyar lira -eski parayla 46 katrilyon- kredi enerji ve inşaat sektöründe
battı. Kimin parası bunlar? Kamu bankalarından siz kimin parasını
aktarıyorsunuz bu şirketlere? Milletin parasını. Bunları anlatın siz yürütme
olarak, Hükûmet olarak bunların hesabını verin Parlamentoya. 
Bütçe;
hani bütçeyi konuşuyoruz ya, asgari ücretlinin bütçesine bakalım: Brüt ücret
2.558 lira, değil mi? 2.558 lira. Tam 538 lira vergi kesiyorsunuz asgari
ücretliden, 538 lira; yüzde 20’nin üzerinde. Doğrudan kesiliyor, ne kalıyor?
2.020 lira. 8 milyon asgari ücretliden özür dileyin ya, özür dileyin çünkü
açlık sınırının altında yaşıyorlar, açlık sınırının. Ev kirası, çocuğunu nasıl
okutacak… Kırmızı et girmiyor evlere, kırmızı et. Her 3 çocuktan 1’i şiddetli
yoksulluk çekiyor. Ya, bunları anlatın muhalefete bağıracağınıza. Nasıl bir
yürütme, nasıl bir Hükûmet bu anlamak mümkün değil? Pırlantadan, elmastan,
yattan vergi almayanlar asgari ücretten yüzde 20 vergi alıyor. (CHP
sıralarından alkışlar) Ne güzel ya, ne güzel Hükûmet! Bu memlekette,
çalışanların yüzde 40’ı asgari ücretli ya da asgari ücretin altında ücret
alıyor değerli milletvekilleri; milyonlarca aile açlık ve yoksulluk sınırı
altında yaşıyor, bunları çözmemiz lazım. Ama tabii, Fuat Oktay da herhâlde
sarayda çalışa çalışa -bu, sarayın bir özelliği herhâlde- bir kibir abidesi
olmuş. Ya, 1.100 odalı sarayda oturanlar 1 göz odada oturan garibanın derdini
çözebilir mi? Mesele bu. Sarayda çalışanlar da bir kibir abidesi oluşmuş,
yalnızca damatta değil. Parlamentoya verilen cevaba bakın: “Sen benim muhatabım
değilsin.” Ama bütün bunların sorumlusu, sistem. Çünkü 16 Nisan 2017 tarihinde
biz parlamenter sistemden başkanlık sistemine geçmedik, monokrasiye geçtik.
Hani diyorsunuz ya, bu sistemi övenler “Bu sisteme geçmeden önce 16’ıncı büyük
ekonomiydik.” 16’ıncı büyük ekonomi. Şimdi 19’uncu büyük ekonomiyiz, G20’den
düşeceğiz. Bu gerçekleri lütfen görün. 
Ethem
Sancak televizyonda -çok konuşulduğu için giriyorum bu konulara, Meclis’te de
çok konuşuluyor- diyor ki, aynen böyle: “TMSF’den, devletten 200 milyon dolara
aldım BMC’yi -kendi anlatıyor, daha geçen gün- yarısını 300 milyon dolara
Katarlılara sattım. Şimdi de yirmi beş yıllığına o Tank Palet Fabrikasının
işletmesini devraldık.” İhale nerede? Devlete ne kadar ödenecek? Hiç bunlar
yok.
NECİP
NASIR (İzmir) – Çarpıtıyorsun.
MUHARREM
ERKEK (Devamla) - Bu nasıl bir sistem; nasıl bir sistem bu? Şimdi, Katarlılar
işin içinde, Katar ailesi nerede? Doğu Akdeniz’de bizim karşımızda. Katar’ı
-Katar ciddi bir devlet değil- emir ve ailesi yönetiyor. Güney Kıbrıs Rum
Yönetimi’nin Doğu Akdeniz’de araştırma yaptırdığı şirketlerin ortağı Katar
ailesi. Siz onlara peşkeş çekiyorsunuz, vatan topraklarını, silah fabrikasını.
Olur mu hiç böyle bir şey değerli milletvekilleri? 
Başka
bir şey söyleyeyim: Soruyoruz ya, bu yatırımların maliyetleri neyse Meclise
hesap verin, kimse vermiyor. Ama ulaştırma uzmanlarının hazırladığı raporlardan
çıkardık. Bir tane örnek vereceğim: Üçüncü köprünün maliyeti, 127 kilometre
yolla birlikte, 2,3 milyar dolar. Bizim rakamlarımız değil bunlar, uzmanların
rakamları; 2,3 milyar dolar. 2026’da konsorsiyuma ödenecek para ne kadar? Geçiş
ücreti, artı, garantiler dâhil 10 milyar dolar; 2026’da 10 milyar dolar. Böyle
bir kazanç nerede var? Nerede var böyle bir keyfîlik, hukuksuzluk? Milletin
parası çünkü. “140 bin geçecek.” demişsiniz, 40 bin geçiyor. Millet ödüyor,
millet yüzde 75’ini neredeyse. Siz bütçeden milletin parasını nasıl
dağıtıyorsunuz yandaşlara? Nasıl yapabiliyorsunuz? Nasıl vicdanınız rahat?
Böyle bir şey olabilir mi? 
Son
kez Kanal İstanbul’a değineceğim, Çevre ve Şehircilik Bakanı da burada. Başvuru
aşamasında basına da yansıdı, dosyaya sunulan raporlar var. Devlet Hava
Meydanları İşletmesinin raporu “Bu proje olamaz.” diyor “Yeni İstanbul
Havalimanı kullanılamaz hâle gelir.” diyor; raporda var, yazılı. Sonra tabii,
bu raporlar değiştirildi, değiştirildi. Baskıya bakın bürokrasinin üzerindeki!
Daha sonra, Orman ve Su İşleri Bakanlığı -o zaman adı Orman ve Su İşleri
Bakanlığı- 20 Nisan 2018’de başvuru dosyasına sunmuş, diyor ki…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın…
MUHARREM
ERKEK (Devamla) – “Terkos Gölü, Yıldız Dağları’ndan gelen sular, ondan sonra
Sazlıdere Barajı; toplam 427 milyon metreküp içme suyu elden çıkacak.” diyor ve
“Yakınlarda da başka içme suyu kaynağımız yok.” diyor. Belki siz çok mutlu
olursunuz tabii içme suyu kalmazsa, İstanbul’u İmamoğlu yönettiği için. 
Ya,
bir referandum yapın; açık, demokratik olun; bakalım, İstanbul bunu istiyor mu
istemiyor mu? 
Bu
raporlar nasıl değiştirildi? Hangi baskılarla değiştirildi? Bu bürokratlara ne
oldu? Size raporları vereyim okuyun; devletin bakanlıklarının, uzmanlarının
raporları. Nasıl değiştirildi bunlar? Şimdi ÇED süreci devam ediyor.
Sayın
Bakan, Kaz Dağları çığlık atıyor, Balıkesir ve Çanakkale’de siyanürlü altın
madenciliği ve termik santrallere “Dur!” deyin. Çığlık atıyor Kaz Dağları;
bütün dünya duydu, bu iktidar duymuyor. Ya, bu siyanürden kurtarın şu doğayı
ama en önemlisi, siz bu memlekette adalete siyanür içirttiniz, adalete! (CHP
sıralarından alkışlar) Asıl sorun bu. 
(Mikrofon
otomatik cihaz tarafından kapatıldı) 
BAŞKAN
– Sayın Erkek, teşekkür ediyorum. 
MUHARREM
ERKEK (Devamla) – Tamamlıyorum, bitirdim zaten. 
Bütçenin
2/3’ü dolaylı vergi, 139 milyar 2020’de faiz ödemesi var, faiz. Onun için bu
bütçe halkın bütçesi değil. Onun için bu bütçeye “hayır” diyeceğiz. 
Yüce
Meclisi saygıyla selamlıyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım… 
BAŞKAN
– Sayın Akbaşoğlu, buyurun lütfen.
IV.- AÇIKLAMALAR (Devam)
10.- Çankırı Milletvekili Muhammet Emin Akbaşoğlu’nun, Çanakkale
Milletvekili Muharrem Erkek’in 129 sıra sayılı 2020 Yılı Bütçe Kanun
Teklifi’nin 6’ncı maddesi üzerinde CHP Grubu adına yaptığı konuşmasındaki bazı
ifadelerine, Cumhurbaşkanı Yardımcısı Fuat Oktay’ın sözlerinin bağlamından
koparıldığına ve tam demokrasiye geçildiğine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim, Sayın Başkanım. 
Şimdi
deveye sormuşlar: “Niye boynun eğri?” “Nerem doğru ki!” demiş. Ben neresini
düzelteyim. 
BURCU
KÖKSAL (Afyonkarahisar) – Tam size göre.
MUHAMMET
EMİN AKBAŞOĞLU (Çankırı) – Çünkü 7-8 başlık altında birçok gerçek dışı beyanda
bulunuldu 
MUHARREM
ERKEK (Çanakkale) – Hepsi gerçek Sayın Grup Başkan Vekili, hepsi gerçek.
MUHAMMET
EMİN AKBAŞOĞLU (Çankırı) - Ancak burada en önemlisi, “Vatan topraklarını ve
silah fabrikalarını peşkeş çekiyorsunuz.” ithamında bulunuldu. 
MUHARREM
ERKEK (Çanakkale) – Hepsinin belgelerini verebilirim.
MUHAMMET
EMİN AKBAŞOĞLU (Çankırı) - “Vatan topraklarını ve silah fabrikalarını peşkeş
çekiyorsunuz.” 
MUHARREM
ERKEK (Çanakkale) – Evet.
MUHAMMET
EMİN AKBAŞOĞLU (Çankırı) – Bakın, bu külliyen iftiradır, bunu aynen iade
ediyorum, aynen. 
Sonuç
itibarıyla, Fuat Oktay Bey’le ilgili de söylenen sözler bağlamından kopartılarak
sunulmuştur. Fuat Oktay Bey’in söylediklerine, tutanaklarına hep beraber
bakabiliriz, böyle bir şey söz konusu değildir. Sonuçta, bağlamından
kopartılarak Fuat Oktay’a yamanmaya çalışılan şey… 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – …kendi arzu ettikleri sözleri söyleyebilmek için
ancak bir gerekçe teşkil etmek üzere uydurulmuş sözlerdir. Yürütmeye siyasi
olarak eleştiri getirenler, yürütmenin de siyasi cevaplarına muhatap olurlar.
Demokrasiden niye kaçıyorsunuz? Çıkarsınız sizde kendi kanaatlerinizi, kendi
düşüncelerinizi ortaya koyarsınız. 
Bunun
dışında Ziraat Bankamız çiftçilere, Halk Bankamız esnaflarımıza yürekten
çalışıyor, gönülden çalışıyor, onların hayatlarını kolaylaştırmak için çalışıyor.
Sistemle ilgili de monokrasiye değil, egemenliğin kayıtsız şartsız millete ait
olduğu sisteme, tam demokrasiye geçilmiştir, doğrudan demokrasiye geçilmiştir.
Bu sistemde bundan sonra yürütmeyi de yasamayı da doğrudan belirleyen millet
olacaktır, vesayet odaklarına paydos denilmiştir.
Teşekkür
ediyorum. 
BAŞKAN
– Teşekkür ediyorum. 
Değerli
arkadaşlar, şahsı adına…
ENGİN
ÖZKOÇ (Sakarya) – Sayın Başkan…
BAŞKAN
- Sayın Özkoç…
ENGİN
ÖZKOÇ (Sakarya) – Müsaade ederseniz, konuşmacıya, Grup Başkan Vekiline cevap
vermek istiyorum. 
BAŞKAN
– Bir şey söylemedi Sayın Grup Başkan Vekili ama…
ENGİN
ÖZKOÇ (Sakarya) – Bize söyledikleri gerçekten ağır geliyor, tabii siz nasıl
değerlendirirsiniz bilmiyorum.
BAŞKAN
– Bilmiyorum…
“Söylenenleri
iade ediyorum.” dedi sadece, başka bir şey söylemedi.
MUHAMMET
EMİN AKBAŞOĞLU (Çankırı) – Sataşmada bulunmadım.
UĞUR
BAYRAKTUTAN (Artvin) – Daha ne desin Başkanım.
BAŞKAN
– Yani çok kötü şeyler mi söyledi o zaman Sayın Erkek?
11.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine, Yatırımların Proje
Bazında Desteklenmesi ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun’un 80’inci maddesine ve Tank Palet
Fabrikasıyla ilgili ihale yapılmadığına ilişkin açıklaması
ENGİN
ÖZKOÇ (Sakarya) – Sayın Başkan, Grup Başkan Vekili konuşmasında diyor ki: “Biz
vatan topraklarını peşkeş çekmedik.” Bunu ilk defa Türkiye Büyük Millet
Meclisinde açıklıyorum. Eğer vatan topraklarını peşkeş çekmedilerse, yüzleri
birazcık kızaracaksa, birazcık vicdanları varsa, böyle büyük sözler söyleyip de
ahkâm kesmiyorlarsa şuna cevap versinler…
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – 31/12/1960, çıkarttığınız yasa… “Yatırımın Hazine taşınmazı
üzerinde yapılması hâlinde, belirlenecek yatırımcı lehine doğrudan, hasılat
payı alınmaksızın, 49 yıl süreyle bedelsiz irtifak hakkı tesisi veya kullanma
izni verilmesine -burayı çok iyi dinleyin- ve yatırımın tamamlanması ve
öngörülen istihdamın 5 yıl sağlanması şartıyla -kırk dokuz yıllığına
verdiğimiz- Hazine arazisinin talep edilmesi hâlinde bu kişiye bedelsiz
verilmesine…” diye kanun çıkartan Türkiye'nin yüz karası iktidarısınız siz.
EMRULLAH
İŞLER (Ankara) – “1960” diyorsun ya!
VEDAT
DEMİRÖZ (İstanbul) – “1960” diyorsun, 1960’ta biz mi vardık?
ENGİN
ÖZKOÇ (Sakarya) – Hayır, 2016 yılında çıkan yasa bu.
VEDAT
DEMİRÖZ (İstanbul) – “1960” diyorsun, doğru oku o zaman.
BAŞKAN
– Siz “31/12/1960” dediniz de kafalar ondan karıştı.
ENGİN
ÖZKOÇ (Sakarya) – Hayır, 2016 yılında çıkan yasa.
VEDAT
DEMİRÖZ (İstanbul) – “1960” dedin ya!
ENGİN
ÖZKOÇ (Sakarya) – Okuyayım, bir daha okuyayım. 
BAŞKAN
– Yok, yok anlaşıldı. 
Şimdi,
siz buyurun Sayın Akbaşoğlu…
ENGİN
ÖZKOÇ (Sakarya) – Bir daha okuyayım.
Sayın
Başkan, daha bitirmedim.
BAŞKAN
– Peki, Sayın Özkoç, buyurun
ENGİN
ÖZKOÇ (Sakarya) – Şimdi, konuşmacı oradan diyor ki: “Tank Paletle ilgili
ihaleye girildi, 3 firma katıldı.” Tank Paletle ilgili hiç ihale yapılmadı.
VEDAT
DEMİRÖZ (İstanbul) – “İlk satışta 3 defa.” dedim.
ENGİN
ÖZKOÇ (Sakarya) – Bak, hiç ihale yapılmadı. 
VEDAT
DEMİRÖZ (İstanbul) – Tank Paleti demedim. TMSF, 3 kere ihaleye girdi.
ENGİN
ÖZKOÇ (Sakarya) – Bir daha söylüyorum: Tank Palet değil, yapılan ihale ALTAY
tankıyla ilgilidir. 
VEDAT
DEMİRÖZ (İstanbul) – TMSF’nin satışını dedim.
ENGİN
ÖZKOÇ (Sakarya) – İşte, bak, bilmeyince böyle oluyor.
Ethem
Sancak akşam açıklıyor: “İhale yok, kiralama yok; buna biz niye para verelim?
Zaten devlet bu işin içerisinde.” Devlet o işin içerisinde değil ama saray o
işin içerisinde, iki elini de bu işin ta dibine kadar sokmuş, rant için
yapmayacağı hiçbir şey yok. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Evet Sayın Akbaşoğlu…
12.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine, ALTAY
tanklarının yapımıyla ilgili bir süreç yaşandığına ve yabancı sermayenin
Türkiye’nin hedefleri doğrultusunda kullanmasına mı, Almanya, Amerika, İsrail
ya da İngiltere yerine Katar’ın ortak olmasına mı, OTOKAR firması ihaleyi
alsaydı başka bir şey mi söyleneceğini, tankların üretilmemesinin mi
istendiğini, teröristlerin yok edilmesine mi karşı olunduğunu öğrenmek
istediğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; teşekkür
ediyorum.
Defaatle,
çeşitli devlet kademesindeki yetkililer ve partimizin yetkilileri bu
Arifiye’deki tankların paletlerinin tamirinin yapıldığı fabrikayla ilgili
açıklamalarda bulundu.
ENGİN
ÖZKOÇ (Sakarya) – Doğru değil!
MUHAMMET
EMİN AKBAŞOĞLU (Çankırı) – Sonuç itibarıyla, bakın, iki şey bilinçli olarak
birbirine karıştırılıyor: Birincisi, ALTAY tanklarının yapımıyla ilgili bir
süreç yaşanıyor. Türkiye’nin millî, yüzde yüz yerli tanka ihtiyacı var. Leopard
tanklarını alıyorsunuz Almanya’dan, diyor ki: ”Güneydoğu’da kullanamazsın
bunu.” ”Suriye’ye göndermemelisiniz bunu” vesaire. Kötü komşu ev sahibi
yaparmış ya, efendim, biz de bize SİHA’ları vermeyen, İHA’ları vermeyenlerle
ilgili nasıl millî SİHA’mızı, İHA’mızı yaptıysak aynı şekilde millî tank
projemizi yapalım dedik ve bununla ilgili bir süreç yaşandı. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Daha önce OTOKAR isimli bir firma, 5 tane ALTAY
tankına ilişkin prototip üretti ve bunun karşılığını da devlet kendilerine
ödedi ve bu nerede yapıldı? Sakarya Arifiye’deki tank paletlerinin tamir
edildiği fabrikanın alanında, orası kullanılarak yapıldı. Daha sonra bu ALTAY
tanklarının seri üretimine ilişkin ihale açıldı; herkese açık, bütün dünyaya
açık, İhale Kanunu çerçevesinde. OTOKAR da BMC de başka bir firma da bu ihaleye
girdi. İhale Kanunu çerçevesinde en uygun fiyat teklifini BMC verdiği için,
hâliyle kanun gereğince bu ihale BMC’de kaldı.
(Mikrofon
otomatik cihaz tarafından kapatıldı.)
BAŞKAN
– Buyurun, devam edin.
MUHAMMET
EMİN AKBAŞOĞLU (Çankırı) – 250 adet tankın, ALTAY tankının seri üretimine
ilişkin 3,5 milyar dolarlık bir ihaleydi bu, 3,5 milyar dolar. BMC’nin yüzde
49’u Katarlı bir şirkete ait...
ENGİN
ÖZKOÇ (Sakarya) – Şirkete değil, orduya ait.
MUHAMMET
EMİN AKBAŞOĞLU (Çankırı) – ...yüzde 51’i de Türkiye’ye ait, şirketle ilgili
durum bu. BMC’nin yüzde 51’i Türk; yüzde 49’u Katar. Yönetim Türkiye’de, Türk
özel şirketinde; bu, şirketi ilgilendiren bir boyut. Bunu kenara koyalım; bir.
4046
sayılı bir Kanun var, bizim çıkardığımız, Meclis iradesiyle çıkardığımız
yürürlükte olan bir kanun. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Bu kanunun 2’nci maddesinin (i) bendi diyor ki:
“Özelleştirme hükmü çerçevesinde olan işletmeler eğer millî güvenliği ve kamu
yararını ilgilendiriyorsa devir yapılabilir.” İdare, kanuni hükme istinaden, bu
4046 sayılı Kanun’un 2’nci maddesi gereğince, mülkiyeti devlette olmak üzere,
Arifiye’deki fabrikanın yüzde 100 mülkiyeti devlete ait olmak üzere bunu bir
devlet şirketine devretti. 
(Mikrofon
otomatik cihaz tarafından kapatıldı) 
BAŞKAN
– Sayın Akbaşoğlu, toparlayalım lütfen.
Buyurun.
MUHAMMET
EMİN AKBAŞOĞLU (Çankırı) – Bu konuda Millî Savunma Bakanlığının tamamen yetkisi
ve denetimi içerisinde olmak üzere, evet, 3,5 milyar dolara alınan ALTAY
tanklarının, yeni bir fabrika inşa edilmek suretiyle zaman kaybı olmadan bu
fabrikada, devletin elinde bulunan bu mekânda -tıpkı OTOKAR şirketi tarafından
nasıl bu fabrikanın mahallî yeri kullanıldıysa- bütün masrafları, yapılması
gereken ne varsa bu şirket tarafından yapılması ve devletin cebinden 1 kuruş
çıkmaksızın yirmi beş yıl süreyle buranın kullanılarak 250 tane ALTAY tankının
yapılması ve daha sonraki süreçlerde de bunun devam ettirilmesi; millî ordumuza
bu gücün, bu tankın temin edilerek verilmesi ve böylece teröristlerin başının
ezilmesine ilişkin devletimizin yapmış olduğu muazzam bir hadisedir. 
(Mikrofon
otomatik cihaz tarafından kapatıldı)
BAŞKAN
– Artık teşekkür edelim.
MUHAMMET
EMİN AKBAŞOĞLU (Çankırı) – Bir saniye, bitiriyorum.
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Siz, Türkiye’nin yabancı sermayeyi Türkiye’nin
hedefleri doğrultusunda kullanmasına mı karşısınız? Bir. Katar değil de
Almanya, Amerika, İsrail olsaydı, İngiltere olsaydı “evet” mi diyecektiniz?
OTOKAR firması alsaydı başka bir şey mi söyleyecektiniz? Siz, tankların
üretilmemesini mi istiyorsunuz? Siz, teröristlerin yok edilmesine mi
karşısınız? Neye karşısınız? 
ENGİN
ÖZKOÇ (Sakarya) – Hadi canım sende, hadi be ya!
MUHAMMET
EMİN AKBAŞOĞLU (Çankırı) – Bunların cevabını istiyorum sizden.
ENGİN
ÖZKOÇ (Sakarya) – Şimdi vereceğim.
ALİ
MAHİR BAŞARIR (Mersin) – Vatanı yabancılara satıyorsunuz! Vatan satıyorsun!
MUHAMMET
EMİN AKBAŞOĞLU (Çankırı) – Sen kendini tarif ediyorsun.
BAŞKAN
– Arkadaşlar, bağırmadan da müzakere edilebilir.
Sayın
Özkoç, buyurun.
13.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasıdaki bazı ifadelerine ve Tank Palet
Fabrikasının hem Avrupa’da hem de Türkiye’de bir başka karşılığının olmadığına,
BMC şirketinin sahibi Ethem Sancak’ın ifadelerine, ASFAT AŞ’nin tank paleti
üretip yüzde 12 kâr koyarak Türk ordusuna satarken Katar ordusunun yüzde 50
daha ucuza almasının vatana ihanet olup olmadığını Çankırı Milletvekili
Muhammet Emin Akbaşoğlu’yla birlikte istenilen televizyon kanalına çıkarak
milletin karşısında anlatacağına ilişkin açıklaması
ENGİN
ÖZKOÇ (Sakarya) – Değerli arkadaşlarım, önce, hatibin, Türkiye Cumhuriyeti’nin
göz bebeği olan, Avrupa’nın en büyük tank entegre tesisini şöyle ifade etmesine
şiddetle karşıyım, şöyle diyor: “Sadece palet tamiri yapan, palet üreten bir
fabrikayı…” diyor. Kendi ordusunun bir tesisini bu kadar küçültücü şekilde,
Katar ordusununsa bir şirketini övüne övüne anlatan bir siyasetçiyle ilk defa
karşı karşıya geliyorum, ilk defa.
BAŞKAN
– Sayın Akbaşoğlu cevabını verir bunun.
MUHAMMET
EMİN AKBAŞOĞLU (Çankırı) – Evet, vereceğim.
ENGİN
ÖZKOÇ (Sakarya) – Aslında, bu Tank Palet Fabrikası T1, T2 tanklarının ve M52
tanklarının modernizasyonunu yapan bir fabrikadır.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) – Bu fabrika, aynı zamanda, optik cihazların geliştirme ve
imalatını yapan, F-16’nın camına varıncaya kadar yapan, önemli bir optik
atölyesi olan bir fabrikadır. Bu fabrikanın -50 milyonluk yatırım diyorlar ya-
sadece bir tezgâhı 50 milyon liradır, diğer tezgâhlarının toplam tutarı 700
milyon liradır. Bu fabrikanın hem Avrupa’da hem Türkiye'de karşılığı yoktur.
Amerika’daki karşılığının değeri, o fabrikanın karşılığındaki bir fabrikanın
değeri en az 19 milyar Amerikan dolarından başlamaktadır. Bir insanın, ilk önce,
kendi askerî fabrikası için söylediği sözlerden birazcık yüzü kızarır. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – O fabrikanın, teröristlere karşı verilen mücadelede o
tankları tamir eden, paletleri yapan, modernizasyonunu gerçekleştiren ve
FIRTINA obüslerini o teröristlere karşı bire bir yapan işçi ve mühendisleri,
bizim Mehmetçik’imizle beraber cephede onların yanında savaşmışlardır. Siz
onlara da hakaret eder bir anlayışla burada konuşuyorsunuz.
BAŞKAN
– Teşekkür ederim.
ENGİN
ÖZKOÇ (Sakarya) – Bir dakika efendim, çok konuştular, ben de cevap veriyorum.
Birinci
gerçek dışı beyanları budur. 
İkincisi:
Bir insan bu kadar mı gerçeği saptırır? “BMC” dediğiniz şirketin sahibi Ethem
Sancak aynen şöyle anlatıyor, diyor ki: “Ben eski sosyalist, yeni Müslüman;
gittim ‘Param yok Sayın Cumhurbaşkanım.’ dedim.”
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – “‘Ben ne yapmak istiyorum? Ben şunu yapmak istiyorum: Ben
savunma sanayisine gireceğim.’ dedim ‘Evet. Sen bunun altından kalkabilir
misin?’ diye sordu bana, ben de dedim ki: ‘Kalkarım ama bende para yok,
Katar’da gani gani para var. Sen bir telefon et Katar Emirine, o da bana ortak
olsun; bak, ben bu işin altından nasıl kalkıyorum.’ Benim ricamı kırmadı, Katar
Emirini aradı.” diyor. Katar Emirini arıyor, Katar Emiri Katar ordusunun
şirketini yani bizim Türkiye Cumhuriyeti’ndeki askerî fabrikalarımız gibi o
ordunun şirketini BMC’ye ortak ediyor yüzde; 49,9. 
BAŞKAN
– BMC’ye mi, projeye mi?
ENGİN
ÖZKOÇ (Sakarya) – BMC’ye ortak ediyor. Şimdi dinlerseniz gerçekten, gerçekleri
tek tek öğreneceksiniz. 
NECİP
NASIR (İzmir) – Siz çarpıtıyorsunuz. Davet etsin, yüzüne karşı konuş,
çarpıtıyorsunuz.
ENGİN
ÖZKOÇ (Sakarya) – BMC’ye ortak ediyor ama yetiyor mu? 
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) – BMC diyor ki: “İyi de efendim, benim tank yapacak arazim
yok.” “O zaman sen hiç merak etme, ben sana Karasu’da 1,5 milyon metrekare bir
araziyi bedava tahsis ediyorum.” diyor. “İyi de efendim, bunun altyapısı var,
ben buraya para harcayamam.” diyor. Savunma Bakanı Fikri Işık diyor ki hemen:
“Sen merak etme, oraya 60 milyon liralık altyapı bedelini biz vereceğiz.” “İyi
de efendim, bana 500 bin metrekare daha yer lazım orada.” diyor. “O zaman ben
içinde 4 köyün de bulunduğu alanın kamulaştırma bedellerini ödüyorum ve sana
tahsis ediyorum.” diyor. Peki, bu tahsisi ettikten sonra az önce okuduğum bu
yasaya dayandırarak beş yıl sonra da buraya bu arazileri bedelsiz olarak devir
hakkını veriyor.
(Mikrofon
otomatik cihaz tarafından kapatıldı)
ENGİN
ÖZKOÇ (Sakarya) – Müsaade ederseniz…
BAŞKAN
– Değerli Grup Başkan Vekilleri, böyle gidersek bu görüşmeler hiç bitmez.
ENGİN
ÖZKOÇ (Sakarya) – İktidara vereceğiniz söz kadar ben de söz istiyorum.
BAŞKAN
- Buyurun, tamamlayın lütfen.
ENGİN
ÖZKOÇ (Sakarya) – Bitiriyorum, bitiriyorum.
BMC’ye
böyle konduktan sonra… Ama ALTAY tankını on sekiz ay içerisinde yapması
gerekiyor ya şu anda on üç ayı, on dört ayı bitti, şurada dört beş ay kaldı.
Fabrikası var mı, yok. Mühendisi var mı, yok. İşçisi var mı, yok. Ne istiyor?
“Bana Tank Palet Fabrikasını da ver.” diyor. Tank Palet Fabrikasını bedelsiz,
ihale yapmadan verecekler, 1105 sayılı Cumhurbaşkanlığı Kararı’nı Cumhurbaşkanı
çıkarıyor. Ama bunun yasal olmadığını Cumhuriyet Halk Partisi söyleyince bu
sefer 481 sayılı Cumhurbaşkanı Kararı, bu sefer 1105 sayılı Karar’ı çıkarıp
ASFAT AŞ üzerinden bedelsiz olarak BMC grubuna tahsis ediyor. Kaç paralık
fabrika bu biliyor musunuz? 20 milyar dolarlık fabrikayı tahsis ediyor.
(Mikrofon
otomatik cihaz tarafından kapatıldı)
BAŞKAN
– Son cümleler lütfen…
Buyurun.
ENGİN
ÖZKOÇ (Sakarya) – Kaç yıllığına? Yirmi beş yıllığına veriyor. Yirmi beş
yıllığına verdikten sonra, bu yeterli mi? Hayır, yeterli değil. Millî Savunma
Bakanı diyor ki: “Oradaki işçilerin bütün özlük hakları ASFAT AŞ’ye aittir.”
Bütün özlük hakları ASFAT AŞ’ye ait, tank palet üreten fabrikanın işçisini
alıyor, mühendisini alıyor, 700 milyonluk tezgâhlarını alıyor; 200 milyon liraya
aldığı ve 300 milyon liraya Katarlılara satıp hemen kâr ettiği yerden bir de
satış garantisi alıyor. Yani tank paleti üretecek, yüzde 12 kâr koyacak, yüzde
12 Türk ordusuna satacak ama Katar ordusu onu yüzde 50 daha ucuza alacak.
Şimdi,
size soruyorum: Bu, vatana ihanet değil de nedir?
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Özkoç.
ENGİN
ÖZKOÇ (Sakarya) – Bunun adı “peşkeş” değil de nedir?
BAŞKAN
– Teşekkür ettim Sayın Özkoç.
ENGİN
ÖZKOÇ (Sakarya) – Bu sözlerimle -burada yetmiyor vakit ama- Sayın Grup Başkan
Vekili burada, istediği televizyonda istediği kanalda yanına Millî Savunma
Bakanını da alıp gelsin, ben tek başıma çıkacağım, bu milletin hakkını,
hukukunu milletin karşısında anlatacağım. (CHP sıralarından alkışlar)
NECİP
NASIR (İzmir) – Ethem Sancak burada değil.
BAŞKAN
– Efendim?
NECİP
NASIR (İzmir) – İş adamı Ethem Sancak burada değil, gıyabında… (CHP
sıralarından gürültüler)
SERKAN
TOPAL (Hatay) – Hadi oradan!
ALİ
MAHİR BAŞARIR (Mersin) – Hadi oradan!
BAŞKAN
– Sayın Akbaşoğlu, buyurun.
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri…
SERKAN
TOPAL (Hatay) – Onu mu savunuyorsunuz?
BAŞKAN
– Arkadaşlar… Arkadaşlar…
SERKAN
TOPAL (Hatay) – Ne söylediniz? Onu mu savunuyorsunuz siz? Ethem Sancak’ı, o
şerefsizi mi savunuyorsunuz?
YAŞAR
KIRKPINAR (İzmir) – Niye bağırıyorsun ya? Serkan Bey, niye heyecanlanıyorsun? 
BAŞKAN
– Sayın Topal…
SERKAN
TOPAL (Hatay) – Aşağılıktır o adam! Siz onu savunuyorsanız siz de öylesiniz o
zaman. (x)
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri…
SERKAN
TOPAL (Hatay) – Siz de öylesiniz o zaman!
BAŞKAN
– Serkan Bey, bakın…
MÜCAHİT
DURMUŞOĞLU (Osmaniye) – Sayın Topal, heyecana gerek yok.
SERKAN
TOPAL (Hatay) – Siz onu savunuyorsanız…
BAŞKAN
– Sayın Topal, bakın, bir Grup Başkan Vekili ayakta konuşmak için çalışırken
sizin bu şekilde bağırmanız yanlış! Ya, burası kahve mi böyle bağırıp
çağırıyor, bu şekilde… Genel Kurula yakışıyor mu yaptığınız! (AK PARTİ ve CHP
sıraları arasında karşılıklı laf atmalar)
SERKAN
TOPAL (Hatay) – Ya, Sayın Genel Başkana nasıl böyle söylersiniz?
BAŞKAN
– Sayın Akbaşoğlu, buyurun. 
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; hepinizi…
SERKAN
TOPAL (Hatay) – Bir Genel Başkana nasıl böyle söylersiniz? 
BAŞKAN
– Sayın Akbaşoğlu, siz buyurun lütfen.(AK PARTİ ve CHP sıralarından gürültüler)
MUHAMMET
EMİN AKBAŞOĞLU (Çankırı) – Değerli Başkanım... Bir saniye arkadaşlar…
14.- Çankırı Milletvekili Muhammet Emin Akbaşoğlu’nun, Sakarya Milletvekili
Engin Özkoç’la istenilen televizyon kanalında Tank Palet Fabrikasıyla ilgili
meseleyi sonuna kadar konuşmaya hazır olduğunu beyan ettiğine ilişkin
açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; hepinizi hürmetle,
muhabbetle selamlıyorum.
Biraz
evvel mevkidaşım CHP Grup Başkan Vekili bir konuşma yaptı. Bu konuşmasında,
benim sorularımın hiçbirine cevap vermedi. 
ENGİN
ÖZKOÇ (Sakarya) – Hepsine verdim. 
MUHAMMET
EMİN AKBAŞOĞLU (Çankırı) – Hiçbirine cevap vermedi. 
Ondan
sonra hem grubumuzla hem şahsımla ilgili iftiralarda bulundu, gerçek dışı,
yalan beyanlarda bulundu. Dolayısıyla, bunlara cevap verme zarureti söz konusu
oldu.
BAŞKAN
– Kürsüden mi vereceksiniz?
MUHAMMET
EMİN AKBAŞOĞLU (Çankırı) - Buradan cevap veriyorum, buradan cevap veriyorum. 
Sonuç
itibarıyla biz bunu defaatle anlattık. Ana sınıfı seviyesinde de üniversite
seviyesinde de çeşitli kademelerdeki arkadaşlarımız, Sayın Cumhurbaşkanımız,
Millî Savunma Bakanımız, partideki Grup Başkan Vekili arkadaşlarımız, Genel
Başkan Yardımcılarımız bu konuyla ilgili detaylı açıklamalarda…
(Mikrofon
otomatik cihaz tarafından kapatıldı)
BAŞKAN
– Burada bir açıklama yapayım, ondan sonra devam edin.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi Bilgiç’in; Grup
Başkan Vekilleri sataşma nedeniyle söz talep ettiklerinde kürsüden söz hakkı
tanıyarak iki dakikayla, 60’a göre söz taleplerini de bir dakikayla
sınırlandıracağına ilişkin konuşması
BAŞKAN
- Değerli Grup Başkan Vekilleri, sataşma olduğunu düşünüp söz alırsanız bundan
sonra kürsüden vereceğim, iki dakikayla sınırlayacağım; yerinizden de bu
tartışmadan sonraki söz taleplerinizi 60’a göre birer dakikayla sınırlayacağım
yoksa biz başka türlü bu bütçe görüşmelerini bugün tamamlayamayacağız. (İYİ
PARTİ sıralarından alkışlar) 
Sayın
Akbaşoğlu, buyurun. 
IV.- AÇIKLAMALAR (Devam)
14.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’la istenilen televizyon kanalında Tank Palet
Fabrikasıyla ilgili meseleyi sonuna kadar konuşmaya hazır olduğunu beyan
ettiğine ilişkin açıklaması (Devam)
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Ben geçen haftaki nöbetimde bu konuyla ilgili detaylı
bir şekilde meselenin hakikatini, özünü resmî olarak da tutanaklara geçirdim,
oradan detayını okuyabilirsiniz. 
Bununla
beraber, güya benim konuşmamda Katar ordusunu övdüğüm, Türk ordusunu yerdiğim,
fabrikayla ilgili de farklı şeyler söylediğim iddia edildi. Tutanaklara
bakılabilir, “Katar ordusu” lafı, yan yana “Katar” ve “ordu” lafı geçmedi,
beraber bakabiliriz. 
İkinci
olarak, tabii, şuna hodri meydan diyoruz…
ENGİN
ÖZKOÇ (Sakarya) – Hodri meydan. 
MUHAMMET
EMİN AKBAŞOĞLU (Çankırı) – Teke tek; böyle biz fazla geliriz, merak etmeyin. 
ENGİN
ÖZKOÇ (Sakarya) – Estağfurullah. 
MUHAMMET
EMİN AKBAŞOĞLU (Çankırı) – Tabii yani teke tek. Arzu ettiğiniz…
ENGİN
ÖZKOÇ (Sakarya) – Biz fazla geliriz.
MUHAMMET
EMİN AKBAŞOĞLU (Çankırı) – Tamam, şöyle…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
MUHAMMET
EMİN AKBAŞOĞLU (Çankırı) – Arzu ettiğiniz…
ALİ
MAHİR BAŞARIR (Mersin) – Ama bir saraya sor istersen. 
MUHAMMET
EMİN AKBAŞOĞLU (Çankırı) – Bak, biz bağımsız karar veriyoruz özgür bir şekilde.
ALİ
MAHİR BAŞARIR (Mersin) – Belli, belli! 
MUHAMMET
EMİN AKBAŞOĞLU (Çankırı) – “Hodri meydan.” diyoruz. Sorma ve sorulma
vakitlerini geçirdik bak, doğrudan…
ALİ
MAHİR BAŞARIR (Mersin) – Saraya ve Katar Emirlik Divanına bir sor, izin verecek
mi. 
MUHAMMET
EMİN AKBAŞOĞLU (Çankırı) – Öyle mi!
Evet,
yanınıza bu arkadaşı da alın. İkiniz beraber gelin, istediğiniz ortamda…
ALİ
MAHİR BAŞARIR (Mersin) – Birinci dakika havlu atarsın, bak söyleyeyim, birinci
dakika. 
MUHAMMET
EMİN AKBAŞOĞLU (Çankırı) – …istediğiniz televizyonda sizinle bu meseleyi sonuna
kadar konuşmaya var olduğumu beyan ediyorum. Sizden teklif bekliyorum. 
BAŞKAN
– Teşekkür ediyorum. 
MUHAMMET
EMİN AKBAŞOĞLU (Çankırı) – Bir saniye…
BAŞKAN
– O zaman tartışmayı kapatıyorum. 
MUHAMMET
EMİN AKBAŞOĞLU (Çankırı) – Hayır, bir saniye…
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Bir konu daha var, onu da ifade ettikten sonra
sözlerimi bitireceğim. 
BAŞKAN
– Ben de bitirir bitirmez ara vereceğim. Sözlerinizi bitirmenizi bekliyorum.
Tartışmayı bitireceğim. 
MUHAMMET
EMİN AKBAŞOĞLU (Çankırı) – Sayın Özkoç’a…
ENGİN
ÖZKOÇ (Sakarya) – “Yalancı.” dedi. “Yalancı.” dediği için cevap vereceğim.
BAŞKAN
– “Yalancı.” mı dedi? 
MUHAMMET
EMİN AKBAŞOĞLU (Çankırı) – Efendim, şöyle…
BAŞKAN
– Peki, buyurun. 
MUHAMMET
EMİN AKBAŞOĞLU (Çankırı) – “Söyledikleri yalan.” dedim, “İftira.” dedim. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Söyledikleriniz yalan ve iftira. Siz “Vatana ihanet
ediyorsunuz.” dediniz. 
ENGİN
ÖZKOÇ (Sakarya) – Doğru, ediyorsunuz. 
YUSUF
BAŞER (Yozgat) – Hadi be!
MUHAMMET
EMİN AKBAŞOĞLU (Çankırı) – E, siz kendinizi tarif ediyorsunuz, vatana siz
ihanet ediyorsunuz. 
ENGİN
ÖZKOÇ (Sakarya) – Vatana ihanet ediyorsunuz. Vatana ihanet edenlerle kol kola
yürüyorsunuz.
MUHAMMET
EMİN AKBAŞOĞLU (Çankırı) – Siz vatana ihanet ediyorsunuz, ihaneti siz
yapıyorsunuz. 
ENGİN
ÖZKOÇ (Sakarya) – Hayır, vatana ihanet edenlerle kol kola yürüyorsunuz. 
MUHAMMET
EMİN AKBAŞOĞLU (Çankırı) – Tavır ve duruşlarınızla, ortaya koyduğunuz
yaklaşımlarla, Türkiye’nin millî stratejisine, millî hedeflerine ket vurmakla,
engel olmakla siz vatana ihanet ediyorsunuz. 
ENGİN
ÖZKOÇ (Sakarya) – Vatanı peşkeş çekerek…
MUHAMMET
EMİN AKBAŞOĞLU (Çankırı) – Şunu söyleyeyim: Biz ordu-millet bir ülkeyiz ve
milletiz. 
ENGİN
ÖZKOÇ (Sakarya) – Hamaset yok. 
MUHAMMET
EMİN AKBAŞOĞLU (Çankırı) – Sonuç itibarıyla hakikat var. 
ENGİN
ÖZKOÇ (Sakarya) – Hamaset yok. Nutuk atmıyorsun.
MUHAMMET
EMİN AKBAŞOĞLU (Çankırı) – Tepeden tırnağa bütün vücudumuzda, bütün yüreğimizde
ve bütün ruhumuzda hissettiğimizi ifade ediyoruz.
BAŞKAN
– Teşekkür ediyorum Sayın Akbaşoğlu.
MUHAMMET
EMİN AKBAŞOĞLU (Çankırı) – Bir dakika…
Yahya
Kemal’in ifadesiyle…
ENGİN
ÖZKOÇ (Sakarya) – Ama artık şiir okuma, şiir okuma! Gerçekleri...
MUHAMMET
EMİN AKBAŞOĞLU (Çankırı) – Türk ordusuna nasıl baktığımızı ifade ediyorum:
"Şu kopan fırtına Türk ordusudur yâ Rabbi/ Senin uğrunda ölen ordu, budur
yâ Rabbi.” (CHP ve İYİ PARTİ sıralarından “Bravo” sesleri, alkışlar!)
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) – “Tâ ki yükselsin ezanlarla müeyyed nâmın / Galib et,
çünkü bu son ordusudur İslâm'ın.” 
FAHRETTİN
YOKUŞ (Konya) – Ya Allah, bismillah, Allahuekber!
MUHAMMET
EMİN AKBAŞOĞLU (Çankırı) – Sonuç itibarıyla, Türk ordusunun hep beraber millî
neferleriyiz ve biz dinimiz, devletimiz, vatanımız, milletimiz için şehit
olmayı en büyük rütbe ittihat edenleriz. [CHP ve İYİ PARTİ sıralarından “Bravo”
sesleri, alkışlar(!)] Bu, tarih önünde de millet önünde de böyle biline. Vatana
ihanet etmeyin!
ENGİN
ÖZKOÇ (Sakarya) – Efendim “Yalancı” diyerek…
BAŞKAN
– Efendim, yalan söylediğinizi söyleyerek yalancılıkla sizi itham etti. 
MUHARREM
ERKEK (Çanakkale) – Muhtaç ettiniz bizi, muhtaç! Katar Emirinin ailesine muhtaç
ettiniz bizi, asıl mesele o!
ENGİN
ÖZKOÇ (Sakarya) – Oradan, kürsüden…
BAŞKAN
– Kürsüden, buyurun, iki dakika. (CHP sıralarından alkışlar)
VI.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklaması sırasında Cumhuriyet Halk Partisine ve
şahsına sataşması nedeniyle konuşması
ENGİN
ÖZKOÇ (Sakarya) – Değerli Başkan, saygıdeğer milletvekilleri; Ethem Sancak
adında bir kişiye Türkiye Cumhuriyeti’nin Karasu’daki 2 milyon metrekare
arazisini peşkeş çektiniz. Daha sonra, 2016’daki bir yasayla beş yıl sonra
orayı bedelsiz olarak vermeyi de taahhüt ettiniz. O yetmedi, Tank Palet
Fabrikasını bedelsiz olarak Katar ordusuyla birlikte olan… Dünyanın hiçbir
yerinde böyle bir olay yoktur; başka bir ordunun savunma sanayisine Türkiye’nin
savunma sanayisini teslim ettiniz.
MÜCAHİT
DURMUŞOĞLU (Osmaniye) – Bedava mı yapıyorlar bu işi?
ENGİN
ÖZKOÇ (Devamla) – Beş kuruş almadan, beş kuruş almadan Tank Palet Fabrikasını
verdiniz. Yatırım dediğiniz para 50 milyon dolar. 50 milyon doların
karşılığında -Tank Paletin sadece bir tezgâhı 50 milyon dolardır- orada 700
milyon dolarlık bir tezgâh vardır ve siz onu da peşkeş çektiniz. Kaç yıllığına?
Yirmi beş yıllığına verdiniz. Yetmedi, Türk ordusunun askerini verdiniz,
işçisini verdiniz, mühendisini verdiniz. 
Şimdi,
bakın Sayın Başkan, hiç sataşmam yok, hiçbir şey demiyorum ama sadece bir şey
söylüyorum: Gece yatarken rahat uyuyamazsınız, yaşarken çocuklarınıza hesap
veremezsiniz. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım… 
BAŞKAN
– Bir şey söylemedi size. 
MUHAMMET
EMİN AKBAŞOĞLU (Çankırı) – Söyledi, söyledi. 
BAŞKAN
– Ne söyledi efendim?
MUHAMMET
EMİN AKBAŞOĞLU (Çankırı) – Ne söyledi: Sonuç itibarıyla “Mülkiyetini şuraya
vereceksiniz, buraya vereceksiniz.” diye birtakım ithamlarda bulundu. 
ENGİN
ÖZKOÇ (Sakarya) – Hayır efendim. 
MUHAMMET
EMİN AKBAŞOĞLU (Çankırı) – Evet, ithamlarda bulundu. 
ENGİN
ÖZKOÇ (Sakarya) – Hayır. 
MUHAMMET
EMİN AKBAŞOĞLU (Çankırı) – Ben de grubum adına aynı şekilde cevap vereceğim. 
ENGİN
ÖZKOÇ (Sakarya) – Sataşma değil efendim. 
MUHAMMET
EMİN AKBAŞOĞLU (Çankırı) – Aynı şekilde, aynı şekilde… Benim söylediklerimi
farklılaştırarak, söylemediğim sözleri beyan etti, ben de işin aslını
anlatacağım. 
ENGİN
ÖZKOÇ (Sakarya) – Sayın Başkan, söz vermiştiniz, sataşma değil. 
BAŞKAN
– Tamam, yerinizden bir dakika söz vereceğim Sayın Akbaşoğlu. 
Buyurun.

MUHAMMET
EMİN AKBAŞOĞLU (Çankırı) – Ama sataşma var sonuç itibarıyla. 
ENGİN
ÖZKOÇ (Sakarya) – Hayır efendim, 60’a göre söz veriyor. 
BAŞKAN
– Buyurun. 
IV.- AÇIKLAMALAR (Devam)
15.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un sataşma nedeniyle yaptığı konuşmasındaki bazı
ifadelerine ve millî tankı yaparak her türlü teröristen başını ezeceklerine
ilişkin açıklaması
MUHAMMET
EMİN AKBAŞOĞLU (Çankırı) – Tutanakları inceleyeceğiz, biraz evvel CHP Hatay
Milletvekilinin söylediği bazı sözlerden bahsetti arkadaşlarımız. Bakacağız,
neyse tutanaklarla ilgili gereğinin yapılmasını da sizlerden de istirham edeceğiz
ve ilgili şahsın da kendisiyle ilgili hukuki hakları mahfuzdur. 
BAŞKAN
– Ben tutanakları istedim zaten, bekliyoruz. 
ENGİN
ÖZKOÇ (Sakarya) – Bizim de onunla ilgili mahfuz. 
MUHAMMET
EMİN AKBAŞOĞLU (Çankırı) – Bununla beraber, Türkiye kalkınacak diye ödünüz
kopuyor ya, kalkınacak diye ödünüz kopuyor ya!
ENGİN
ÖZKOÇ (Sakarya) – Tabii, tabii. [CHP sıralarından “Bravo!” sesleri, alkışlar
(!)]
MUHAMMET
EMİN AKBAŞOĞLU (Çankırı) – Yani sonuç itibarıyla millî tankımızı size rağmen
yapacağız ve Allah’ın izniyle her türlü teröristin başını ezeceğiz. (CHP
sıralarından gürültüler)
CENGİZ
GÖKÇEL (Mersin) – “Peşkeş çekeceğiz.” yok. 
MUHAMMET
EMİN AKBAŞOĞLU (Çankırı) – Bundan başka çıkar yol yoktur. Bunun herkes
tarafından bilinmesini istiyorum. 
Teşekkür
ediyorum. 
BAŞKAN
– Teşekkür ediyorum. 
Sayın
Özkoç, rica ediyorum, milletvekili arkadaşlarımız hatiplere, hele hele grup
başkan vekillerine müdahale etmesinler, rica ediyorum. 
ENGİN
ÖZKOÇ (Sakarya) – Tamam, hayhay. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881) ile
Plan ve Bütçe Komisyonu Raporu (S.Sayısı: 130) (Devam)
BAŞKAN
– Gruplar adına söz talepleri karşılanmıştır. 
Şahsı
adına ilk söz, Aydın Milletvekili Sayın Bekir Kuvvet Erim’in. 
Buyurun
Sayın Erim. (AK PARTİ sıralarından alkışlar)
BEKİR
KUVVET ERİM (Aydın) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi ve 2018 Yılı Merkezi Yönetim Kesin Hesap Kanunu
Teklifi’yle ilgili şahsım adına söz almış bulunmaktayım. Faiz indirim sürecine
ilişkin genel bir değerlendirme yapacağım, vaktim kalırsa sizi biraz gerilere
götüreceğim. Genel Kurulu ve aziz milletimizi saygıyla selamlıyorum. 
Bilindiği
üzere, iktisadi faaliyet 2018 yılının ikinci çeyreğinden itibaren dengelenme
sürecine girdi. Geçen yılın ikinci yarısında yaşanan dalgalanmanın ardından
enflasyonist baskıları sınırlamak, finansal dalgalanmanın reel sektöre
etkilerini en aza indirmek ve ekonomimizin yeniden sürdürülebilir büyüme
patikasına girmesini sağlamak için alınan politika tedbirleri sonucunda,
gayrisafi yurt içi hasılanın 2019 yılının ilk dokuz aylık döneminde ılımlı bir
toparlanma gözlemledik. Dengelenme sürecinde net ihracatın büyümeye katkısı
tarihsel olarak en yüksek düzeylerine ulaştı ve dış dengedeki belirgin
iyileşmeye bağlı olarak on iki aylık birikimli cari işlemler dengesi 2002
yılından bu yana ilk kez fazla verdi. 
Son
döneme ilişkin veriler ekonomideki toparlanmanın devam ettiğine işaret ediyor.
Öte yandan, enflasyon tarafında geçen yılın ekim ayından itibaren ciddi bir
iyileşme görülüyor. Döviz kurunda dalgalanmaya bağlı olarak geçtiğimiz ekim
ayında yüzde 25’in üzerine çıkan tüketici enflasyonu 2019 yılının Kasım ayı
itibariyle yüzde 10,6’ya geriledi. Enflasyondaki bu hızlı düşüşte tüm
makroekonomik politikaların enflasyonla mücadeleye odaklı ve koordineli bir
şekilde belirlenmesi etkili oldu. Merkez Bankası, döviz kurundaki gelişmelerin
enflasyon görünümüne olumsuz etkilerini sınırlamak amacıyla geçen yılın eylül
ayında politika faizini yükseltti ve enflasyon görünümünde belirgin bir
iyileşme sağlanana kadar sıkı parasal duruşun korunacağı iletişimiyle para
politikası öngörülebilirliğini artırdı. 
Yeni
Ekonomik Program çerçevesinde sürdürülebilir büyüme ve finansal istikrarın
sağlanmasına yönelik olarak uygulamaya konulan politikalar finansal
piyasalardaki oynaklığın ve belirsizliklerin azaltılmasında önemli rol oynadı.
2019 yılında Türk lirasındaki istikrarlı seyrin yanı sıra, fiyatlanma
davranışlarında ve enflasyon beklentilerinde gözlenen iyileşme, gıda
fiyatlarında arz koşullarına bağlı olumlu görünüm ve ithalat fiyatlarındaki
ılımlı seyir, enflasyondaki düşüşü destekleyen başlıca unsurlar oldu. Ayrıca,
iç talep koşulları da enflasyondaki düşüşe katkıda bulundu. 
Enflasyon
dinamiklerinde süregelen iyileşme, 2019 yılı Temmuz ayından itibaren para
politikası faiz indirimlerine olanak sağladı. Merkez Bankası, Temmuz-Aralık
döneminde enflasyon görünümündeki belirgin iyileşmeye bağlı olarak politika
faizinde toplam 1.200 baz puanlık indirim yaptı. Böylece, politika faizi, yüzde
24’ten yüzde 12’ye gerilemiş oldu. Bu dönemde, küresel iktisadi faaliyetteki
zayıf seyir ve küresel enflasyonun düşük düzeyi, gelişmiş ülke merkez
bankalarının para politikalarını genişleyici yönde sürdüreceklerine dair
beklentileri güçlendirerek Türkiye gibi gelişen ülke finansal varlıklarına
yönelik talebi ve risk iştahını destekledi. Yakın dönemde, küresel koşulların
desteğine ilave olarak izlenen politikaların makroekonomik göstergelerde
sağladığı iyileşmeyle ülke risk priminin gerilediği ve Türk lirasının,
istikrarlı seyrini sürdürdüğünü görüyoruz. 
Geldiğimiz
noktada, güçlü politika koordinasyonunun devamıyla enflasyon beklentilerinin
iyileşmeye devam edeceğini ve yıllık enflasyonun 2019 yılı YEP hedefi olan
yüzde 12’nin de altına gerileyeceğini öngörüyoruz. 2020 sonunda, yine YEP çerçevesinde
belirlenen yüzde 8,5 hedefine ulaşıldıktan sonra, orta vadede fiyat
istikrarıyla uyumlu yüzde 5 nihai hedefine yaklaşılacaktır. 
Faiz
indirimleriyle birlikte kredi kanalının artan desteğine ek olarak reel kurun
düşük seviyelerde seyrediyor olması, Türkiye'nin küresel ticaret pazarında
sahip olduğu rekabet gücünü destekliyor ve ekonomimizin daha dengeli ve
sürdürülebilir bir büyüme patikasına yönelmesinde önemli rol oynuyor.
Önümüzdeki dönemde, enflasyonda süregelen düşüş eğilimi ve finansal koşullardaki
iyileşmenin ekonomimizdeki toparlanmayı desteklemeye devam edeceğini ifade
edebiliriz. 
Şimdi,
biraz gerilere gidelim. 1983-2017: 37,6 -enflasyon oranı- 49, 68, 44, her yıl
30, 55, 75, 64, 60, 1994’te 125, 76, 79, 99.
(Mikrofon
otomatik cihaz tarafından kapatıldı) 
BAŞKAN
– Sayın Erim, sözlerinizi tamamlayın.
BEKİR
KUVVET ERİM (Devamla) – İş hayatındaydık “Ya, nasıl düşer, bu nasıl düşer?”
diyorduk, Avrupa’da duruyordu. Nihayet, AK PARTİ Hükûmetimizle birlikte 29,75;
18,36; 9,73, 7,92, 9, 8 -küsurları saymıyorum- 10, 6, 6, 10, 6 ve böyle gitti
2018’e kadar. İnşallah önümüzdeki günlerde de yine devam edeceğiz tek haneli
rakamlara. Bu, bir. 
İkincisi:
“Bir şey yapılmadı.” “Ne yapıldı?” Her şeye itiraz, her şeye itiraz ama şu,
Sabuncubeli Tüneli; bu, Sabuncubeli virajlarındaki kaza. Herkesin yüreği, bütün
sürücülerin yüreği küt küt atıyordu “Sabuncubeli yokuşundan nasıl ineceğiz?”
diye. Ben ralliciyim, benim için fark etmiyor; ben tünelden de on dakikada,
virajdan da on dakikada geçiyorum ama vatandaş, sürücü böyle demiyor. İşte,
orada sık sık ölümlü kazalarla karşılaşıyorduk; bu iş çözüldü. (AK PARTİ
sıralarından alkışlar) 
Ondan
sonra…
(Mikrofon
otomatik cihaz tarafından kapatıldı) 
BAŞKAN
– Sonrası kalmadı Sayın Erim, süreniz doldu.
BEKİR
KUVVET ERİM (Devamla) – “Osmangazi Köprüsü niye yapıldı, nasıl yapıldı?” Bakın,
“Dönüş çilesi” Ta Bursa’dan itibaren Yalova’ya yaklaştıkça “Acaba nereden
itibaren kuyruk başlıyor, nereden itibaren kuyruk başlıyor?” deniliyordu. Öbür
tarafta da işte, Gebze tarafında “Nerede kuyruk başlıyor…” 
HAYDAR
AKAR (Kocaeli) – Hiçbir değişiklik yok, aynı çile yaşanıyor. Sayın Erim oradan
geçmiyor herhâlde. 
BAŞKAN
– Sayın Akar, gelir gelmez bağırmaya başladınız. 
BEKİR
KUVVET ERİM (Devamla) – İşte, bunları hepiniz yaşadınız. 
HAYDAR
AKAR (Kocaeli) – Onun dünyadan haberi yok, dünyadan! 
BEKİR
KUVVET ERİM (Devamla) – Biraz da bir kere olsun “Allah razı olsun.” deyin, bir
kere olsun! (AK PARTİ sıralarından alkışlar) 
HAŞİM
TEOMAN SANCAR (Denizli) – Allah razı olsun!
BAŞKAN
– Sayın Erim, teşekkür ediyorum. 
BEKİR
KUVVET ERİM (Devamla) – Hemen bitiriyorum, son…
Şimdi,
Fethiye Devlet Hastanesi, 28 Ocak 2000, üç ay vadeli 51 milyon 550 bin; altı
sıfır, altı sıfırlı bu…
BAŞKAN
– Teşekkür ettim Sayın Erim. 
BEKİR
KUVVET ERİM (Devamla) – Bir dakika, şunu da göstereyim. 
BAŞKAN
– Sayın Erim’in mikrofonunu açalım arkadaşlar, demin Hüseyin Bey sataşmıştı. 
BEKİR
KUVVET ERİM (Devamla) – Yirmi sene önce öğretmen arabası; bakın, yirmi sene
sonra öğretmen arabası, bak, şu öğretmen arabası. Konak’ta, Kemeraltı’nda işte
yazın papaz eriği, Bursa şeftalisi, kışın da Finike portakalı, bodrum
mandalinası satardı öğretmenlerimiz. “Hayır.” deyin, doğru değilse; durum bu.
(AK PARTİ sıralarından alkışlar) 
HAŞİM
TEOMAN SANCAR (Denizli) – Allah razı olsun!
BEKİR
KUVVET ERİM (Devamla) – Bütçemizin hayırlı uğurlu olmasını diliyorum. Hep
birlikte inşallah güzel günler bizim olacak. 
Teşekkür
ediyorum. (AK PARTİ sıralarından alkışlar) 
BAŞKAN
– Evet, şahsı adına ikinci söz talebi, İstanbul Milletvekili Sayın Erkan Baş’ın.

Buyurun.

ERKAN
BAŞ (İstanbul) – Teşekkür ediyorum Sayın Başkan.
Bu
bütçe geçerse çok daha zor günler yaşayacak çileli halkımızı saygıyla, sevgiyle
yürekten selamlıyorum.
Tabii,
bu bütçeyi engelleyememiş olmanın mahcubiyetiyle selamlarken, bu bütçenin, AKP
iktidarı tarafından hazırlanan son bütçe olması için de elimizden gelen her
şeyi yapacağımızı bir kez daha ifade etmek istiyorum. (CHP ve HDP sıralarından
alkışlar)
Şimdi,
kısa bir sürede çok uzun rakamlar üzerinde konuşma şansımız yok. Bu bütçede deniyor
ki: “2020 yılında 138,9 milyar açık öngörüyoruz.” “Bütçe açığı olacak.” diyor. 
Hemen
bakalım, geçen yıl ne demiştik? Geçen yıl, önümüze gelen bütçede denilmişti ki:
“80 milyar açık olacak.” Ne oldu? Bir süre sonra damat Bakan “125 milyara bunu
yuvarlayalım.” dedi, on bir aylık tablonun sonucunda gördüğümüz şey, zaten 90
milyarı geçmiş durumdayız, muhtemelen o hesap da uymayacak.
Bu,
ne demek? Bu, şu demek... Bu bütçe, aslında halka diyor ki: “Biz hep beraber
borçlanacağız.” Borçlandıktan sonra, doğal olarak -şirket gibi yönetiyorsunuz
ya memleketi- borçlanan bir şirket ne yapar? Daha çok borç alır, daha çok vergi
çıkarır, işsizliği artırır ve daha fazla zamla bunları atlatmaya çalışır. 
Şimdi,
burada da sık sık önümüze gelen bir laf var, deniliyor ki: “Dünya, 5’ten
büyüktür.” Gerçekten çok güzel laf ama sadece laf. Çünkü bu bütçe diyor ki:
“Bizim beşli çete, yandaş sermaye, o beşli çete, Türkiye'den büyüktür.” diyor.
Saray, zaten bütün Türkiye'den büyük; onu biliyoruz.
Değerli
arkadaşlar, hani “Allah razı olsun.” demiyorsunuz denildi ya, ben, dün çıkan şu
haberle ilgili “Allah razı olsun.” diyorum. Yani burada on gündür “Bu bütçe,
bir israf bütçesidir.” “Bu bütçe, bir saray bütçesidir.” “Bu bütçe, yandaş
bütçesidir.” diyorduk; bakın, dün çıkan haber -bugün Bakanlık da yaptığı
açıklamayla rakamları doğruladı- ne yapmış Aile ve Sosyal Politikalar
Bakanlığı? 50 kişilik bir toplantıya 1 milyon 163 bin lira para harcamış!
Değerli
arkadaşlar, bu, ne demek biliyor musunuz? Bakın, öyle bir ülkedeyiz ki asgari
ücret -yuvarlak konuşalım- 2 bin lira; bu 1 milyon 163 bin lirayı 50 kişiye
böldüğünüzde kişi başı 24 bin lira çıkıyor. Yani ne yapıyorsunuz? Siz 1 işçiye,
hani günde on saat, on iki saat alın teri dökerek, emek harcayarak karşılığında
maaş alan işçiye bir yılda verdiğiniz parayı, bir toplantı için 1 insana
veriyorsunuz; ondan sonra da adaletten söz ediyorsunuz. 
Bakın,
ben açık söyleyeyim: Cumhurbaşkanını… (AK PARTİ sıralarından “Yalan, yalan!”
sesi) 
Bakanlık
onayladı bugün. Bakanlığın açıklaması var, sitesine girin, bakın. 
Cumhurbaşkanının
eşi, kızları, çocukları siyaset yapabilir, ben buna inanıyorum, hatta yapmalı;
toplumsal sorumluluk üstlensin, hiç itirazım yok ama kendi parasıyla yapsın,
vatandaşın parasıyla yapmasın. Yani bu habere, Bakanlığın buraya ayırdığı
bütçeyi “Emine Hanım’ın himayesinde, Sümeyye Hanım’ın katılımıyla, Esra
Albayrak’ın katılımıyla” diye yazdığınız zaman bu, doğru olmuyor. Siyaset
yapsınlar tabii, toplumsal sorumluluğu olan herkes yapsın. 
Değerli
arkadaşlarım, önce ben şunu sormak istiyorum: Şimdi bu kadar para harcanıyor;
peki bu para, yüzde 70’i işsiz olan genç kadınların istihdamı için bir çare
üretiyor mu? Yani bu memleketteki genç kadınların yüzde 70’i işsiz. Ben diyorum
ki bu parayı buraya kullanalım. Ben diyorum ki bu parayı, gelin, kadın
cinayetlerini önlemek için kullanalım ama gösteriş yapmak için kullanmayalım,
şatafat için kullanmayalım, kişisel PR’lar için kullanmayalım. 
Bakın,
ben açık bir şey söyleyeyim: Gerçekten bu ülkenin kurtuluşu kadın liderlerin
yaratılmasındadır. Keşke 50 değil, 500, 5 bin, 50 bin, 500 bin kadın lider
yaratsanız ama parayla olmaz. Bakın, ben Flormar direnişini hatırlatmak
istiyorum burada. 3 kuruş parayı kazanmak için yüzlerce kadın işçi, günlerce
çadır kurarak, direnerek orada bir kadın lider nasıl yaratılır gösterdi. Bu,
parayla olmuyor, mücadeleyle oluyor. 
Değerli
arkadaşlar, iddiamız şu, diyoruz ki: Ortada bir saray hayatı var, bir de bu
ülkenin en az yarısını oluşturan emekçilere verilen asgari ücret var. Maşallah
AKP yöneticileri arasında pek çok matematik profesörü, iktisat profesörü
çıkıyorlar ve çeşitli hesaplar yapıyorlar, 2.020 lirayla ne kadar güzel bir
hayat yaşayabileceğimizi anlatıyorlar. Açlık sınırının 2.076, yoksulluk
sınırının 7.180 lira olduğu bir ülkede yaşıyoruz. Ben de diyorum ki: Böyle
sihirbazlık numaralarıyla “Şu kadar simit, şu kadar kuru ekmek yersen; et
yerine bulgur yersen; yerin dibinde, bir oda bir salon evde 5 kişi yaşarsan;
aylık AKBİL bile kullanmadan, sabahın karanlığında işe yürüyerek gidip gecenin
karanlığında yürüyerek gelirsen; çocuklarını okul sonrası çalıştırırsan bu
parayla ölmeden yaşıyorsun.” demek, en hafif tabiriyle terbiyesizliktir. 
(Mikrofon
otomatik cihaz tarafından kapatıldı) 
BAŞKAN
– Sayın Baş, sözlerinizi tamamlayın. 
ERKAN
BAŞ (Devamla) – Teşekkür ederim. 
Asgari
ücretin kapsamında bir sorun var. Asgari ücret, bitkisel yaşam ücreti değil
arkadaşlar. Bakın, buradan çok açık söylemek istiyorum, İnsan Hakları Evrensel
Beyannamesi diyor ki: “Çalışan her kimsenin kendisine ve ailesine, insanlık haysiyetine
uygun bir yaşayış sağlayan ve gerekirse her türlü sosyal koruma vasıtalarıyla
da tamamlanan adil ve elverişli bir ücrete hakkı vardır.” İnsan Hakları
Beyannamesi’nin 25’inci maddesini okumanızı öneriyorum; İnsan Hakları
Beyannamesi’nin 27’nci maddesini okumanızı öneriyorum. 
Bir
karar verin, işçiler bitkisel hayatta mı yaşayacaklar yoksa işçiler de sizin
gözünüzde insan mı? 
(Mikrofon
otomatik cihaz tarafından kapatıldı) 
BAŞKAN
– Sayın Baş, sözlerinizi tamamlayın. 
ERKAN
BAŞ (Devamla) – Bitiriyorum. 
Biz
diyoruz ki: İşçiler, en temel açıdan bakarsak insandır ve bu bütçe… Bakın, çok
ağır bir eleştiri yapıyorum, çok net bir uyarıda bulunuyorum: Bu bütçeye “evet”
demek, insan hakları suçudur. Bu bütçeye “evet” demek, insan haklarına aykırı
faaliyetlerin devamına “evet” demektir. Unutmayın, insanlığa karşı işlenen
suçlar zaman aşımına uğramaz ve mutlaka hesabını verirsiniz. (CHP ve HDP
sıralarından alkışlar) 
BAŞKAN
– Sayın Baş, teşekkür ediyorum. 
ERKAN
BAŞ (Devamla) – Ben teşekkür ederim. 
BAŞKAN
– Değerli milletvekilleri, gruplar adına ve şahıslar adına söz taleplerinin
hepsi karşılanmıştır. 
Birleşime
yirmi dakika veriyorum. 
Kapanma Saati: 14.12
ÜÇÜNCÜ OTURUM
Açılma Saati: 14.47
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Üçüncü Oturumunu açıyorum. 
2020
Yılı Merkezi Yönetim Bütçe Kanun Teklifi’nin görüşmelerine kaldığımız yerden devam
edeceğiz.
Komisyon
yerinde.
6’ncı
madde üzerinde soru-cevap işlemini yapacağız. 
Sayın
Özdemir, buyurun.
SİBEL
ÖZDEMİR (İstanbul) – Sayın Bakan, dünya ve özellikle Avrupa Birliği ülkelerinin
bütçe görüşmelerinin ana tartışması, gelecek nesiller için sürdürülebilir bir
çevre, çevre politikaları ve özellikle iklim değişimiyle mücadeleye sağlanan
muazzam katkı. Bu ülkelerde bütçe bu yönde hükûmetlerin uygulaması gereken
öncelikli politikalara adanmışken siz bütçe sunumunuzda bu konuyu
geçiştirdiniz. Hatta iktidarlarınız döneminde, bırakın iklim değişimiyle mücadeleyi,
birçok doğa tahribatı sorunları da varken şimdi bir de Kanal İstanbul gibi,
doğal yaşama, su kaynaklarına, projenin güzergâhının deprem bölgesi üzerinde
yer almasına ilişkin risk, yaratacağı tehditler… Bu yönde bilimsel, akademik
çok ciddi bir tartışma var. Yani bu konunun tartışılması dahi uygulanabilirliği
noktasında bir soru işareti yaratırken, popülist siyaseti bir kenara bırakıp,
Kanal İstanbul Projesi’yle ilgili, Bakanlığınızın, bu tartışılan tehditler,
riskler karşısında bilimsel raporu, araştırması, incelemesi var mı,
paylaşabilir misiniz?
Teşekkürler.
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle,
2020 yılı bütçesinin ülkemize, milletimize hayırlı olmasını diliyorum.
İki
sorum olacak. 2002 yılından itibaren Cumhurbaşkanımız Sayın Recep Tayyip
Erdoğan liderliğindeki AK PARTİ hükûmetleri olarak bugüne kadar eğitimden
sağlığa, istihdamdan sosyal hayata her alanda engelli kardeşlerimizin yanında
olduk, olmaya da devam ediyoruz. 2020 yılı bütçesinde engellilere yönelik
verilen hizmetler nelerdir? Bu kapsamda ne gibi harcamalar
gerçekleştirilmektedir?
İkinci
sorum şu: Tüm dünyada olduğu gibi ülkemizde de artan nüfus, değişen tüketim
alışkanlıkları ve sanayileşme nedeniyle en önemli sorunlardan biri atık
yönetimi olmuştur. Çevre ve Şehircilik Bakanlığımız etkin bir atık yönetimi
için neler yapmaktadır?
Teşekkür
ederim.
BAŞKAN
– Sayın Adıgüzel…
MUSTAFA
ADIGÜZEL (Ordu) – Elimde bir tutanak var; tarih, 9 Ekim 2019; yer, Ordu merkez
Altınordu Belediyesi şantiyesi. Belediye temizlik ihalesindeki ağır yolsuzluk
iddiaları üzerine konu mahkemeye taşınıyor ve mahkeme heyeti, başta hâkim olmak
üzere, alanda incelemeye geliyor fakat kadın hâkimin alana girmesine izin
verilmiyor, mukavemet gösteriliyor ve bu durum bir tutanak altına alınıp
alandan ayrılmak zorunda kalınıyor. 
Sayın
milletvekilleri, şu kürsüden hepimiz “hukukun üstünlüğü” diye yemin ederek
görevimize başladık. Yani hukukun üstünlüğü herkese geçerli de Altınordu
Belediyesine geçerli değil mi? Bu tutanağa imza atmaktan imtina eden alandaki
belediye zabıta görevlisi ve yine oradaki kendini polis olarak tanıtan şahıs
neden imtina etti? Temiz iş yapıyorsanız, alengirli bir işiniz yoksa neden
korkuyorsunuz? Doğru olan, dürüst olan, adaletten korkar mı? 
Sayın
İçişleri Bakanı, bu iş sizi sorumlu tutar, derhâl gereğini yapın.
Sayın
Adalet Bakanı, bir şehrin göbeğinde hem de bir kadın hâkime mukavemet edilip
hukukun işlemesine engel olunuyor, neden müdahale etmiyorsunuz?
BAŞKAN
– Sayın Durmuşoğlu...
MÜCAHİT
DURMUŞOĞLU (Osmaniye) – Teşekkür ederim Sayın Başkanım. 
Öncelikle,
2020 Yılı Merkezi Yönetim Bütçe Kanun Teklifi’nin hayırlı olmasını diliyorum.
Sorum
Çevre ve Şehircilik Bakanımız Sayın Murat Kurum’a: Öncelikli olarak başarılı
Bakanlığını ve ekibini tebrik ediyorum. Cumhurbaşkanımız Sayın Recep Tayyip
Erdoğan’ın liderliğinde AK PARTİ hükûmetleri döneminde birçok alanda olduğu
gibi köylere götürülen hizmetlerde de çok önemli gelişmeler yaşanmıştır. Köylere
yönelik en önemli projelerden biri de KÖYDES Projesi’dir. Bu kapsamda KÖYDES
Projesi için 2020 yılında ne kadar kaynak ayrılmıştır? Bu kapsamda hangi
yatırımlar yapılmaktadır?
İkinci
sorum şu: AK PARTİ hükûmetlerimiz döneminde ekonomik büyüme sayesinde elde
ettiğimiz refah artışını sosyal yardım programlarımız aracılığıyla toplumun tüm
kesimlerine ulaştırdık. Sosyal yardımlar alanında reform olarak
nitelendirebileceğimiz birçok yeni uygulamayı da hayata geçirdik. Uygulanan
sosyal yardım programlarını da çeşitlendirdik. Bu kapsamda 2020 yılında sosyal
yardım ve hizmetler için ne kadar kaynak ayrılmıştır? 
BAŞKAN
– Sayın Topal...
SERKAN
TOPAL (Hatay) – Teşekkür ediyorum Sayın Başkan.
Hepimizin
bildiği gibi, Suriye savaşından en çok etkilenen Hatay’dır. Özellikle sınır
kapıları kapalı olduğu için oradaki bütün esnaflarımız ciddi anlamda mağdur
durumda. Bu konudan dolayı Hatay’a özel bir ödenek ayırmayı düşünüyor musunuz? 
Ayrıca,
hazine arazileri sıkıntısı var. Bunun yanında, Samandağ’da kıyı kenar çizgisi
sorunu var.
Ayrıca,
Defne ve Arsuz’da devlet hastanesi yok. Arsuz ve Defne’ye devlet hastanesi
yapmayı düşünüyor musunuz?
Hatay’ın
bütün çiftçilerinin özellikle barajla ilgili bir sıkıntısı var, suyla ilgili,
elektrikle ilgili bir sıkıntısı var; bunları ne zaman çözmeyi düşünüyorsunuz?
Teşekkür
ediyorum. 
BAŞKAN
– Sayın Kılıç...
İMRAN
KILIÇ (Kahramanmaraş) – Teşekkür ederim Sayın Başkanım. 
Sunduğumuz
sağlık hizmetlerinin kalitesini artırarak her vatandaşımız için ulaşılabilir
kılmak en temel amaçlarımızdandır. Sağlıklı nesillerin yetişmesi için
hizmetlerin kalitesini sürekli yükseltiyoruz. Bu kapsamda, kamu sağlık
harcamalarının miktarı ve merkezî yönetim bütçesi içindeki payı ne kadardır? 
Bir
de şu anda, yeniden, Kahramanmaraş olaylarının yıl dönümü münasebetiyle bu
acımızı kaşıyanlar var; hâlbuki, biz Kahramanmaraş olarak 2023 vizyonumuza
odaklandık. Nitelikli insan kaynağına sahip, sosyal altyapısıyla yaşam kalitesi
yüksek, gelişmiş altyapısıyla sanayinin çekim merkezi, tekstilde lider,
kuyumculukta tasarımın merkezi, dondurmada dünya markası, ihracatta rekabet
gücü yüksek, lojistiğin bölgedeki merkezi, kültürü ve doğal güzellikleriyle
alternatif turizm merkezi, planlı şehirciliği ve kentsel dönüşümü
gerçekleştirmiş bir Kahramanmaraş’ız. 
BAŞKAN
– Teşekkür ederim. 
Sayın
Bakan, cevaplar için buyurun. 
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri; iklim
değişikliğiyle alakalı, hakikaten, Çevre ve Şehircilik Bakanlığı olarak hem
Bakanlığımızın en önemli gündem maddeleri içerisinde yer alıyor hem de dünyanın
iklim değişikliğiyle mücadele ettiği bu süreçte biz de Bakanlık olarak bölge
bölge eylem planları açıklamak ve bu eylem planları çerçevesinde iklim
değişikliğiyle mücadele etmek için projeler yürütüyoruz. Bu çerçevede, ilk olarak
Karadeniz Bölgesi iklim değişikliğiyle ilgili eylem planımızı açıkladık ve bu
çerçevede, bilhassa dere güzergâhı üzerinde bulunan taşkın riski altındaki
yapıların taşınması, buradaki altyapıların yeniden gözden geçirilmesi, yine,
derelerin denize bırakılması noktasındaki mansap kesitlerinin büyütülmesi, bu
bölgede yapılacak işlere ilişkin erken uyarı sisteminden tutun da
vatandaşlarımızın bilinçlendirilmesine kadar 16 maddelik eylem planı hazırladık
ve bu çerçevede, Karadeniz’den başlamak üzere projelerimizi yürütüyoruz. 
Bunun
dışında da çevreye ilişkin yapacağımız tüm projeler aslında iklim
değişikliğiyle ilgili eylem planı çerçevesinde yapılmaktadır; millet
bahçelerinin yapılması, yeşil alanların artırılması… Düzenli depolama
tesisleri, baktığınızda, 2002 yılında yüzde 35’ken şu an yüzde 85’lerde ve yine
atık su arıtma tesisi noktasında Türkiye ortalaması yüzde 85’lere gelmiştir ve
amacımız, hedefimiz, 2023 yılına kadar nüfusumuzun tamamına hem düzenli
depolama hem de atık su arıtma hizmeti vermektir. Bu çerçevede çalışmalarımızı
yürütüyoruz.
Milletvekillerimizin
destekleriyle, plastik poşetleri ücretli hâle getirdik. Bu, kullanım
seviyesinde yüzde 80 azalma getirecek önemli bir düzenlemeydi. İnşallah, bunun
sonrasında da depozito uygulamasıyla birlikte, biz ambalaj atıklarımızın geri
dönüşüm oranını yüzde 13’ten yüzde 35’lere çıkarmak istiyoruz. 
Bu
çerçevede, hakikaten, deniz suyu seviyesinin arttığı, hava sıcaklığının arttığı
bu süreçte biz hem emisyon noktasında gerekli tedbirleri alıyoruz hem de şehirlerimizin,
ülkemizin nefes alacağı yeşil alan miktarlarını artıracak çalışmaları, diğer
taraftan da yenilenebilir enerji kaynaklarından daha fazla faydalanılacak
çalışmaları Enerji Bakanlığımız bünyesinde de yürütüyoruz. 
KÖYDES
Projesi’yle alakalı… 2005-2009 yılları arasında KÖYDES Projesi için 13,3 milyar
lira kaynak tahsis ettik. 2020 yılında da 1,5 milyar lira ödenek öngörülmüştür.
Bu, içme suyu, köy yolları, sanat yapıları ve küçük ölçekli sulama projelerinde
kullanılmaktadır ve bu çerçevede, çalışmalar valilikler nezdinde, Bakanlığımız
Yerel Yönetimler Genel Müdürlüğü bünyesinde yürütülmektedir. 
Kaz
Dağları’yla alakalı… Çanakkale ili merkez Kirazlı köyü sınırları içerisinde
Doğu Biga Madencilik tarafından yapılması planlanan Kirazlı Altın ve Gümüş Madeni
Zenginleştirme Projesi için Maden ve Petrol İşleri Genel Müdürlüğünce verilen
işletme ruhsatı 10 Ekim 2019 tarihinde sona ermiş ve 15 Ekim 2019 tarihi
itibarıyla da Genel Müdürlük tarafından faaliyet durdurulmuştur. 
“Kanal
İstanbul Projesi’yle susuzluk ortaya çıkacaktır.” denildi. Kanal İstanbul
Projesi’nden kaynaklı kaybedilecek su miktarı 32,7 milyon metreküptür ancak
biliyorsunuz, İstanbul’a yıllık toplam 1,8 milyar metreküp su sağlayacak olan
Melen Projemiz var. Melen Projesi bittiği zaman, Sazlıdere’de kaybedilen hacmin
yaklaşık 36 katı su Melen’den sağlanacaktır. Bunlara ek olarak, planlama
aşamasındaki Balaban Barajı’nın da devreye sokulması sonrasında diğer
alternatif su kaynakları sağlanacaktır. Dolayısıyla, Kanal İstanbul’un
yapılmasıyla susuzluğun artması söz konusu değildir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Buyurun.

ÇEVRE
VE ŞEHİRCİLİK BAKANI MURAT KURUM – Aydın Didim Devlet Hastanesinde 2002 yılında
çalışmalara başlanmış, tahkik sonuçlarına göre, binayla ilgili herhangi bir
çürük raporu çıkmamıştır. İlave olarak 75 yataklı bir birim için çalışma
yapılmaktadır. 
Yine,
2020 yılındaki sosyal yardımlarla alakalı… 2020 yılı bütçemizde sosyal
harcamalar için ayırdığımız kaynak miktarı 69,5 milyar Türk lirasına
çıkarılmıştır. 
Bir
de engellilerle alakalı… Bakıma ihtiyacı olan engelli vatandaşlarımızın evde
bakımlarına destek vermek amacıyla sosyal yardım ödenekleri 2020 yılında 9,4
milyar olarak öngörülmüştür. 
BAŞKAN
– Değerli arkadaşlar, 6’ncı maddeyi oylarınıza sunuyorum: Kabul edenler…
Etmeyenler… Kabul edilmiştir. 
7’nci
maddeyi okutuyorum: 

Diğer bütçe işlemleri
MADDE 7- (1) Yükseköğretim Kurulu
Başkanlığı bütçesinin 38.01.02.00-09.4.2.20-2-05.2 (Öğretim Üyesi Yetiştirme
Programı) tertibinde yer alan ödenek, bu Program kapsamında lisansüstü eğitim
veren yükseköğretim kurumlarına, görevlendirilen öğrencilerin sayıları ve
öğrenim alanları dikkate alınarak mal ve hizmet alımlarında kullanılmak üzere
tahakkuk ettirilmek suretiyle ödenir. Ödenen bu tutar karşılığını bir yandan
ilgili yükseköğretim kurumunun (B) işaretli cetveline öz gelir, diğer yandan
(A) işaretli cetveline ödenek kaydetmeye ilgili yükseköğretim kurumu
yetkilidir.
(2) 4/11/1981 tarihli ve
2547 sayılı Yükseköğretim Kanununun 43 üncü maddesinin birinci fıkrasının (d)
bendi, 44 üncü, 46 ncı, 58 inci, ek 25 inci, ek 26 ncı ve ek 27 nci maddeleri
ile 19/11/1992 tarihli ve 3843 sayılı Kanunun 7 nci maddesi uyarınca tahsil
edilen tutarlar ve diğer gelirler, yükseköğretim kurumları bütçelerine özel
gelir ve özel ödenek olarak kaydedilmez. Tahsil edilen bu tutar ve gelirler,
ilgili yükseköğretim kurumu bütçesine öz gelir olarak kaydedilir. Kaydedilen bu
tutarlar karşılığı olarak ilgili yükseköğretim kurumu bütçesine konulan
ödenekler, gelir gerçekleşmelerine göre kullandırılır.
(3) Öz gelir karşılığı
olarak ilgili yükseköğretim kurumu bütçesinin (A) işaretli cetvelinde
fonksiyonel sınıflandırmanın dördüncü düzeyinde tertiplenen ödenekler arasında
(09.6.0-Eğitime Yardımcı Hizmetler fonksiyonu altında öz gelir karşılığı tefrik
edilen ödenekler arasında yapılacak aktarmalar hariç) aktarma yapılamaz.
(4) Cumhurbaşkanı; 
a) Emniyet Genel
Müdürlüğünün öğrenim ve eğitim müesseselerinde okutulan ve eğitim gören yabancı
uyruklu öğrenci ve personele yapılan giderler karşılığında ilgili devletler
veya uluslararası kuruluşlar tarafından ödenen tutarları,
b) NATO makamlarınca
yapılan anlaşma gereğince yedek havaalanlarının bakım ve onarımları için
ödenecek tutarları,
c) Gümrük idarelerince
tahsil edilerek Türkiye Radyo-Televizyon Kurumuna intikal ettirilen bandrol
ücretlerinin yüzde 2’si oranında Ticaret Bakanlığı hizmetleri için söz konusu
Kurumca ödenecek tutarları,
aynı amaçla kullanılmak
üzere bir yandan genel bütçeye gelir, diğer yandan ilgili idare bütçelerinde
açılacak özel tertiplere ödenek kaydetmeye ve bu suretle ödenek kaydedilen
tutarlardan yılı içinde harcanmayan kısımları ertesi yıla devretmeye
yetkilidir. 

BAŞKAN
– 7’nci madde üzerinde ilk söz, İYİ PARTİ Grubu adına Antalya Milletvekili
Sayın Tuba Vural Çokal’a aittir.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA TUBA VURAL ÇOKAL (Antalya) – Sayın Başkan, değerli
milletvekilleri; Genel Kurulu saygıyla selamlıyorum.
Yükseköğretim
Kurulunun bütçesini değerlendirirken üniversitelerimizin, üniversite
öğrencilerimizin ve üniversitelerden mezun olan gençlerimizin durumunu
değerlendirmemiz gerekiyor. Üniversitelerin başından, rektörlerden başlayalım.
Bu konu, sadece rektör ataması meselesi değil, aynı zamanda bir ülkenin her
türlü kalkınmasına yön verecek kurumlardan başlanarak demokrasiden nasıl
uzaklaşıldığını gösteren en iyi örnek. Artık, üniversite rektörleri, o
üniversitelerin öğretim üyelerinin arasından, yapılan bir seçimle atanmıyor.
Yani Sayın Cumhurbaşkanımız diyor ki: “Siz akademisyenler, bilim adamları kendi
amirinizi seçemezsiniz, ben sizden daha iyi seçerim, ben hepinizin bildiğinden
daha iyi bilirim. Benim iradem hepinizin iradesinin üzerindedir.” Yani artık
rektörleri de -ülkemizdeki birçok şeyde olduğu gibi- Sayın Cumhurbaşkanı direkt
kendisi atıyor. Durum böyle olunca da rektör olmak isteyenler kendilerini
akademisyenlere, Yükseköğretim Kuruluna değil, direkt saraya anlatmaya
başlıyor. Üniversiteleri dünya standartlarına çıkaracak projeler, yönetim
becerileri yerine AKP’ye yakınlık tek kriter oluyor. Hayatı boyunca hiç
görmediği üniversitelerin, hatta hayatı boyunca hiç yaşamadığı şehirlerdeki
üniversitelerin rektörü olmak için sarayın kapısını aşındırıyorlar. Rektör
olanlar ise dünya üzerindeki ve ülkemizdeki diğer üniversitelerle bilimde
yapılan araştırma sayısında, hocaların yayınladığı eser sayısında yarışmak
yerine AKP’lilikte ve saraya yakınlıkta maalesef ki yarışıyorlar. Rektörler ve
rektör adayları bir yandan AKP il başkanlarıyla AKP’lilikte yarışırken diğer
yandan da üniversitenin akademik kadrolarına bu yarışın bir gereği olarak
atamalar yapılıyor. Üniversiteler akademik standartlara göre değil, şahsın
partisinin yerleştirdiği geleneğe uygun olarak partililerin akrabası ya da
yakını olma standardına göre yapılandırılıyor. 
Tablo
böyle olunca gelelim üniversitelerimizin durumuna. Aslında durum ortada.
Türkiye’de en tehlikeli insanların profesörlerden başlayarak üniversite
mezunları olduğunu savunan bir profesör, bu ülkenin üniversitelerinde ders
veriyor hem de üniversite yönetiminde söz sahibi olarak. Bir başka
üniversitemizin öğretim görevlisi “Hazreti Nuh zamanında günümüzden çok daha
ileri seviyede teknoloji vardı. Hazreti Nuh, kendisine inanmayarak gemiye
binmeyen oğlunu ikna etmek için cep telefonuyla görüştü. Sonra güvercin değil,
insansız hava aracı yolladı.” dedi. “Bilimsel kanıtı var mı?” diye sorulunca
“Efendim, ileri teknoloji varken niye güvercin yollasınlar.” diyerek güya
bilimsel bir kanıt gösterdi. Dünya üzerinde onlarca ülke uzay teknolojisinde
çığır açarken, teknolojik gelişmelerde birbirleriyle yarışırken yarıştıkları
teknolojik gelişmelerin dünyamızda, çevremizde ve sosyal hayatta yarattıkları
etkileri yine kendileri değerlendirirken bizim uzay profesörümüz kadınlara oy
vermeyeceğini açıkladı. Utanmasalar, Batı Orta Çağı’nın karanlık yüzündeki
“Kadın insan mıdır?” tartışmalarını tekrar açacaklar hem de kadına verdiği
değer ve hoşgörüyle tarihte örnek olan bu Türk coğrafyasında. 
Tabii,
şunu da sormak lazım: Acaba, kadınlara oy vermeyeceğini açıklamaktan çekinmeyen
zihniyet 1 milyon 163 bin TL harcanarak Genç Müslüman Kadınlar İçin Liderlik
Programı etkinliğinin yapılacağını bilseydi, bu açıklamayı yapar mıydı? Yoksa
bu tarz açıklamalar ilmî değil de siyasi yandaşlığı mı içeriyor? 
Değerli
milletvekilleri, üniversite demek kitap demektir; üniversite demek kütüphane
demektir. Dünyanın tanınmış üniversiteleri kütüphaneleriyle övünürler. Ancak
bizde üniversite kütüphanelerinde öğrenci başına 5 kitap bile düşmüyor. Hâl
böyleyken üniversite sayısının artmasıyla, yapılan binalarla övünen bir iktidar
var karşımızda. Kütüphanelerle, laboratuvar imkânlarıyla, sundukları özgür
düşünme ortamıyla ve bunların bilimsel çıktılara dönüşmesiyle değil, bina
sayılarıyla övünüyorlar maalesef. Üniversiteler birer bina, öğrenciler bu
binanın misafirleri, hocalarsa onlara eşlik eden bekçiler gibi algılanıyor bu
zihniyette. 
Bu
iktidara göre, her şey sayılardan ibaret hem de kontrolsüz, ne idiği belirsiz
sayılardan. Düşünsenize, her yere üniversite açılıyor, üniversiteler sürekli
bölüm açıyor, o bölümlere sürekli öğrenciler geliyor. İktidar, üniversite
okuyan öğrenci sayısının çoğalmasıyla övünüyor ancak okul bittikten sonrasına
hiç bakmıyor. Çünkü iktidar, niceliklerle uğraşmaktan niteliğe ve sonuca
bakmayı unutuyor; daha doğrusu, niteliğe ve sonuca bakmak işine gelmiyor.
Herhangi bir amaç, bir planlama olmadan, ihtiyaca bakılmadan, mezun olan
öğrencilerin ne olacağı hesap edilmeden bölüm açıp öğrenci alıyorlar. Sonuç mu?
Diplomalı işsizler ordusu. Sanki üniversiteler, işsizlik istatistiklerini
değiştirmek için kullanılan birer depo gibi algılanıyor. Akılları ne kadar
dalavereye çalışsa da daha sonra o gençler mezun oluyor ve herkes gerçekle
yüzleşmek zorunda kalıyor. 
700
bin atanamayan öğretmen, 500 bin atama bekleyen sağlıkçı sorumunuz var.
İktisadi ve idari bilimler, mühendislikler ve diğer bütün alanlar, sadece
devlet kadrolarında değil, özel sektörde de iş bulamıyor çünkü iktidarımız
“Üniversite açtık.” demek için üniversiteler açtı, ”Mezunlar nasıl istihdam
edilecek?” diye düşünmedi, hatta bu gençleri hiç umursamadı. Neden? Çünkü
yandaşı nasıl olsa işsiz kalmıyor. Yandaş olmayan, bir AKP’li ağabeyi olmayan
lisans mezunu işsiz genç tezgâhtarlık mı yapar, kasiyerlik mi yapar, temizliğe
mi gider yoksa bunalıma girip intihar mı eder, umurunda bile değil; yandaşı en
ballısından maaşı alır nasıl olsa. 
Bu
kadar plansız üniversite açmak, üniversite bölümü açmak, daha sonra da orada
okuyan gençlere istihdam sağlayamamak, o gençlerin ümitleriyle oynamaktır,
gençlerin ve ülkenin vebaline girmektir. Yazıktır, günahtır!
Üniversitelerle
ilgili bir başka sorun ise üniversite hastaneleri. Sağlıkla ilgili araştırma
yapması, yeni tedaviler, ilaçlar geliştirmesi gereken tıp fakültelerimiz,
bırakın araştırmalara geliştirmelere bütçe ayırmayı, fotokopi kâğıdı alamayacak
hâle geldiler, araştırma faaliyetlerini yapamayacak duruma geldiler. Fotokopi
kâğıdına muhtaç edilen tıp fakültelerinden sağlık alanında gelişme
kaydetmeleri, önleyici ve iyileştirici tedavilerde yeniliklere imza atmaları
beklenebilir mi? 
İktidarın
artık şunu anlaması lazım: Bir ülke için eğitim öğretim faaliyetleri hayati bir
öneme sahiptir ve gelecek nesillerin vebalini de üzerinize yükler. AKP’nin isim
bileşenlerinden olan “kalkınma”nın sağlanabilmesi için, üniversiteleri lisenin
devamı olarak görmekten vazgeçmeleri ve gerçekten kalkınmaya yönelik planlı
hareket edilmesi gerekmektedir. Tabii, adındaki “kalkınma”yla inşaat sektörünü
ve yandaşı kalkındırmayı kastedenlere bunu anlatmak zordur, anlamazlar. 
Bir
ülkenin kalkınması mesleki eğitimin planlanmasıyla yakından ilişkilidir.
Sektörleri destekleyen, nitelikli iş gücünü sektörlere sağlayacak olan bu
planlamadır ancak bu Hükûmetle mesleki eğitim de bitme noktasına gelmiştir. Bu
iktidar, açık açık “Herkes her işi yapsın.” diyor, sonra da “İnsanlar iş
beğenmiyor.” diyebiliyor. Demiyorlar ki “Biz, meslek liselerini bitirdik,
meslek yüksekokullarını bitirdik, uzmanlaşmaları bitirdik. Biz, bu ülkede,
planlanması ve öngörülmesi gereken her şeyi kaderine terk ettik. Tabii, yandaş
ihaleler hariç; onlar gayet planlı yürüyor.” 
Yükseköğretim
kurumları “Yaptık oldu”yla kaderine terk edilecek kurumlar değildir. İktidar,
üniversitelerin temelini oluşturan, üniversitelerle yayılan özgür düşünebilen,
değerlendirebilen, üretebilen bireyler istemiyor; istiyor ki “Biz ne dersek o
olsun.” Ama olmuyor işte arkadaşlar; hakikat öyle bir güneştir ki balçıklar işe
yaramıyor, yaramayacak. 
Bu
vesileyle iktidarın, gerçeklerden ne kadar korktuğunu; bu korkunun bir sonucu
olarak tıpkı sayıları, istatistikleri çarpıttığı gibi konuşulanları da nasıl
çarpıttığını ve ülkede nasıl bir dejenerasyona sebep verdiğini daha birkaç gün
önce partimize ve Sayın Genel Başkanımıza yaptıkları gerçek dışı isnat ve
sosyal medya saldırısıyla hep beraber gördük.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Çokal.
TUBA
VURAL ÇOKAL (Devamla) – Çok değil, daha birkaç gün önce Meral Akşener’in
söylediklerini çarpıtmakta mahir bir adam vardı ve bu mahir arkadaşın
çarpıtması, sanki bir işaret fişeği gibi, sosyal medyada harekete geçti. Bütün
işi, trollerle algı yaratmak, itibar suikastı ve haysiyet cellatlığı yapmak
olan bu zatlar iktidar eliyle ve gücüyle ahlaksızlığı meşrulaştırdıklarının
farkında mı acaba? Bu itibarsızlaştırmadan, yıllarını ülkeye adamış
siyasilerimiz, yıllarını tahsilde çürütmüş bilim adamlarımız, konu tespiti
yapan gazetecilerimiz, köşe yazarlarımız defalarca payını aldı ve almaya da
devam ediyor. (İYİ PARTİ sıralarından alkışlar) Düzen korumak için insan
parçalanan bir dönemden geçiyoruz. Hakaret düzeyini… 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Çokal.  
TUBA
VURAL ÇOKAL (Devamla) – Tamamlıyorum.
BAŞKAN
– Süre tamamlandı, teşekkür ediyorum.
TUBA
VURAL ÇOKAL (Devamla) – Teşekkür ediyorum. (İYİ PARTİ ve CHP sıralarından
alkışlar)
BAŞKAN
- Milliyetçi Hareket Partisi Grubu adına Sayın Lütfi Kaşıkçı, Hatay
Milletvekili.
Buyurun.
(MHP sıralarından alkışlar) 
MHP
GRUBU ADINA LÜTFİ KAŞIKÇI (Hatay) – Sayın Başkan, değerli milletvekilleri; 2020
Yılı Merkezi Yönetim Bütçe Kanun Teklifi’nin 7’nci maddesi üzerine Milliyetçi
Hareket Partisi Grubu adına söz almış bulunuyorum. Bu vesileyle Gazi
Meclisimizi ve ekranları başında bizi izleyen aziz milletimizi saygıyla
selamlıyorum. 
Kıymetli
milletvekilleri, yarın itibarıyla, güney illerimizde Millî Mücadele döneminde
Fransa’ya karşı, Fransızlara karşı ilk kurşunun atılışının 101’inci yılını
kutlayacağız; tabii dile kolay, neredeyse bir asır. 
Millî
Mücadele’de ilk kurşunun Hatay Dörtyol’da atılışının 101’inci yıl dönümünde,
başta Kara Mehmet Çavuş ve Kara Hasan Paşa olmak üzere Türk İstiklal
Mücadelesi’nin Başkomutanı Gazi Mustafa Kemal Atatürk ve silah arkadaşlarını,
Hatay’ın ana vatana katılma mücadelesinin yolbaşçısı Tayfur Sökmen ve dava
arkadaşlarını saygı, minnet ve şükranla anıyorum. 
Değerli
milletvekilleri, Doğu Türkistan davasının abide şahsiyeti, büyük devlet ve
fikir adamı İsa Yusuf Alptekin Beyefendi’nin de vefatının 24’üncü yılını dün
geride bırakmış bulunuyoruz. Bütün hayatını Çin zulmü altında inleyen
soydaşlarımızın haklı davasını ve taleplerini dünyaya anlatmakla geçiren merhum
Alptekin’in gençlik yıllarından başlayan mücadele hayatı hicret ve acılar
içinde geçerken, içinde büyüttüğü hürriyet aşkı canlılığını daima korumuştur. 
Türk
milliyetçileri ve ülkücüler yarım asırdan fazla bir süredir Türkiye’de Doğu
Türkistan davasının sancağını taşımış, hiç kimse bu coğrafyanın adını telaffuz
edemezken gerçekleştirdiği mitingler ve yayınladığı makale ve yazılar
aracılığıyla bu bağımsızlık davasının ateşini canlı tutmuştur. 
Son
günlerde, Amerika Birleşik Devletleri’nin de Doğu Türkistan meselesini Çin’e
yönelik kuşatmasında bir araç olarak kullanmakta olduğunu görüyoruz. Doğu
Türkistan, Amerika’nın soğuk savaş stratejisinin bir parçası değil, tarihimizin
başlangıç noktası ve kültürümüzün ana kaynağıdır. Doğu Türkistan’ın kültürel
kimlik ve inançları üzerindeki baskıların kaldırılması, en temel insani
haklarının verilmesi, doğum kontrolü adı altında yapılan uygulamaların son
bulması, eğitim adı altında -bütün dünyanın bir toplama kampı olduğunu bildiği-
insanlık dışı merkezlerin kapatılması çağrımızı bir kez daha bu kürsüden ifade
ederken en temel evrensel ilkelerin ülkelerin çıkar politikalarına meze
yapılmasının insanlığın vicdanında infial uyandıracağını da ilgililere
hatırlatıyoruz.
Değerli
milletvekilleri, tabii, 2020 yılının bütçesi konuşuluyor, şimdiden Allah
hayırlı uğurlu etsin ama ben inanıyorum ki bu sıralarda oturan birçok
milletvekilimiz “Acaba, 2020 yılı bütçesinden kendi illerimize ne düşecek?” diye
de böyle bir hesap içerisine girmiştir. İşte, o hesabı yapan
milletvekillerinden biri de benim. Acaba, 2020 yılında Türkiye'nin bütçesinden
Hatay’a ne tür yatırımlar yapılacak? Bir kere, evvela başta ifade etmek isterim
ki Sayın Bakanın çalışmalarını yakından takip ediyor ve takdir ediyoruz. Hazır,
Sayın Bakanımız buradayken seçim bölgem Hatay’la ilgili yapılması acil olan
konuları da burada ifade etmek isterim ancak Hatay’a girmeden önce sizlerle
paylaşmak istediğim bir husus daha var.
Suriye’nin
sözde bir Dışişleri Bakanı var. Canı sıkıldığı zaman, ara ara televizyonlara
çıkıyor veya gazetelere demeç vermek suretiyle Hatay’ın Suriye’nin bir parçası
olduğunu ifade etmek için canhıraş bir uğraş içerisinde oluyor. İşte, Hatay’ı
kendi ülkesinin bir parçası gibi göstermeye çalışan Suriye’nin sözde Dışişleri
Bakanına, buradan, Hatay ilinin bir Milletvekili olarak bir tavsiyem var.
Hatay, bedeli ödenmiş ve Türkiye Cumhuriyeti devletinin bir parçası hâline
gelmiştir. Bu sözde iddiasını sık sık dile getiren zavallıya şunu hatırlatmak
isterim ki dün Altınözü Küncülü Boğazı’nı, Antakya Hükûmet Binası’nı, Amik
Ovası’nı, Belen Geçidi’ni, İskenderun Körfezi’ni, Dörtyol Karakese’yi
Fransızlara ve onun paralı askerlerine dar eden Kara Mehmet Çavuşların, Kara
Hasan Paşaların, Ayşe Fitnat Hanımların, Tayfur Sökmenlerin torunları bugün de
Hatay’da diri ve Allah’a şükürler olsun, ayaktadır. (MHP sıralarından alkışlar)

Vatan
şairi Namık Kemal’in dediği gibi “Fıtrat değişir sanma sakın/ kan yine o kandır.”
Hatay’ın kıymetli evlatları Suriye’nin bu kendini bilmez, daha kendi ülkesini
savunamaz Bakanının boş ve kuru gürültüsüne Allah’ın izniyle de pabuç bırakmaz.
Sayın
Bakanım, Hatay’la ilgili çeşitli zamanlarda belediye başkanlarımızla birlikte
sizi ziyarete gelip birtakım taleplerde bulunuyoruz. Teşekkür ediyorum,
getirdiğimiz taleplerin birçoğuna da olumlu yanıt veriyorsunuz. Ancak öncelikle
şunu ifade etmek isterim ki Hatay’daki belediyeler, bu Suriye meselesinin
başlamasından önce, mevcut 1,5 milyonu aşan nüfusuyla zaten altyapı sağlama
noktasında birtakım problemler ve sıkıntılar yaşarken bugün, bu 1,5 milyon
nüfusun üzerine, Suriye’de yaşanan meselelerden dolayı yaklaşık 500 bin
Suriyeli daha gelip ilave oldu. Sayın Bakanım, dinlerseniz ayrıca sevinirim,
önemli bir konuyu ifade ediyorum. Nüfusumuz 2 milyonu aştı; işte, tam bu
noktada, bu 2 milyon nüfusa altyapı hizmetleri sağlama noktasında belediyelerin
güçlük çektiğini evvela belirtmek isterim. Hiçbir parti ayrımı yapmadan, tüm
belediye başkanları Hatay’da -zaten borçları da ortadayken- eldeki imkânlarla
şehrimize, ilçelerimize hizmet yapmak için çaba sarf ediyorlar. İşte, tam bu
noktada, sizlerden şöyle bir talebimiz olacak: Hatay’a karşı bir pozitif
ayrımcılık talep ediyoruz. Bugün, Türkiye’de yaşayan 4 milyon Suriyelinin neredeyse
sekizde 1’ine Hatay ilimizde biz ev sahipliği yapıyoruz dolayısıyla bunu
istemenin de son derece doğal olduğunu düşünüyorum. Biz Hatay’da, belediyelerin
kesintilerini ayda birden iki ayda bire çevirebilirsek eğer, belediye
başkanlarımızın elleri de altyapı konusunda, vatandaşa hizmet götürme konusunda
son derece rahatlayacaktır diye düşünüyorum. 
Sayın
Bakanım, konuşmam bitiyor ama çevre ve şehircilik konusunda yapmış olduğunuz
çalışmaları takip eden biri olarak ifade etmek istiyorum. Bugün size bir
şehirden bahsetmek istiyorum. Dünyada 24 medeniyetin 13’üne ev sahipliği yapmış
Hatay’da çok güzide bir ilçemiz var, siz de geldiniz, orayı gezdiniz, Antakya
ilçemiz. Dünyada 24 medeniyetin 13’üne ev sahipliği yapmış bir ilçemizde
binlerce kültür varlığı var. Bu kültür varlıklarının ortaya çıkması için
mücadele veren, sadece yerel belediyelerimiz.
Sayın
Bakanım, özellikle son yıllarda hiçbir kültürel derinliği olmayan şehirlere bir
kültürel derinlik ilave edilip eklenerek turizme kazandırılmaya çalışılıyor.
Oysa bizim, Hatay’da öyle bir kültür potansiyelimiz var ki bunu ortaya
çıkartmak sadece belediye başkanlarının uğraşısıyla olacak bir mücadele
değildir. İşte, tam bu noktada, Antakya ilçemizdeki bu kültür hazinemizin
ortaya çıkartılması ve turizme kazandırılmasıyla ilgili sizlerden pozitif bir
ayrımcılık ve destek bekliyoruz. 
Sayın
Bakanım, yine, ilgileneceğinizi düşündüğüm bir konu var. İskenderun ilçemizi
biliyorsunuz, İskenderun ilçemiz; deniziyle, yeşiliyle, dağıyla gerçekten
Türkiye’deki güzel şehirlerimizden bir tanesi. Yalnız İskenderun şehrinin
sırtını dayadığı dağ görüntüsü, taş ocakları yüzünden -üzülerek söylüyorum ama-
son derece bozuldu. Şimdi, araştırdığım kadarıyla taş ocaklarının işletme
süresi bittikten sonra, bu taş ocaklarının yeniden yeşillendirilmesiyle ilgili
bir çalışma var. Ancak bu maden şirketleri bu taş ocaklarındaki sürelerini
bitirdikten sonra çekip gitmişler. Bu konuda bize destek vermenizi istiyoruz.
Bu işletme süresi biten taş ocaklarının tekrardan yeşile dönmesi için bir mücadele
verilmesi gerektiğini düşünüyorum. 
Sayın
Başkanım bir dakika uzatmayacak biliyorum, o yüzden…
İBRAHİM
ETHEM SEDEF (Yozgat) – Hep Hatay’a istiyorsun ama hep Hatay’a isteyince… 
LÜTFİ
KAŞIKÇI (Devamla) – Efendim, sataşmadan bir dakika alabilir miyim?
BAŞKAN
– Sataşmadan vereceğim ben size.
MEHMET
CELAL FENDOĞLU (Malatya) – “Tayfur Sökmen Havalimanı” ne oldu? 
BAŞKAN
- Buyurun. 
LÜTFİ
KAŞIKÇI (Devamla) – Sayın Başkanım, teşekkür ediyorum. 
Son
olarak şunu da ifade etmek istiyorum, bakın, çok önemli bir mesele: Seçim
bölgemize gittiğimiz zaman, tarım şehri olan illerimizin milletvekillerinin
karşılaştığı en büyük problemlerden bir tanesi. Bütçe bittiği zaman Hatay’a
gideceğiz, gittiğimiz zaman çiftçimiz bizden haber bekliyor. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen. 
LÜTFİ
KAŞIKÇI (Devamla) – Tamamlıyorum Sayın Başkanım. 
Bekledikleri
haber de çok basit, Ziraat Bankasınca çiftçinin borçlarının ertelenmesi. (MHP
sıralarından alkışlar) Buradan Ziraat Bankası yöneticilerine sesleniyorum:
Lütfen, bırakın şu Simit Sarayıyla uğraşmayı, çiftçinin size olan borçlarını
acaba nasıl taksitlendirebiliriz, bunun üzerine yoğunlaşın, diyorum.
TEKİN
BİNGÖL (Ankara) – Simit Sarayını kurtaracak Ziraat Bankası. 
LÜTFİ
KAŞIKÇI (Devamla) – Ve son olarak, desteklemeyle ilgili bir beklentisi var
çiftçilerimizin; 80 kuruş çok düşük oldu. Geçenlerde Adana Milletvekilimiz
Muharrem Varlı Bey burada tarımın, çiftçinin problemlerini dile getirdi,
kendisi de ifade etti, 80 kuruş çok az. Doğrudur, biliyoruz ancak hiç değilse
ocak ayında bu desteklemenin bir kısmını çiftçimize ödetebilir miyizin
derdindeyiz. 
Ben
yüce Meclisimizi saygıyla selamlıyorum. 
BAŞKAN
– Teşekkür ediyorum. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Süreyya Sadi Bilgiç’in, Simit
Sarayı’nın kredi portföyü içerisinde Ziraat Bankasının aldığı payın yüzde 9
olduğuna ve Ziraat Bankasının bu firmaya ilişkin Katılım Bankası üzerinden
tesis ettiği herhangi bir işleminin bulunmadığına ilişkin konuşması
BAŞKAN
– Değerli milletvekilleri, aslında kürsüden bunu yapmak ne kadar doğru
bilmiyorum ama bu Simit Sarayı ve Ziraat Bankasıyla ilgili arzu ediyorsanız
size net bir bilgi verebilirim, Genel Kurul istiyorsa. 
GÜLİZAR
BİÇER KARACA (Denizli) – Gerek yok Sayın Başkan. 
KEMAL
PEKÖZ (Adana) – Teşekkür ederiz, gerek yok. 
TEKİN
BİNGÖL (Ankara) – Onu Sayın Bakan söyler. 
BAŞKAN
- Yani şunu söyleyeyim: Firmanın kredi portföyü içerisinde Ziraat Bankasının
aldığı pay sadece yüzde 9 ve herhangi bir şekilde Ziraat Bankasının bu firmaya
ilişkin Katılım Bankası üzerinden ya da portföyü üzerinden yapmış olduğu, tesis
etmiş olduğu herhangi bir işlem yoktur, bu sadece basın bilgisi. Bunu sizinle
paylaşayım. 
GÜLİZAR
BİÇER KARACA (Denizli) – Henüz yok Sayın Başkan, henüz yok. 
KEMAL
PEKÖZ (Adana) – Ona Sayın Bakan cevap versin. 
GÜLİZAR
BİÇER KARACA (Denizli) – Ona Sayın Bakan cevap versin, siz tarafsız olmak
zorundasınız Sayın Başkan. 
AHMET
KAYA (Trabzon) – Yani sonunda “saray” var diye dayanamadınız vallahi, hemen
açıklama!
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, Hakların Demokratik Partisi Grubu adına Ağrı
Milletvekili Sayın Abdullah Koç. (HDP sıralarından alkışlar) 
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri; bugün
sizlerle, toplum sözleşmesi olan Anayasa’nın nasıl rafa kaldırıldığını ve buna
bağlı olarak Türkiye ve Orta Doğu’nun temel sorunu olan Kürt sorununun çözümsüz
bırakılmasının bu sorunun başat etkeni olduğunu paylaşmak istiyorum.
Değerli
arkadaşlar, bakın, Anayasa'nın nasıl rafa kaldırıldığını ve ne yazık ki bir
darbe anayasası olan 1982 Anayasası’nın nasıl arar hâle gelindiğini sizlerle
paylamak istiyorum. 
Anayasa'nın
2’nci maddesi, değerli arkadaşlar, rafa kaldırılmıştır. Demokratik hukuk
devleti ilkesi yok sayılmaktadır. Partimize ait olan 31 belediyeye kayyum
atanmıştır. Demokratiklik ilkesi ihlal edilmektedir. Halkın iradesi
gasbediliyor. Yasama yetkisi olan 7’nci madde açıkça ihlal edilmektedir. Yasama
yetkisi TBMM’de olması gerekirken saraya devredilmiştir. Yasa teklifleri
doğrudan doğruya saraydan gelmektedir. Yargı yetkisini içeren Anayasa'nın
9’uncu maddesi ihlal ediliyor. AKP Başkanı, AİHM’in almış olduğu Demirtaş’ın
derhâl serbest bırakılmasına ilişkin kararına karşı “Gereğini yapar, mahkeme
kararını boşa çıkarırız.” demek suretiyle yargıya talimat vermiş ve nitekim
yargı, gereğini yapmıştır. Yine, Demirtaş ve Kavala kararı uyarınca Avrupa
İnsan Hakları Sözleşmesi’nin 18’inci maddesi ihlal edilmiştir. Kanun önünde
eşitlik ilkesi Anayasa'nın 10’uncu maddesinde yer alıyor ve bu madde de ihlal
edilmektedir. Kürt sorununu dile getiren partimizin yönetici, temsilci ve
seçilmişlerine ikili hukuk sistemi uygulanmak suretiyle eşitlik ilkesi ihlal
edilmektedir. Kürt coğrafyasında sistematik bir biçimde her gün gözaltı ve
tutuklamalar yapılmaktadır, halkın iradesine el konulmaktadır. Yaşama hakkını,
maddi ve manevi varlığını koruma hakkını düzenleyen Anayasa'nın 17’nci maddesi
ihlal edilmektedir. Daha 6 Aralıkta Ağrı’nın Tutak ilçesine bağlı Soğukpınar
köyünde katledilen Murat Kaya’nın yaşam hakkı ihlal edilmiştir. Hayata Dönüş
Operasyonu’yla insanların hayatları yok edildi ve insan hakkı ihlali söz
konusudur. Türkiye'de yaşayan halkların; Lazların, Çerkezlerin, Kürtlerin ve
diğer halkların manevi varlığı olan ana dilde eğitim görme ve varlıklarını
tanıma hakları ihlal edilmektedir. Konut dokunulmazlığını düzenleyen
Anayasa'nın 21’inci maddesi ihlal ediliyor. 
Değerli
arkadaşlar, baskın düzenlenen bütün evlerin kapıları kırılıyor, evler
darmadağın ediliyor. Kanaat ve düşünceyi açıklama, yayma, bilim ve sanat, basın
hürriyetini düzenleyen Anayasa’nın 25’inci, 26’ncı, 27’nci, 28’inci maddeleri
ihlal edilmektedir. Soruşturma ve kovuşturmaya tabi tutulan gazeteciler
tutuklanıyor. Aziz Oruç bugün tutuklandı. 139 gazeteci cezaevindedir.
Siyasetçiler, Demirtaş ve Yüksekdağ olmak üzere binlerce partilimiz cezaevinde.
Partimize yönelik olan operasyonlarda 2015 yılından bu yana toplam gözaltı
sayısı 16 bini geçiyor. Tutuklama ise değerli arkadaşlar, 6 bine
yaklaşmaktadır. Bilim insanları; Fikret Başkaya hakkında dava açılmış, davası
devam ediyor. Avukatlar; İbrahim Vargün cezaevinde, Selçuk Kozağaçlı
cezaevinde. 146 avukat şu anda cezaevinde değerli arkadaşlar. 
Üniversitelerde
resmî ideoloji hâkim kılınmıştır. Üniversitelerde kürsüler işlevsiz hâle
getirilmiştir. Üniversitelerin Türkiye’nin yaşadığı sorunlara dair hiçbir fikri
yoktur. YÖK’ün baskısı altında üniversiteler can çekişmektedir. Toplantı ve
gösteri yürüyüşünü düzenleyen Anayasa’nın 34’üncü maddesi ayaklar altındadır.
2911 sayılı Yasa, mülki amirlerin emirleriyle rafa kaldırılmış durumdadır.
Türkiye’nin 81 ilinde şu anda toplantı ve gösteri yürüyüşleri yasak hâldedir. 
Değerli
arkadaşlar, asıl -tabiri caizse- tam dananın kuyruğunun koptuğu yere geliyoruz.
Değerli arkadaşlar, Anayasa’nın kuvvetler ayrılığını tanımlayan maddesi…
MÜŞERREF
PERVİN TUBA DURGUT (İstanbul) – Anayasa’nın 3’üncü maddesini de hatırlatır
mısınız.
ABDULLAH
KOÇ (Devamla) – “Yasama, yürütme ve yargı yetkisi tek elde toplanmaktadır.”
denilmektedir Anayasa’da. Peki, ben size şunu sorayım: Arkadaşlar, kuvvetlerin
içerisinde en kuvvetli olan sizce hangisidir? Tabii ki saray kuvvetidir.
Değerli arkadaşlar yani ülkede üç kuvvet var, en kuvvetli olan kuvvet saray
kuvvetidir. Mecliste 600 vekil olmasına rağmen, tek adam rejimi hepsinin
üstündedir. Hele yargı tamamen kuvvetten düşmüş, gücü ve kuvveti saraya
devredilmiştir. 
Değerli
arkadaşlar, bu Parlamento halkın zararına iş yapıyor. Buradan geçen yasalar
meşru kabul ediliyor. Bakın, burada sekiz dokuz gündür bütçe görüşülüyor.
Hâlbuki saray bu bütçeyi altı ay önce
hazırlamış ve bu bütçe bu şekilde kabul edilmiştir. Ne yapıyoruz değerli
arkadaşlar? Bu bütçede görüşmeler yapıyoruz; Komisyona geliyoruz, Komisyondan
geçiyor, tartışmalar yapılıyor, daha sonra Meclis gündemine getiriliyor,
tartışılıyor. Günlerce bu tartışmalar yapılıyor, ancak ve ancak içerikte,
anlamda ve rakamlarda hiçbir değişiklik yapmamak suretiyle bu bütçe Meclisten
aynen geçiyor. Değiştiremiyoruz. Değerli arkadaşlar, maalesef, günün sonunda
sadece “Kabul edenler… Etmeyenler… Kabul edilmiştir.” şeklinde bir süreç
işliyor. Deniliyor ki: “Eğer kabul edilmezse saray yine eski bütçesini
yürütecek ve bu şekilde devreye sokacak.” 
Değerli
arkadaşlar, son Anayasa’da da bu yetki yine Meclisten alındı, Meclis bu
yetkiden de yoksun bırakıldı ve bu yetki ne yazık ki sarayda. Arkadaşlar, bu
Meclis halkın iradesini yok sayıyor, halka rağmen iş yapıyor. Değerli arkadaşlar,
halk yok sayılıyor, halkın zararına bu iş işliyor. Hadi, gelin, egemenlikten
biraz bahsedelim. Sizlere soruyorum: Egemenlik kimde? Sizlerin itirazı varsa,
saraya rağmen hadi gelin, EYT’liler için “Kabul edenler… Etmeyenler…” diyelim.
Gelin, on binlerce düşünce suçu olan kişilerin tutsaklıklarına son vermek için
“Kabul edenler… Etmeyenler…” diyelim. Hadi gelin, KHK’lerle mağdur edilen
insanlar için “Kabul edenler… Etmeyenler…” diyelim. Gelin, siyasi tutsaklar
için, kadın cinayetlerinin araştırılması için, işçi, köylü, işsizlerin derdine
çare olmak için bu kadar kısa bir oylama yapalım. Olmayacağını çok iyi
biliyoruz çünkü sarayın kuvvetine karşı çıkmayacak, baş eğmeyecek bir kuvvettir
Meclisin kuvveti değerli arkadaşlar. Değerli arkadaşlar, olmayacak çünkü ranta,
talana, savaşa paralar akmayacak; o yüzden böyle bir oylama buradan geçmeyecek,
o yüzden bu Meclis halkın zararına çalışan bir Meclistir, o yüzden kendi
halklarına gerçekleri yansıtmayan bir Meclisle karşı karşıyayız. Egemenlik
halkta değil, bir kişide, zümrede ve sermayededir değerli arkadaşlar. 
Değerli
arkadaşlar, sizin hoşunuza gitmeyecek ama Türkiye'nin
gerçek fotoğrafı ne yazık ki bu. 
Çözüm,
özgür vatandaşlık, demokratik siyaset, ana dilde eğitim hakkının tanınmasından
geçiyor değerli arkadaşlar. Gelirde adil bir bölüşüm, çalışma hakkının
güvenceye alındığı, sendikal hakların işçilerin yararına olacağı ve iş
cinayetlerinin son bulacağı bir güvenceyle mümkündür değerli arkadaşlar. Çözüm,
sarı sendikacılığın yerine bütün işçilerin iradesini yansıtacak yepyeni bir
sendikacılık anlayışıyla mümkündür değerli arkadaşlar. Çözüm, halkın bütün
görüşlerini, bütün tepkilerini rahatlıkla sokakta yansıtabilme özgürlüğüne
sahip olduğu bir ortamdadır değerli arkadaşlar. Çözüm, çoğulcu demokrasi,
tarafsız ve bağımsız bir yargı, yerel yönetimlerin güçlendirilmesi ve bütün
çözümleri beraberinde getirecek yepyeni bir anayasadadır değerli arkadaşlar. Bu
anayasayı yapacak olan… Halkların bütün kimliklerini yansıtacak, bütün
taleplerini yansıtacak, bütün renkleriyle yeniden tanımlanacak yepyeni bir
anayasa gerekli değerli arkadaşlar.
Değerli
arkadaşlar, sizinle bir şey daha paylaşmak istiyorum: “1982 Anayasası’nı arar
hâle geldik.” dedik. 1982 Anayasası ile 1921 Anayasası arasında neredeyse yüz
yıl geçmiş durumdadır. 23 maddeden oluşan 1921 Anayasası, Türkiye’deki bütün
renkleri tanımlayan, Türkiye’deki bütün farklılıkları tanımlayan bir
anayasadır; yüz yıl gerisindedir 1982 Anayasası. 
Gelin,
1921 Anayasası’na uygun yepyeni bir anayasayla bu toplumu bir arada tutalım ve
yepyeni bir toplum sözleşmesiyle topluma adaleti getirelim.
Hepinizi
saygıyla selamlıyorum. Çok teşekkür ediyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Denizli Milletvekili Sayın Gülizar Biçer
Karaca.
Buyurun.
(CHP sıralarından alkışlar) 
CHP
GRUBU ADINA GÜLİZAR BİÇER KARACA (Denizli) – Sayın Başkan, değerli
milletvekilleri; Genel Kurulu saygıyla selamlıyorum.
Bugün
bütçe yapıyoruz, yaklaşık sekiz dokuz günden beri bütçe yapıyoruz. Peki, biz bu
bütçeyi niye yapıyoruz? Bütçeyi, devletin Anayasa’da sayılan görevlerini yerine
getirmesi ve vatandaşlarımızın da Anayasa’daki haklarını elde etmesini sağlamak
için yapıyoruz. 
Peki,
Anayasa’nın 5’inci maddesi ne diyor, iktidara hangi görevi veriyor? Diyor ki:
Vatandaşların refah, huzur ve mutluluğunu sağlayacaksın; insanlarımızın maddi
ve manevi varlığının geliştirilmesi için gerekli şartları hazırlayacaksın. Yani
diyor ki: Halkçı bütçe yapacaksın. Biz “Halkçı bütçe yapılsın.” dediğimiz zaman
sosyete damat şöyle bir cevap veriyor: “Efendim, biz de halkçı bütçe yapıyoruz.
Biz kamuda çalışan 3,5 milyon memura 333,9 milyar lira maaş ödüyoruz.” Evet,
sosyete damat saraydan çıkmadığı için halkı sadece 3,5 milyon kamu çalışanı
olarak görüyor. İşte bu nedenle biz “halkçı bütçe” diyoruz. 
Peki,
bu bütçe Anayasa’daki halkçı bütçe zorunluluğunu yerine getiriyor mu? Buna
“Evet.” demeyi gerçekten çok isterdik ama maalesef öyle değil. Peki, bu bütçe
nasıl bir bütçe? Bu bütçe vatandaşımızın geçmediği yol, köprü, tünel; gitmediği
hastane, gitmediği havaalanı için 2020 yılında yaklaşık 19 milyar liranın üç
beş yandaş şirkete, 500 milyon doların simitçi yandaşa verileceği rantçılık
bütçesidir. (CHP sıralarından alkışlar) Bu bütçe, halkın ödediği vergilerden
139 milyar liranın, hazineyi tam takır kuru bakır yaptıkları için faiz
lobilerine teslim olup o faiz lobilerine ödeneceği ve aynı zamanda,
vatandaşlarımızın ödediği her 100 lira verginin yaklaşık 18 lirasının işte o
faiz lobisine ödeneceği, faizcilerin bütçesidir. Bu bütçe cumhuriyet tarihinde
bir ilki gerçekleştirerek Borçlanma Genel Müdürlüğü adı altında modern Düyun-ı
Umumiyeyi kurduğunuz, borçlanmayı 154,1 milyar dolara çıkartarak
devleştirdiğiniz, nur topu gibi yeni faizlerin doğacağı borç bütçesidir. Bu
bütçe yaklaşık 750 milyon lirayı, zaten yemyeşil olan, zaten milletin
kullandığı alanları “millet bahçesi” adı altında betona çevireceğiniz ve
ödeyeceğiniz, genç girişimciler ve gençlerimizin değil, İstanbul Finans Merkezi
gibi rantçı bir anlayışı destekleyeceğiniz beton bütçesidir. Bu bütçe, 2 milyon
136 bin vatandaşımız asgari ücretin altında gelir elde etmekteyken, 8 milyon
işsizimiz varken, icra dosya sayıları 20 milyonu aşmışken, hem örtülü ödeneği
hem Maliye Bakanlığı ek ödeneğini de topladığımız zaman yaklaşık 17 milyar
liranın, bu kaynağın saraya teslim edildiği saray bütçesidir. Bu bütçe, aynı
zamanda tek adam rejiminin çöktüğünün ispatı olan iflas bütçesidir. (CHP
sıralarından alkışlar) 
Değerli
milletvekilleri, peki, halkçı bir bütçe yapılabilir mi? Elbette ki mümkün.
Nasıl yapacağız? 75 milyon lirayı bilim insanlarının tüm uyarılarına rağmen
Kanal İstanbul gibi rant projelerine harcamazsak, yandaşın cebine dolar bazında
ödenen o garanti ödemelerden vazgeçersek -daha bir sürü sıralayabiliriz-
bunlardan vazgeçersek yapabiliriz. Ama en önemlisi nedir biliyor musunuz? En
önemli yapmanız gereken, sosyete damadı hazinenin başından derhâl paketleyerek
yapabiliriz. (CHP sıralarından alkışlar)
Evet,
rant İstanbul –pardon, şimdi kızacaksınız, Kanal İstanbul diyelim sizin
hatırınız için- hakkında yeri gelmişken, Sayın Çevre ve Şehircilik Bakanımız da
buradayken ben iki hususu kendisinin bilgilerine, siz değerli
milletvekillerimiz ve bizi izleyen vatandaşlarımızın bilgisine sunmak isterim.
Sayın Bakan, az önce Kanal İstanbul’la 30 milyon metreküp su kaybı yaşanacağını
söyledi. Evet, bunu söylemekte Sayın Bakan haklı. Neden biliyor musunuz? Çünkü
Devlet Su İşlerinin daha önce 20 Nisan 2018’de ÇED dosyasına sunduğu bir görüş
var. Bu görüşte diyor ki: “Terkos Gölü, Yıldız Dağı’ndan gelen, Sazlıdere
Barajı’ndan temin edilen 427 milyon metreküp suyun elden çıkma ihtimali
vardır.” diyor. Bakan bunu niye bilmiyor? Çünkü Bakanlığa giden ÇED dosyasında
Devlet Su İşlerinin bu görüşü yer almıyor. Sayın Bakan, sizi de kandırmışlar,
“427 milyon.” diyor Devlet Su İşleri. Peki biz bunu nereden öğrendik? Burada,
Çevre ve Şehircilik Bakanlığında gerçekleştirilen İDK toplantısında Devlet Su
İşleri “Benim görüşüm dosyada yok, o yüzden benim bu görüşümü dosyaya sunmanızı
istiyoruz.” diyerek yine bir resmî yazıyla buraya başvuruyor. 
Bir
başka hususa daha dikkat çekmek isterim: Kanal İstanbul Projesi için Devlet
Hava Meydanları İşletmesinden görüş soruluyor. Devlet Hava Meydanları
İşletmesi, 3.500 uçak trafiğinin olacağı, “asrın projesi” diye adlandırdıkları
bu projenin Kanal İstanbul’un yapılması hâlinde kullanılamaz hâle geleceği ve
Kanal İstanbul’un da bu asrın projesine gölge düşürmemesi için yapılmaması
gerektiğini belirtiyor, 15 Mart 2018. Fakat her ne hikmetse ne olduğu belirli
olmadan 22 Mart 2018’de aynı İşletme diyor ki: “15 Martta verdiğimiz görüş
sehven verilmiştir.” Eğer böyle önemli bir görüş sehven verildiyse vay
hâlimize! Ama sehven verilmeyip sehven verildi diye baskıyla bu yazı verilmişse
yüz bin kere vay hâlimize! (CHP sıralarından alkışlar)
Evet,
Kanal İstanbul Projesi, İstanbul’da yaşayan vatandaşlarımızın üçte 1’ini susuz
bırakacak bir projedir ama Kanal İstanbul için 75 milyar ödenmezse neler
yapabiliriz? “Kanal İstanbul’un maliyeti 75 milyar.” deniyor, projede bu
söyleniyor. 75 milyarı Kanal İstanbul’a bulabiliyoruz, 500 milyon doları yandaş
simitçiye de bulabiliyoruz ama Avrupa’nın göz bebeği, ülkemizin, ordumuzun
gururu Tank Palet Fabrikasını, “Yenilemek için 50 milyon doları bulamadık.”
diyerek Katar’a peşkeş çekiyoruz. Bunu da bizi izleyenlerin takdirine
bırakıyorum. (CHP sıralarından alkışlar)
Peki,
Kanal İstanbul’a 75 milyar ödenmezse ne olur? 342.283 gencimizin KYK borcu tam
37 kez silinebilir. 75 milyar lirayla tüm emeklilikte yaşa takılanlar 3 kez
emekli edilebilir. Ama ne yapılıyor? Vatandaşa değil ranta teslim olmuş bir
bütçe olduğu için maalesef ranta hizmet eden bir bütçe. 
Evet,
Kanal İstanbul Projesi aslında tam bir rant projesi. Kanal İstanbul Projesi ne
İstanbul Boğazı’nı kurtaracak ne de İstanbul’u. Kanal İstanbul Projesi sadece
ve sadece sizlerin koltuklarını ve yandaşlarınızın ceplerini kurtaracak olan
bir projedir. 
Hani
hep diyorsunuz ya “Bu CHP var ya, bu CHP” diye, evet, bu CHP var ya, bu CHP iyi
ki var. “Rantçı, faizci, betoncu saray bütçesinden başka, halkçı bir bütçe
yapılabilir.” diyen CHP iyi ki var. (CHP sıralarından alkışlar) 
“İstihdam
dışında kalan 1 milyon 887 bin kadınımıza çalışma olanağı sağlanabilir,
kadınlar tacizcisinden, tecavüzcüsünden ve istismardan korkmadan kırmızı elbise
giyebilir, kadınlar öldürülmeden özgürce yaşayabilir, cinsiyet körü olmayan bir
proje yapılabilir.” diyen CHP iyi ki var. (CHP sıralarından alkışlar) “Gelecek
kuşaklara yaşanabilir bir dünyayı bırakabiliriz.” diyen, “Adaletli bir bütçe
mümkün.” diyen Cumhuriyet Halk Partisi iyi ki var. (CHP sıralarından alkışlar) 
“Kapalı
kapılar ardında hazırlanmayan, sırf haber yaptı diye özgürlüklerimizin teminatı
basın emekçilerimizin cezaevlerine atılmadığı, BirGün ve Evrensel gibi
kendilerine muhalif olan gazetelerin resmî ilan vermeme sopası gösterilerek
susturulmadığı, Twitter’da resmî olarak 5 milyon 99 kez içerik kaldırma
başvurusuyla dünya sansür rekortmeni olmayacağımız bir bütçeyi yapmak mümkün.”
dediği için iyi ki Cumhuriyet Halk Partisi var. (CHP sıralarından alkışlar) 
Bence
siz 3 doz vicdan hapı alın ve akşam kendinize sorun “Bugün vatandaşımız için ne
yaptık?” diye. Evet, bunu soramazsınız çünkü tek adam rejiminde bunu sorabilme
ihtimaliniz yok, sizleri de anlıyoruz ama merak etmeyin, birazcık sabır.
Cumhuriyet Halk Partisi olarak halkın iktidarında, işten atıldığı için
“Çocuğuma mama alamadım.” diyerek intihar eden başta 26 yaşındaki Denizlili
hemşehrim Osman Karul olmak üzere, gençlerimiz, kadınlarımız, emekçilerimiz,
esnafımız, sanayicilerimiz…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Karaca. 
GÜLİZAR
BİÇER KARACA (Devamla) – …ve tüm vatandaşlarımız için, doğanın hakkı için
şeffaf, adaletli, halkçı bir bütçeyi biz yapacağız, Cumhuriyet Halk Partisi
yapacak.
Bir
hikâyeyle sözlerime son vermek istiyorum. Ülkenin birinde bir tek adam
yaşarmış, bir gün sarayın balkonuna çıkmış, bir bakmış ki ülkede hiçbir baca
tütmüyor, ülke halkı sefalet içerisinde, ekonomik krizden yanmış yıkılmış
durumda ve bir emir veriyor hemen, diyor ki: “Üç yıl boyunca tüm vatandaşlarımız
çalışacak, çalıştığını kendi evine, çoluğuna çocuğuna harcayacak.” Üç yıl
geçiyor, yine bakıyor, bir bakıyor ki bütün halk huzurlu, mutlu, sokaklar şen
şakrak, insan sesiyle dolu ve dönüp hanımefendiye diyor ki: “Bak, gördün mü, üç
yılın sonunda vatandaşlarımız zengin oldu.” Hanımefendi diyor ki: “Ne
zenginliği, saray talan oldu.” Ve cevap şu: “Halkın fakirliği var ise biz
fakiriz, halk zengin ise biz de zenginiz.” Kıssadan hisse, herkes hissesine
düşeni alır diyorum.
Genel
Kurulu saygıyla selamlıyorum. (CHP ve İYİ PARTİ sıralarından alkışlar)
MUHAMMET
EMİN AKBAŞOĞLU (Çankırı) - Sayın Başkanım…
BAŞKAN
– Sayın Akbaşoğlu, buyurun.
IV.- AÇIKLAMALAR (Devam)
16.- Çankırı Milletvekili Muhammet Emin Akbaşoğlu’nun, Denizli
Milletvekili Gülizar Biçer Karaca’nın 129 sıra sayılı 2020 Yılı Bütçe Kanun
Teklifi’nin 7’nci maddesi üzerinde CHP Grubu adına yaptığı konuşmasındaki
iddialarını reddettiklerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Biraz
evvel CHP adına konuşan hatibi dinledik. Hiçbir şekilde iddiaları kabul etmemiz
mümkün değil, hepsini reddediyoruz ve iade ediyoruz. Gerçek dışı bir konuşma ve
üslubu hakikaten İç Tüzük’e aykırı bir konuşma, Sayın Maliye Bakanımızla ilgili
söylediği sıfatı kendisine iade ediyoruz. 
AHMET
KAYA (Trabzon) – “Damat” dedi, ne dedi ya?
MUHAMMET
EMİN AKBAŞOĞLU (Çankırı) – Kabine üyelerimizin, bakanlarımızın milletimizin
içinde olduklarını, halkın arasında olduklarını, halka hizmet ettiklerini
ifadeyle, bunun en güzel örneği de geçtiğimiz günlerde Sayın Çevre ve
Şehircilik Bakanımızla beraber Maliye Bakanımızın birlikte açıkladıkları
projeye dar gelirli vatandaşlarımızın 100 bin sosyal konutla ilgili bugün
itibarıyla 111 bin başvurusu var. 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum.
MUHAMMET
EMİN AKBAŞOĞLU (Çankırı) – Toparlıyorum.
BAŞKAN
– Efendim, anlaştığımız üzere birer dakikayla sınırlı.
MUHAMMET
EMİN AKBAŞOĞLU (Çankırı) – Kayıtlara geçmesi açısından söylüyorum, bu bütçenin
milletin bütçesi olduğunu, milletin iyiliğini, güvenliğini, huzurunu ve
refahını artıracak bütçe olduğunu ifade ediyorum. 
Teşekkür
ediyorum. 
ENGİN
ÖZKOÇ (Sakarya) – Sayın Başkan… 
BAŞKAN
– Sayın Özkoç… 
17.- Sakarya Milletvekili Engin Özkoç’un, AK PARTİ’de Maliye Bakanı
yapacak damattan başka insanın olup olmadığını öğrenmek istediklerine ilişkin
açıklaması
ENGİN
ÖZKOÇ (Sakarya) – Efendim, sadece “damat” dedi. Yani “damat” demeyecekti de… 
MUHAMMET
EMİN AKBAŞOĞLU (Çankırı) – “Sosyete damat…”
ENGİN
ÖZKOÇ (Sakarya) – Sosyete… Hakikaten yani kendi bakımını yaptırıyor falan. Onun
için “sosyete damat” dedi, bunda ne var kızacak? Yani “damat” demenin ne
mahzuru var? Damat mıdır, değil midir? 
BAŞKAN
– Damat olduğu için eleştirmiyor yani Bakan olduğu için eleştirdi. O, ona
itiraz… 
ENGİN
ÖZKOÇ (Sakarya) – AK PARTİ’de damattan başka Maliye Bakanı yapacak insan var
mıdır, yok mudur, onu soruyoruz yani. 
MUHAMMET
EMİN AKBAŞOĞLU (Çankırı) – Sayın Başkanım… 
BAŞKAN
– Sayın Akbaşoğlu, buyurun. Soru geldi, soruya cevap verin. 
Buyurun.

18.- Çankırı Milletvekili Muhammet Emin Akbaşoğlu’nun, Maliye Bakanının
kimin olacağı takdirinin Cumhurbaşkanına ait olduğuna ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Bir
soru sordu. 
Onun
takdiri size ait değil, onun takdiri Sayın Cumhurbaşkanımıza ait. 
ENGİN
ÖZKOÇ (Sakarya) – Kayınpederine… 
MUHAMMET
EMİN AKBAŞOĞLU (Çankırı) – Ve şunu çok iyi biliyoruz: IMF de IMF’yle gizli
görüşmeciler de aslında uluslararası ekonomik krizi tetiklemek isteyip
operasyon yapanlar da sonuç itibarıyla o “damat” diye nitelendirdikleri Sayın
Bakanımızın ve Kabinenin nasıl başarılı şekilde bir direnç gösterdiğini ve bunu
püskürttüğünü ve aralarında da “Adamlar başardı be.” diye itiraf ettiklerini
herkes biliyor. 
Teşekkür
ederim. 
ENGİN
ÖZKOÇ (Sakarya) – Sayın Başkan, kayıtlara geçsin diye söylüyorum… 
BAŞKAN
– Kayıtlara geçsin, siz konuşun. 
Buyurun.

ENGİN
ÖZKOÇ (Sakarya) – Kayıtlara geçmesi açısından, sayın damada atama yetkisinin
kayınpederinde olmaması gerektiğini söylüyoruz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Şahsı adına ilk söz Kayseri Milletvekili Hülya Nergis’e aittir. 
Buyurun.
(AK PARTİ sıralarından alkışlar)
HÜLYA
NERGİS (Kayseri) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi’nin 7’nci maddesinde şahsım adına söz almış
bulunmaktayım. Aziz milletimizi ve Gazi Meclisimizi saygıyla selamlıyorum. 
Aile
kurumunu kuvvetlendirmeye ve maruz kaldığı tehditlere karşı korumaya dair
yapılan çalışmalarla alakalı yüce heyetinize bilgi vermek istiyorum. 
Toplumun
temeli ailedir. Bütün çalışmalarımızda aile ve topluma hizmet konusunda etkin
çözümler üretmeyi hedefliyoruz. Yakın tarihimizde aile kurumumuzda 2 önemli
kırılma yaşanmıştır: Birincisi kırsal kesimden kente göçtür. İkincisi ise
teknoloji devrimiyle gelişen internet ve modern iletişim araçlarının
yaygınlaşmasından kaynaklanan sosyal değişimdir.
Ülkemizde
göç hareketleri 1960’lı yıllardan beri devam etmektedir. 1960 yılında 31,9 olan
şehirli nüfus 1980’de yüzde 43,9’a, 2000 yılında yüzde 64,9’a, 2018 yılında ise
yüzde 92’lere yükselmiştir. Kentleşmeyle birlikte aile yapımız da değişmiş,
hane halkı sayısı düşmüştür; geniş aileden çekirdek aileye geçiş yapılmıştır.
Geleneksel aile yapımız çok büyük değişikliklere uğramış, şehir hayatının tabii
bir sonucu olarak da aile bağları zayıflamıştır. Özellikle yeni nesillerin
hayatın zorluklarını göğüslemede en kritik destek noktalarından biri olan aile
büyüklerinin birikiminden faydalanma kalmamıştır. 
Kullanılan
teknoloji bir taraftan hayatı kolaylaştırırken diğer taraftan da millî bünyede
çözülmelere sebebiyet vererek mahremiyet algısını yozlaştırmaktadır, aile
değerlerinde ciddi erozyonlara sebebiyet vermiştir. 
Aile
kurumunu korumak için münhasır bir Bakanlığın kurulması 2011 yılında bizim
dönemimizde gerçekleşmiştir. Türkiye, tarihinin en kapsamlı sosyal devlet
uygulamalarıyla bizim dönemimizde tanışmıştır. 2002 yılında 2 milyar lira olan
sosyal yardımları 2018 yılında 43 milyar liraya çıkardık. On yedi yılda ihtiyaç
sahibi vatandaşlarımıza 290 milyar lira tutarında sosyal yardım yapıldı.
Ekonomik destek sağlamak için doğum yardımını başlattık. Ekonomik destekle
yetinmeyerek ailelerimizin psikososyal ve sosyokültürel alanlarda da
desteklenmesini sağladık. Hayata geçirilen Aile Sosyal Destek Programı’yla
(ASDEP) sosyal politikalarda arz odaklı yeni bir dönem başlatıldı. Bu
programla, vatandaşların ihtiyaçlarının yerinde tespiti yapılarak ilgili
kurumlarca giderilmesi ve böylece, vatandaşların hayat şartlarının
iyileştirilmesi hedeflenmektedir. 2.700 ASDEP görevlisi tarafından 2 milyon
haneye ziyaret gerçekleştirilmiştir. 4,6 milyon vatandaşımızla evinde bire bir
görüşme yapılarak yerinde ve etkin çözümler üretilmektedir. Sosyal risklerin
azaltılması yönünde çalışmalar kapsamında risk haritası çıkarılması için
altyapı ve yönetmelik çalışmaları düzenlenmektedir. Sosyal hizmet merkezleri
yaygınlaştırılarak 330 olan sosyal hizmet merkezi sayısının 2020 yılında 353’e
çıkarılması hedeflenmektedir. Son on yedi yılda 5.440 ailenin yanına 6.664
çocuğumuz yerleştirilmiştir. Güçlü bir ülke, güçlü bir millet, huzurlu bir
toplum olmanın öncelikli şartı güçlü bir aile yapısına sahip olmaktan geçer.
Suç ve kötü alışkanlıklarda ilk siper ailedir. Bunun için aileyi dışlayan her
adım, aileyi önemsizleştiren her politika, aile bağlarının zayıflamasına sebep
olan her davranış aynı zamanda millî ve manevi bünyemize vurulmuş ağır bir
darbedir. İktidarımız döneminde daima aileyi güçlü tutmak hedefinde olduk;
zira, aileyi korursak ailenin tüm fertlerinin hukukunu ve toplumu korumuş
oluruz. 
2020
yılı bütçesinin milletimize ve devletimize hayırlar getirmesini diliyor,
hepinizi saygıyla selamlıyorum. (AK PARTİ sıralarından alkışlar)
BAŞKAN
– Şahsı adına ikinci söz Sivas Milletvekili Sayın Ahmet Özyürek’in.
Buyurun.
(MHP sıralarından alkışlar)
AHMET
ÖZYÜREK (Sivas) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi’nin 7’nci maddesi üzerine şahsım adına söz almış
bulunmaktayım. Bu vesileyle Genel Kurulu ve yüce Türk milletini saygıyla
selamlıyorum. 
Sayın
Başkan, değerli milletvekilleri; Sivas ilimizde 2 belediyemiz vardı, 31 Mart
2019 yerel seçimlerinden sonra bunu 10’a çıkardık. 2 belediyemizin haricinde
diğer belediye başkanlıklarına seçilen 8 belediye başkanımız, göreve
başladıktan sonra, bir önceki belediye başkanlarımızın yapmış oldukları
faaliyetler ve projelerden dolayı İller Bankasından kullanmış oldukları
kredilerden dolayı ciddi anlamda borçlanmışlardır. Bizim belediye başkanlarımız
göreve başladıktan sonra ise maalesef, bırakın yeni bir proje üretmeyi, çalışan
memurların ve işçilerin maaşlarını dahi ödeyememektedir, SGK’lerini
ödeyememektedir, vergi borçlarını ödeyememektedir. Biz de diyoruz ki: En
azından, yeni seçilen belediye başkanlarımızın bir şeyler üretebilmesi için,
yeni projelerini hayata geçirebilmeleri için ve en önemlisi de çalıştırdığı
memurların ve işçilerin SGK primlerini ve vergilerini ödeyebilmesi için İller
Bankasının bunlara mutlaka kolaylık sağlaması gerekiyor, borçlarını ertelemesi,
faizlerini silmesi ve yeniden yapılandırma yaparak o belediye başkanlarına da
bir hayat vermesi gerekiyor. Bunun için diyoruz ki: Geçmişte diğer
arkadaşlarımız yaptıkları yatırımları beton olarak yaptıkları için, geri dönüşü
olmadığından dolayı borç hanesi yükselmiş ve maalesef bunları ödemekte zorluk
çekmektedirler. Onun için de yapılacak bir tek şey var: Nasıl geçmişte belediye
başkanlarına kolaylık sağlanıp işler yürütüldüyse benim belediye başkanlarıma
da kolaylık sağlanmalı, borçları ertelenmeli, faizleri silinmeli. İller
Bankasının da memurun, işçinin maaşını ödeyebilmesi için buna yeterli miktarda
ödenek vermesi gerekiyor. Bunun için, ben, buradan bunu İller Bankasına
duyuruyorum. 
Yine,
Sivas’ta nüfusu 10 binin üzerinde olan ilçelerimize doğal gaz bağlanıyor ama
nüfusu 10 binin altında olduğu zaman doğal gaz bağlanmasıyla ilgili sıkıntı
yaşanıyor. Biz de diyoruz ki: Orada yine bizim hemşehrilerimiz yaşıyor, nüfusun
10 binin altında olması yaşam standartlarını değiştirecek bir şey değildir.
Nüfusu 10 binin altında olan ilçelerimize de acil olarak doğal gaz bağlanmasını
istiyoruz.
Yine,
Sivas ilimizin Kangal ilçesinde gerçekten, dünyada eşi benzeri olmayan Balıklı
Kaplıcamız var, sedef ve egzama hastaları için bire bir; Sağlık Bakanlığının da
onayı bulunmaktadır. Sağlık Bakanlığının onayıyla birlikte, hastalarımız, orada
yirmi gün tedavi gördüğünde mutlaka sağlığına kavuşuyor. Yine, buranın hemen
yakınlarında çok önemli yerler var; Divriği Ulu Camisi, Gürün Gökpınar Gölü
gibi kültürel değerlerle dolu, dünyanın her tarafından yerli ve yabancı
misafirlere hizmet verilmektedir. Bu bölgemizin turizme daha elverişli hâle
getirilmesi için gerekenler yapılmalıdır. Gerçekten, bu kaplıca belki de
dünyanın başka bir yerinde olsa dünyada bir numara olur arkadaşlar ama bizde
olunca maalesef göz ardı ediliyor. Ya, adı üstünde “doktor balıklar” diyoruz.
Bunun için, kaplıcamızın da özel statüye alınarak sedef ve egzama hastalarının
sevk işlerinin kolaylaştırılmasını, hasta ödeneklerinin ise SGK tarafından
artırılmasını ve Kangal Devlet Hastanemize de bir dermatolog atanmasını
istiyoruz. 
Balıklı
Kaplıca’nın hemen yanında olan Kavak köyümüz var, buraya gerçekten, yurt
dışından yabancı turistler çok gelmektedir; burada gezi parkı vardır, burada
yürüyüşler yapılıyor, buranın da aydınlatması ve çevre düzenlemesinin
yapılmasını istiyoruz. 
Sivas
ilimiz için tekrar dile getireceğim bir konu da maalesef genel anlamda bir yol
sorunu yaşanmakta ve vatandaşlarımız mağdur olmaktadır. Sivas-Malatya duble
yolu hâlâ tamamlanmamıştır. Altınyayla-Şarkışla yol yapımının üç yıldır sürüyor
olması ve yolun hâlen açılmaması sebebiyle hayvancılıkla geçimini sağlayan
vatandaşlarımız kış aylarında bu yolu kullanmakta güçlük çekmektedir.
Ayrıca,
sağlık hususunda devlet hastanelerimizin binaları yeni olduğu hâlde Gürün
ilçemizde kadın doğum, göz, ortopedi; Yıldızeli ilçemizde genel cerrahi ve
kadın doğum uzmanı doktoru atamalarına ihtiyaç vardır. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
AHMET
ÖZYÜREK (Devamla) - Suşehri ilçemizde ise hastanenin yatak kapasitesinin
yeterli olmaması sebebiyle hastalar mağdur olmaktadır. Sağlık Bakanlığımızın
acilen bu konuya çözüm üretmesini istiyoruz. 
Yine,
topraktan var olduğumuzu düşünerek, ülkemizin tarımsal etkinliğinin içerisinde,
toprağın işlenmesi ve bir ürün hâline getirilmesi sürecinde alın teri döken
çiftçilerimizin varlığına buradan teşekkür etmek istiyorum. 
Tarım
ve Orman Bakanlığımız tarafından, Sivas’ta, Millî Tarım Projesi üzerine, havza
bazlı stratejik ve arz açığı olan hâlihazırda 12 ürün desteklenmektedir. Toplam
alanı 258 bin dekar olan Gemerek, Suşehri, Şarkışla gibi verimli tarımsal
ovalarımız koruma altına alınmıştır ancak bu umut verici tarımsal stratejiler
bir yana, gübre, mazot ve yine, ilaç gibi tarımsal girdilerin yüksek olması
sebebiyle, hele hele Sivas dersek, iklim şartlarını da göz önünde
bulundurduğumuzda, yem fiyatları bizi ciddi anlamda etkilemektedir yani
hayvancılıkta maliyetimizin yüzde 70’i yemdir; bunun için de çiftçilerimiz,
maalesef, birçok ilçemizde hava şartlarından ve kuraklıktan dolayı ciddi
anlamda zarara uğramışlardır. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
AHMET
ÖZYÜREK (Devamla) – Hemen bitireceğim Sayın Başkanım, bir dakika daha rica
ediyorum sizden. 
BAŞKAN
– Uzatamıyorum Sayın Özyürek, kusura bakmayın.
AHMET
ÖZYÜREK (Devamla) – Tamam, teşekkür edeceğim. 
BAŞKAN
– Peki, sözlerinizi tamamlayın sadece.
Selamlamayı
alayım, buyurun.
AHMET
ÖZYÜREK (Devamla) – Burada, çiftçilerimizin kredi faizlerinin iptal edilmesi,
borçlarının silinmesi ve yeniden yapılandırılmasını talep ediyorum. 
Genel
Kurulu ve yüce Türk milletini saygıyla selamlıyorum. (MHP sıralarından
alkışlar) 
BAŞKAN
– Değerli arkadaşlar, soru-cevap işlemine geçiyoruz.
Evet,
soru işlemini başlatıyorum. 
Sayın
Barut…
AYHAN
BARUT (Adana) – Sayın Başkan, fabrikaların kapatılıp yerine AVM’lerin
dikildiği, üretimin bitip işsizliğin rekor kırdığı Türkiye'de, ne yazık ki
üretene ve çalışana destek verilmiyor, âdeta köstek olunuyor. Yaklaşık 1.500
kişinin çalıştığı, on binlerce insanın hayatına dokunan Adana’daki TEMSA
fabrikası borçları nedeniyle kapatılıyor. Kent ve ülke ekonomisine ciddi katkı
koyan, yıllık 125 milyon dolar ihracat yapan, yılda 200 milyon dolarlık üretim
gerçekleştiren ve Adana’nın bu yıl ihracatına 2 milyar dolar gibi çok ciddi
katkı koyan bu fabrikamızın içinde bulunduğu durum yüreğimizi yakıyor. Adana da
bunun örneklerini çok gördü. Aksantaş’tan Güney Sanayisi’ne, Sümerbank’tan
TEKEL’e kadar on binlerce insanımızın çalıştığı 50’nin üzerinde fabrikamız
özelleştirildi ya da kapatılarak satılarak yok edildi. Yüreğimizi yakan TEMSA
faciasıyla ilgili önlem alacak mısınız? Fabrikanın üretime devam etmesi,
işçilerimizin korunması için bir çözüm planınız var mı? Yoksa Adana’yı yine…
(Mikrofon
otomatik cihaz tarafından kapatıldı) 
BAŞKAN
– Sayın Gündoğdu…
VECDİ
GÜNDOĞDU (Kırklareli) – Teşekkür ediyorum Sayın Başkan.
Kırklareli
ilimiz sınırlarında faaliyet gösteren sanayi tesislerinin, işletmelerin ve
büyükbaş hayvan çiftliklerinin atıkları çevreye ve canlı yaşama zarar
vermektedir. İl müdürlüğümüze ve CİMER’e çevre derneklerinin, vatandaşların ve
bizlerin müteakip defalar uyarı ve ikazlarına karşı gerek denetimlerin
yetersizliği gerekse işletme sahiplerinin özensiz çalışmaları sonucu atıkların
disipline edilememesi nedeniyle özellikle Kırklareli merkez köyleri, Lüleburgaz
ve Babaeski ilçelerimiz köylerinde, Yenice ve Babaeski Deresi’nde canlı yaşam
tehdit altındadır. Bakanlığınız canlı yaşamın tehdit altında olduğu anılan
bölgelerde büyükbaş hayvan çiftliklerinin atıklarının disipline edilmesi için
hangi önlemleri alıyor? Verilen zararları nasıl telafi edeceksiniz? Kirliliğin
zararlarının azaltılması ve sorumluların cezalandırılması konusunda neler yapılmıştır?

Teşekkür
ediyorum Sayın Bakan. 
BAŞKAN
– Sayın Sancar…
HAŞİM
TEOMAN SANCAR (Denizli) – Sayın Murat Kurum, Denizli’de imar barışıyla ilgili,
325 trilyon lira, Denizli’mizden “imar barışı” adı altında para topladınız ve
bu paraların karşılığında, malum, yaşadığımız Acıpayam depremi sonucunda -dokuz
ay geçmiş- hâlâ 270 tane aile 19 metrekare barakada yaşamakta ve depremden bir
hafta sonra Sayın İçişleri Bakanı ve siz beyanda bulunarak “Bu yaraları
saracağız.” dediniz, Eksi 3 derecede Acıpayamlı vatandaşlarımız ve yaşlılarımız
19 metre barakada yaşamaya devam ediyorlar. 3 milyon lira parayı çok gördüğünüz
Denizli’den 325 milyon lira para topladınız. Bununla ilgili bir adım atmayı
düşünüyor musunuz? Bu işkence, bu eziyet daha ne kadar sürecek? Bununla ilgili
lütfen Acıpayam halkına yardımcı olun. Barakalar, yaşayanlar ve fotoğrafları
Cumhuriyet gazetesinde de çıkmıştır, televizyona da gündem olmuştur. İmar
barışından aldığınız paranın yüzde 10’unu dahi verseniz bu vatandaşlar
mağduriyet yaşamayacak.
BAŞKAN
– Sayın Durmuşoğlu…
MÜCAHİT
DURMUŞOĞLU (Osmaniye) – Teşekkür ediyorum Sayın Başkanım.
Günümüzde
bürokrasinin azaltılması, hizmet kalitesinin artırılması ve dijitalleşme kamu
hizmetlerinin kalitesini doğrudan etkilemektedir. Bu kapsamda yılda 9 milyonu
aşan işlem sayısıyla ortalama 20 milyon vatandaşımıza hizmet sunan Tapu ve
Kadastro Genel Müdürlüğünün yürüttüğü projeler var mıdır? 
Teşekkür
ediyorum. 
BAŞKAN
– Sayın Kılıç… 
İMRAN
KILIÇ (Kahramanmaraş) – Teşekkür ederim Sayın Başkanım. 
Çevre
ve Şehircilik Bakanlığı, Burdur Salda Gölü’nü özel çevre koruma bölgesi ilan
etmiştir. İlan edilen koruma bölgesi kapsamında millet bahçesi de yapılması
kamuoyuna yansımıştır. Yapılacak millet bahçesinin Salda Gölü ve çevresinin
doğal güzelliklerine olumsuz bir etkisi olacak mıdır? 
Ayrıca,
dün, şehit Kaymakamımız Muhammed Fatih Safitürk’ün muhterem babası Asım
Safitürk Gazi Meclisimizi ziyaret etmişlerdi. Onun bu ziyaretinde onun
sarığından, sakalından rahatsız olan bir kesim kendini bilmezler onunla alakalı
paylaşımlarda bulunmuşlardır; ben onları kınıyorum. 
BAŞKAN
– Sayın Köksal… 
BURCU
KÖKSAL (Afyonkarahisar) – Sayın Bakan, seçim bölgem Afyonkarahisar ili
İscehisar ilçesindeki TOKİ’lerde anahtar tesliminden bu yana tesisattaki arıza
ve eksiklik maalesef giderilememiştir. Sizlere bir yıl önceden beri bu
arızaları bildirmelerine rağmen hâlâ hiçbir bakım ve onarım yapılmadı. Bu
yüzden de faturalar, doğal gaz faturaları orada yaşayan vatandaşlara çok yüksek
geliyor. Şimdi onlar soruyorlar: “TOKİ neden bizimle ilgilenmiyor?” 
Mevsimlik
orman işçilerinin kadro sorunu çözülmeden 5 bin işçi daha alınacak. Bunlar
kadrolu mu mevsimlik mi? Sayın Bakan, 2007’den bu yana kadro alamayan mevsimlik
işçilerin durumu ne olacak? 
Yine,
Kıbrıs gazileri TOKİ’lerde kendilerine hak tanınmadığını ifade ediyorlar. Sayın
Bakan, Kıbrıs gazilerine neden hak sahipliği belgesi verilmiyor? 
BAŞKAN
– Sayın Bakan, buyurun lütfen. 
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri;
öncelikle Kırklareli’nde, Edirne’de çevre kirliliğine dair adımlarımızı
atıyoruz yani Türkiye'nin her yerinde atıyoruz; 81 ilde çevreye ilişkin bir
sorun, problem gördüğümüz zaman gidip Bakanlık olarak bizi ilgilendirsin
ilgilendirmesin, çözümü bizde olsun olmasın, gerek TOKİ gerek İller Bankası
eliyle, yapılması gereken destekleri belediyelerimize yapıyor, bir şekilde bu
tedbirleri almaya gayret gösteriyoruz. Bu noktada, Vekilimiz de bilir,
Kırklareli’de de yine çalışmalarımızı yürütüyoruz. Bu çerçevede, atık su arıtma
tesislerine ilişkin 2023 yılı hedefimiz var; tüm Türkiye’de yüzde 100
nüfusumuza hizmet vermek üzere çalışmalarımızı yapıyoruz ki şu an yüzde 87’de
olmamız lazım. Dolayısıyla Kırklareli de bizim önceliklerimiz arasında. 
Ne
yapıyoruz mesela? Ağrı’dan örnek vereyim size, Ağrı’ya gittiğimizde, şehrin
içinde 1.300 tane ahır var ve atıkları da kanalizasyona veya bölgeye
bırakılıyor. Biz bu ahırları toplayıp organize bir hayvancılık yapılmasını
sağlayarak hem burada hayvancılık yapan çiftçimizi hem şehrimizi rahatlatacak
önemli bir adım atıyoruz. 120 hektarlık -1,2 milyon metrekarelik- bir alana 50
başlık, 75 başlık, 100 başlık yaklaşık 600 ahır yapıyoruz. Orada daha organize
bir hayvancılık yapabilecekler. 
Şimdi,
Denizli’yle alakalı, Acıpayam’la ilgili hak sahipliği durumu, biliyorsunuz,
geçen hafta netleştirildi, Meclisten yasa çıkması gerekiyordu, çıkarıldı. Biz,
yine Denizli’de yaşadığımız, vatandaşlarımızın etkilendiği depremde, bu süreci
hiç beklemeden Bozkurt ve Çardak’a gittik, yerinde tespitler yaptık. Ki o zaman
gittiğimizde -ben Acıpayam depreminde yoktum- Çardak ve Bozkurt’a gittiğimizde,
Acıpayam ilçemiz dâhil bütün ilçelerimize verilmesi gereken nakdî yardımları
verdik.
HAŞİM
TEOMAN SANCAR (Denizli) – Hayır, öyle bir şey yok. 
ÇEVRE
VE ŞEHİRCİLİK BAKANI MURAT KURUM – Bozkurt ve Çardak’a ilişkin de Toplu Konut
İdaresi Başkanlığımıza talimatı verdik ve yerinde 200’ün üzerinde konutun
yapımı başladı, fiilen inşaatlar da devam ediyor.
Sizin
söylediğiniz gibi, eğer Acıpayam’da 3 milyon liradan dolayı vatandaşımız
mağdursa ki bu mağduriyete ilişkin konu bizimle ilgili olsun olmasın, hemen
gelin, biz bir hafta içinde bu 3 milyon liralık mağduriyeti giderelim. 
Diğer
taraftan, konutlarla ilgili hak sahipliği kısmını da yürütüyoruz. Burada da
hiçbir problem yok. TOKİ bünyesinde de bu işler yürütülüyor.
“Hatay’ın
Antakya ilçesinin kültür varlıkları değerlendirilmeli midir?” Biz Antakya’da
-tarihî eserlerimizi gün yüzümüze çıkarmak, yine kültürel değerlerimizi gün
yüzüne çıkarmak için- 5 milyon lira sokak sağlıklaştırma projesi için Antakya
Belediyemize hibe verdik ve etaplar hâlinde Antakya’da ne kadar tarihî,
kültürel değer varsa 2023 yılına kadar bir kısmını hibe, bir kısmını proje
vermek suretiyle de yapacağız. Lüfti Kaşıkçı Vekilimizin sorusuydu.
Suriyelilere
ilişkin, yine, 2 milyonu aşan Hatay’da belediyelerin alt yatırımlarına
desteğiyle alakalı: Burada İller Bankasından, Dünya Bankası, FRIT, JICA gibi
uluslararası fonlardan biz Suriyelilerin yaşadığı alanlara ilişkin hem hibe hem
de çok düşük faizli uzun vadeli kredilerle destek oluyoruz. Bunun dışında, yine
Bakanlığımız, İller Bankası Genel Müdürlüğümüz ve diğer genel müdürlüklerimiz
kanalıyla da yapılması gereken projelere destek veriyoruz. Mesela, Hatay’da
JICA’yla ilgili 44 milyon avroluk devam eden iş var; yine, UNEP’le alakalı 8
milyon avro; Avrupa Yatırım Bankası, 21 milyon avro; FRIT, 15 milyon avro… 3
proje değerlendirme aşamasında; yine, 65 milyon avroluk da değerlendirme
aşamasında projeler var. Bu projeleri de yürütebiliyoruz. İller Bankasında
krediler dâhil tüm borçlar Cumhurbaşkanlığı kararıyla ancak durdurulabilir,
bunun dışında durdurma şansımız yok. 
Salda’da
yapılacak proje, tamamen Salda Gölü’nü, kıyısını, bölgemizi koruma ve kullanma
projesidir.
(Mikrofon
otomatik cihaz tarafından kapatıldı) 
BAŞKAN
– Sayın Bakan, tamamlayın sözlerinizi.
ÇEVRE
VE ŞEHİRCİLİK BAKANLIĞI MURAT KURUM – Salda’nın doğal güzelliğine zarar
vermeyecek şekilde -hiçbir betonlaşmanın yapılmayacağı, orada beton ve çimento
gibi materyallerin kullanılmayacağı- sadece ahşap ve doğal malzemelerden yapılacak,
orada yürüme yollarının olduğu, beyaz, güzel dediğimiz o kumsala hiçbir şekilde
dokunmadan; deniz, göl kıyısından yaklaşık 400-500 metrelik bantta hiçbir
yapılaşma yapılmadan. Ki biz yapmadan önce araçlar gölün kıyısına kadar
giriyordu ve insanlar araçlarını oraya çekiyorlardı ve günlük ihtiyaçlarını
giderecek hiçbir ünite yok; tuvalet, duş, soyunma giyinme kabinlerinin hiçbiri
yok. Bunların hepsini 400-500 metre bant dışına yapacağız ve o doğal güzelliği
tamamen gün yüzüne çıkaracak, hepimizin gittiğinde daha güzel bir şekilde orayı
gezebileceği bir proje olacaktır. 
BAŞKAN
– Maddeyi oylarınıza sunuyorum: Kabul edenler... Etmeyenler... Kabul
edilmiştir. 
8’inci
maddeyi okutuyorum: 
Mali kontrole ilişkin hükümler 
MADDE 8- (1) 5018 sayılı Kanuna ekli (I) ve (II) sayılı
cetvellerde yer alan kamu idareleri;
a) Arızi nitelikteki işleriyle sınırlı kalmak koşuluyla yıl içinde bir
ayı aşmayan sürelerle hizmet satın alınacak veya çalıştırılacak kişilere
yapılacak ödemeleri,
b) İlgili mevzuatı uyarınca kısmi zamanlı hizmet satın alınan kişilere
yapılacak ödemeleri,
c) 5/6/1986 tarihli ve 3308 sayılı Meslekî Eğitim Kanununun 25 inci
maddesi gereğince aday, çırak ve işletmelerde meslek eğitimi gören öğrencilere
yapılacak ödemeleri,
ç) İlgili mevzuatı uyarınca ders ücreti karşılığında görevlendirilen ve
üzerinde resmî görevi bulunmayanlara yapılacak ödemeleri, bütçelerinin (01.4)
ekonomik kodunda yer alan ödenekleri aşmayacak şekilde yaparlar ve söz konusu
ekonomik kodu içeren tertiplere ödenek eklenemez, bütçelerin başka
tertiplerinden (bu ekonomik kodu içeren tertiplerin kendi arasındaki aktarmalar
ile 6 ncı maddenin ikinci fıkrası kapsamında yapılan aktarmalar hariç) ödenek
aktarılamaz ve ödenek üstü harcama yapılamaz. Ancak, bu ekonomik kodu içeren
tertiplerden yapılması gereken akademik jüri ücreti ödemeleri ile (ç) bendi
kapsamındaki ödemeler için gerekli olan tutarları ilgili tertiplere aktarmaya
Cumhurbaşkanı yetkilidir.
(2) Bu Kanuna bağlı (T) işaretli cetvelde yer alan taşıtlar, ancak çok
acil ve zorunlu hâllere münhasır olmak kaydıyla ilgili bakanlığın teklifi
üzerine Cumhurbaşkanı kararı ile edinilebilir.
(3) 5018 sayılı Kanuna ekli (I) ve (II) sayılı cetvellerde yer alan kamu
idareleri, sürekli işçileri ve geçici işçileri, bütçelerinin (01.3) ile (02.3)
ekonomik kodlarını içeren tertiplerde yer alan ödenekleri aşmayacak sayı
ve/veya süreyle istihdam edebilirler. Bu işçilerle ilgili toplu iş
sözleşmelerinden doğacak yükümlülükler, ihbar ve kıdem tazminatı ödemeleri,
asgari ücret ve sigorta prim artışı nedeniyle meydana gelecek ödenek
ihtiyaçlarını ödenek aktarmak suretiyle karşılamaya Cumhurbaşkanı yetkilidir.
Bu fıkrada belirtilen ekonomik kodlara bu durumlar dışında (söz konusu ekonomik
kodlar arasındaki aktarmalar ile bu kodlar için birimler arası aktarmalar
hariç) hiçbir şekilde ödenek aktarması yapılamayacağı gibi bütçenin başka
tertiplerinden işçi ücreti ve fazla süreli çalışma ve/veya fazla çalışma ücreti
de ödenemez. Bu fıkradaki ödenek aktarmasına ilişkin kısıtlamalar, kendi bütçe
tertiplerinden aktarma yapılması koşuluyla TÜBİTAK için uygulanmaz.
(4) 5018 sayılı Kanuna ekli (I) ve (II) sayılı cetvellerde yer alan kamu
idarelerinin harcama yetkilileri, sürekli işçiler ile geçici işçilerin fazla
çalışmaları karşılığı öngörülen ödeneğe göre iş programlarını yapmak, bu
ödeneği aşacak şekilde fazla süreli çalışma ve/veya fazla çalışma yaptırmamak
ve ertesi yıla fazla süreli çalışma ve/veya fazla çalışmadan dolayı borç
bıraktırmamakla yükümlüdürler. Deprem, yangın, su baskını, yer kayması, kaya
düşmesi, çığ ve benzeri afetler nedeniyle yürürlüğe konulacak Cumhurbaşkanı
kararları uyarınca yaptırılacak fazla çalışmalar ile fazla çalışma ücret
ödemelerine ilişkin ilama bağlı borçlar için yapılacak aktarmalar hariç fazla
süreli çalışma ve/veya fazla çalışma ücret ödemeleri için hiçbir şekilde ödenek
aktarması yapılamaz.
(5) Genel bütçe kapsamındaki kamu idareleri ile özel bütçeli idareler
tarafından uluslararası anlaşma, kanun ve kararnameler gereği üye olunanlar
dışındaki uluslararası kuruluşlara, gerekli ödeneğin temini hususunda
Cumhurbaşkanlığının uygun görüşü alınmadan üye olunamaz ve katılma payı ile
üyelik aidatı adı altında herhangi bir ödeme yapılamaz.
(6) Ticaret Bakanlığı ile Hazine ve Maliye Bakanlığının uluslararası
anlaşma, kanun ve kararnamelerle Türkiye Cumhuriyeti adına üye olduğu
uluslararası kuruluşlara ilişkin işlemlerine (katılma payı ödemeleri dâhil)
beşinci fıkra hükmü uygulanmaz. 
(7) Merkezi yönetim kapsamındaki kamu idarelerince işletilen eğitim ve
dinlenme tesisi, misafirhane, çocuk bakımevi, kreş, spor tesisi ve benzeri
sosyal tesislerin giderleri, münhasıran bu tesislerin işletilmesinden elde
edilen gelirlerden karşılanır. Bu yerlerde, merkezi yönetim bütçesi ile döner
sermaye ve fonlardan ücret ödenmek üzere 2020 yılında ilk defa istihdam
edilecek yeni personel görevlendirilmez.
(8) Genel bütçe kapsamındaki kamu idareleri ile özel bütçeli idareler,
gerekli tedbirleri alarak bütçelerinin “03.3- Yolluk Giderleri”, “03.6- Temsil
ve Tanıtma Giderleri”, “03.7- Menkul Mal, Gayrimaddi Hak Alım, Bakım ve Onarım
Giderleri” ile “03.8- Gayrimenkul Mal Bakım ve Onarım Giderleri” ekonomik
kodlarını içeren tertiplerine tahsis edilen ödeneği aşmayacak şekilde harcama
yaparlar. Söz konusu idarelerce anılan tertiplere bütçelerinin diğer
tertiplerinden aktarılacak ödenek tutarları ile bu Kanunun 6 ncı maddesinin
beşinci fıkrası kapsamında eklenecek ödenek tutarları toplamı bu tertiplerin
başlangıç ödeneklerinin yüzde 10’unu aşamaz. Ancak, ihtiyaç hâlinde söz konusu
ekonomik kodları içeren tertiplerin başlangıç ödeneklerinin yüzde 10’unu aşan
aktarma ve bu Kanunun 6 ncı maddesinin beşinci fıkrası kapsamında ödenek ekleme
işlemlerini yapmaya Cumhurbaşkanı yetkilidir. Yükseköğretim kurumlarınca 6 ncı
maddenin beşinci fıkrasına istinaden Öğretim Üyesi Yetiştirme Programı
kapsamında “03.3- Yolluk Giderleri” ile “03.7- Menkul Mal, Gayrimaddi Hak Alım,
Bakım ve Onarım Giderleri” ekonomik kodlarını içeren tertiplere yapılacak
ekleme işlemlerinde bu fıkrada yer alan sınırlamalar uygulanmaz. 
BAŞKAN
– Konuşmalara geçmeden önce Birleşime on dakika ara veriyorum ve Grup Başkan
Vekillerimizi arkaya davet ediyorum. 
Kapanma Saati: 16.18
DÖRDÜNCÜ OTURUM
Açılma Saati: 16.35
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Nurhayat ALTACA KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Dördüncü Oturumunu açıyorum. 
2020
Yılı Merkezi Yönetim Bütçe Kanun Teklifi’nin görüşmelerine kaldığımız yerden
devam edeceğiz.
Komisyon
yerinde.
Değerli
arkadaşlar, oturumu kapattığım için soru için giren arkadaşların hakları
gittiği için, soru sormak isteyen arkadaşların hemen girmeleri lazım; sistemi
yeniden açtık.
8’inci
madde üzerine gruplar adına ilk söz, İYİ PARTİ Grubu adına Antalya Milletvekili
Feridun Bahşi’ye aittir.
ENGİN
ÖZKOÇ (Sakarya) – Efendim, çok özür dilerim…
BAŞKAN
– Buyurun.
ENGİN
ÖZKOÇ (Sakarya) – Sayın Başkan, daha önceden 60’a göre istenmiş bir söz vardı
Serkan Topal’ın, takdir eder misiniz acaba? 
BAŞKAN
– Sayın Bahşi bir konuşsun, size vereyim.
ENGİN
ÖZKOÇ (Sakarya) – Ben değil efendim, Serkan Topal…
BAŞKAN
– Biliyorum, Sayın Bahşi konuşsun, verelim.
ENGİN
ÖZKOÇ (Sakarya) – Peki efendim. 
BAŞKAN
– Buyurun Sayın Bahşi. (İYİ PARTİ sıralarından alkışlar) 
Süreniz
beş dakikadır.
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; görüşülmekte olan 2020 yılı bütçesinin 8’inci maddesi üzerine
söz aldım, hepinizi saygıyla selamlıyorum.
Sözlerime
15 Mart 1997 tarihinde, yani vefat etmesinden yirmi gün önce, görev yaptığım
Kahramanmaraş’a gelen Türk’ün son Başbuğ’u Alparslan Türkeş Bey’in yaptığı
konuşmada söylediği bir cümleyle başlamak istiyorum. “Küfür ile devlet
yıkılmaz, devlet zulümle yıkılır. Adil olmayan idare ise zalimdir.” Bugüne ne
kadar benziyor. Başbuğ’umun yakın dostu Doğu Türkistan Devlet Başkanı İsa Yusuf
Alptekin’i özlemle anıyorum, ruhu şad olsun.
Değerli
milletvekilleri, adalet diyoruz, adalet, hep adalet. Adaletin olmadığı yerde ne
gelişmişlikten bahsedilir ne de kalkınmadan. 16 Nisan 2017 halk oylamasıyla
Türkiye’nin yüz elli yıllık parlamenter sistem birikimi bir yana bırakılmış ve
Cumhurbaşkanlığı hükûmet sistemi denilen bu ucube sistem yürürlüğe girmiştir.
Hukukun, yargının ve adaletin bugün içinde bulunduğu çıkmaz da bu ucube sistemin
sonucunda meydana gelmiştir. Dünya Adalet Projesi adlı kurum her yıl 113 ülke
arasında Hukukun Üstünlüğü Endeksi yayınlar. Ekim 2016’da yayınlanan endekse
göre; yolsuzluğu önlemede 54’üncüyüz, hukukun üstünlüğü sıralamasında 101, açık
devlet yani hükûmet saydamlığında 93 -devam edelim- temel haklar kullanımında
107, düzen ve güvenlikte 106, yasal düzenlemelerin adil ve etkili bir şekilde
uygulanıp uygulanmadığı konusunda 84, adil hukuk alanında 94, ceza adaletinde
ise 74. Görüldüğü gibi, hukukun üstünlüğü, temel haklar ve ifade özgürlüğü
konularında Türkiye sınıfta kalmış, kalmaya devam etmektedir. 
Değerli
arkadaşlar, hukuk devletinin amacı devlet yönetiminde keyfîliği önlemektir. Bu
da devletin hukuka bağlı olmasını, hukuk çerçevesinde hareket etmesini sağlar. 
Yargıdan
hep şikâyet edildi. Ben de emekli bir hâkim olarak mensubu bulunduğum bu
kurumdan daima şikâyet ettim. İktidara ilk geldiği yıllarda, yargı bağımsızlığı
ve adalet konusunda en çok şikâyet eden de AK PARTİ’lilerdi. Bu sebeple de
yargıyı ele geçirilmesi gereken bir hedef hâline getirdiler. Başta kumpas
davaları olmak üzere, her türlü operasyonla bunu başarıp tek adama teslim
edince kendilerinden başka adaletten memnun olan da Türkiye’de kimse kalmadı.
On yedi yıl içerisinde, tüm ülkede olduğu gibi, yargı bürokrasisinde de korku
imparatorluğu kuruldu. Bu durum, hâkim ve savcıları, Danıştay, Yargıtay
üyelerini, hatta kâtip ve mübaşirleri bile etkisi altına aldı. 
Bütçeyle
ilgili bir önceki konuşmamda da söylediğim gibi, çıkarılan onca yargı reform
paketine rağmen adalete olan güven günden güne eritilerek sıfırlandı. Özellikle
savcılar, tutukluluğun devamı konusunda, itiraz veya temyiz edilecek kararlar
konusunda SMS’lerle talimatlandırılır hâle getirildiler. 
Değerli
milletvekilleri, adaletin devletin idari yapısında ve faaliyetlerinde yeniden
tesis edilmesi şarttır. Mevcut iktidarın kasten, planlı ve örgütlü biçimde
demokratik hukuk devletini örseleyen, zedeleyen, yok eden tüm anayasal ve yasal
düzenlemeleri hukukun üstünlüğü anlayışıyla yeniden ele alınıp evrensel hukuk
ilkelerine göre düzenlenmelidir. 
Bu
kapsamda, Türk milleti adına devletin hukuka uygun olarak işleyişi temin
edilmeli, anayasal sisteminin denge denetim mekanizması yeniden tesis
edilmelidir. Bağımsız ve tarafsız bir yargı sistemiyle demokratik düzen içinde
toplum ve bireyin geleceğine dair hukuk güvenliği sağlanmalıdır. Ceza
yargılamalarında masumiyet karinesi, suç ve cezaların şahsiliği, şüpheden sanık
yararlanır gibi evrensel hukuk ilkelerine uyulması sağlanarak adil yargılanma
hakkı ilkelerine tekrar geri dönülmelidir. Soruşturma, kovuşturma ve infaz
aşamasında yasa dışı usul ve yöntemlere asla izin verilmemelidir. 
Demokratik
hukuk devletinin sigortası temel hak ve özgürlükler teminat altına alınmalı,
Anayasa Mahkemesi yeniden yapılandırılmalı, adaletle hükmeden bir yargı
düzenine, en yüksek mahkeme kimliğine kavuşturulması sağlanmalıdır. Anayasa
Mahkemesinin son dönemdeki artan bireysel başvuruları inceleme ve sonuçlandırma
görevini daha etkin yerine getirebilmesi için mahkemenin teşkilat ve personel
yapısı güçlendirilmelidir. 
Yargı
bağımsızlığını ve yargıç teminatını temin ve tesis etmekle görevli ve sorumlu
HSK yapısı yeniden düzenlenmeli, HSK üyeleri her kademe hâkim ve savcılar
içinden, yine hâkim ve savcıların oylarıyla seçilmelidir. Adalete erişim
hakkının yasalarda ve uygulamada kolaylaştırılması sağlanmalı, hızlı ve etkin
bir adil yargı düzeni sağlanmalıdır. Hâkim ve savcıların sınavlarında mülakat
-tekrar ifade ediyorum- mutlaka kaldırılmalıdır. Çocuk ıslahevleri
kaldırılmalı, yerine çocuk iyileştirme merkezleri kurulmalıdır. Çocuklara
iyileştirme sürecinde mutlaka mesleki eğitim verilmelidir. 
Değerli
milletvekilleri, dünyanın tüm ülkelerinde yargı bağımsızlığı ve hâkimlik
teminatına verilen değer ile hâkim ve savcıların sosyal ve ekonomik hakları
paralellik arz eder. Bu, ülkemizde de aynı durumdadır. Nitekim, hukukun
üstünlüğü ve yargı bağımsızlığı konusunda neredeysek hâkimlere verilen değerde
de aynı yerdeyiz; yani, diplerdeyiz.
Hatırlar
mısınız bilmiyorum, bundan beş altı yıl önce ABD Devlet Başkanı kalabalık bir
salona girmişti; Başkan girdiğinde salonda bulunan herkes ayağa kalkmış ancak
5-6 kişilik bir grup, Başkanı oturarak karşılamıştı. Kimin aklına, ne geldi
bilmiyorum ama benim aklıma ilk gelen, bu kişilerin hâkim ya da savcı
olduklarıydı; nitekim, sunucunun anonsuyla da yanılmadığımı anladım. Bir de
bize bakalım, her yıl sarayda yapılan adli yıl açılış törenlerini gözlerinizin
önüne getirin; daha önce salona girmiş yargı mensuplarının, AK PARTİ Genel Başkanının
salona girmesiyle ayağa fırlaması, tokalaşma sırasında da cüppelerde düğme
aramaları, eğilerek tokalaşmaları filan; ne acı. Sahneyi hatırladınız mı?
Hatta, çay toplamaya giden yüksek yargı organı başkanlarıyla, bu ucubeliğin
karşılığında, tüm sağlık giderlerinin devletçe karşılanması konusunda düzenleme
yapılması; Yargıtay ve Danıştay üyeleri dışında -yani, başkanları çay toplamaya
giden kurumların mensupları dışında- bu düzenlemeden yararlanabilen yargı
mensubu yoktur. Eskiden bu tür düzenlemelerden, en azından, Yargıtaya seçilme
hakkını kaybetmeyen birinci sınıf hâkim ve savcılar da yararlanırdı; Yargıtay
üyeliğine seçilme hakkı kazanan hâkimlerin bu haklardan yararlandırılmaması
adil değildir, hakkaniyete aykırıdır. 
Bir
başka konu ise VIP hizmetleri. Tüm ülkelerin mevzuatlarını incelediğinizde
göreceksiniz ki hâkimler doğal olarak VIP hizmetinden yararlanır. Lütfen, bir
makamı küçümseme olarak algılanmasın ama genel müdürlerin bile VIP hizmetinden
yararlandığı bir ülkede nasıl olur da hâkim ve savcılar bu hizmetten
yararlanamaz? 
Hâkim
ve savcıların iş yükünden biraz söz edeceğim şimdi de. Herkesçe de bilindiği
gibi, bu derece ağır bir iş yükü altında ezilen hâkim ve savcıların, yıpranma
payından yararlandırılmaması büyük bir eksikliktir ve bu konuda mutlaka yasal
düzenleme yapılmalıdır. 
Değerli
milletvekilleri, bugün Türkiye’de 14.131 hâkim, 6.558 savcı vardır. Adli
yargıda neredeyse tüm dosyalar, görülmesi gereken dosyaların 2 katı olarak bu
hâkim ve savcılara gelmektedir. İş yükünün bu kadar ağır olması sadece hâkim,
savcının değil adliye personelinin de psikolojisini bozmaktadır. 
Yargı
personelinin çözüm bekleyen bazı sorunlarını da sizinle ve kamuoyuyla bu
kürsüden paylaşmak istiyorum. 
Ek
göstergenin yazı işleri müdürleri için 3600, zabıt kâtipleri için 3000, mübaşir
dâhil diğer adliye çalışanları için ise 2200 olarak düzenlenmesi gerekir; fazla
mesai ve nöbet ücretinin adliye çalışanlarına da ödenmesi hususu net olarak
düzenlenmelidir. 
Adliye
çalışanları adliyede potansiyel suçlularla birlikte giriş yapmakta, icra
kâtipleri hacizlerde birçok saldırıya maruz kalmakta, can güvenliği
bulunmamaktadır. Bu yüzden iş riski tazminatı ve yıpranma payı kesinlikle özlük
haklarına eklenmelidir. 
(Mikrofon
otomatik cihaz tarafından kapatıldı) 
BAŞKAN
– Evet, Sayın Bahşi, selamlama için mikrofonu açacağım; sözlerinizi tamamlayın
çünkü bundan sonra ek süre vermeyeceğim. 
Buyurun.

FERİDUN
BAHŞİ (Devamla) – Teşekkür ederim efendim. 
Yine,
ceza infaz memurları, çalıştıkları iş ortamı sebebiyle emniyet ve güvenlik
sınıfına dâhil edilmelidir. 
Sözlerimi
Doğu Türkistan ile tamamlıyorum. Soyu soyumdan, kanı kanımdan Uygur Türkleri,
dünya kör, dünya sağır olsa da acınız acımız, kininiz kinimizdir. Gözlerimizde
yaş, aklımızda Turan… Yalnız değilsiniz; yeminimiz var. 
Gazi
Meclisi ve yüce Türk milletini saygıyla selamlıyorum. (İYİ PARTİ sıralarından
alkışlar) 
BAŞKAN
– Değerli milletvekilleri, Sayın Grup Başkan Vekilleri; yani beş buçuk saattir
sadece 3 maddeyi görüşebildik ve geride 6 maddemiz daha olduğu için konuşma
sürelerinde uzatma, ek süre vermeyeceğim; bunu bilginize sunuyorum. En azından
kırk beş dakika kırk beş dakikadır yoksa sabah beş, altıya kadar buradayız gibi
görünüyor böyle giderse. 
Sadece
bir düzeltme için Sayın Serkan Topal’a bir söz vereceğim.
Sayın
Topal, buyurun. 
IV.- AÇIKLAMALAR (Devam)
19.- Hatay Milletvekili Serkan Topal’ın, yerinden sarf ettiği kelime
nedeniyle yanlış anlaşılmayı tashih etmek istediğine ve malum kelimeyi
milletvekillerine yönelik sarf etmediğine ve her bir milletvekilinin onurunun
kendi onuru olduğuna ilişkin açıklaması (X)
SERKAN
TOPAL (Hatay) – Teşekkür ediyorum Sayın Başkan. 
Değerli
milletvekili arkadaşlarım, az önce yaşanan hengamede söylediğim bir kelimeyi
burada hiçbir milletvekili arkadaşıma söylemediğimi ifade etmek istiyorum. Her
bir milletvekili arkadaşımın onuru benim de onurumdur. Benim tepkim, benim o
kelimeyi söylemem, açık ve nettir, Sayın Genel Başkanımıza yakışıksız, kabul
edilemez cümleleri kullanan o şahsa, o adama aittir. Burada yanlış bir
anlaşılma varsa açıkçası tashih etmek istiyorum.
Teşekkür
ediyorum, saygılar sunuyorum.
BAŞKAN
– Teşekkür ettim.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Gruplar adına ikinci söz Milliyetçi Hareket Partisi Grubu adına İstanbul
Milletvekili Sayın Cemal Çetin’e aittir.
Buyurun.
(MHP sıralarından alkışlar) 
Süreniz
on dakika.
MHP
GRUBU ADINA CEMAL ÇETİN (İstanbul) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin 8’inci maddesi hakkında
Milliyetçi Hareket Partisi Grubu adına söz almış bulunuyorum, Gazi Meclisimizi
saygılarımla selamlıyorum. Biz bütçe hakkımızı kullanarak gayrisafi yurt içi
millî hasılanın yaklaşık yüzde 22-23’ünün toplanması, kamu harcamaları adı altında
yeniden dağıtılması ve aradaki fark için de borçlanması için Hükûmete yetki
veriyoruz. 
Kaynaklar
sınırlı, ihtiyaçlar sonsuz. Kıt kaynaklardan tahsil edilen kamu harcamaları
yapılırken doğru, yerinde ve tasarruf kurallarına uygun hareket edilmesi, hukuki
bir zorunluluk olduğu kadar vicdani bir sorumluluktur da. 
Kaynaklarımızın
kıtlığı bizi elli sekiz yıl önce yurt dışına para kazanmak için işçi olarak
gitmeye zorlamadı mı? Batı Avrupa’ya ülkemizdeki kaynak kıtlığından dolayı
gitmek zorunda kalan insanlarımızın zannedilir ki çok rahat hayatları var.
Değerli
milletvekilleri, Batı Avrupa’daki Avrupa Türklüğünün bazı sıkıntılarını
vaktimiz yettiğince sizlerle paylaşmak istiyorum fakat işin aslı öyle değildir.
Avrupa Türklüğü geçen elli sekiz yıl içerisinde oralarda tutunabilmek için
büyük mücadeleler verdi. Avrupa’nın çeşitli ülkelerine para kazanmak amacıyla
giden birinci nesil, dilini bilmedikleri, dinine ve kültürüne yabancı oldukları
ülkelerde en ağır işlerde çalıştırılarak büyük sıkıntılarla karşı karşıya
kaldılar. 
Türkleri
oraya davet edenler, onların insan olduğunu, bir entegrasyon sürecine ihtiyaç
duyulacağını düşünmeden hemen işçi yurtlarına yerleştirdiler, ertesi gün de işe
gönderdiler. Ülkemizse insanlarımızın ihtiyaçlarını giderecek ikili anlaşmaları
yeterince yapamamıştır. İnsanlarımız ayrımcılık, yabancı düşmanlığı, İslam
karşıtlığı gibi insani olmayan uygulamalar nedeniyle toplumdan dışlanmış,
ikinci sınıf insan muamelesi görmüşlerdir. Oysaki Türkler yaşadıkları ülkelere
sosyal, kültürel ve ekonomik açıdan çok büyük katkılar yapmış, hâlen de
yapmaktadırlar. 
Elli
sekiz yılı aşan göçün ardından artık dördüncü nesil oralarda hayatını
sürdürmektedir. Elli sekiz yıllık göçmenlik, elli sekiz yıllık misafir işçilik,
elli sekiz yıllık yabancılık olmaz; elli sekiz yıllık gurbetçilik, Almancılık
da olmaz. Biz, artık, Türklerin kalıcı olduğuna inanıyoruz ve onlara “Avrupa
Türklüğü” diyoruz.
Avrupa
Türklüğü, yaşadıkları devletlerin anayasasına saygılı, kanunlarına riayet
ederek, dinî inancına ve kültürüne saygılı, uyum içerisinde hayatlarını
sürdürüyor. Aynı hoşgörüyü ne yazık ki üzerinde yaşadıkları devletler onlara
çok görüyor. Özellikle, son yıllarda, Türklere karşı yürütülmekte olan uyum ve
entegrasyon politikaları, sosyal, siyasal ve ekonomik anlamda şartları daha da
ağırlaştırmıştır. Ayrımcılığa dayalı çeşitli düzenlemeler ve asimilasyon
politikaları herkesin malumudur. Yabancı düşmanlığı ve İslam karşıtlığı,
yaşanan en büyük sorunlardandır; yalnız sokaklarda değil, devlet dairelerinde,
okullarda, iş yerlerinde ve hayatın her alanında karşılarına çıkmaktadır.
Politikacılar, seçimlerde göçmenleri malzeme olarak kullanarak yabancı
düşmanlığını körüklemektedirler.
İnsanlarımız
oralarda diri diri yakıldılar. Mölln ve Solingen’de yaşanan acılar tazeliğini
korumaktadır. NSU’lu katiller 7’si Türk, 9 esnafı katlettiler. Bu katillere
gerekli cezalar verilmedi. Katliamın araştırılıp gerçeklerin su yüzüne
çıkarılması yerine, Alman mahkemelerince olaylar örtbas edildi.
Üçüncü
ve dördüncü nesil Türkler, yaşadıkları ülkelerin dilini çok iyi konuşmalarına
rağmen ana dilleri Türkçeyi unutmaktadırlar. Türkçe önündeki engeller her geçen
gün artırılmaktadır. Okullarda okutulan yardımcı Türkçe dersleri
kaldırılmıştır. Türkiye’den öğretmen gelmesi engellenmiş, çocuklarımızın okul
bahçelerinde bile Türkçe konuşmaları suç sayılmaktadır. Oysa ki dilini ve
dinini düzgün öğrenen bir çocuğun daha sağlıklı, kişilikli, kimlik bunalımına
düşmeyeceği uzmanların hemfikir olduğu bir gerçektir. Kimlik bunalımına düşmüş
nesiller her türlü yönlendirmeye açıktır. Bu noktadan hareketle kültürel
kimliğimiz olan Türk kimliğinin ayrılmaz parçaları olan Türkçenin ve dinimizin
doğru bir şekilde öğretilmesi çocuklarımızın en doğal haklarıdır.
Aile
birleşimine de engeller getirilmektedir. Türkiye’den evlenen gençler eşlerini
yaşadıkları ülkelere getirememektedir, önlerine dil engeli çıkarılmaktadır. Bir
dil en iyi o dilin konuşulduğu ülkede öğrenilir yani Almanca, en iyi,
Almanya’da öğrenilir.
Sözde
Ermeni soykırım tasarıları Türklerin yaşadığı birçok Avrupa ülkesi
parlamentolarında kabul edilmiştir ve bazı ülkelerde de inkârı suç
sayılmaktadır. Ermeni soykırım iddiaları aynı zamanda okullarda ders
kitaplarına da girmiştir. Türk çocukları okullarda bu mesnetsiz iddiaya karşı
geldiklerinde cezalandırılmaktadırlar. “Düşünce özgürlüğü ve adalet yok,
baskıcı bir rejim var.” diye haksız yere Türkiye’yi suçlayan AB ülkelerinde,
bırakın düşünce özgürlüğünü, simgelere, amblemlere bile savaş açılmıştır.
Sosyal ve kültürel faaliyetleri yapmak için kiralanan salonlar baskıyla iptal
edilmektedir. Avrupa ülkelerinde yuvalanan PKK, FETÖ, DHKP-C gibi terör
örgütlerinin Türkiye’ye karşı faaliyetleri serbest bırakılmaktadır. Irkçı veya
Türkiye düşmanı PKK’lılar tarafından Türk kuruluşlarına, Türk iş yerlerine,
Türk derneklerine, camilere, sokaktaki insanlarımıza yapılan saldırıların
ardından “Bunlar zaten Türkiye uzantıları” “Türkiye’ye yakın” “aşırı
milliyetçi” denilerek, saldırıları masum gösterilmeye çalışılmaktadır. 
Irkçılar
ve PKK terör örgütü tarafından Türk Federasyona bağlı 265 derneğe fiilî
saldırılar yapıldı, molotofkokteylilerle dernek binaları yakıldı, kurşunlandı,
bombalandı ama faillerinin cezalandırıldığına şahit olmadık. 
Türkiye’den
kaçıp Avrupa’ya iltica eden FETÖ’cüler açıktan Türkiye’yi hedef almakta ve o
ülkede yaşayan Türk toplumu ve Türk kuruluşlarını dışlayacak kamuoyu
oluşturmaya çalışmaktadırlar. Avrupa Türklüğü toplum hayatında önemli yeri olan
birçok sivil toplum kuruluşu oluşturmuştur. Özellikle, 1978’de Almanya’nın
Frankfurt şehrinde kurulmuş ve şu anda Avrupa Türk Konfederasyona bağlı olan,
Avrupa’nın 10 ülkesinde ve hemen her şehrinde faaliyet gösteren Türk
Federasyon, tüm engelleme ve iftiralara rağmen vatandaşlarımızın arasında bir
gönül ve kültür köprüsü oluşturmuş, her platformda sosyal ve kültürel
faaliyetler düzenleyip Türk kimliğinin, dilinin, kültürünün ve yüce dinimizin
korunması için, hiçbir karşılık beklemeden, hukuk çerçevesinde faaliyetlerini
yapmaktadır. 
Avrupa
Türklüğünün, Türkiye’den kaynaklanan sorunları da vardır. Bakanlar Kurulu
izniyle, Türk vatandaşlığından çıkanlara mavi kart verilmektedir. Buradaki
işlemlerini yaptırırken, ne yazık ki mavi kart resmî kurumlarda yeteri kadar
tanınmamaktadır ve büyük zorluklarla karşılaşmaktadırlar. 
Türkiye’de
primlerini ödeyerek emeklilik hakkı kazanan Avrupa Türklüğü, artık emekli
olabilmek için büyük paralar ödemek zorundadır. Emeklilik maaşları da önceden
emekli olanlara göre çok düşürülmüştür. Türkiye’ye gelip uzun süre Türkiye’de
kalan, başta emekliler olmak üzere, insanlarımız, sağlık sigortalarında çıkan
sorunlar sebebiyle muayene olamamaktadır. 
Türkiye’de
izinlerini geçirmek isteyen Avrupa Türklüğünün telefonları bloke edilmekte ve
uzun süre telefonlarını kullanamamaktadırlar. 
Türk
Hava Yolları biletleri izin dönemlerinde çok pahalı satılmaktadır. Türk Hava
Yollarının en büyük yolcu potansiyeli Avrupa Türklüğüdür. Avrupa Türklüğünün
Türk Hava Yollarının gelişmesinde büyük payı olduğu bir gerçektir. Özellikle
izin dönemlerinde seferlerin artırılması ve bilet fiyatlarının düşürülmesi
gerekmektedir. 
Tüm
sıkıntılara rağmen, Avrupa Türklüğü, 5 milyonu aşan nüfusu, milyarlarca euro
ciro yapan iş adamları, her meslekten yetişmiş insanı, üniversiteyi bitirmiş ve
üniversiteli gençleriyle Avrupa’da önemli bir toplum hâline gelmiştir. 
“Diaspora”
lafı sadece belli zamanlarda gündeme gelmemelidir. Zaten Avrupa Türklüğü,
Türkiye’yle olan her meseleye duyarlı, maddi ve manevi varlıklarıyla,
karşılıksız bir muhabbetle, vatanına, milletine ve bayrağına bağlıdır. Onları
kendi kaderleriyle baş başa bırakmamak devletimizin asli vazifesi olmalıdır.
Avrupa Türklüğü, güçlü bir Türkiye'yle yaşadığı ülkelerdeki sıkıntıların daha
kolay çözüleceğine gönülden inanmaktadır; bölgesinde ve küresel olarak lider
ülke Türkiye hedefini yürekten desteklemektedir ve desteklemeye devam
edecektir. 
Sözlerime
burada söz verirken 2020 yılı bütçesinin vatanımıza ve büyük Türk milletine
hayırlara vesile olmasını niyaz ediyor, yüce heyetinizi en derin saygılarımla
selamlıyorum. (MHP ve İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Adana Milletvekili Sayın Kemal Peköz
konuşacaktır. (HDP sıralarından alkışlar) 
HDP
GRUBU ADINA KEMAL PEKÖZ (Adana) – Sayın Başkan, değerli milletvekilleri;
sizlere ve ekranları başında bizleri izleyen halkımıza selamlarımı ve
saygılarımı sunuyorum.
8’inci
madde hakkında grubum adına söz almış bulunmaktayım ancak bu maddeyle ilgili
değil, bugüne kadar farklı şekillerde, farklı yerlerde ve değişik tarihlerde
söylenmiş sözlerden bir demet hazırlamaya çalıştım ki bundan sonra yaşanacak
olan şeylerden en azından herkes kendisine düşen payı alsın istedim.
Öncelikle,
Maraş katliamının yıl dönümü. Halklarımızın birlikte yaşama iradesinin temeline
yerleştirilen bombalardan biri olan Maraş katliamını nefretle anıyorum. 
Yine,
cenazesi bir hafta sokakta bırakılmak durumunda kalan Taybet anayı anıyorum. 
Yine,
19 Aralık 2000 yılında adına “Hayata Dönüş Operasyonu” denen ve 30 kişinin
hayatını karartan, onları hayattan koparan eylemi kınıyor, yaşamını yitirenleri
saygıyla anıyorum. 
6
Ekim 2014 tarihine kadar Türkiye'de gerçekleşen demokratik eylemlerde hiç kan
akmadı, herhangi bir şiddet unsuru yaşanmadı ancak 7 Ekim günü Kobani’ye DAEŞ
çetelerinin saldırısının dört kolda gerçekleşmesi ve oradakilerin büyük bir
katliamla karşı karşıya kalması üzerine halklarımızın sokağa çıkıp protesto
gösterisi yapması, daha sonra 7 Ekim günü Sayın Erdoğan’ın İslahiye’de
“‘Kobani’ dediğiniz, o da düştü düşüyor.” demesi ve akabinde Varto’da bir
gencin hayatını kaybetmesi sonucu gelişen olaylarda 54 yurttaşımız yaşamını
yitirdi. Bu 54 yurttaşımızın 47’si partimizin üyesi ve çalışanıydı fakat bugüne
kadar iktidar mensupları bu olaydan söz ederlerken sadece 1 kişiyi andılar, 53
kişiyi de görmezden geldiler. Bunun doğru olmadığını ifade etmek istiyorum. 
Yine,
2013 yılında Balıkesir mitinginde, Sayın Erdoğan “Çözüm sürecine odaklanmışız.
Niye? Terörü bitirelim, kan dursun, analar ağlamasın. Biz bunu istiyoruz ama
samimi istiyoruz.” dediniz. 
14
Mart 2014 tarihinde Gaziantep mitinginde Berkin Elvan’ın annesini yuhalattınız.
İlk kez 27 Mayıs 1995’te, kaybolan yakınlarını aramak için sokağa çıkan
insanların, Cumartesi Annelerinin eylemini yasakladınız. 
1
Haziran 2011 tarihinde Diyarbakır’da “Benim için ne Türk milliyetçiliği var ne
Kürt milliyetçiliği var, hepsi benim kardeşimdir, canımdır. Bizim farkımız bu.
Ret politikalarını da inkâr ve asimilasyon politikalarını da en iyi ben
bilirim.” dediniz. 
28
Aralık 2011 günü sadece 50 Türk lirası kazanmak için yapay sınırın öte tarafına
geçen, 19’u daha henüz reşit bile olmayan 34 insanımızın katledilmesine seyirci
kaldınız. Son on yılda en az 63 zırhlı aracın çarpması vakası meydana geldi,
16’sı çocuk 6’sı kadın olmak üzere 36 kişi hayatını kaybetti. Bu konuda bugüne
kadar bir tek söz bile söylemediniz. 
Sıkışınca
“Yüzde 52 oy aldık.” diyorsunuz ama çok daha yüksek oranlarda oy alan belediye
başkanlarımızı hapsediyor, haklarını gasbediyorsunuz. Şu anda 31’i kayyum
atanmış olarak, 6’sı da daha önce mazbataları verilmeyerek toplam 37 belediye
başkanımızın 21’i cezaevindedir. “Belediye başkanları dağa para gönderdiler.”
diyorlar. Her sefer söylememize rağmen bugüne kadar bir tanesini
ispatlayamadınız, ispatlayamazsınız çünkü öyle bir şey hiç olmadı. 
Yine,
Tahir Elçi göz göre göre katledildi, o zaman ki Başbakan “Bu bizim namus borcumuzdur,
katillerini ortaya çıkaracağız.” dedi,
ancak bugüne kadar bir arpa boyu yol alınmadı. 
Sayın
Başkan, değerli milletvekilleri; 2010 yılında “2,5 milyon kişiye iş bulacağız.”
dediniz ama geldiğimiz yerde, 2019’da 817 bin ek işsiz yarattınız. 
“Alevilerin
ibadethanelerine saygı duyacağız, cemevlerine statü tanıyacağız.” dediniz,
bunları gerçekleştirmemekle kalmadınız, Alevi köylerine cami yapma atağını
başlattınız. 
“Darbe
Allah’ın lütfudur.” dediniz, on binlerce insanın bir gecede hayatını
karattınız. Bir günde 4 binin üzerinde savcı ve hâkimi görevden aldınız. Buna
karşı değilim ama bunu anlamakta gerçekten zorlanıyorum. Bu kadar insanı nasıl
bir günde tespit edebildiniz? Bence siz onları önceden biliyordunuz çünkü
oralara sizler yerleştirmiştiniz. 
Defalarca
“Kardeşiz.” dediniz ama Kürtlerin tarihsel, kültürel değer verdiği isimleri
taşıyan parkları, mahalle ve sokak isimlerini, heykellerini kaldırdınız,
yerlerini değiştirdiniz. Ahmedi Hani anıtı, Mervanileri simgeleyen kabartmalar,
Roboski anıtı, Orhan Doğan heykeli bunlardan birkaç tanesidir. Kürtçe yayın
yapan Zarok TV’yi kapattınız, sadece Kürtçe masal anlatıyordu arkadaşlar. 
İstanbul
Sözleşmesi’ni ilk imzalayan olmakla övünüyorsunuz ama kadın cinayetleri son
yedi yılda yüzde 1.400, kadına şiddet davaları yüzde 366, cinsel taciz davaları
yüzde 449 artmış durumda. 
Dünya
Ekonomik Forumu Toplumsal Cinsiyet Eşitsizliği Endeksi’ne göre Türkiye,
cinsiyet eşitliği açısından 149 ülke arasında 130’uncu, iş hayatına katılım ve
fırsat eşitliği açısından da 136’ncı sırada. 
22
Aralık 2002’de Moskova’da, AKP Başkanının bir ziyareti sırasında bir işçi “Kürt
sorununu çözün, bu acılar artık yaşanmasın.” deyince şimdiki Cumhurbaşkanı
"Sorun var diye inanmayacaksın, yok diye inanacaksın. Eğer sorun var diye
inanırsanız sorun olur, sorun yok derseniz sorun ortadan kalkar. Biz böyle
düşünüyoruz, böyle söylüyoruz.” dedi. 
12
Ağustos 2005’te Diyarbakır’da Başbakan “Kürt sorunu bu milletin bir parçasının
değil hepsinin sorunudur, benim de sorunumdur. Anayasal düzen dâhilinde her
sorunu daha çok demokrasi, daha çok vatandaşlık hukuku, daha çok refahla çözüm
yoluna koyacağız.” dedi.
Yine
1 Şubat 2009’da Diyarbakır’da Başbakan “Buna ister ‘Kürt sorunu’ deyin ister
‘güneydoğu sorunu’ deyin ister ‘doğu sorunu’ deyin, isterseniz son olarak yine
adlandırdığımız gibi ‘Kürt açılımı’ deyin, ne dersek diyelim bunun üzerinde bir
çalışmayı başlattık ve bunu mutlaka sonlandıracağız.” dedi. 
“73
milyon insanımız Türkiye Cumhuriyeti üst kimliği altında birdir. Üst kimlik
Türkiye Cumhuriyeti vatandaşlığıdır. Bunun altında herkesin etnik bir aidiyeti
vardır.” dediniz. “Başbakan olarak da Kürt sorununu savunuyorum, savunmaya da
devam edeceğim.” diye ifade kullandınız.
“Bu
ülkede artık Kürt sorunu yoktur, kabul etmiyoruz da.” diye 30 Haziran 2011’de
söylediniz.
2
Mart 2013’te Balıkesir’de mitingde Bigadiç ilçe meydanında 5 tesisin toplu
açılış töreninde “Çözüm sürecine odaklanmışız. Niye? Terörü bitirelim, kan
akmasın, anneler ağlamasın. Biz bunu istiyoruz ve bunu samimi olarak
istiyoruz.” dediniz.
Daha
sonra 16 Kasım 2013’te yanında Mesut Barzani, Şivan Perver, İbrahim Tatlıses
vardı ve bir Türkiye Cumhuriyeti Başbakanı ilk defa Türkiye’de “Kürdistan”
sözcüğünü mitingde telaffuz etti, dile getirdi. 
“Bir
annenin çocuğuyla ana dilinde konuşamaması… Bundan daha büyük azap ne olabilir?
Şivan Perver’in kasetlerinin nasıl gizli gizli dinlendiğini ben bilirim. Faili
meçhullerin, işkencelerin, sürgünlerin ne büyük acılar olduğunu bilirim.
Dağdakilerin indiğini, cezaevlerinin boşaldığını, 76 milyonun kucaklaştığını,
birlikte yeni Türkiye olduklarını göreceğiz.” diye ifade ettiniz. O günden
bugüne kadar köprülerin altından çok sular aktı ama sorun olduğu gibi yerli
yerinde duruyor. 
Biz
size “Düşmanlık yapıyorsunuz, Kürtlere düşmanlık yapıyorsunuz.” dediğimiz zaman
çok kızıyorsunuz ama Kürtlerle, buradaki herhangi bir eylemle ilişkisi olmayan,
dünyanın neresinde olursa olsun Kürtlerle ilgili herhangi bir gelişme olduğunda
hemen karşı çıkıyor, tavır alıyorsunuz. Japonya’da Kürtçe dersine karşı
çıktığınız gibi, Çin’de Kürtçe dersine karşı çıktığınız gibi, Kuzey Irak’ta
Kürdistan yönetiminin referandumuna karşı çıktığınız gibi. Üstelik ticari
ilişkileriniz varken, 12 milyon dolar karşılıklı ticaret ilişkiniz varken
bunları bile göze alabildiniz ve ona karşı çıktınız. Bunlarla yetinmediniz,
sadece Afrin’de 136 bin kişinin yerini yurdunu terk etmesine, çadırlarda kışı
geçirmesine, yazı geçirmesine ve önümüzdeki dönemde, ne olacağı -bilinmiyor-
belli olmayan bir dönemde yaşamlarını sürdürmeye mahkûm ettiniz. 
Onun
için biz size diyoruz ki: Daha önceki Başbakanın, şimdiki Cumhurbaşkanının da
izah ettiği gibi; değişik çevrelerin, yöneticilerinizin, sorumlularınızın dile
getirdiği gibi; bu sorun çözülmeden Türkiye’de huzurun olmayacağını, ekonominin
düzelmeyeceğini, nasıl bir bütçe yaparsanız yapın, bu bütçenin halka yarar ve
fayda getiremeyeceğini ifade ediyor, hepinizi saygıyla selamlıyorum. (HDP
sıralarından alkışlar) 
BAŞKAN
– Cumhuriyet Halk Partisi Grubu adına İstanbul Milletvekili Sayın Yunus Emre.
(CHP sıralarından alkışlar) 
CHP
GRUBU ADINA YUNUS EMRE (İstanbul) – Teşekkür ederim Sayın Başkan. 
Ben
de Genel Kurulu saygıyla selamlıyorum.
Ben
bugün bir kavram üzerine konuşacağım. Cumhuriyet Halk Partisi, biliyorsunuz,
cumhuriyetin kurucusu olan parti ve cumhuriyetin bir siyasi felsefesi var. Bu
felsefenin temel ilkelerinin başında da eşitlik ilkesi geliyor. Ben bugün
eşitlik ilkesi üzerine, Türkiye’deki eşitsizlikler üzerine bir konuşma
yapacağım. Tabii, yine, bu kapsamda şunu hatırlatmak istiyorum: Toplumsal
tarih, siyasal tarih bize eşitlik fikrinin çok güçlü bir fikir olduğunu,
dünyada yaşanan birçok önemli dönüşümün arkasında aslında bu fikrin bulunduğunu
gösteriyor. Genel oy hakkından tutun, emekliliğe kadar, çok temel, bugün için
olağan karşılanan gelişmelerin arkasında bu eşitlik fikri var ve ülkemizde
aslında çok yaygın eşitsizliklerle karşı karşıyayız. Bugün bir ölçüde, bu
eşitsizlikleri gündeme getirmeye çalışacağım, 5 önemli alanda Türkiye’deki
eşitsizliklerden bahsedeceğim. Öncelikle gelir dağılımındaki eşitsizlikler
üzerinde durmak istiyorum. 
Biliyorsunuz,
artık dünyada gelir dağılımı eşitsizliği Türkiye’de de birçok ülkede de
ölçülüyor ve bununla ilgili önemli göstergeler var, bunların başında da bir
katsayı, Gini katsayısı yer alıyor. OECD ülkelerindeki duruma baktığımızda, ne
yazık ki ülkemiz sondan 3’üncü durumda yani gelir eşitsizliği bakımında OECD
ülkeleri arasında sondan 3’üncü durumdayız. Bunun yanında, Türkiye’deki en
varlıklı yüzde 20’lik nüfus ile en yoksul yüzde 20’lik nüfusun yıllık
gelirlerini karşılaştırdığımızda şöyle bir manzara görüyoruz: En zengin yüzde
20, millî gelirden yüzde 47,6 oranında pay alırken en yoksul yüzde 20, yüzde
6,1 pay alıyor. Değerli arkadaşlar, TÜİK verilerine göre en yoksul ile en
zengin yüzde 20’lik dilim arasında 7,8 kat fark var. Avrupa Birliğinin
istatistik kuruluşu EUROSTAT’ın verilerine göre ise bu fark daha fazla; 8,7 kat
fark var. Demokratik örneklere baktığımızda, demokratik ülkelerde böyle büyük
farklar görmüyoruz arkadaşlar; örneğin Fransa’da bu fark 4,2 kat, Almanya’da 5
kat, İngiltere’de 5,4 kat. 
Türkiye’deki
eşitsizlikler sadece gelir eşitsizliğiyle sınırlı değil, bunun yanında, belki
bundan daha önemli bir sorunumuz ise servet eşitsizliği. Türkiye ne yazık ki
servet eşitsizliğinin çok acı şekilde yaşandığı bir ülke ama daha önemlisi,
iktidarınızda bu eşitsizlik çok kötüye gidiyor. Dünyada bugün servet
eşitsizlikleri ölçülüyor; kimin bankada ne kadar hesabı var, mevduatı var,
kimler hisse senetlerini ellerinde tutuyorlar, gayrimenkuller kimlerin elinde;
bunlara bakılıyor, bunlar ölçülüyor, dünyanın her tarafında bu yapılıyor.
Ülkemizde, siz iktidara geldiğinizde, 2002 yılında en zengin yüzde 10,
Türkiye’deki servetin yüzde 67’sine sahipti, bugün ise en zengin yüzde 10,
Türkiye’deki servetin yüzde 82’sine sahip arkadaşlar Yani Türkiye’de nüfusun
yüzde 90’ı servetin yüzde 18’iyle yetiniyor. Özetle, bu manzara, bir yandan çok
dramatik, çok acı bir manzara, diğer taraftan da sizin döneminizde çok daha
kötüye gidiyor. Şunu da hatırlatmam gerekli, bütçe görüşmeleri sırasında bu
birçok defa gündeme getirildi: Bu eşitsizliklerin doğal sonucu çok yaygın
işsizlik -özellikle genç işsizliği- oluyor, çok yaygın yoksulluk oluyor. Ve
Türkiye’de çok farklı ve yeni bir duruma geldik, işsizlik sorunu kadar, onun
kadar can yakıcı bir sorun da iktidarınız döneminde “çalışan yoksullar” sorunu
oldu. 
Bakın,
Türkiye’de artık istihdam edilmek, çalışmak, yoksul olmamak anlamına gelmiyor.
Çünkü Türkiye’de çok önemli bir kitle artık çalışan yoksul durumunda, uluslararası
ölçümlere göre böyle. Ve 2018’den 2019’a geldiğimizde bu bir yıllık süre
içerisinde 4 milyonun üzerine çıktı, yaklaşık 400 bin artışla 4 milyonun
üzerinde yurttaşımız bugün Türkiye’de çalışan yoksul konumunda. Aileleriyle
beraber düşünülürse çok daha yüksek bir sayıdan, orandan bahsediyoruz.
Bir
diğer eşitsizlik tabii, fırsat eşitsizliği arkadaşlar. Fırsat eşitsizliğini
ölçmek biraz daha güç gerçekten ama sizinle ben bir veri paylaşacağım, bunun
çok önemli olduğunu düşünüyorum: “Türkiye’deki eğitim harcamalarını kim
yapıyor, kimler çocuklarına ne kadar para harcayabiliyor?” diye baktığımızda
bir şey görüyoruz. En zengin yüzde 20’lik kesim, Türkiye’deki eğitim
harcamalarının yüzde 63,6’sını yapıyor arkadaşlar. En yoksul yüzde 20’lik
kesimse eğitim harcamalarının yüzde 2,8’ini yapıyor. Bu ne demektir biliyor
musunuz? 23 kat fark var; örneğin, en zengin yüzde 20’lik kesim çocuğuna 23
tane kalem alıp okula gönderirken en yoksul yüzde 20’lik kesimse sadece 1 kalem
alıp gönderiyor. Bir tarafta 23 kalem, bir tarafta 1 kalem; bir tarafta 23
silgi, bir tarafta 1 silgi. Manzara bu ve biz bu çocuklarımıza “Hadi bakalım,
eşit şartlarda yarışın.” diyoruz. Okula başlatacağı zaman bir aile çocuğunu,
1.200 lira para harcamak durumunda yani eğitime başlamak için ailenin cebinden
harcayacağı para 1.200 lira. Türkiye’de kaç ailenin sadece dönem başı için,
eğitim yılı başı için böyle bir harcamayı yapabileceğini ben sizlere sormak
istiyorum. 
Bir
diğer eşitsizlik değerli arkadaşlarım, bölgeler arası eşitsizlik. Bakın, bu memleket
bizim, bu vatan bizim, bu vatanda hep birlikte kardeşçe yaşamalıyız,
yaşayacağız diyorsak bu vatanın her karış toprağında da eşit imkânların olması
lazım. 
Bir
örnek vereceğim size: TÜİK her yıl Türkiye’de ortalama yıllık eş değer hane
halkı kullanılabilir fert gelirini ölçüyor. Bakın sevgili arkadaşlarım,
İstanbul’da fert başına kullanılabilir gelir yaklaşık 35 bin lira, Ankara’da 29
bin lira ama örneğin Van, Muş, Bitlis, Hakkâri gibi illerimizde 10 bin 965
lira, Mardin, Batman, Şırnak, Siirt’te 11.204 lira, Şanlıurfa’da, Diyarbakır’da
11.357 lira. Biz yurttaşlarımızın bir kısmına 3 kat fazla gelire
erişebildikleri bir ortamı yaratıyor ve bunu uzun süre sürdürüyorsak o zaman
“Bu vatanın hepsi bizim.” söylemlerimiz havada kalır. 
Bakın,
bunun çok örneği var, sadece gelir düzeyi değil. Örneğin, ortaokullardaki
okullaşma oranı; Doğu Marmara’da ve Batı Marmara’da yüzde 90’lar seviyesinde,
Güneydoğu Anadolu’da yüzde 69 seviyesinde arkadaşlar. 
Bir
başka örnek: 10 bin kişiye düşen hekim sayısı. İstanbul’da 10 bin kişiye 20
hekim düşüyor, Batı Anadolu’da 10 bin kişiye 27 hekim düşüyor, Güneydoğu
Anadolu’da 13 hekim düşüyor arkadaşlar. Yani biz insanımızın bir kısmına, diğer
kısmına verdiğimiz sağlık hizmetinin yarısını veriyorsak bir ülkede eşitlik ve
adaletten bahsedebilir miyiz? 
Eşitlik
bahsinde son gündeme getireceğim konu ise kadın-erkek eşitsizliği. Tabii,
burada çok kapsamlı meseleler var; iş gücüne eşitsiz katılım var, yüksek
ücretli, güvenceli, yükselme olanağı veren işlerin cinsiyetler arasında eşitsiz
dağılımı var, çocukların bakım yükünün eşitsiz dağılımı var, ev işlerinin
eşitsiz dağılımı, cinsiyet temelli ücret eşitsizliği var ama en yakıcı sorun
-bildiğiniz gibi, çok defa da burada söylendi- kadın cinayetleri. 
Son
on yılda 2.677 kadın erkekler tarafından öldürüldü. Birtakım hamasi nutuklarla
“Şiddete karşıyız.” diyerek falan bu meseleler çözülmüyor. Kadının toplumsal
statüsünün erkekle eşitlenmesi için çok ciddi politikaların devreye sokulması
gerekiyor, somut adımlar atmak gerekiyor. 
Benden
önceki konuşmacı söyledi, daha dün 2020 Küresel Cinsiyet Eşitsizliği Endeksi
açıklandı; 153 ülke arasında Türkiye 130’uncu sırada arkadaşlar. 
Şimdi,
bu şartlar içerisinde gördüğümüz bir manzara var. Bir de bu koşullar üzerine,
Türkiye’yi demokrasiden koparıyorsunuz. Bugün burada bütçe görüşmeleri
yapılıyor. Bütçenin reddi gibi bir imkân yok. Türkiye demokrasiden uzaklaşıyor.
Ne oluyor Türkiye demokrasiden uzaklaşıyor… Bir örnek vereceğim size. Dünyada
çok prestijli iktisatçıların oluşturduğu bir grup var, Dünya Eşitsizlik Veri
Tabanı. Burada yapılan araştırma bize bir şey gösteriyor: Avrupa’da en zengin
yüzde 10, ulusal gelirin yüzde 37’sini alıyor; Orta Doğu’da en zengin yüzde 10,
ulusal gelirin yüzde 61’ini alıyor. Yani ülkeler demokrasiden uzaklaştıkça, tek
adam rejimleri hâkim oldukça bu, doğal olarak eşitsizliği daha da
katmerlendiriyor. Ama tabii, sizin açmazınızı anlıyorum. Bu kadar eşitsiz, bu
kadar adaletsiz bir ülkede demokratik bir yönetim olsa iktidardan gideceğiniz
çok açık ortada. O yüzden baskıyla… (CHP sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Emre. 
YUNUS
EMRE (Devamla) – Selamlamama izin verir misiniz?
BAŞKAN
– Vermiyorum artık, açmayacağımı ifade etmiştim. 
Teşekkür
ediyorum.
Şahsı
adına ilk söz Sakarya Milletvekili Sayın Recep Uncuoğlu’na ait. 
Buyurun.
(AK PARTİ sıralarından alkışlar)
Süreniz
beş dakikadır, ek süre vermiyorum. 
RECEP
UNCUOĞLU (Sakarya) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi’nin “Mali kontrole ilişkin hükümler” başlıklı
8’inci maddesi üzerine söz almış bulunmaktayım. Bu vesileyle Gazi Meclisimizi
ve aziz milletimizi saygıyla selamlıyorum. 
8’inci
madde üzerindeki değerlendirmelere geçmeden önce, AK PARTİ iktidarlarımız tarafından
hazırlanan 18’inci bütçe olan 2020 yılı bütçesinin milletimize hayırlı olmasını
diliyorum. 
Bildiğiniz
gibi, AK PARTİ iktidarlarımızca bütçe denetimi alanında reform niteliğinde
önemli düzenlemeler hayata geçirilmiştir. Bunlardan birincisi, 5018 sayılı Kamu
Malî Yönetimi ve Kontrol Kanunu’dur. 2003 yılında AK PARTİ Hükûmetimiz
döneminde yasalaştırılan bu kanunla bütçe kanunu sadeleştirildi, mali saydamlık
artırıldı. Bu kanunla mali denetim alanında Meclise gönderilen raporlar hem
nitelik hem de nicelik yönünden artırılmıştır. Mali kontrol alanında diğer
önemli gelişme harcama denetimi anlamında yaşanmıştır. Bu kapsamda reform
niteliğinde olan 6085 sayılı Sayıştay Kanunu 2010 yılında yine AK PARTİ
Hükûmetimiz döneminde yasalaştırıldı. Bu kanunla birlikte kamu kaynağı kullanan
tüm kurum ve kuruluşlar Sayıştay denetimi kapsamına alındı. 6085 sayılı
Kanun’dan önceki dönemde bütçe görüşmelerinde genel uygunluk bildirimi dışında
düzenli olarak Türkiye Büyük Millet Meclisine sunulan denetim raporu bulunmuyordu.
Denetimle ilgili olarak 2018 yılı kesin hesabına ilişkin 4 ana rapor, 1
uygunluk bildirimi, ayrıca da 189 tane kurumun raporu da olmak üzere
Meclisimize tam 194 adet rapor sunulmuştur. Ayrıca, mahallî idarelere ilişkin
olarak da 230 adet Sayıştay denetim raporu meclislerinde görüşülmek üzere
ilgili idarelere gönderilmiş, Yatırım İzleme ve Koordinasyon Başkanlığına
ilişkin 13 adet denetim raporu da İçişleri Bakanlığı ile valiliklere
gönderilmiştir. Kalkınma ajanslarının denetimine ilişkin olarak 2018 yılında
bütün kalkınma ajansları denetlenerek Kalkınma Ajansları Genel Denetim Raporu
Türkiye Büyük Millet Meclisine sunulmuştur. 
Üzerinde
söz aldığım 2020 yılı Merkezi Yönetim Bütçe Kanun Teklifi’nin 8’inci maddesinin
içeriğine baktığımızda bu maddede kamu kurumlarının kamu kaynağını etkin,
verimli kullanmasına yönelik düzenlemeler yer almaktadır. Bu kapsamda yapılan
ilk düzenleme kamu kurumlarının taşıt alımlarıyla ilgilidir. Buna göre bütçe
ödeneklerinin kullanılmasında etkinliği artırmak amacıyla bütçe kanunu
teklifine ekli “T” işaretli cetvelde yer alan taşıtların ancak ve zorunlu
hâllerde Cumhurbaşkanı kararı alınmak suretiyle edinilmesi öngörülmektedir.
Diğer
önemli tasarruf tedbiriyse kamu kurumlarının istihdam edeceği sürekli işçiler
ve geçici işçilerin ödeneklerle sınırlı olarak çalıştırılmasıyla ilgilidir.
Buna göre kamu kurumları, bütçelerindeki ödeneği aşmayacak şekilde belirli sayı
ve süreyle istihdam edebileceklerdir. Ancak bu işçilerle ilgili toplu iş
sözleşmelerinden doğacak yükümlülükler, ihbar ve kıdem tazminatı ödemeleri,
asgari ücret ve sigorta prim artışları bu sınırlama dışındadır. 
Ayrıca,
bir tasarruf tedbiri olarak da kamu idarelerince işletilen sosyal tesislerin
giderlerinin bütçeden ödenek aktarılmaksızın bu tesislerin işletilmesinden elde
edilen gelirlerle karşılanması bu maddeyle hükme bağlanmıştır.
Madde
kapsamında bir başka düzenlemeyle de cari harcamalarda tasarruf sağlanması
amacıyla yolluk giderleri, temsil ve tanıtma giderleri, menkul mal, gayrimaddi
hak alım, bakım ve onarım giderleri ile gayrimenkul mal, bakım ve onarım
giderlerine ilişkin harcamaların bütçede öngörülen ödeneği aşmaması hükmü
getirilmektedir.
Sayın
Başkan, değerli milletvekilleri; iktidara geldiğimiz günden bu yana kamu mali
yönetimi ve denetiminin ön yargıdan uzak, dürüst, şeffaf ve uluslararası
denetim standartlarına uygun bir şekilde yürütülebilmesi için birçok reforma
imza attık. Bu reformlar doğrultusunda, hesap verilebilir, dünya
standartlarında bir denetim süreci işlemeye başlamıştır. Kamu harcamalarında
verimlilik sağlanarak israf önlenmiş ve sürdürülebilir kalkınmanın önü
açılmıştır. Bu anlayışla, aziz milletimizin refahını yükseltmek için aynı azim
ve kararlılıkla çalışmalarımıza devam edeceğiz.
Bu
duygu ve düşüncelerle, 2020 yılı bütçemizin bakanlıklarımıza, kurumlarımıza,
aziz milletimize hayırlı, bereketli olmasını diliyor, Genel Kurulu saygıyla
selamlıyorum. (AK PARTİ sıralarından alkışlar)
BAŞKAN
– Şahıslar adına ikinci söz Hatay Milletvekili Barış Atay Mengüllüoğlu’nun.
Buyurun.
(HDP sıralarından alkışlar)
Sayın
Mengüllüoğlu, süreniz beş dakika, ek süre vermiyorum. 
BARIŞ
ATAY MENGÜLLÜOĞLU (Hatay) – Tüm emekçi halkımızı selamlayarak başlıyorum.
Bütçe
teklifini incelerken fark ettim ki her maddenin altında “Cumhurbaşkanı
yetkilidir.” yazıyor. Cumhurbaşkanı aslında tek yetkilidir. 1,1 trilyon
değerinde bir bütçeyi Cumhurbaşkanının tek yetkisine bırakmış durumdayız ama
burada tartışıyor gibi yapıyoruz. 
Aslında,
Cumhurbaşkanı sadece bu konuda tek yetkili değil tabii. Örneğin, termik
santrallerle ilgili yasa teklifi getirdiniz buraya, canhıraş bir savaş içinde
kabul ettirdiniz; ondan sonra, Cumhurbaşkanının içine sinmedi, sonra davulla
zurnayla teklifinizin reddedilmesini kutladınız. 
Mesela,
bir haftadır Ziraat Bankasıyla ilgili tartışılıyor burada. Ziraat Bankasının,
aslında, söylenildiği gibi bir paraya yatırım yapmadığı, batık bir şirketi
kurtarmadığı iddia ediliyor. Bir hafta sonra Cumhurbaşkanı diyor ki: “Vallahi
benim içime sinmedi.” Genel Müdürü arıyor, diyor ki: “Vazgeçtik zaten.” ve şu
an Ziraat Bankasıyla ilgili hiçbir tartışma yapmıyorsunuz. 
Kanal
İstanbul için de aynı şeyleri yaşayacağınızın garantisini verebilirim. 75
milyar dolarlık bir yatırımdan bahsediyorsunuz. “Deprem riskini artırır.”
deniyor, “Şehirleşmeyi artırır.” deniyor, her şey söyleniyor ama hiç
dinlemiyorsunuz. Neden? Çünkü tek yetkili kişi şu an Kanal İstanbul’un iyi
olduğunu söylüyor. “Çok parlak bir fikir var, Kanal İstanbul için en az 1
milyon ağaç kesilecek, şehirleşmeyle milyonlarca ağaç daha kesilecek. Kolaysa
kessinler! Her ağaca bir partiliyi bağlarız, mâni oluruz buna. Mâni olamıyorsak
çıkan toprakla bir ada yaparız, adanın üzerine de bir devlet başkanlığı sarayı
daha inşa ederiz.” Buna itirazınızın olacağını düşünmüyorum arkadaşlar çünkü
bu, Genel Başkan Vekiliniz Numan Kurtulmuş’un teklifi. Bu teklif herhâlde
hoşunuza gider diye düşünüyorum. 
Bu
1,1 trilyon bütçenin içerisinde 14 milyar lira Cumhurbaşkanlığına ayrılmış.
Üzerine, tanıtım için 92 milyon lira daha ayrılmış. Üzerine, Cumhurbaşkanına
maaş veriyoruz. Üzerine, Cumhurbaşkanına emekli maaşı veriyoruz. Üzerine,
saraylarının maliyetini karşılıyoruz hem yüzen hem yürüyen hem uçan hem kaçan
hem yazlık hem kışlık. Üzerine, kâr amacı gütmeyen kurumlara transfer veriyoruz
ama bunu hem Cumhurbaşkanlığından veriyoruz hem Diyanet İşlerinden veriyoruz,
hatta Diyanet İşlerinin 11 milyar lira da ayrı bütçesi var; bir de ayrıca
belediyelerden veriyoruz bunu ama yetmiyor.
İçişleri
Bakanlığına 76 milyar lira bütçe veriyoruz, bekçiler kovboy gibi 3’lü, 4’lü
caddelerde dolaşıyor ama hapishaneden kaçmış birinin işlediği cinayet için
Süleyman Soylu diyebiliyor ki: “Bize hesap sormayın, eleştirmeyin; sonuçta,
ölen geri gelmez.” 
Bunların
yanında, Kültür Bakanlığına 5 milyar lira bütçe veriyorsunuz. Kültür Bakanlığı
da o sırada Hasankeyf’in dinamitlerle patlatılmasını izlemekle meşgul,
camilerin taşınmasını izlemekle meşgul, üzerine, hazine aramak için boşaltılan
Dipsiz Göl’ü doldurmakla meşgul. Ya arkadaşlar, küvet mi dolduruyorsunuz? Gölü
boşalttılar; ya, bundan daha absürt bir şey olabilir mi?
CİHAN
PEKTAŞ (Gümüşhane) – Bilmeden konuşma, orası göl falan değil.
BARIŞ
ATAY MENGÜLLÜOĞLU (Devamla) – Tamam, bildiklerini de sen konuşursun.
BAŞKAN
– Sayın Pektaş, lüften…
BARIŞ
ATAY MENGÜLLÜOĞLU (Devamla) – Bugün 2 yurttaşın daha intihar haberi geldi, 2
yurttaşın daha. Bu yurttaşlara şu açıklamayı yapabiliriz: “Arkadaşlar, 1,1
trilyon lirayı bir kişinin eline verdik ama sizin intihar etmenizi engelleyecek
bir çözüm, ne yazık ki hiçbirimiz bulamıyoruz.” Hâlbuki “hane halkına transfer”
adı altında yoksullara, öğrencilere bütçe ayrılmış, 62 milyar lira; bunun için
de Ulaştırma Bakanınız ne diyor: “Şirketlere verilen garanti ödemelerini hane
halkına transfer bütçesinin içine yerleştirdik.” Siz yoksullara ayırdığınız
paradan, yandaş müteahhide vereceğiniz paranın garantisine harcıyorsunuz aynı
zamanda. 
Şimdi,
bu bütçe halkın değil, on sekiz yılda yarattığınız bir grup seçkinin sefahat ve
şatafat bütçesi. Bakın, buna çok uygun bir şey söylemiş Karl Marx, demiş ki:
“Sermaye, doğanın boşlukta dehşet duyması gibi, kâr olmaması ya da çok az kâr
olması durumunda dehşete kapılır, uygun bir kâr olsun, aslan kesilir, yüzde 10
emin bir kârla her işe girer, yüzde 20’yle canlanır, yüzde 50’yle cesareti
mutlaklaşır, yüzde 100’le bütün yasaları ayaklar altına alır, yüzde 300 için
işlemeyeceği suç yoktur, asılmayı bile göze alır.” Bunu müteahhitlere
hatırlatmak lazım. Kentinizdeki finans dehaları, polisin çevre mahallelerdeki
açık ara daha kalabalık olan yoksul çocukların tepesine bindiğini bilmenin
gönül rahatlığı olmasa yeni lüks, deniz manzaralı dairelerinde semiremezler.
Ben eminim ki bu İçişleri Bakanlığına verdiğiniz 76 milyar lira bütçeyle de bu
ülkenin emekçilerini, bu ülkenin ötekilerini, bu ülkenin işsizlerini ezip bu
deniz manzaralı villalarda, yalılarda yeni yandaş müteahhit sınıfınızın
semirmesini sağlamaya çalışacaksınız ama biz de buna engel olacağız. (HDP
sıralarından alkışlar) 
BAŞKAN
– Soru-cevap işlemini başlatıyorum. 
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Seçim
bölgem olan Edirne’nin Keşan ilçesinin en büyük mahallesi Yukarı Zaferiye’de
çocuklarımızın yürüme mesafesinde okula gidebilecekleri bir ilkokul
bulunmamaktadır. Keşan Yukarı Zaferiye Mahallesi’ne bir ilkokul açma planınız
var mıdır? Keşan Yukarı Zaferiye Mahallesi’nde bulunan ve daha önce sağlık
meslek lisesi olarak kullanılan ama şu an boş olan okul binasını ne yapmayı
düşünüyorsunuz? 
Yine,
Enez ilçemizde Çok Programlı Anadolu Lisesi, Atatürk Ortaokulu ve İmam Hatip
Ortaokulu aynı binada eğitim vermeye çalışmaktadır. Aynı binada üç okulun
tabelası vardır. Bu durumun yarattığı pedagojik sorunlar ve bu şartlarda ne
kadar iyi bir eğitim verilebileceği malumdur. Bu üç okul ne zaman kendi
binasında eğitim verecektir?
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanım, Mimarlar Odası, Makina Mühendisleri Odası, Şehir Plancıları Odasının
balkon alanlarının, yüzme havuzları ve sığınak alanlarının, ortak kullanım
alanlarının kentin nüfus yoğunluğuna etki ettiğine dair açmış olduğu dava
sonucu yürütmeyi durdurma kararı alınmış, daha sonradan haziran yönetmeliğiyle
yeni bir düzenleme yapılmıştır ve burada kentsel dönüşüm yapılacak alanlarda
üçte 2 noter sözleşmesi yapan müteahhitlerin eski yönetmelikten
faydalanabilmeleri sağlanmıştır. İmar uygulamaları yapılırken yüzde 50 şartı
konulmuş, müteahhitler anlaşma yapmış ve kentsel dönüşüm alanlarındaki
binaların birçoğu yıkılmıştır ve arsa sahipleriyle de bu şekilde anlaşma
yapmışlardır yani 7 Haziran yönetmeliğinden önceki yönetmeliğe göre. Şu anda
birçok müteahhit ve vatandaş mağdur durumdadır. İnşaat sektöründe zaten sıkıntı
vardır. Bakanlığınız bürokratlarının bu konu üzerinde yeniden bir inceleme
yaparak, en az yüzde 50’yi sağlayan, kentsel dönüşümden faydalanacak bölgelerde
yüzde 50’yi sağlayan müteahhitlere de 7 Hazirandan önceki yönetmeliklerden
faydalanma hakkı tanınmalıdır. 
Teşekkür
ederim. 
BAŞKAN
– Sayın Akar…
HAYDAR
AKAR (Kocaeli) – Sayın Bakan, yıl 2002, vatandaşın borcu 6,5 milyar lira; yıl
2019, vatandaşın borcu 520 milyar lira. Bütçenin en büyük gelir kaynağı
vatandaşın borcu bu. 
Bugün
Kocaeli’nin Derince ilçesinde 54 yaşında bir vatandaşımız doğal gaz borusuna
kendini asarak intihar etmiştir. Son bir ayda Kocaeli’deki 10’uncu intihardır.
Bir çocuk babası ve emekli olan Binnet Simit bankalara olan borçları nedeniyle
intihar ettiğini bıraktığı nota yazıyor ve bu notta da bankalara olan
borçlarını sıralamaktadır. 
Yıllardır
uygulamış olduğunuz ekonomik politikalar vatandaşlarımızı canından
bezdirmiştir. Defalarca sermayeye borç yapılandırması yaptınız ve sonuç hep
olumsuz olmuştur. Vatandaşa nefes aldıracak kredi kartı, tüketici kredisi gibi
borçların yapılandırılmasını düşünüyor musunuz? Borç yükü altında ezilen
vatandaşlarımız için çözüm üretilmezse bilin ki bundan sonra her gün yeni
intiharları konuşacağız. 
(Mikrofon
otomatik cihaz tarafından kapatıldı) 
BAŞKAN
- Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Ülkemiz
korunan alanları deniz ve kıyılardan dağlara, deltalardan ormanlara,
yaylalardan bozkırlara, göl ve akarsu sistemlerine, derin vadiler ve kanyonlara
kadar çeşitli doğal ekosistem ve oluşumları barındırmaktadır. Ancak ülke
genelinde korunan alanlar, sit alanları ve ÖÇK bölgelerinde kaçak yapılaşma
sorunuyla karşılaşıyoruz. Bu kapsamda hangi çalışmalar yürütülüyor? 
BAŞKAN
– Sayın Taşkın…
ALİ
CUMHUR TAŞKIN (Mersin) – Sayın Başkan, sorum Çevre ve Şehircilik Bakanımıza
olacak: İsrafın önlenmesi, kaynakların daha verimli kullanılması, atık oluşum
sebeplerinin gözden geçirilerek atık oluşumunun engellenmesi veya minimize
edilmesi, atığın oluşması durumunda ise kaynağında ayrı toplanması ve geri
kazanımının sağlanması gelişmiş ülkelerin benimsediği bir prensiptir. Ülkemizde
ise bu prensip sıfır atık projesiyle benimsenmiştir. Bu proje kapsamında ne
gibi getiriler sağlanmıştır? 
Teşekkür
ediyorum.
BAŞKAN
– Sayın Kaya…
AHMET
KAYA (Trabzon) – Teşekkürler Sayın Başkan.
Sayın
Bakanım, Trabzon’un yaylalarında büyük sorun var. Birçok yayla evi yıkıldı ve
birçok yaylacı da şu an evimiz ne zaman yıkılacak diye tedirginlik
yaşamaktadır. Yaylaların huzuru bozuldu Trabzon’da. Ben gittim orada
vatandaşlarla görüştüm, vatandaşları dinledim. Birçoğu sırf gitmem nedeniyle
bana “Allah razı olsun.” dediler. Sizden ricamız, bir çalışma yapıp oradaki sorunu
yerinde tespit ettirmeniz ve çözüm konusunda bir irade ortaya koymanızdır.
Orada hayvancılık yapan, hayvancılık faaliyetleriyle geçinen birçok insan
mağdur durumda ve sizlerden çözüm beklemektedir. Bu konuya bir el atmanızı ve
orada hayvancılık yapan, yaylacılık yapan insanların makul, mantıklı
taleplerini dinleyerek bir çözüm üretmenizi rica ediyorum. 
Teşekkür
ediyorum.
BAŞKAN
– Sayın Bakan…
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekillerimiz;
son on sekiz yılda, tabii, yapmış olduğumuz politikalarla refahı tabana
yayacak, gelir eşitsizliğini giderecek birçok düzenleme yaptık ve bu noktada,
Cumhurbaşkanlığı hükûmet sisteminde yürütme yetkisi, yürütmenin başı olarak,
Sayın Cumhurbaşkanımızda. Bu çerçevede son on sekiz yıldır yapılan
değişikliklere yeni düzenlemeleri de ekleyerek bu eşitsizlikleri giderme
noktasında vatandaşlarımıza hizmet ediyoruz. 
2017
yılında, Sayın Emine Erdoğan Hanımefendi’nin himayelerinde başlattığımız Sıfır
Atık Projesi kapsamında bugüne kadar 25 bin kamu kurum ve kuruluşunda
uygulamaya geçtik ve hedefimiz, yayınlamış olduğumuz yönetmelik çerçevesinde,
2023 yılına kadar Sıfır Atık Yönetmeliği’yle birlikte ülkemizin tamamında geçiş
sağlamak. Bu çerçevede, 100 bin kişiye istihdam ve 20 milyar lira da ekonomik
kazanç sağlayacağız. Aynı zamanda, yapacağımız depozito uygulamasıyla da geri
dönüşüm oranımızı yüzde 13’ten 35’e çıkaracağız. 
Ülke
genelinde korunan alanlarla ilgili olarak, özel çevre koruma bölgeleri ve doğal
sit alanlarımızda kaçak yapılaşmayla mücadele ediyoruz; aynısını Karadeniz’de
de yapıyoruz. Buna ilişkin, şimdiye kadar 1.100 olan denetçi sayımızı 2.100’e
çıkardık ve 2020 yılında inşallah 3 bine çıkaracağız. Bu çerçevede, Ayder’de,
Uzungöl’de, Kapadokya’da, Salda’da, Bodrum’da yapmış olduğumuz gibi, tüm
kıyılarda ve koylarda, özel çevre koruma bölgelerinde, sit alanlarında tespit
ettiğimiz şu an 4.659 kaçak yapının yıkımlarını devam ettireceğiz ve yine
tespitlerimiz çerçevesinde bu süreçleri yürüteceğiz. 
7
Haziran yönetmeliği, Danıştayın iptal ettiği bir yönetmeliktir. Bu çerçevede
varsa eğer, biz yapılabilecek düzenlemeleri yaptık çünkü bu, mahkemenin aldığı
bir karar. Mahkemenin aldığı karar doğrultusunda biz olabilecek şekliyle… Yani
mahkeme iptal etti, biz etmedik. 
BAKİ
ŞİMŞEK (Mersin) – Tamam da üçte 2 imzayı siz koydunuz Sayın Bakan. 
ÇEVRE
VE ŞEHİRCİLİK BAKANI MURAT KURUM – Mahkemenin aldığı karar çerçevesinde biz de
olabilecek şekliyle bir düzenleme yaptık bir daha iptal olmaması için. Diğer
taraftan, eski yönetmelikte hakikaten bu emsal dışı alanlar çok fazlaydı;
burada makul bir orana getirdik. Şimdi, yine Akdeniz Bölgesi için balkon
oranını artıracağız çünkü bazı bölgelerimizde balkonlar daha fazla. Şu an makul
bir seviyeye geldiğini düşünüyorum. Bu çerçevede çalışmalar yapılıyor. Bu
çerçevede eğer farklı bir eksiklik varsa, yine bunu da düzenlemelerle yapar ve
bir şekilde vatandaşımıza o noktada da hizmet edecek adımları atarız.
Kanal
İstanbul’la ilgili olarak arkadaşların sorusu oldu. Ülkemiz için gerçekten çok
önemli gördüğümüz bir proje. Bu noktada, biz “Kanal İstanbul Projesi, Boğaz’ın
koruma, kurtarma ve özgürlük projesidir.” diye altını çizerek ifade ediyoruz.
ÇED sürecini de tamamladık. Bu süreçte de gerçekten, sivil toplum örgütleriyle,
belediyelerle, üniversitelerimizle, hocalarımızla bir çalışma grubu oluşturduk
ve bu grup çerçevesinde, çevreye olan etkilerini en aza indirecek şekliyle bir
çalışma yürütüyoruz. Bu çerçevede, bu proje gerçekleştiği zaman, Boğaz’ımızın
yükünü hafifleteceğiz, trafiğini azaltacağız, hem hava hem su kalitesini
iyileştirmiş olacağız. Bu çerçevede, deniz canlılarımızı da koruyarak tüm bu
değerlerimizi gelecek nesillere koruyarak aktarmış olacağız.
BAŞKAN
–Teşekkür ediyorum Sayın Bakan.
8’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
9’uncu
maddeyi okutuyorum:

ÜÇÜNCÜ BÖLÜM
Yatırım Harcamaları, Mahalli İdareler ve Fonlara
İlişkin Hükümler

Yatırım harcamaları
MADDE 9- (1) 2020 Yılı Yatırım Programına ek yatırım
cetvellerinde yer alan projeler dışında herhangi bir projeye harcama yapılamaz.
Bu cetvellerde yer alan projeler ile ödeneği toplu olarak verilmiş projeler
kapsamındaki yıllara sari işlere (Ulaştırma ve Altyapı Bakanlığınca
gerçekleştirilecek şehir içi raylı ulaşım sistemleri, metro yapım projeleri ve
diğer demiryolu yapımı ve çeken araç projeleri ile Elektrik Üretim Anonim
Şirketi Genel Müdürlüğü ve/veya Devlet Su İşleri Genel Müdürlüğü tarafından
gerçekleştirilecek kurulu gücü 300 MW ve üzeri pompaj depolamalı HES projeleri
hariç) 2020 yılında başlanabilmesi için proje veya işin 2020 yılı yatırım
ödeneği, proje maliyetinin yüzde 10’undan az olamaz. Bu oranın altında kalan
proje ve işler için gerektiğinde projeler, 2020 Yılı Programının Uygulanması,
Koordinasyonu ve İzlenmesine Dair Karar esaslarına uyulmak ve öncelikle
kurumların yatırım ödenekleri içinde kalmak suretiyle revize edilebilir.
(2) Merkezi yönetim kapsamındaki kamu idarelerinin, yatırım programında
ödenekleri toplu olarak verilmiş yıllık projelerinden makine-teçhizat, büyük
onarım, idame-yenileme, tamamlama ile bilgisayar yazılımı ve donanımı
projelerinin detay programları ile alt projeleri itibarıyla tadat edilen ve
edilmeyen toplulaştırılmış projeler ile ilgili işlemlerde 2020 Yılı Programının
Uygulanması, Koordinasyonu ve İzlenmesine Dair Karar esasları uygulanır.
(3) Merkezi yönetim kapsamındaki kamu idarelerinin bütçelerine yatırım
projeleri ile ilgili olarak yapılacak ödenek ekleme, devir ve aktarma işlemleri
2020 Yılı Programının Uygulanması, Koordinasyonu ve İzlenmesine Dair Kararda
yer alan usul ve esaslara göre yatırım programı ile ilişkilendirilir.
(4) 2020 Yılı Yatırım Programına ek yatırım cetvellerinde yıl içinde
yapılması zorunlu değişiklikler için 2020 Yılı Programının Uygulanması,
Koordinasyonu ve İzlenmesine Dair Kararda yer alan usullere uyulur.
(5) 14/2/1985 tarihli ve 3152 sayılı İçişleri Bakanlığı Yüksek Disiplin
Kurulu ile İl Yatırım ve Hizmetlerine İlişkin Bazı Düzenlemeler Hakkında
Kanunun 28/A maddesi ve geçici 10 uncu maddesi gereği 2020 yılı bütçesine
devren kaydedilecek ödenekler, Strateji ve Bütçe Başkanlığına bilgi vermek
kaydıyla proje sahibi ilgili kurum tarafından Yatırım Programında yer alan
projelerle ilişkilendirilir.
BAŞKAN
– İYİ PARTİ Gruba adına Ankara Milletvekili Sayın İbrahim Halil Oral. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nin 9’uncu
maddesi üzerine İYİ PARTİ Grubu adına söz almış bulunuyorum. Genel Kurulu
saygıyla selamlıyorum. 
Sayın
milletvekilleri, Doğu Türkistan davasının yılmaz savunucusu rahmetli İsa Yusuf
Alptekin diyor ki: “Bir Doğu Türkistanlı olarak Doğu Türkistan davası, bir Türk
olarak Türklük davası, bir Müslüman olarak İslam davası ve bir insan olarak insanlık
davası için hizmet edin.” Alptekin’in okuduğum sözünde hepimizin kendisinden
bir şey bulabileceğini düşünüyorum. 
Günümüz
dünyasının en büyük zulümlerinden biri Doğu Türkistan’da yaşanmaktadır. Doğu
Türkistan’a her şeyden önce insan olarak sahip çıkmalıyız. Ancak iktidarın bu
konuda yeterli adım attığını düşünemiyorum. 
27’nci
Dönemde Doğu Türkistan’la alakalı 5 soru önergesi verdim, 4’ü cevaplandırıldı,
-sağ olsun- cevaplandırıldı ama gelenlere cevap demeye bin şahit ister. Yıkılan
camileri soruyorum, “Takip ediyoruz.” cevabı geliyor; Abdurehim Heyit’i
soruyorum, “Takip ediyoruz.” diyorlar. Bakın, işte sorular burada, kesyapıştır
yöntemiyle verilmiş olan cevap da burada. Yani birbirinden alakasız farklı 2
soru ama aynı cevap, aynı kelimelerle bize gelmiş oluyor. Diğer bakanlıklardan
da benzer şeyler geliyor. 
Sormak
istiyorum: Çin’den neden bu kadar korkuyorsunuz? Filistinli mazlumlar için “…”(x)
diyen, İsrail Başbakanına “Siz adam öldürmeyi iyi bilirsiniz.” ifadelerini
haklı olarak kullanan Sayın Cumhurbaşkanımız neden konu Doğu Türkistan olunca
Çin Devlet Başkanına “Siz Naziler gibi toplama kampları kuruyorsunuz.”
diyemiyor. Çin’le yapılacak kredi anlaşmaları, projeler insan hayatından çok
daha önemli mi ki? AK PARTİ iktidarı, Doğu Türkistan meselesinde sınıfta
kalmıştır. 
Bu
konuyla alakalı son olarak şunu eklemek isterim: Ülkemizde bir kesim de
Çinlilerden daha fazla Çinci olmuş ve soydaşlarımızın, dindaşlarımızın
yaşadıkları zulmü yok saymaya çalışmaktadırlar. Dün, bebek katili Apo’yla kol
kola gezenlerin, Bekaa Vadisi’nde o haine gül verenlerin bugün bize Doğu
Türkistan dersi vermeye hadleri yoktur. (İYİ PARTİ sıralarından alkışlar) Maocu
artıklarına Türk milleti adına da şunu söylemek istiyorum ki, haddinizi bilin.
Allah, Doğu Türkistanlı Müslüman Uygur Türklerinin yardımcısı olsun. 
Saygıdeğer
milletvekilleri, on yedi yıldır sürekli kaybeden bir tarım sektörü vardır.
Çiftçi kan ağlamaktadır. Bu ifadeleri hamaset olsun diye inanın kullanmıyorum.
Bir Ankara Milletvekili olarak çiftçilerin hâlini gördükçe kendi kendime
soruyorum “Başkent böyleyse diğer bölgeler nasıldır?” diye. 
Bakın,
elimde gördüğünüz çiftçinin borcu, hepsi ayrı ayrı gelmiş insanlara. Yani
fırsatını bulsam daha fazla sizlere de bunları dağıtmak isterim ama şimdi
dağıtmayalım, şahısların isimleri yazılı üstlerinde. Burada yüzde 30-40
bandında faiz oluşmuş durumda, bunlardan yüzlercesini de verme imkânımız var.
Bir çiftçimiz diyor ki: “Malı mülkü, bütün köyü satsak borçları ödeyecek
durumda değiliz.” Allah yardımcınız olsun. Son yedi yılda 3,4 milyon hektarlık
alan çiftçilerimiz tarafından terk edildi çünkü çiftçi borcunu ödeyemiyor.
Taban fiyatlar zamanında açıklanmadığından plan yapamıyor. Tapu üzerinden
ödenen teşvikler yüzünden gerçek üretici teşviklerden faydalanamıyor.
Kıymetli
milletvekilleri, 23 Mart 1916’da Meclis-i Mebusan bir kanun çıkarmıştır. Bakın,
kanunun 1’inci maddesinde ne diyor: “Ziraat Bankası çiftçilere kolaylık
sağlamak için ve tarımın gelişmesine yardımcı olmak üzere kurulmuştur.” Ziraat
Bankasının kuruluş amacını ta 1916’da görüyoruz. Peki, bugün Ziraat Bankası ne
yapmaktadır? Futbol takımlarının borçlarını ödemekle meşgul olmaktadır, 2,9
milyar Türk lirası görev zararı rekorları kırmaktadır. Kamuoyundan tepki
gelmese bir de Simit Sarayı kurtarma operasyonu yapacaklardı. Sayın
Cumhurbaşkanımız bugün bir açıklama yapıp Ziraatın Simit Sarayını almasından
haberi olmadığını ve tasvip etmediğini söyledi; ne âlâ, teşekkür ederiz, Allah
razı olsun. Ziraat jet hızıyla Simit Sarayı operasyonunu durdurdu, anlaşılan
Beştepe sarayı Simit Sarayından ağır bastı. Ancak kimse bizi kandırmaya
kalkmasın, milyonlarca dolarlık bir meblağ için kamu bankası operasyon yapacak
ve Sayın Cumhurbaşkanı bundan haberdar olmayacak; buna kargalar bile güler.
(İYİ PARTİ sıralarından alkışlar) Memleketimizin ekonomisini yönetenler resmen
bizimle ve aklımızla alay etmesinler. Bırakın simidi, gevreği, topu, kaleyi,
kaleye gol atmayı, çiftçinin yanında olun, yeter diyorum. 
Saygıdeğer
milletvekilleri, 2020 yılı bütçesi başkentsiz, Ankara’sız bir bütçedir. Çünkü
bu bütçeyle yapılacak çalışmalara bakılınca başkentimiz Ankara mıdır yoksa
başkent İstanbul mudur, anlamak çok güçtür. Grup Başkan Vekilimiz Sayın Lütfü
Türkkan, Merkez Bankasının İstanbul’a taşınması meselesiyle alakalı çok kısa ve
yerinde bir ifade kullandı, “İktidarın Ankara’ya alerjisi var.” dedi. Evet,
iktidarın Ankara’ya alerjisi var. Strateji belgeleriniz de bunu açıkça
göstermektedir. Cumhurbaşkanlığının Birinci 100 Günlük Eylem Planı’nda
İstanbul’u ilgilendiren 11, Ankara’yı ilgilendiren ise sadece 3 proje vardır.
İkinci 100 Günlük Eylem Planı’nda İstanbul’u ilgilendiren 21 proje varken
Ankara’yla alakalı 6 proje vardır. On Birinci Kalkınma Planı ise daha vahim
şeyler ortaya koyuyor. 209 sayfalık bu strateji belgesinde Ankara’yla alakalı bir
vizyon bulunmamakla birlikte “Ankara” kelimesi sadece 4 yerde geçmektedir. 
Değerli
milletvekilleri, Ankara’yla ilgili yapılacak projeler iktidarın vizyon
projeleri olmalıdır. Bahsettiğim üç strateji belgesinde Ankara’nın esamesinin
okunmaması iktidar açısından bir ayıptır. Gerçi iktidarın Ankara’daki ayıpları
dağları aşmıştır. Sayın Arınç’ın ifadeleriyle söyleyeyim, iktidarın Ankara’daki
projesi, yıllarca şehri parsel parsel satmak olmuştur. 
Bakın,
geçtiğimiz günlerde Ankara Büyükşehir Belediye Başkanımız Sayın Mansur Yavaş
şehirdeki israfla alakalı, bir ara, bir hesap yaptı: Meclis kavşağında yer alan
ucube saat heykeli dâhil Ankara’daki bu saatlere harcanan parayla 7 otobüs,
dinozorlara harcanan parayla 26 otobüs, ANKAPARK’ın giriş kapısına harcanan parayla
95 otobüs alınabilirdi. Gökçek döneminde 342 milyon lira heykellere,
dinozorlara, robotlara harcanmıştır.
Yüce
Allah İsra suresinde şöyle buyuruyor: “İsraf etme. İsraf edenler, gereksiz yere
savuranlar, malı haksız ve fesat için kullananlar şeytanların
kardeşleridirler.” Bu israfları yapanlar, milletimizle değil, şeytanlarla
kardeş olmayı tercih etmişler ve seçmişlerdir. Yazıktır ve hatta günahtır. 
Kıymetli
milletvekilleri, bu israflar yapılırken Gölbaşı şehir geçişi yılan hikâyesine
dönmüş durumdadır. Mevcut proje Gölbaşı’nın iki yakasını bir araya getirmekten
çok uzaktır. Gölbaşı şehir geçiş şantiyesini İYİ PARTİ Gölbaşı ilçe
teşkilatıyla birlikte ziyaret etmiştim. Firma yöneticileri hak edişleri
alamadıklarından yakınmakta ve bu sebeple işlerinin çok yavaş yürüdüğünü
söylemekteydiler. Bu konuyu bir soru önergesiyle sordum, Bakanlık hak edişlerde
bir sorun olmadığını söyledi ama Plan ve Bütçe Komisyonunda tekrar sorduğumda
fiziksel tamamlanmanın yüzde 67, parasal tamamlanmanın ise yüzde 37 seviyesinde
olduğunu ilettiler. İşte, buyurun, belgeleri buradadır. Arzu ederseniz Sayın
Bakanıma sunabiliriz. Bakanlık bir yandan “Sorun yok.” derken diğer yandan mali
sorunlar olduğunu itiraf ediyor. 
Sayın
milletvekilleri, Ankara’nın spor tesisleri noktasındaki eksikliği de ortadadır.
Tarihî 19 Mayıs Stadyumu yıkılalı bir seneyi geçti; yerine yapılacak olan yeni
statla alakalı ortada hiçbir çalışma bulunmamaktadır. Varsa gösterin, ben özür
dileyeyim. Bir kazma dahi…
(Mikrofon
otomatik cihaz tarafından kapatıldı) 
BAŞKAN
– Sayın Oral, teşekkür ediyorum.
İBRAHİM
HALİL ORAL (Devamla) - Sayın Başkanım, teşekkürümü sunayım.
BAŞKAN
– İlave süre vermiyorum, öyle bir karar aldık Sayın Oral. Teşekkür ediyorum. 
İBRAHİM
HALİL ORAL (Devamla) – Sayın Başkan, eğer milletvekilinin bir teşekkür sunuşunu
çok görüyorsanız size teşekkür ediyorum. (İYİ PARTİ sıralarından alkışlar) 
BAŞKAN
– Ben size teşekkür ediyorum.
Milliyetçi
Hareket Partisi Grubu adına Mersin Milletvekili Sayın Baki Şimşek konuşacaktır.
Sayın
Şimşek, buyurunuz. (MHP sıralarından alkışlar) 
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri;
sözlerime başlamadan önce yüce Meclisi ve aziz Türk milletini saygılarımla
selamlıyorum.
Sayın
Başkan, tabii, yatırım harcamaları üzerine Milliyetçi Hareket Partisi Grubu
adına söz aldım ama hem bölgemdeki hem ülkedeki bazı sorunları sizlerle
paylaşmak istiyorum.
Yatırım
harcamaları yapılırken ve özellikle ülkenin mega projelerinde finans kaynağı
hazırlanmadan hiçbir projenin ihalesi yapılmamalıdır, inşaat şantiyeleri
yıllarca açık kalmamalıdır. Özellikle bölgemizde yapılan bazı projelerde
bunların sıkıntılarını yaşamaktayız. Kabinede de Mersin’den, Adana’dan etkin
bir bakanımızın bulunmaması, seçim bölgem olan Mersin’e veya Adana’ya yapılan
yatırımlarda birçok sorun yaşamamıza sebep olmaktadır. 
Seçim
bölgem olan Mersin’den -Tarsus’tan- yüzlerce hemşehrimin çalıştığı,
Tarsus-Adana arasında bulunan TEMSA 1968 yılında kurulan bir fabrikadır.
Amerika Birleşik Devletleri, İngiltere, Fransa ve İtalya başta olmak üzere 70
ülkeye ihracat yapan, yıllık 125 milyon dolarlık bir ihracat kapasitesi olan ve
dünyada markalaşan bir tesistir. Türkiye’nin dünyadaki, bu sektördeki pazar
payı yüzde 10 civarındadır. 
TEMSA,
akıl almaz bir şekilde, İsviçre merkezli bir finans kuruluşuna satılmıştır.
Kuruluşun, daha önce sanayi alanında hiçbir yatırımı yoktur; TEMSA’yı da neden
aldığı bilinmemektedir. Bu satış üzerine birçok yorum yapılmaktadır ama 1.500’e
yakın insanın çalıştığı TEMSA, dünyada özellikle elektrikli midibüs ve otobüs
üreten, bunun patentini alan tek firmadır. Ben TEMSA’ya özellikle Varlık
Fonunun, Halk Bankasının, Ziraat Bankasının ve Türkiye'deki bütün bankaların
destek olmasını, gerekirse TMSF’nin burada yapılan bir uyumsuzluk varsa buna
gerekli müdahaleyi yaparak TEMSA’nın yeniden üretime başlamasını, orada çalışan
yüzlerce insanın işine gücüne devam etmesini… Çünkü hem TEMSA kullanıcıları hem
TEMSA’da çalışan binlerce insan şu anda çok büyük bir tedirginlik
içerisindedir. Türkiye’nin TEMSA kalitesinde markalaşmış çok fazla firması
bulunmamaktadır. Dünyanın hiçbir ülkesi böyle bir satışa, bu şekilde bir satışa
müsaade etmez. Yani Türkiye'deki bankalardan kredi kullanılarak yapılan bir
satış ama alan firma “Şu anda ben üretimi durdurma kararı aldım.” diyor. Yarın
bunun arkasından neler çıkacağını bilememekteyiz. Bu konuda Bakanlar Kurulunda
bunun mutlaka gündeme alınarak TEMSA’yla ilgili ivedi bir çözüm bulunmasını
bekliyoruz. 
Ben
dört yıldır, üç dönemdir Milliyetçi Hareket Partisi Mersin Milletvekili olarak
görev yapmaktayım. Bazı olayları gerçekten konuşmaktan, burada anlatmaktan
yorulduk. Yani geçmişte hep anlatılır: Bir siyasi bir köye gider; köyün muhtarı
köyde su olmadığını, yolun problemli olduğunu söyler, siyasetçi “Evladım, bunu
yazın.” der. Bir seçim sonra yeniden aynı köye gider, muhtar aynı sorunu
söyler, siyasetçi yine “Yazın.” der. Muhtar sorar “Efendim, geçen seçimlerde
geldiğinizde de ‘Yazın.’ demiştiniz.” “Bu defa altını da çizin.” der. Bir
sonraki seçim, yine aynı köy, yine aynı sorun, yine çözülmemiş. “Evladım, bu
defa üzerini de çizin.” der.
Türkiye’nin
birçok yerinde havaalanları yapıldı, milletimizin hizmetine sunuldu. Bu mega
projeler için Hükûmetimize teşekkür ediyoruz ama Çukurova Havalimanı’yla ilgili
biz artık… Sayın Lütfi Elvan Bakanımız, Komisyon Başkanımız defalarca seçim
çalışmalarında, beraber gezdiğimiz dönemlerde de Çukurova Havalimanı’yla ilgili
birçok girişimde bulundu, gayret sarf etti, Mersin’deki birçok projede de
katkısı oldu ama yine işler ağır aksak gidiyor. Başta Çukurova Havalimanı,
Tarsus Gıda İhtisas OSB, Mut OSB… Sahil Bandı Projesi Mersin’de 2004 yılında
ortaya atılan ve benim üç dönemdir meydanlarda konuştuğum bir proje, Hükûmetin
belki beş seçimdir konuştuğu bir proje ama sahil bandında yarım kalan yolumuzun
dışında maalesef bir faaliyete başlanamadı Sayın Bakanım. 
Mersin’de
5 tane baraj var; Adana’dan Antalya’ya kadar olan bütün vadiyi sulayabilecek
bir potansiyele sahip. Yani keşke 5 tane barajın inşaatına aynı anda
başlayacağımıza bunun 3 tanesini bitirseydik. Bir tanesi benim kendi köyümde
olan Pamukluk Barajı, Türkiye’nin -3’üncü- büyük barajlarından bir tanesi.
Sayın Bakanımız -burada kendisi- “2013 yılında açılışını yapacağız.” dedi ama
ben her yıl konuşuyorum. Her yıl bir yıl sonrası için yeniden söz veriliyor. Şu
anda 2019 yılındayız -ben buradan yine söylüyorum- 2020 yılında bu barajın
bitmemiş olduğunu bu kürsüden yeniden konuşmak istemiyorum Sayın Bakanım. 
Pamukluk
Barajı’yla ilgili; hem elektrik üretecek hem sulamada kullanılacak hem de 2
milyon nüfuslu bir kentin içme suyu bu barajdan cazibeyle karşılanacak. Sadece
sulamayla ilgili 85 milyon liralık elektrik faturası ödeniyor. Belki bu baraja
85 milyon lira harcansa baraj bitecek; hem elektrik üretecek hem de 85 milyon
liralık elektrik parası ödemekten devlet kurtulacak. Bu barajların mutlaka,
ivedi olarak, Pamukluk başta olmak üzere, Mersin’deki Sorgun ve Aksıfat
barajlarımız, yine Anamur’daki Alaköprü Barajı’mızın bitirilerek Türkiye’de
tarım ihracatının bölgesi olan Mersin tarımının ayağa kaldırılmasını… 
Çiftçinin
en büyük derdi su, elektrik, tohum ve gübre, bir de ucuz mazot istiyor.
Çiftçiye verilen diğer desteklerden inanın çok bir şey olmuyor. Yani
Mersin’deki 100 bin çiftçiye kişi başı beşer yüz lira ya da biner lira para
vermek çiftçinin problemini çözmüyor Sayın Bakan. 
Bölge
yani Mersin; keçi, koyun üretiminde Türkiye’de 1’inci sırada. Dün, Mersin’in
Mut ilçesinden bir çoban arkadaşımız bana bir video göndermiş; Yapıntı köyünden
Muhammet Şahin diye bir arkadaşımız. “Devletimiz Torosların bekçiliğini yapan
bizim Yörüklerimizin sadece sigortasını karşılasın.” diyor Sayın Bakanım ve siz
de Konyalısınız, Toroslardaki Yörüklerin yaşam standardını biliyorsunuz.
“Devasa çiftliklere milyonlarca liralık kredi verilmesine gerek yok. Benim
ağılımın, keçi beslediğim ağılımın maliyeti tekneleriyle beraber 10 bin lira.
10 bin liraya ben keçime, koyunuma ağıl yapabiliyorum. Milyonlarca lira verilen
keçi çiftlikleri, koyun çiftliklerinin hepsi kapısına kilit vurmuş; içerisinde
1 tane keçi, koyun yok çünkü krediyle yapılmış, işten anlayan insanlar
tarafından yapılmamış.” diyor. Bizim Çukurova’da, Toroslarda yaşayan Yörüklere
sahip çıkmamız gerekiyor Sayın Bakanım. Bu Yörüklerin hem sigorta primlerini
karşılamamız hem de bunlara yem desteği vermemiz gerekiyor. Bölgede ciddi
sıkıntılar yaşanıyor ve Yörük kültürü inanın yok oluyor. Şu anda Toros
Dağları’nda ben Afgan çobanlar görüyorum, kaçak olarak Türkiye'ye gelmiş,
dağlarda çobanlık yapan Afganlıları görüyorum. Her ailede artık 1 veya 2 kişi
ya kaldı ya da kalmadı. Hayvancılığa ciddi destek vermemiz lazım. Biz bu
çobanlara sadece yem desteği, sigorta desteği verelim, birazcık da mazot
desteği verelim; o çadırlarına gidip gelmeleri için birazcık mazot desteği
verelim. İnanın hayvancılıkla ilgili diğer o devasa şirketlere verilen
kredilere hiç gerek yok. Ben gidip gelirken hep görüyorum özellikle Ereğli
bölgesindeki o çiftliklerin inanın çoğunluğu boş şu anda, çoğunluğunda üretim
yapılmıyor Sayın Bakanım. 
Yine,
seçim bölgem olan Mersin’de devam eden Mersin-Antalya yoluyla ilgili de bu yıl
ciddi bir ödenek ayrılmasını istiyoruz. Mersin, buradan bakıldığı zaman tabii,
Türkiye'nin en gelişmiş illerinden biri gözüküyor ama inanın Mersin çok göç
aldığı için… Türkiye'de işsizliğin resmî anketlere göre yüzde 20’nin üzerinde
olduğu en çok işsizlik olan illerden bir tanesidir. 400-500 bine yakın
Suriyeliyi göçmen olarak misafir eden bir il ve Mersin’in Tarsus dışında hiçbir
ilçesinde doğal gaz yok. Erdemli, Anamur, Silifke, Aydıncık, Bozyazı, Mut ve
Çamlıyayla doğal gaz bekliyor Sayın Bakanım. Doğal gazı bizim yöremizdeki
çiftçiler sürekli turfanda üretim yaptığı için seralarında da kullanmak
istiyorlar ve bununla ilgili de ziraat odalarımız, çiftçi birliklerimiz sürekli
bizleri arıyorlar, “Erdemli’ye, Anamur’a, Silifke’ye bir an önce doğal gaz
gelsin.” diyorlar. Firmalar buraya yatırım yapsınlar. Yatırım yapmak çok kolay,
çok zor değil, topoğrafik yapı çok müsait bu bölgede. Buraya doğal gaz geldiği
takdirde hem vatandaşlarımız bunu ısınma amaçlı kullanacaklar hem de Mersin
tarımı daha da ayağa kalkacak, Türkiye'nin en çok yaş sebze meyve ihracatı
yapan iliyiz ama daha da iyi durumlara geleceğiz. Bu konuda da Mersin’e gerekli
desteğin verilmesini bekliyorum Sayın Bakanım.
Sayın
Bakanım, bir de tabii, Mersin kültüründe Halep’i görürsünüz, Beyrut’u
görürsünüz, Şam’ı görürsünüz, Hatay’ı görürsünüz, Urfa’yı, Adıyaman’ı
görürsünüz, Mersin’e yüz yıl önce Girit’ten gelen Girit Türklerini görürsünüz.
Mersin’de her türlü gastronomi, mutfak kültür zenginliği vardır ama Mersin’de
yaşayan özellikle Girit Türkleri hemşehrilerimizin bu Girit mutfağı çok zengin;
bununla ilgili, Mersin’in Hebilli köyünde tarihî, biraz yıkılmış bir binamız
var. Anıtlar Kuruluna bir talimat vererek bu Hebilli köyündeki binanın restore
edilerek Girit kültürüne ve Girit mutfağına hitap edecek bir şekle getirilmesi
konusunda vatandaşlarımızdan talep var. Mersin’den insanlar, hafta sonları, o
Girit köylerine kahvaltı yapmaya, yemek yemeye, Girit kültürünün lezzetine
bakmaya gidiyorlar. Kurulumuz bununla ilgili bir öncelik alır, buranın
restorasyonuyla ilgili bir çalışma başlatırsa Mersin adına, hem Mersin’in
turizmi adına, hem tanıtımı adına güzel olacaktır diyorum.
Ben
2020 bütçesinin hayırlı uğurlu olmasını temenni ediyorum.
Amerika’da
Ermeni tasarısıyla ilgili alınan kararı kınıyorum. Türk milleti tarihi boyunca
hiçbir zaman soykırım yapmamıştır, yüzyıllardır ülkesine gelen insanları
kucaklamış, bağrına basmıştır.
(Mikrofon
otomatik cihaz tarafından kapatıldı) 
BAKİ
ŞİMŞEK (Devamla) – Bu kürsüden “Suriye’ye savaş ilan ediliyor. Oradakilere
baskı yapılıyor.” diyenleri de kınıyorum. Suriye’de o baskıdan kaçan insanlar,
Türk’ün şefkatli ellerine, Türk yurduna geliyorlar.
Genel
Kurulu saygıyla selamlıyorum. (MHP sıralarından alkışlar)
BAŞKAN
– Sayın Şimşek, teşekkür ediyorum. 
Halkların
Demokratik Partisi Grubu adına Kocaeli Milletvekili Ömer Faruk Gergerlioğlu
konuşacak.
Buyurun.
(HDP sıralarından alkışlar) 
HDP
GRUBU ADINA ÖMER FARUK GERGERLİOĞLU (Kocaeli) – Sayın Başkan, değerli
milletvekilleri; Cumhur İttifakı, bir “beka” kavramı uğruna nice hukuksuzluklar
yapıyor, nice yasalar çiğniyor. Bu beka kavramı aslında ülkenin fenasını,
mahvını getirecek; haberleri yok veya umurlarında değil. Çeşitli örneklerle
bunu ispatlayacağım.
Emine
Aslan Aydoğan, Viranşehir HDP yöneticimiz, 65 yaşında bir annemiz; siyasi
nedenlerle tutuklandı, cezaevinde sağlık hakkı ihmallerine uğradı, âdeta ölüsü
hastaneye götürüldü. Sekiz aydır böbrek kanseri olduğu hâlde, geciktirilmiş
olduğu ortaya çıktı; on gün sonra vefat etti. Asıl problem ondan sonra başladı.
Viranşehir morgundan mezarlığa ambulans verilmedi, pikap içinde -tabut da
ailesi tarafından sağlandı- götürüldü. Skandal bitmedi, oraya namazı kıldırmaya
gelen imam mezarlıkta polis tarafından engellendi. Bir mahpus annenin cenaze
namazının kılınması engellendi arkadaşlar. Gördüğünüz gibi 65 yaşında, 5 vakit
namazında, başörtülü bir anne. Öte dünyadan gelse bu dünyada öldükten sonra
cenaze namazının kılınmaması kadar onu üzecek başka bir şey yoktur ama bunu
iktidarınız yaptı.
Bitmedi,
bakın, Elbistan’da bir anne. Bu anne Elbistan HDP teşkilatımızda. 2 tane
engelli çocuğu var. Şu yanında gördüğünüz çocuk yüzde 100 engelli, diğer
kardeşi de engelli. Bu anne cezaevinde vasisi olduğu, yasal vasisi olduğu
birisine para yatırmaktan, parti faaliyetlerine katılmaktan dolayı hapsedildi
eşiyle beraber ve şu anda anne cezaevinde. Bu çocuğun bakımını üstlenecek
hiçbir kimse yok. Bakın, bu çocuk bakımını yapamıyor, tıraşını bile başkaları
yapıyor. Her türlü insani bakımını annesi sağlıyordu ama şu anda zulmediliyor, engelli
bir çocuğa da zulmediliyor. Biz yıllardır bu devletin “Kürt, anasını görmesin.”
mantığıyla hareket ettiğini söylüyorduk, şu anda “Kürt, yavrusunu görmesin.”
mantığına atladı, bir level daha atladı.
Cezaevlerinde
ihlaller bitmiyor arkadaşlar. Bakın, İzmir F Tipi Cezaevinden bana sık sık
insan hakları aktivisti olduğum için mektuplar geliyor. Skandal bir durum. Beka
anlayışınız yüzünden siyasi tutsaklar on bir aydır tedaviye gidemiyor. Neden?
Çünkü çıplak arama yapılıyor. Makat araması yapılıyor ve çift kelepçeyle hayvan
gibi götürülüyor. “Bizim onurumuz üstündür, gitmiyoruz.” diyorlar. On bir aydır
insanlar hastaneye gidemiyor arkadaşlar. Bunu görüyor musunuz?
Bakın,
bundan dolayı bu dönem içinde nice skandallar yaşandı. Halime Gülsu… On dokuz
ay oldu bu skandalı söyledim. Tarsus Cezaevinde üç ay boyunca sistemik lupus
eritematozuslu bu hastaya ilacı verilmedi. Tabii ki ben bir doktorum, bu ilaç
üç ay dolayında verilmezse hasta ölür. Adalet Bakanlığı bize on dokuz aydır
ciddi bir cevap vermiyor, “İşte, hastaneye götürüldü, getirildi.” deniliyor ama
resmen bir cinayettir bu ve üstü kapatıldı. Halime Gülsu ölümünden dört gün
önce bir mektup yazdı -bende var- ve mektubunda “Ölüyorum, büyük ihmaller var.”
diye yazdı, umursanmadı; Nisan 2018’de yazdı, umursanmadı. Âdeta ilahi bir
uyarı, Nisan 2019’da yine aynı bir vaka oldu; bir mahpus aylarca hastaneye
götürülmedi ve ardından vefat etti. Muzaffer Özcengiz aylarca hastaneye
götürülmedi çünkü düşman hukuku uygulanıyordu. Düşman hukuku uygulandığı için
sevkler erteleniyordu ve Muzaffer Özcengiz gidemiyordu. Sonunda hastaneye gitti
ve CRP’si 296’ydı değerli arkadaşlar yani hasta sepsisliydi, mikrop vücudu
istila etmişti ama bu hastayı tek kişilik hücresine geri gönderdiler ve hasta
on beş gün sonra… Bir mektup yazdı aynı Halime Gülsu gibi ölümünden dört gün
önce. “Ben ölüyorum, yetkililer burada… En azından tek kişilik hücreden çok
kişilik koğuşa alın, bakımımı yapamıyorum.” diyordu ama yapmadılar ve bu kişi
cezaevinde öldü arkadaşlar. Biz bunu yedi aydır soruyoruz, Adalet Bakanlığı
üstünü örtüyor Halime Gülsu cinayeti gibi. Bunlar cinayettir. 
Bakın,
ben size 2 mektuptan bahsettim; 2 mevtanın ölümünden dört gün önce yazdığı
mektuplar bunlar, insanlığa yazdılar bu mektubu. Bakın, Muzaffer Özcengiz ne
diyor? “Yaşadığım tüm bu kronik sağlık sorunları ve psikiyatrik hastalıklarım
nedeniyle yalnız başıma hayatımı idame ettiremiyorum, başkalarının yardımına
gece gündüz her an ihtiyaç duyuyorum. Yaşam şartlarım her geçen gün iyice
kötüleşmekte ve ben kötüye doğru gitmekteyim. Yaşam hakkımın elimden
alınmamasını, iyileşmem için çoklu koğuşa alınmamı insaniyet namına istiyorum.”
dedi ama yapmadılar ve bu kişi öldü ve şu anda da bize verilen cevaplar…
Bakanlıklar doğru dürüst cevap vermiyor, verdikleri cevaplar da işte “Gereken
işlemler yapıldı; hastaneye gitti, geldi.” diye. Yalan dolan, gerçekten
gayriahlaki cevaplar veriliyor.
Bakın,
iktidarınız döneminde cezaevleri çocuklarla doldu; 800’den fazla çocuk
cezaevlerinde, 11 bin kadın cezaevlerinde. Bu 3 çocuğu görüyor musunuz? Annesi
babası da tutuklu -Fuat-Nazlı Çatpınar- Düzce Cezaevindeler, 3 çocuk da
cezaevinde; 5 kişilik bir aile cezaevinde. Ara sıra babaannenin yanına
gidiyorlar. Düşünün, bir aileyi cezaevine mahkûm eden bir zamanın
iktidarısınız, bunu unutmayın. 
Bakın,
bir başka mahpus. Şu kadının hâlini görüyor musunuz? Çene kanseri ve göze doğru
sıçramış, büyük bir ameliyat geçirmiş, tekrar büyük bir ameliyat geçirecek bir
kadın, kanser hastası. Ayşe Özdoğan’ı, bu kadını da maalesef tutukladılar
siyasi gerekçelerle. Âdeta bir soykırım uygulanıyor ve yargının siyasallaşması
sonucunda bu tür acımasız cinayetler işleniyor. Bu kadının yeri cezaevi değil
arkadaşlar, Antalya L Tipi Cezaevinde şu anda. Acımasız yargı kararları bunlar.
Niye bu kararlar? Çünkü yargı ve yasama maalesef yürütmenin denetimi altında.
Bakın,
size bir başka karar daha göstereyim. KHK felaketi, faciası, kâbusu, soykırımı.
İttifak ortağınız Mersin Anamur Belediye Başkanı yapmış bunu da. KHK’li bir
kişi, aç susuz kalmış, sonunda “Bari bir iş yeri açayım.” demiş, Anamur
Belediye Başkanlığı demiş ki: “Sana iş yeri de açtırmayacağız, güvenlik
soruşturman olumsuz geldi.” Adam iş yeri açacak, devlet memurluğuna girmiyor
arkadaşlar ama böylesine inanılmaz bir cevap vermiş Anamur Belediye Başkanlığı.
Bu da, işte, güvenlik soruşturması skandallarından kaynaklanıyor. “Güvenlik
soruşturman olumsuz gelmiş.” diyor. Ya, sen ne yapıyorsun, memur mu alıyorsun
Allah aşkına, bir insan dükkân açacak.
Değerli
arkadaşlar, şu ana kadar binlerce insana yaptıkları güvenlik soruşturması
skandalları bitmedi, şimdi de Anayasa Mahkemesi iptal ettikten sonra yine,
tekrar yasa teklifi getiriyorlar önümüze. Anayasa’nın 153’üncü maddesini
çiğniyorlar; yasamaya suç işletiyorlar, yargıya da işletecekler, yürütme de suç
işliyor.
Bakın,
Türkiye’de hukuksuzluk bitmiyor. Yusuf Bilge Tunç, aylardır bunu size
anlatıyorum. Türkiye’de insanlar kaçırılıyor, şubat ayında 6 kişi kaçırıldı.
Eşinin yanında kaçırıldı insanlar. Ben Bütçe Komisyonu toplantılarında Sayın
Fuat Oktay’a sordum, dedi ki bana: “Türk hukuk geleneğinde, devletlerinde insan
kaçırma gibi hukuk dışı bir suç olmamıştır, olmayacaktır.” Ama kardeşim,
eşinin, çocuklarının yanında kaçırılıyor insanlar, mahallenin ortasında
kaçırılıyor. Yusuf Bilge Tunç, Ankara GİMAT’ta kaçırıldı. Yüz otuz iki gün
oldu, dört buçuk aydır kayıp. Daha önce eşinin yanında kaçırılanlar, bu 6 kişi
nedense aniden Ankara Emniyet Müdürlüğünde ortaya çıkmıştı. Şu anda, Yusuf
Bilge Tunç ortada yok değerli arkadaşlar. Bu Meclis bunu ortaya çıkarmalıdır.
Ailesi dört buçuk aydır gece gündüz ağlıyor ve kimsenin umurunda değil. Nereden
çıkacağını da çok iyi tahmin ediyoruz. 
Yine,
bakın, Çin’le ilgili konular burada çok tartışılıyor. Ekim 2018’de ve Haziran
2019’da bu Mecliste Uygur Türkleriyle ilgili İYİ PARTİ’nin verdiği araştırma
önergeleri tartışıldı arkadaşlar. Şimdi, Uygur Türklerine biliyorsunuz, büyük
zulüm yapılıyor ve Bakan da geçtiğimiz gün buraya geldiğinde Uygur Türkleri
konusunda hassas olduklarını söyledi ama ben size ve kamuoyuna gerçeği
söyleyeyim: Ekim 2018 ve Haziran 2019’da CHP, HDP ve İYİ PARTİ bu önergeye
“evet” oyu verdi, AK PARTİ ve MHP oylarıyla reddedildi bu önergeler. Hani
samimiyet! Nerede Samimiyet! Hani Uygur Türklerinin yanındaydık? Ki, biz
halkların kardeşliğine inanıyoruz. Çin’de Türklere yapılanın Türkiye’de
Kürtlere yapılanın aynısı olduğunu, bir asimilasyon politikası olduğunu çok iyi
biliyoruz. Şu anda biliyoruz ki Çin’de aynı Türkiye’de önceden söylendiği gibi
“Sen Kürt değilsin, Türk’sün...” (HDP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Gergerlioğlu, teşekkür ediyorum. 
Cumhuriyet
Halk Partisi Grubu adına… 
MUHAMMED
LEVENT BÜLBÜL (Sakarya) – Sayın Başkan, kısa bir cümlem var. 
BAŞKAN
– Buyurun Sayın Bülbül. 
IV.- AÇIKLAMALAR (Devam)
20.- Sakarya Milletvekili Muhammed Levent Bülbül’ün, Kocaeli
Milletvekili Ömer Faruk Gergerlioğlu’nun 129 sıra sayılı 2020 Yılı Bütçe Kanun
Teklifi’nin 9’uncu maddesi üzerinde HDP Grubu adına yaptığı konuşmasındaki bazı
ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, konuşmasını yapan HDP’li hatip Doğu
Türkistan’la alakalı olarak daha önce İYİ PARTİ tarafından verilmiş olan
araştırma önergesinin Milliyetçi Hareket Partisinin ve Adalet ve Kalkınma
Partisinin oylarıyla reddedildiğini ifade etmiştir. 
Milliyetçi
Hareket Partisi bu oylama sürecinde “ret” oyu vermemiştir ancak şunu da ifade
edelim: Bu zamana kadar, Milliyetçi Hareket Partisi gerek İYİ PARTİ’den gerek
Cumhuriyet Halk Partisinden gerek HDP’den gelen hangi araştırma önergesi varsa,
bunları kendi siyasi anlayışı içerisinde desteklememe kararı vermiştir ve
bugüne kadar hiçbir konu ayrımı yapmaksızın Milliyetçi Hareket Partisinin
duruşu, bu noktadaki siyasi tavrı değişmemiştir. 
(Mikrofon
otomatik cihaz tarafından kapatıldı) 
BAŞKAN
– Son kez açıyorum mikrofonu, buyurun. 
MUHAMMED
LEVENT BÜLBÜL (Sakarya) – Yok, kısa…
Bu
noktada, Doğu Türkistan meselesinde Milliyetçi Hareket Partisinin düşünceleri,
değerlendirmeleri kamuoyunca bilinmektedir. Bu noktada, herhâlde ispat
edeceğimiz en son parti de HDP olmalıdır diyorum. 
Teşekkür
ediyorum.
ÖMER
FARUK GERGERLİOĞLU (Kocaeli) – Sayın Bülbül, “evet” oyu vermediniz, hepimiz
bunu biliyoruz. 
MUHAMMED
LEVENT BÜLBÜL (Sakarya) – “Evet” oyu vermediğimizi söylüyorum. 
BAŞKAN
– Evet, Sayın Akbaşoğlu, buyurun. 
MUHAMMET
EMİN AKBAŞOĞLU (Çankırı) – Sayın Başkanım, tutanaklara geçmesi açısından şunu
ifade etmek isterim ki Türkiye'de herhangi bir siyasi tutsak söz konusu
değildir; bağımsız ve tarafsız yargı tarafından verilen kararlar çerçevesinde
tutuklu ve hükümlüler bulunmaktadır.
Doğu
Türkistan’la ilgili de muhataplarına yetkilerimiz ilgili platformlarda gereğini
söylemekte ve takibini yapmaktadırlar, bunu Sayın Dışişleri Bakanımız da burada
açıklamıştır. 
Teşekkür
ederim.
BAŞKAN
– Teşekkür ediyorum.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Cumhuriyet Halk Partisi Grubu adına İstanbul Milletvekili Onursal Adıgüzel.
(CHP sıralarından alkışlar)
CHP
GRUBU ADINA ONURSAL ADIGÜZEL (İstanbul) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi üzerine söz
almış bulunmaktayım. Genel Kurulu saygıyla selamlıyorum.
Devletlerin
bütçesi önceliklere göre yapılır. Bir devletin önceliği “İnsanı yaşat ki devlet
yaşasın.” felsefesi doğrultusunda, milletin mutluluğu, huzuru ve ülkemizin
kalkınması olmalıdır.
On
yedi yıllık AKP iktidarı döneminde Türkiye'nin önceliği şaşmıştır. Adalet ve
Kalkınma Partisinin önceliği gençler, kadınlar, çocuklar değil, emekçiler değil
Limak olmuştur, Kalyon olmuştur, Kolin olmuştur, Cengiz olmuştur, MNG olmuştur.
Öyle ki saydığım bu 5 firma, ülkemizde değil dünyada en çok devlet ihalesi alan
10 firma arasına girmiştir. Tekrar altını çiziyorum: Bu 5 firma, dünyada en çok
devlet ihalesi alan 10 firma arasına girmiştir ama ne hikmetse bir elin 5
parmağını geçmeyen bu şirketlere “Yürü ya kulum.” diyen anlayış öğrenciyi,
emekçiyi, emekliyi, asgari ücretliyi unutmuştur. 
Değerli
milletvekilleri, on yedi yıllık Adalet ve Kalkınma Partisi iktidarında yandaş
servetine servet katarken Türkiye’de genç işsizlik oranları cumhuriyet
tarihinin en yüksek seviyesine gelmiştir. On yedi yıllık iktidarınızda geniş
tanımlı işsizlik 8 milyonu bulmuştur. Her 3 gençten 1’i işsiz; gençler
endişeli, gençler umutsuz ve kaygılı; mutsuzlar, gençliklerini yaşayamıyorlar.
Peki, bu tablonun sorumlusu kim? Bu tablonun sorumlusu, on yedi yıldır
Türkiye’yi yöneten ve muhalefetin hiçbir eleştirisine kulak vermeyen
sizlersiniz. Şöyle bakıyorsunuz: “Yandaşım yaşasın, rantım çoğalsın.” (CHP
sıralarından alkışlar) 
İnatlaşıyorsunuz;
on yedi yılda muhalefetle inatlaştınız; sivil toplumla inatlaştınız;
sendikalarla inatlaştınız; gençlerle, kadınlarla, çevre örgütleriyle
inatlaştınız; sizden olmayan sanayiciyle, medyayla inatlaştınız. Peki, sonuçta
bu inatlaşmanın bedelini kim ödüyor? 82 milyon hep birlikte ödüyoruz. 
Değerli
milletvekilleri, 2002-2018 yılları arasında merkezî bütçenin sektörlere
dağılımına baktığımız zaman en büyük payı ulaştırma sektörünün aldığını
görüyoruz. Adalet ve Kalkınma Partisi de her fırsatta bununla övünüyor,
ulaştırma projelerine aktardığı paralarla övünüyor. Bakanlık bünyesinde 2003
yılından bugüne, kamu-özel iş birliği projeleri dâhil, 757,2 milyar yatırım
yapılmış.
Peki,
ne demek bu kamu-özel iş birliği? Binali Yıldırım’ın dediğine göre, vatandaşın
cebinden 5 kuruş bile çıkarmayacak projeler. Ben söylemiyorum, bunu Binali
Yıldırım söylüyor. Peki, geldiğimiz noktada durum ne? Dolara endeksli yolcu
garantisi, dolara endeksli araç geçme garantisi, dolara endeksli hasta
garantisi olan projeler. Bu projeler doğmamış çocuklarımızı her gün
borçlandırmaya devam ediyor.
Sizi
tebrik ediyorum, gerçekten sizi buradan tebrik ediyorum; on yedi yılda,
vatandaşa, geçmediği köprünün parasını ödettiniz, uçmadığı havaalanındaki
parayı da ödettiniz, kullanmadığı yolun da parasını ödettiniz ama öğrenim
kredisini ödeyemeyen gençlerin hesaplarına bloke koydunuz. Diğer taraftan ne
yaptınız? Millete söven yandaş müteahhitlerin vergi borçlarını sıfırladınız. Bu
eserinizle övünebilirsiniz.
Gelin,
iktidarın yatırım projelerine, mega projelerine hep birlikte bakalım ve
arkasındaki ekonomik zekâyı, hesap bilmezliği hep birlikte inceleyelim.
Hepimizin
konuştuğu Osmangazi Köprüsü: Osmangazi Köprüsü’nde günde 40 bin araç geçme
garantisi var. Peki, ne olmuş? Yılda 14 milyon 600 bin araç geçmesi gerekirken
üç yılda 22 milyon araç geçmiş. 
Yavuz
Sultan Selim Köprüsü: Tablo daha da vahim. Günlük 135 bin araç geçme garantisi
var, 135 bin araç. Üç yılda ne kadar araç geçmiş? Toplamda 42 milyon araç
geçmiş. Yani hedeflediğinizin üçte 1’ini bile tutturamamışsınız. Peki, kim
ödüyor bu geçişlerin ücretini? Ağrı’daki Mehmet amca ödüyor, Giresun’daki Ayşe
teyze ödüyor, İstanbul Boğazı’nı hayatı boyunca görmemiş, gün yüzü görmeden
madende çalışan işçiler ödüyor.
Kütahya
Havalimanı: AK PARTİ sadece karada değil, havada da yandaşı zengin etme
yöntemini bulmuş. Buradaki yöntem ne? Kendileri de kabul ediyor, tarihe geçecek
on yedi yıllık mesele. Kütahya Havaalanı için 2012-2016 yılları arasında
koydukları hedefi söylüyorum; 4 milyon yolcu. Peki, kaç yolcu geçmiş? Sadece
170.534, şaka değil, sadece 170.534. Yani hedeflediklerinin yüzde 5’ini bile
tutturamamışlar. Tabii, Sayın Bakan da buradan kabul ediyor, Komisyonda diyor
ki: “Gelir, yatırımı karşılamıyor, çok haklısınız.” Tabii “Ne önemi var, nasıl
olsa milletimiz öder.” diyorsunuz. 
Yine,
şehir hastaneleri... Balık ağa girdiği zaman aklı başına gelirmiş misali, Sayın
Bakan geçen diyor ki: “Biz artık bu modelden vazgeçeceğiz, şehir hastanelerini
kendimiz yapacağız.” Günaydın diyorum ben de Sayın Bakana, demek ki bugüne
kadar da bu projeleri siz yapabilirdiniz. 
Peki,
hele de şu son günlerde gündeme gelen projeler, çağ açıp çağ kapatacak
meseleler bunlar, emin olun. Dün Simit Sarayı meselesiyle bunu gördük, artık
Adalet ve Kalkınma Partisini buradan tebrik etmemek elde değil. Havaalanları,
otoyollar, köprüler, okullar özel şirketlere; simitçiler, AVM’ler
kamulaştırmaya. Vallahi çığır açtınız, sizi buradan tebrik ediyorum! 
Şimdi,
öyle bir zekâ var ki burada, bir ekonomik zekâ, Tank Palet Fabrikasını 50
milyon dolara satıyor ama bunun karşılığında Simit Sarayına da 100 milyonlarca
dolar veriyor; gelin, bunun içinden çıkın.
Ziraat
Bankası borcunu üç ay ödemeyen çiftçiye gidecek “Haciz getirdim, ineğine,
traktörüne haciz getirdim.” diyecek. Bu yıl 3 milyar zarar açıklayacak, sonra
da gidecek Simit Sarayına talip olacak. Açıklamaları izledim arkadaşlar ama
arşiv yanılmaz, Rekabet Kurumuna başvurmuşsunuz, burada. Tabii, biz bunun ekran
görüntüsünü aldık, siz yarın kıvırırsınız, bildiğimiz için bunun ekran
görüntüsünü aldık ama bunu nereye koyacağımızı bilemiyoruz çünkü diyorlar ki:
“Bu işten haberimiz yok.” Şimdi, bundan haberiniz yoksa size zaten 5 koyun
emanet edilmez. (CHP sıralarından alkışlar) Yalnız eğer bu, tek adam sürecinin
bir ürünüyse ve bu tek adam sürecinin ürünü olarak Ziraat Bankası Yatırım
Ortaklığı buraya kâr etmek için yatırım yapıyorsa ve siz bunu engellediyseniz
bu da başka bir sorun, bunu da ayrıca konuşmak lazım. Bir genel müdürün bu
meseleyle ilgili “Düşünmüyoruz.” deyip Rekabet Kurumuna başvurması ayrıca bir
mesele. Bakın tarih de burada çok açık: 12/12/2019. Şimdi, bunların hepsini
birleştiriyoruz ve görüyoruz ki… Bu hangi dosyaya kalkacak biliyor musunuz,
daha karar veremedim. Acaba AKP’nin çarkları dosyasına mı koysam, yoksa
kandırılmış olduğu dosyaya mı koysam diye düşünüyorum, daha karar veremedim. 
Değerli
milletvekilleri, defalarca yanıldınız, biz de sizleri uyardık, dedik ki: “Bu
mega projelerden olumsuz geri dönüşler aldık. Bu mega projeleri hesapsız
yapıyorsunuz, yanlış yapıyorsunuz.” Ama 16 milyon İstanbullunun kâbusu olan
Kanal İstanbul Projesi’ne başladınız, daha doğrusu başlayacaksınız, raflardan
indirdiniz bu projeyi. Peki, bu ülkede yaklaşık 8 milyon kişi işsizken; 1,8
milyon kişi asgari ücretin altında gelir elde ediyorken; 1,3 milyon
üniversiteli genç Türkiye’de işsizlikle mücadele ediyorken; 1.000 liranın
altında aylık geliri olan binlerce yaşlımız varken ülkemizin gündemi, meselesi,
önceliği olmuş 75 milyar liralık Kanal İstanbul Projesi. Neymiş, sükse
yapacaklarmış, siyasi hamle yapacaklarmış. 
Yere
batsın sizin sükseniz de! Yere batsın sizin siyasetiniz de! Yere batsın sizin
rantınız da! Bu halk açken siz bunu konuşuyorsanız yere batsın! 
Teşekkür
ediyorum. (CHP sıralarından alkışlar)
BAŞKAN
– Şahsı adına ilk söz, Adana Milletvekili Sayın Ahmet Zenbilci’nin.
Buyurun.
(AK PARTİ sıralarından alkışlar)
AHMET
ZENBİLCİ (Adana) – Sayın Başkan, kıymetli milletvekili arkadaşlarım; 2020 Yılı
Merkezi Bütçe Kanun Teklifi’nin 9’uncu maddesi üzerinde şahsım adına söz almış
bulunmaktayım. Hepinizi saygıyla sevgiyle selamlıyorum. 
Biraz
önce genç kardeşimizi, milletvekili arkadaşımızı keyifle dinledim ama yıllardır
siyaset ve belediye başkanlığı yapmış birisi olarak, hem ağabeyi hem
milletvekili arkadaşı olarak söyleyeyim: Gençlerin biraz daha mutedil,
söylemlerinde biraz daha naif, söylemlerinde biraz daha hoşgörülü… Elbette
muhalefet eleştirecek, elbette muhalefet önerilerimize belki sıcak
bakmayabilecek ama asla dilimizi bu şekilde bozmayacağımız, dilimizi bir başka
şekilde kirletmeyeceğiz. Genç kardeşimize bir ağabeyi olarak bunu hassaten
tavsiye etmek istiyorum.
Değerli
milletvekili arkadaşlarım, kamu idarelerinin Yatırım İzleme ve Koordinasyon
Başkanlığınca yapılan işlerin yüzde 10 oranında artırılarak 2020 yılı
bütçesinde tekrar devam edilmesiyle ilgili çalışmalar bu bütçe içerisinde
vardır. 
Değerli
arkadaşlarım, beni milletvekili olarak seçip gönderen Adana’mızın jeopolitik
yapısı herkes tarafından çok kıymetli bir şekilde bilinmektedir. Gerçekten
Adana hem coğrafyası hem iklimi hem insanı hem de taşıdığı değer açısından
önemli bir merkez. İşte bu önemli merkezin güzel yerlerinden bir tanesi Ceyhan
ilçemizdir. Ceyhan Enerji İhtisas Endüstri Bölgesi Sayın Cumhurbaşkanımız Recep
Tayyip Erdoğan tarafından enerji bölgesi olarak ilan edilmiş ve bu ilan edilen
karar hakikaten çok ciddi ve önemli bir şey. 
Ülkemiz
hâlihazırda petrokimya ve petrokimya ham maddesi ve plastik ürünler alanında
yılda 13 milyar dolarlık dış ticaret açığı vermektedir. İşte bu rakam,
ülkemizin cari açığının yüzde 20’sinden fazlasına denk gelmektedir. 10 milyar
dolarlık yatırım bedeliyle kurulacak petrokimya tesisi ülkemizin rafineri ve
petrokimya sahasında çok önemli bir dış ticaret açığını kapatacaktır ve
insanımıza hizmet hem istihdam hem de yatırım olarak katkı sağlayacaktır. Bu
proje bugün yapılırken 5 bin insan inşaat ve diğer bölümlerinde çalışacak, daha
sonra da on binlerce insanın diğer iş alanlarında çalışmasıyla hem istihdama
katkı sağlayacak hem ekonomiye hem de ithalata karşı ciddi bir katma değer
sağlayacaktır.
Bir
diğeri ise, TOKİ Başkanlığımızın tüm Türkiye’de başlattığı 100 bin konuttan
yaklaşık 1.600 tanesi Adana’mızda. Daha önce Belediye Başkanlığını yapmış
olduğum yer olan Sarıçam’ın Akkuyu ve Buruk bölgesinde 800 adet dar gelirli
hemşehrilerimize birer konut olarak yapılacak ve bu da aynı zamanda inşaat
aşamasında ciddi manada bir istihdam oluşturacak hem de dar gelirli
hemşehrilerimizin konut sahibi olmasını sağlayacaktır. 
Değerli
arkadaşlarım, bir diğer önemli yatırım ise, çocukluğumuzdan beri
babalarımızdan, dedelerimizden dinlediğimiz Yedigöze Barajı hayali ve hikâyesi
vardı, bu hikâye AK PARTİ döneminde elhamdülillah gerçekleşti ve şu anda çok
önemli bir enerji açığımızı da kapatmaktadır. Aynı zamanda, bu baraj içme
suyuyla birlikte, enerji üretimiyle birlikte ciddi bir tarım sulama alanı
oluşturacak. Çukurova toprağı kadar mümbit olan bir coğrafyada, İmamoğlu bu
coğrafyanın önemli bir tarım alanını oluşturmaktadır. İnşallah, bu baraj,
Kozan, Aladağ, İmamoğlu gibi ilçelerimizin de tarımına önemli bir şekilde katma
değer sağlayacak ve burada gelişen tarım ürünleriyle hem ithalatımızı
azaltacağız hem ihracatımızın hem de tarımın ciddi bir katma değeri olması
sağlanacak. Bu baraj, aynı zamanda, Türkiye’nin 57’nci, Adana’nın 3’üncü büyük
hidroelektrik santrali olması açısından da 230 bin konutun da ciddi manada
enerji ihtiyacını karşılamış olacak. 
Sayın
Başkanım, kıymetli milletvekili arkadaşlarım; ekonomide yaşanan dalgalanmalar,
yaptırım ve tehditler, bölgesel belirsizlikler ülkemizi hedeflerinden asla
uzaklaştırmayacak. Bizim bir hedefimiz var: Bu millete hizmet etmek,
milletimizin duasını almak, milletimizin yüreğindeki, gönlündeki tahtımızı
yükseltmek, onların sevgisine layık olmak için çalışıyoruz. Her ne kadar
birileri bu işi görmek istemese de -bu onların tercihidir- bu tercihi gören bir
millet var; vefakâr, sadakatli ve gönül eri, Anadolu insanları var. Ben,
buradan, 2002 yılından bu ana kadar bize destek veren tüm hemşehrilerimize,
bütün Anadolu coğrafyasında yaşayan herkese yürekten teşekkür ediyorum. 
İnşallah,
bu On Birinci Kalkınma Planı’mızın neticesinde, bu bütçemizin de hayırlara
vesile olması dileğiyle hepinizi saygıyla muhabbetle selamlıyorum. (AK PARTİ
sıralarından alkışlar) 
BAŞKAN
– Şahsı adına ikinci söz Ankara Milletvekili Sayın Nihat Yeşil’in. 
Buyurun.
(CHP sıralarından alkışlar) 
NİHAT
YEŞİL (Ankara) – Sayın Başkan, değerli milletvekili arkadaşlarım; 2020 Yılı
Merkezi Yönetim Bütçe Kanun Teklifi’nin 9’uncu maddesi üzerine şahsım adına söz
almış bulunmaktayım. Genel Kurulu saygıyla selamlıyorum. 
Değerli
arkadaşlar, bu bütçenin emekçiye, emekliye, öğrenciye, çiftçiye, sanayiciye,
esnafa ve kısaca, eğitim ve sağlık altyapısına ne getireceğini kısaca anlatmaya
çalışıyorum. Teklif edilen bütçe gideri 1 trilyon 95 milyar 461 milyon, bütçe
geliri ise 956 milyar 588 milyon liradır yani 138 milyar 873 milyon liralık bir
bütçe açığı vardır. Bu açık geçen yılın hedefiyle karşılaştırıldığında yüzde
72’lik bir artış göstermektedir. Öte yandan, Hazine ve Maliye Bakanlığı için
teklif edilen 468 milyar liralık bir bütçenin 139 milyarlık kısmı sadece faize
ayrılmaktadır yani bütçenin yüzde 30’u faiz ödemeleri için ayrılmıştır. 
2021
yılına baktığımızda, faize ayrılacak paranın 159 milyar 500 milyon lira,
2022’de 176 milyar 400 milyon lira olduğu görülmektedir. Önümüzdeki üç yıl bu
bütçeyi yapanların tahminlerinin tuttuğunu düşünsek bile faize toplamı 475
milyar lira harcanacağı aşikârdır. 2017 yılında faiz giderlerinin millî gelir
içindeki oranı yüzde 1,8 iken 2020 teklifinde bu oran yüzde 2,9’a yükselmiştir.

Değerli
arkadaşlar, Millî Eğitim Bakanlığı bütçe teklifi 125 milyar olup öğrenci sayısı
artmasına rağmen bütçeden aldığı pay her yıl 1 puan daha azalmaktadır. Millî
Eğitim Bakanlığı için bütçeden ayrılan pay son üç yılda sürekli gerileme içinde
olmuştur. Millî Eğitim bütçesinde eğitim yatırımlarına ayrılan pay 2002 yılında
yüzde 17,18 iken bu oran 2018’de yüzde 8,38; 2019’da yüzde 4,88; 2020 için ise
yüzde 4,65 olarak teklif edilmiştir. Eğitim yatırımlarına ayrılan bütçenin
gayrisafi yurt içi hasılaya oranı 2018’de yüzde 0,21; 2019’da yüzde 0,13
olmuştur, 2020’de ise yüzde 0,12 olacaktır. YÖK ve üniversitelerin bütçeleri
toplamının gayrisafi yurt içi hasıla içindeki payı 2018’de yüzde 0,79 iken
2019’da 0,74; 2020’de yüzde 0,73 olarak hesaplanmaktadır. Rakamlara
bakıldığında, büyük ölçekli yatırım yapılmış olmasını takdir etmek gerekir
ancak bu yatırım projeleri incelendiğinde, söz konusu projeleri üstlenen
yüklenicilere verilen garantilerin ve imtiyazların büyük bir kara deliğe yol
açtığı net bir şekilde görülmektedir. Örneğin, şehir hastanelerinde yatırım
maliyetinin kamu tarafından yükleniciye taahhüt edilen tutarlar içindeki payı
yüzde 12,2’dir. 20 şehir hastanesinin tamamının açılacağı öngörülen 2022
yılında, bütçeye konulan kira ve hizmet bedeli ödeneğiyle kamunun kendisi 1.200
yataklı 23 hastane yapabilirdi; dolayısıyla, kaynak yokluğu mazereti kabul
edilemez. Bu hedefin tutmasıyla ilgili ciddi kuşkular bulunmaktadır.
Şehir
hastanelerine verilen hasta doluluk garantileri nedeniyle eski devlet
hastaneleri birer birer kapatılmaktadır. Şehir hastanelerini üstlenen
şirketler, bu yatırımların finansmanını dış borçlanmayla gerçekleştirmişlerdir.
Şehir hastaneleri modelinin, bütçenin sırtında kambur olduğu bilinen bir
gerçektir. Bütçe gelirlerini belirleyen vergilerin cebimizden çıktığını
düşünürsek, kambur hepimizin sırtında oluyor.
Değerli
arkadaşlar, 2020 yılı asgari ücretini belirlemek için görüşmeler 2 Aralık günü
başladı. Türkiye’de asgari ücretle geçinen kişi sayısına dair bir veri yok,
sadece tahminî veriler var. DİSK’in yayınladığı rapora göre 10 milyon kişi
asgari ücretle geçiniyor. Bu bütçe ne işçiye ne köylüye ne çiftçiye ne esnafa
ne dar gelirliye hiçbir şey getirmediği gibi sürekli götürüyor. TÜİK’in
yayınladığı güncel verilere göre ise Türkiye’de istihdam sayısı 22,5 milyon.
Yani, Türkiye’de çalışan nüfusun üçte 1’inden daha fazlasının, asgari ücret
civarında bir ücretle geçinmeye çalıştığı ortada. Asgari ücret yalnızca asgari
ücretle çalışanı değil, toplumun bütün kesimlerini etkileyen bir durumdur.
Diyanet bile diyor ki: “Bir yoksula karnını doyurması için bir günde 23 lira
fitre verilmeli.” Bu hesaba göre 4 kişilik bir ailenin günlük fitresi 92 lira,
bunu bir aylık hesaplarsak 2.760 lira yapıyor. Bu hesap da benim değil, Diyanet
İşlerinin hesabı. Bugün, ülkede 10 milyon emekçi Diyanete göre de, sendikalara
göre de açlık sınırının altında yaşıyor.
Çok
teşekkür ederim. (CHP sıralarından alkışlar)
BAŞKAN
– Teşekkür ediyorum Sayın Yeşil. 
Değerli
arkadaşlar, soru-cevap işlemine başlıyoruz. 
Sayın
Taşkın, buyurun.
ALİ
CUMHUR TAŞKIN (Mersin) – Teşekkür ederim Sayın Başkan.
2002
yılından itibaren Cumhurbaşkanımız Sayın Recep Tayyip Erdoğan liderliğinde AK
PARTİ hükûmetleri olarak eğitimden sağlığa, tarımdan enerjiye, istihdamdan
sosyal hayata her alanda milletimizin yanında olduk, olmaya devam ediyoruz. 
Eğitimle
ilgili 3 sorum olacak. 1’inci sorum, 2020 yılında eğitim bütçesi ne kadar
olmuştur? 2’nci sorum, kız öğrencilerin okullaşma durumu nedir? 3’üncü sorum:
Okullaşma ve eğitime erişimde durumumuz nedir?
Teşekkür
ediyorum.
BAŞKAN
– Sayın Yılmaz…
ÜMİT
YILMAZ (Düzce) – Teşekkür ederim Sayın Başkan.
Sayın
Bakana sormak istiyorum. 
Soru
1) Düzce’de kış aylarında yaşanan hava kirliliğinin nedeni kalitesiz kömür
kullanımının artmasıdır. Meteorolojinin hava kirliliği haritasında ilk sırayı
bırakmayan ilimiz için herhangi bir tedbir düşünüyor musunuz?
Soru
2) İklim Değişikliği Eylem Planı’nda 16 maddeden bahsettiniz. Akçakoca
Doğancılar köyü dere kenarında son iki ay içinde yapılan beton santrali planın
hangi maddesine uymaktadır? Vatandaşa dere kenarına kümes bile yaptırılmazken
bu kadar hızlı ruhsat verilmesinin arkasında kimler vardır?
Soru
3) Köylerde çöp konteynerinin artırılması için bir planınız var mıdır?
BAŞKAN
– Sayın Tuncer…
MUSTAFA
TUNCER (Amasya) – Sayın Çevre ve Şehircilik Bakanım, Amasya Taşova ilçemizde
eski TEKEL Yaprak Tütün İşletme Müdürlüğü binalarının resmî kurumlara devri
sonucu Vergi Dairesi Müdürlüğüne ait binanın giriş katında, 2014 yılında Tapu
ve Kadastro Şefliği hizmete başlamıştır, bugüne kadar da vatandaşa yerinde
hizmet etmiştir. Şimdi ise Taşova Tapu ve Kadastro Şefliğinin kapatılarak
Amasya’ya taşınması gündeme gelmiştir. Taşova halkı bunu istememekte, Kadastro
Şefliğinin yerinde hizmet vermesini talep etmektedir. Bu talep haklı bir
taleptir. Tarım, meyvecilik ve orman ürünleriyle uğraşan Taşova için kadastro
şefliği su gibi zaruri bir ihtiyaçtır. Taşova Kadastro Şefliğinin
kapatılmasından vazgeçilmesi ve faaliyetine devamına karar verilmesi ilçenin
coğrafyası, işi ve halkı için en doğru karardır. Bu kapatma kararından
vazgeçecek misiniz?
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
5543
sayılı İskân Kanunu kapsamında baraj ve hidroelektrik santrali gibi projeler
sebebiyle yerleri kamulaştırılan ailelerin iskânları yapılmaktadır. Bu
kapsamda, hak sahibi vatandaşlarımızın sorunlarını gidermek adına hangi
çalışmalar yürütülmektedir?
BAŞKAN
– Sayın Akar…
HAYDAR
AKAR (Kocaeli) – Sayın Bakan, İstanbul’un su ihtiyacını karşılamak için Kandıra
bölgemizdeki 18 köyde yaşayan vatandaşlarımızı mağdur eden Sungurlu Barajı
Projesi, ilk kez 1954 yılında gündeme gelmiş, İSKİ’nin koruma bölgesine dâhil
edilerek 2005’te imar yasağı getirilmiştir. On dört yıldır bir çivi çakılmasına
dahi izin verilmeyen, idare mahkemesi tarafından iptal edilen, Danıştay
tarafından onaylanan ÇED olumlu süreci sonunda vatandaşlarımızın mağduriyeti
devam etmektedir. Ayrıca, İSKİ’nin sorumluluk alanına giren bölgede yani
Kocaeli bölgesinde vatandaşlarımıza İSKİ tarafından geçmişte cezalar
kesilmekteydi. Sürekli artan nüfusuyla, gelecekte Kocaeli’nin de su
kaynaklarına ihtiyacı olduğunu düşündüğümüzde, Sungurlu Baraj Projesi derhâl
iptal edilmelidir ve 18 köyde yaşayan vatandaşlarımızın mağduriyeti
giderilmelidir.
Teşekkür
ederim.
BAŞKAN
– Sayın Öztürk…
HALİL
ÖZTÜRK (Kırıkkale) – Sayın Başkanım, Sayın Bakanımız ve kıymetli
bürokratlarının çevre ve şehircilik alanında gayretli ve iddialı çalışmalarını
yakından takip ediyor ve özverili çalışmaları için tebrik ve teşekkür ediyoruz.
Sayın
Bakanım, Kırıkkale’ye verdiğiniz önemin farkındayım. Çevre ve Şehircilik
Bakanlığı ile İLBANK Anonim Şirketi arasındaki protokole göre, Kırıkkale’de
ilçelerimize arıtma ve atık su tesisleri yapılması gerekmektedir. Ancak bugüne
kadar sadece Kırıkkale Belediyesine kredi çıkarken hâlen gerekli kredi
çıkmaması nedeniyle ilçelerimiz atık sularını Kızılırmak’a deşarj etmektedir.
İlçelerimize atık su ve arıtma tesisleri için gerekli ödenek ne zaman
gelecektir?
Teşekkür
ederim.
BAŞKAN
– Sayın Kaplan…
İRFAN
KAPLAN (Gaziantep) – Teşekkürler Sayın Başkan.
Maliye
Bakanı Albayrak’ın yıl sonuna kadar 2,5 milyon kişiye istihdam sözüne rağmen
işsizlik 2019’un son çeyreğinde de yükselmeye devam ediyor. Son verilere göre 8
milyon kişiyle yüzde 24,5’a dayanan işsizlikte genç işsizlik oranı yüzde 27,
genç kadın işsizliği ise yüzde 40’la payını aldı. Gaziantep’te ise Türkiye
ortalamasının üzerinde seyreden işsizlik oranı organize sanayi bölgesinde çok
sayıda işçinin işten çıkarılması… 
BAŞKAN
– Sayın Bakan, buyurunuz. 
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekillerimiz;
“2020 yılında eğitim bütçesi ne kadar olacak, ne kadar kaynak aktarılıyor?” 
Eğitim
bütçemize, Millî Eğitim Bakanlığı, yükseköğretim kurumları, üniversiteler ve
YURTKUR dâhil, merkezî yönetim bütçesinden 2002 yılında 11,3 milyar TL kaynak
aktarılırken 2020 yılında 176,1 milyar TL kaynak aktarılmıştır. Eğitim bütçemiz
2020 yılında 2019 yılı bütçe ödeneğine göre yüzde 9,4 oranında artırılmıştır. 
Merkezî
yönetim bütçesi içerisinde eğitime yine 2002 yılında yüzde 9,4 kaynak
aktarılırken 2020 yılı bütçesinde yüzde 16 oranında kaynak aktarılmıştır. 2020
yılı bütçesinde eğitime gayrisafi yurt içi hasılanın yüzde 3,6’sı oranında
kaynak aktarılmıştır. 
Türkiye’de
kız öğrencilerin okullaşma oranı; 2002 yılında 100 erkek öğrenciye karşılık 91
kız öğrencimiz ilköğretimde okurken 2018-2019 eğitim öğretim dönemi itibarıyla
bu rakam yüzde 96’ya yükselmiştir, ortaöğretimde ise 100 erkek öğrenciye
karşılık 72 kız öğrenci okurken 2018-2019 eğitim öğretim döneminde bu rakam
87’ye yükselmiştir. 
“Türkiye’de
okullaşma oranı ve eğitime erişimin durumu nedir?” sorusuna gelince; eğitime
yapılan yatırımlar ve uygulamaya konulan programların bir sonucu olarak eğitime
erişim artmakta, böylece okullaşma oranlarında ciddi iyileştirmeler
gözlemlenmektedir. On yedi yıllık süreçte brüt okullaşma oranımız ilköğretimde
yüzde 96, ortaöğretimde yüzde 81 iken sırasıyla yüzde 99,4 ve yüzde 108,9
seviyesine çıkmıştır. 
Tarımsal
desteklemelerin tapu sahibi üzerinden yapılması konusunda bir soru ve eleştiri
vardı. Bitkisel üretim destekleri, Tarım Kanunu gereği, Çiftçi Kayıt Sistemi,
“ÇKS” olarak adlandırdığımız sistem üzerinden yapılmaktadır. ÇKS kayıtları
esnasında üreticilerin üretim bilgileri -arazi, ürün ve bunun gibi bilgiler-
üretici beyanları ve ilgili beyanlarının muhtar ve aza imzalarıyla onaylanması
doğrultusunda TAKBİS kontrolüyle yapılmaktadır. Bu bağlamda, ÇKS kaydı gerçek
üreticilere yönelik yapılmaktadır. Buna aykırı işlem yapan, usulsüz beyanda
bulunanlar tespit edildiğinde de beş yıl boyunca desteklemelerden
menedilmektedir. 
Hazine
taşınmazlarının etkin yönetimine ilişkin bir mülkiyet sorunu vardı. Hazine
taşınmazları yönetiminin planlanması, yapımı ve etkin bir taşınmaz yönetimine
ulaşılmasında farklı sektörlerde üretimi ve yatırımı destekleyici yeni projeler
hayata geçirilmiş, vatandaşımızın yaşadığı mülkiyet sorunlarına ilişkin çözüm
noktasında önemli adımlar atılmıştır. Buna ilişkin birkaç örnek verecek olursak
belediye ve mücavir alan sınırları içerisindeki tarım arazilerinin rayiç
bedelinin yarısı üzerinden satışına imkân sağladık ki biz sahaya gittiğimizde
her zaman bu mülkiyete ilişkin konuları vatandaşımızla istişare ediyor ve
çözümleri de bulmaya gayret gösteriyoruz.
Tıbbi
aromatik ve süs bitkilerinin yerli üretimini teşvik etmek amacıyla hazine
taşınmazlarını kiralama yoluna gittik. 
Yine,
tarımsal taşınmazları, tarımsal üretimi desteklemek amacıyla hazineye ait tarım
arazilerini ecrimisil bedelinin yarısı üzerinden kiralama yöntemiyle
vatandaşımıza vererek buradaki desteklemeyi de artırdık. 
Yine,
orman alanlarını çoğaltmak amacıyla Orman Genel Müdürlüğümüze… 2/B arazileri
satışında da 788 bin hak sahibine tapularını kavuşturduk. Hazineye ait tarım
arazileri dışında da 64 bin hak sahibi yine tapularına kavuştu. 
İskân
Kanunu uygulamalarında 2003-2019 döneminde 3.885 proje desteklenmiş ve 2019
yılı itibarıyla 1 milyar 200 milyon TL yatırım yapılmıştır. Bu alanlarda da 25
bin konut bugüne kadar yapılarak hak sahiplerine teslim edilmiştir. 2019
yılında bitirilecek konut sayısı yaklaşık 500’dür. Diğer taraftan, 29 il, 92
yerleşimde de 3.590 ailenin iskân edilmesi için çalışmalar süratli bir şekilde
yapılmaktadır.
Edirne
Keşan’daki çok programlı lise binasıyla alakalı soru: Bütçe imkânları
çerçevesinde belirtilen, ihtiyaç duyulan Edirne Keşan ve Enez ilçesindeki
okullar 2020 yılı içerisinde değerlendirilecektir.
(Mikrofon
otomatik cihaz tarafından kapatıldı) 
BAŞKAN
– Son cümlenizi bitirin, buyurun.
ÇEVRE
VE ŞEHİRCİLİK BAKANI MURAT KURUM - Gençlik ve Spor Bakanlığımız, yatırım
programlarında olan Ankara’mıza stadyum yapımını 2020 yılı bütçe imkânları
doğrultusunda değerlendirecektir. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
Değerli
milletvekilleri, 9’uncu maddeyi oylarınıza sunuyorum: Kabul edenler...
Etmeyenler... Kabul edilmiştir. 
Sayın
Özkoç, buyurun.
IV.- AÇIKLAMALAR (Devam)
21.- Sakarya Milletvekili Engin Özkoç’un, Didem Arslan Yılmaz’ın Çankırı
Milletvekili Muhammet Emin Akbaşoğlu ile kendisini Tank Palet Fabrikasını
tartışabilmek için 23 Aralık Pazartesi günü Habertürk kanalına davet ettiğine
ve programa Ethem Sancak’ın da katılacağına ilişkin açıklaması
ENGİN
ÖZKOÇ (Sakarya) – Sayın Başkan, çok teşekkür ediyorum.
Az
önce kendi aramızda yaptığımız görüşmeler esnasında Sayın Muhammet
Akbaşoğlu’yla Tank Paleti tartışırken “Herhangi bir televizyon programında
beraber olabiliriz.” demişti. Az önce Didem Arslan aradı, Habertürk
televizyonuna pazartesi günü bizi bekliyor, Ethem Sancak da katılacak. Ben de
kendisini oraya bekliyorum efendim.
Saygılar
sunuyorum, sağ olun.
BAŞKAN
– Kimi bekliyorsunuz, Sayın Akbaşoğlu’nu mu?
ENGİN
ÖZKOÇ (Sakarya) – Evet, Sayın Akbaşoğlu’nu.
BÜLENT
TURAN (Çanakkale) – Beni çağırsalar giderdim de Akbaşoğlu yok, Sayın Başkanım.
BAŞKAN
– Sayın Turan, siz gidin o zaman.
BÜLENT
TURAN (Çanakkale) – Akbaşoğlu’nu bekleyelim, ondan sonra cevap verelim Sayın
Başkanım.
BAŞKAN
– Peki, teşekkür ediyorum.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881) ile
Plan ve Bütçe Komisyonu Raporu (S.Sayısı: 130) (Devam)
BAŞKAN – 10’uncu maddeyi okutuyorum:
Mahalli idarelere ilişkin işlemler
MADDE 10- (1) Hazine ve Maliye Bakanlığı bütçesinin;
a) 12.01.31.00-06.1.0.07-1-05.2 tertibinde yer alan ödenek, 13/1/2005
tarihli ve 5286 sayılı Kanun uyarınca il özel idarelerine devredilen personelin
aylık ve diğer her türlü mali ve sosyal haklarına ilişkin ödemelerini
karşılamak üzere il özel idarelerine,
b) 12.01.31.00-06.1.0.08-1-07.1 tertibinde yer alan ödenek, Köylerin Altyapısının
Desteklenmesi Projesi (KÖYDES) kapsamında köylerin altyapı ihtiyaçları için il
özel idareleri ve/veya köylere hizmet götürme birliklerine, 
c) 12.01.31.00-06.1.0.09-1-07.1 tertibinde yer alan ödenek, Su
Kanalizasyon ve Altyapı Projesi (SUKAP) kapsamında belediyelerin içme suyu ve
atık su projelerini gerçekleştirmek üzere İller Bankası Anonim Şirketine,
tahakkuk ettirilmek suretiyle kullandırılır. SUKAP kapsamında ihtiyaç
olması hâlinde genel bütçe kapsamındaki ilgili kamu idaresi bütçesine veya özel
bütçeli idare bütçesine ödenek aktarılabilir. Bu fıkra kapsamında ilgili
idarelere yapılan Hazine yardımları haczedilemez ve üzerine ihtiyati tedbir
konulamaz.
(2) Birinci fıkranın (a) bendine göre yapılacak ödemelere ilişkin usul
ve esaslar İçişleri Bakanlığı ile Hazine ve Maliye Bakanlığı tarafından
birlikte belirlenir.
(3) Birinci fıkranın (b) ve (c) bentlerinde yer alan ödeneklerin, 2020
Yılı Yatırım Programında belirlenmesini müteakip, KÖYDES Projesi için iller
bazında; SUKAP için ise belediyeler bazında dağılımı, kullandırılması,
izlenmesi ve denetimine ilişkin usul ve esaslar Cumhurbaşkanı tarafından karara
bağlanır. 
BAŞKAN
– Madde üzerinde ilk söz, İYİ PARTİ Grubu adına Mersin Milletvekili Sayın Zeki
Hakan Sıdalı’nın. 
Buyurun.
(İYİ PARTİ sıralarından alkışlar) 
Süreniz
on dakikadır; süre uzatımı yapmıyorum, ek süre vermiyorum. 
İYİ
PARTİ GRUBU ADINA ZEKİ HAKAN SIDALI (Mersin) – Sayın Başkan, değerli
milletvekilleri; pazartesi günü hep beraber Tarım Bakanımızı dinledik; hayaller
Hollanda, gerçekler Türkiye.
On
yedi yıllık AK PARTİ iktidarında, tarım cenneti Türkiye’nin çiftçileri üretimi
unuttu. Çiftçimiz borcunu borçla kapatmaya çalışıyor. Sektörün kredi burcu son
bir yılda 5 milyar lira arttı. 2004 yılında toplam kredi borcu 5 milyar
liraydı. Çiftçilerimizin takibe düşen kredisi 5 milyar liraya yükselmiş
durumda. En önemli tarım kentlerinden biri olan şehrim Mersin’deki
çiftçilerimizin takipteki kredisine baktım, o da son bir yılda yüzde 104 artmış
maalesef. Girdiler artmış, fiyatlar düşmüş, takipteki borç 2 katına çıkmış. Gel
de borcu öde!
İktidara
geldiğiniz günden beri nüfusumuz 16 milyon kişi artarken tarım alanları 3,5
milyon hektar azaldı. Çiftçi sayısı 600 bin kişi azaldı, tarımın gayrisafi yurt
içi hasıladaki oranıysa her yıl düşmeye devam ediyor ama artan iki başlık var:
Üretim girdileri, tarım ürünü ithalatı. Gel de çiftçi ol!
Tahıl
ambarı Anadolu’ya sadece 2019’un 10’uncu ayında 6,7 milyon ton buğday ithal
edildi. TMO yıl sonuna kadar 1,5 milyon ton daha ithal etme yetkisine sahip
durumda. Gel de aldırma!
İthal
buğday deposu olduk. Tarım Bakanı “dönemsel” diyor, biz ise “sizin döneminizde”
diyoruz. İthal ettiğiniz ürünlere bakıyoruz; buğday, pamuk, mısır, ayçiçeği,
soya. Üretimle ilgili nereye eliniz değse kuruyor. Gel de Sayın Bakana inan! 
Sayın
milletvekilleri, KÖYDES projesi sizindi, ilk yıllarında köylerimizin imarı ve
sosyal ihtiyaçları açısından olumlu neticeler alındı; bu hizmetiniz için
teşekkür ederiz. Mevcut yatırım programına alınmayan köylerimizin içme suyu,
yol gibi altyapı hizmetleri yerelde KÖYDES’le yapılıyordu. Bu projeyle birlikte
muhtarlıklara yaptırılan işler köylülere ek gelir getiriyordu, köylülerimiz
yerleşim alanlarının yönetimine ve imarına katılıyordu, ödenekten kalan parayla
da köylerinin diğer ihtiyaçlarını karşılıyorlardı. Ancak iktidarınızın her
konuda yaptığı temel hata burada da kendini gösterdi, her projeniz gibi bu da
siyasallaştı. Başlangıçta gayet eşit ve vatandaş odaklı yapılan hizmetler,
sonrasında seçim kaygısıyla yapılmaya başlandı; ihtiyaç değil, oy kaygısı ağır
bastı; milletin verdiği vekâletin adresi şaştı, çok yazık ettiniz. Önceleri
muhtarlıklara en az yüzde 20’lik kârla yaptırılan, köylülere iş alanı yaratan
KÖYDES projesi, sonrasında iktidara yakın müteahhitlere ihale edilmeye
başlandı. Böylece muhtarların köylerine harcayacağı ek gelirleri ve köylülerin
istihdam imkânı ortadan kalkmış oldu, muhtarlara da saray turları tesellisi
kaldı. “Halktan koptunuz.” derken işte tam da KÖYDES bunun iyi bir örneği.
Gitmediğiniz için neyi iyi yaptığınızı da göremez oldunuz. 
Köylerimize
bir diğer darbeyi de Büyükşehir Yasası’yla vurdunuz. Bir cümleyle 16 bin köyün
tüzel kişiliği yok edildi. Bu, köy tabelasını indirip mahalle tabelası asmaktan
çok daha öte bir durum. Bu yasayla köy idareleri gelirlerini, mallarını,
çalışanlarını yitirdi. Büyükşehir belediyesi olan yerlerde köylerin tüm yükünü
hazırlıksız belediyelere yüklediniz, belediyelerse bu süreci yönetecek yeterli
bütçeyi almadan maalesef başarılı olamadılar. Bir kanunla, köy, kent yapılır
mı? Yapıldı. Köylülerimizin yaşam alanındaki yönetim ve üretime katılma
haklarını yok ettiniz. Normalde, bedava veya ucuza aldıkları temel hizmetleri
şehir fiyatlarına almalarına sebep oldunuz. Çiftçiye, köylüye yine haksızlık
ettiniz.
Bir
diğer önemli sorun, kırsal nüfus gün geçtikçe yaşlanıyor. Onlarca yıldır düğün
yapılmayan, gelin gelmemiş binlerce köyümüz var. Doğum oranı yıllardır yüzde
sıfır olan köylerimiz var. Çiftçilerimizin yaş ortalaması 59’a ulaştı, seneye
bu ortalama 60 olacak. Köylerimiz, kültürümüz ölüyor. Tüm bu yapılanlar kırdan
kente kontrolsüz göçü artırarak tarımdaki iş gücü eksikliğine, tarım
alanlarının boşalmasına ve hayvancılığın azalmasına sebep oluyor, diğer
yandansa kentlerdeki çarpık yerleşimin, işsizliğin artmasına sebep oluyor. Ne
köye ne kente faydanız var. Değerli milletvekilleri, ülkemizdeki üretimin
belkemiği olan küçük ve orta ölçekli çiftçi ve besiciyi bitiriyorsunuz; gelin,
dönün bu yanlıştan.
Köylerimizde
bunlar yaşanırken kuruluş amacı tarım ve hayvancılığı desteklemek olan Ziraat
Bankası, çiftçiye kredi vermek için teminat olarak 1 ev, ayrıca 2 memur kefil
istiyor ama 500 milyon dolar borçlu Simit Sarayını kurtarmak için kefalet yok;
simit var, çay var. Hangi yatırım kuruluşu böyle riskli ve gereksiz bir
yatırımı yapmak için sermaye ayırır? Yakınlık derecesine göre kimini batmaktan
kurtarıyorsunuz kimine milyarlık kredi çıkartıp medya grubu aldırtıyorsunuz,
gerekçe olarak da “Paramız vardı, verdik.” diyorsunuz. Galiba sizin paranız bir
tek çiftçiye yok. “Paramız vardı, verdik.” diyorsunuz ama 2019 yılı Ziraat
Bankası görev zararı an itibarıyla 3 milyar liraya dayandı. Bu kadar bolsa
krediler; üreten, on binlere ekmek kapısı olan TEMSA’yı yaşayacak hâle getirin.
Bakın, “Kurtarın.” demiyorum; “Yaşayıp borcunu ödeyecek hâle getirin.” diyorum.
Oradaki işçilerin ve ailelerin mağduriyetini giderin. Meşhur iş adamlarınız
gazete bahçesinde, Simit Saraylarının teraslarında buğday ve susam mı
yetiştirecekler ki krediyi Ziraat Bankasından alıyorlar? Yoksa Halkbank malum
olaydan, Vakıfbank ise Varlık Fonuna tam devredilemediği için mi krediler
Ziraattan? Bırakın, çiftçinin bankası çiftçinin derdine deva olsun. 
Değerli
milletvekilleri, dünya, beka sorunu olarak “gıda ve su” diyor. Ülkemizin gerçek
beka meselesi gıda üretim ve güvenliğinin millîleşmesi olmalıdır ama siz
“Parası neyse verir, alırız.” dedikten sonra söz bitiyor. Yakında, han susacak
töre konuşacak. 
Millî
melese anlayışınız üreticinin rekabette geri kalması mı? Yerli üretimi bırakıp
ithalata yönelmek mi? Millî mesele, üretmektir. Millî mesele, köylümüzü elin
çiftçisine ezdirmemektir. Bunun da başarı ölçüsü yapılan ithalat miktarıdır.
İthalatın düşüyorsa politikan millîdir, artıyorsa gayrimillîdir. “Hasat zamanı
ithalat yapmadık.” diyenler, mesela ülkedeki üretiminin yüzde 70’i Mersin Gülnar’da
yapılan kuş üzümü hasadının hemen öncesinde yoğun bir ithalat
gerçekleştirdiğinizi hepimiz biliyoruz. Çiftçinin ürünü elinde kaldı, kalanı
dış pazara satacak bağlantıları da ne yazık ki mevcut değil. Hoş, dış pazara
sattığımız narenciyede de durum farklı değil. İhracatımızın büyük bir
çoğunluğunu sadece 4 ülkeye yapıyoruz. Talebin yüzde 40’ına sahip Avrupa
Birliği ülkelerine satış bile yapamıyoruz ama tarımımız çok iyi! Portakalın
tonunu Çin 1.350 dolara satarken, biz sadece 413 dolara satıyoruz. Endüstriyel
narenciye pazarında yokuz, meyve suyu pazarında yokuz ama tarımımız çok iyi! 
Eğer
tarımı ayağa kaldırmak, çiftçimizi rahatlatmak istiyorsanız, önce elinizi
Ziraat Bankasından çekin, asli görevini yapsın. Sonra, ciddi bir envanter
çalışmasına acilen başlayın çünkü Çiftçi Kayıt Sistemi güncel değil. Tarımdaki
girdi maliyetlerini düşürün. Desteklemeleri, çiftçi ürün desenini belirlemeden
önce açıklayın. Ödemeleri, finansmana en çok ihtiyaç olan ürün ekim zamanında
yapın. İthalatı en aza indirin, hasat zamanı kesinlikle ithalat yapmayın,
markalaşma çalışmalarını bir an önce başlatın, iklim değişikliğinin yıkıcı
etkilerini daha fazla dikkate alın, tarımsal kolektif AR-GE faaliyetlerine
gerekli kaynağı artırın. Bunları yaptıktan sonra hep beraber göreceğiz ki
çiftçi nefes alacak, çiftçi nefes alırsa Türkiye nefes alacak. 
Genel
Kurulu saygılarımla selamlıyorum. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Ankara Milletvekili Sayın Yaşar
Yıldırım. (MHP sıralarından alkışlar) 
MHP
GRUBU ADINA YAŞAR YILDIRIM (Ankara) – Sayın Başkan, değerli milletvekilleri;
hepinizi saygıyla selamlıyorum.
Mahallî
idareler denildiği zaman ilk akla gelen belediyelerdir. Tabii, bunun bir de
özel idareye bağlı olan, yerel yönetimlerin bir bölümü olan il genel meclisleri
ve KÖYDES de vardır. 
Şimdi,
ülkemizde Büyükşehir Belediyesi Kanunu çıktığından bugüne kadar özlediğimiz ve
izlediğimiz şudur ki büyükşehir olmayan illerimizdeki köylere hizmet götürme
daha iyidir, hizmet daha fazla gitmektedir; büyükşehirlerimizde, yeni çıkan
Büyükşehir Belediyesi Kanunu’yla birlikte mahalleye dönen köylerimize yeteri
kadar hizmetin gitmediği görülmektedir. Örnek verirsek Ankara’nın köyleri
mahalle olmuştur ama yeteri derecede hizmet almıyor, bunun yanı sıra yanımızda
bulunan Çankırı’nın, Kırıkkale’nin ve Ankara’nın büyükşehir olmayan
komşularının köyleri daha büyük hizmet alıyor. 
Belediyeler
beşikten mezara kadar insana hizmet eden kurumlardır. Milliyetçi Hareket
Partisinin üretken belediyecilik anlayışı vardır. Belediyecilik, sadece park
yapıp, yol yapıp, altgeçit-üstgeçit yapıp, çöpü alıp çevreyi temizlemek
değildir. Bize göre belediyecilik, o bölgenin topyekûn kalkınmasını sağlamak,
önünü açmak, Cenab-ı Allah’ın o bölgeye nimet olarak verdiklerini gün yüzüne çıkarmak,
istihdamı sağlamak, ekonomiyi geliştirmek; bölgeyi, beldeyi topyekûn
kalkındırmaktır. 
Yerel
yönetici olmak, siyasetin zevkli taraflarından biridir. Ben, nasip oldu,
Kızılcahamam’da Belediye Başkanlığı yaptım. Belediye başkanları, beldelerine,
bölgelerine hizmet ederler, yaptıkları eserler de kalır; milletvekillerinin
böyle bir şansı yoktur. 
Bizim
Kızılcahamam da üretken belediyeciliği hayata geçiren en önemli merkezlerden
biridir. Orada belediye ve üniversite iş birliği yapılmıştır; bununla birlikte,
belediye ve özel sektör iş birliği yapılmıştır ve Kızılcahamam’da yirmi yıl
evvel 80 olan turistik yatak kapasitesi bugün 5 binlere ulaşmıştır.
Bugünlere
getiren ve o günlerde buna vesile olan Başkent Üniversitesi Kurucu Rektörü
Profesör Doktor Mehmet Haberal’a buradan da şükranlarımı sunuyorum;
Kızılcahamam’ın önünün açılmasına, gelişmesine, marka şehir olmasına da çok
büyük katkısı vardır. 
Değerli
milletvekilleri, yol ve su medeniyettir. Eğer evin içerisinde musluktan suyu
akıtamıyorsanız yerel yönetici olmanın bir manası yoktur. Ama suyun bir
maliyeti vardır, şimdi büyükşehirlerimizde suyun geldiği yerlerde bir sıkıntı
vardır. Geçen sene buradan izah etmeye çalıştım, bu sene de bunu dile getirmeye
çalışacağım: Baraj havzaları var ve bu baraj havzalarında bulunan köylerimiz
sıkıntı içerisindeler. Bu köylülerin elindeki suyu alıyorsunuz, sulu tarımı
bitiriyorsunuz; baraj havzasında bulunan tapulu arazisine ev yaptırmıyorsunuz,
hayvancılık da yaptırmıyorsunuz ve ekmeğini elinden alıyorsunuz. Bu suyu getiriyorsunuz;
şehirlerdeki, kentlerdeki insanınızın hizmetine veriyorsunuz yani bir örnek
verirsek: Burası Ankara. Ankara’nın içme suyu kuzeyden gelir; kuzeydeki
Kızılcahamam, Çamlıdere ve Kazan ilçelerindeki kurulu barajlardan gelir. Bu
barajlar, Kurtboğazı, Eğrekkaya, Bayındır ve Akyar’dır. Bu barajların civarında
bulunan köylerdeki, bu barajlara gelen suyun üzerinde bulunan köylerdeki
köylülerin sulu tarımı ellerinden alınmıştır. Bu köylüler, baraj havzaları
koruma altında olduğu için hayvan besleyemezler, hayvancılık yapamazlar, o da
ellerinden alınmıştır; babasının arazisine ev yapamaz, o hak da ellerinden
alınmıştır. Bu, Türkiye geneline yayıldığı zaman… Benzer yerler her su
havzasında ve her büyükşehirde vardır. 
Şimdi,
bununla birlikte, 4 tane baraj Kızılcahamam’ın, Çamlıdere’nin, Güdül’ün,
Kahramankazan’ın, Beypazarı’nın sulu tarımını etkilemiştir. Bu olacak mıdır?
Olacaktır. Önerimiz şudur: Her metreküp suya 5 kuruş koyup bunu fon hâlinde bir
yere koyarsanız mağduriyete uğrayan bu köylüye, çiftçiye o fonla üreteceğiniz
projelerle destek verilebilir, mağduriyet giderilir. 
Değerli
milletvekilleri, Ankara Türkiye'nin başkentidir. Ankara’mızın da sıkıntıları
vardır. Başkentin sıkıntısı olmaz mı, elbette onun da vardır. En başında,
maalesef, banka genel müdürlüklerimiz Ankara’dan taşınmıştır, bunun esnafımıza
ciddi şekilde bir tezahürü söz konusudur. Ankara’ya daha fazla yatırımın
yapılmasını, Ankara’nın ilçelerine daha fazla teşvik verilmesini ve
desteklenmesini Hükûmetimizden, devletimizden bekliyoruz.
Bununla
birlikte, Ankara’da 12’nci Organize Sanayi Bölgesi’ni Siteler esnafı Elmadağ’da
kurmaya çalışıyor. Bu, Sayın Cumhurbaşkanımızın önüne gelecek. Buradan
talebimiz şudur: Ankara’da daralan ekonominin daha fazla açılması, Ankara’nın
bir mobilya merkezi olan Siteler’in Avrupa çapında üretken bir OSB olması için,
Siteler’deki esnafımızın kurduğu 12’nci Organize Sanayi Bölgesi’nin
teşviklerinin verilmesi, yardımlarının yapılması, ruhsatlarının çıkması ve
Ankara’mıza yeni bir organize sanayi bölgesinin daha kazandırılmasıdır. 
Değerli
milletvekilleri, benden evvel birçok hatip, çiftçimizin durumunu arz etmeye
çalıştı. Bizim bölgemizde de afetler olmuştur, dolu vurmuştur, sel gelmiştir;
Kahramankazan’da, Ayaş’ta, Beypazarı’nda, bu bölgelerde dolu oldu, sel afeti
oldu. Çiftçimiz, borç erteleme talebinde bulunmaktadır, şu güne kadar bu,
hayata geçmemiştir. Birçok hatip de buradan bunu mükerrer defalar dile getirdi,
bir kere de biz dile getirmeyi uygun bulduk. Bununla birlikte, eğer borç
erteleme olmayacaksa borcun yapılandırılması talebi vardır. Ama borç
yapılandırılırken yüzde 8’le alınan para, yapılandırmayla birlikte yüzde 16’ya
çıkarılırsa bu, borç yapılandırmadan daha çok faiz yükseltmeye girmektedir;
bunu verebilecek çiftçimiz yoktur. Son yıllardaki kuraklık, afetler ve benzeri
durumlar çiftçimizi mağdur etmiştir. Çiftçi şimdi borç yapılandırmasını
bekliyor, biz de bekliyoruz, talep ediyoruz, ilgililere buradan tekrar ve
tekrar duyuruyoruz. Önümüzdeki dönemde de bunların olmaması için
yapılandırmanın yapılması ve çiftçinin de borcunu öderken faizini az vermesi de
genel taleplerin içerisindedir. 
Değerli
milletvekilleri, buradan Ankara’yla ilgili tekrar tekrar bazı taleplerimiz
olacaktır. Vakit çok kısıtlıdır, bunu da göz önünde bulundurarak... Biraz evvel
Sayın Çevre Bakanımız, Ankara stadıyla ilgili bir açıklama yaptı. Biz mahallî
seçimlerde Ankara 19 Mayıs Stadı’yla ilgili bir projenin hazırlandığını
biliyoruz, bunun Sayın Cumhurbaşkanımıza da takdim edildiğinden haberimiz
vardır. Burası başkenttir, hiç millî maç oynanmamıştır, yıllardır Ankara’da
millî maç oynanmıyor. Arzumuz, isteğimiz Ankara’ya yakışır, Ankara’da da millî
maçların oynanacağı mükemmeliyette bir stadın, en kısa zamanda Ankara’ya
yapılmasıdır. 
2020
bütçesinin Türkiye’mize, milletimize, devletimize, hepimize hayırlı ve uğurlu
olmasını Cenab-ı Allah’tan niyaz ederim. Hepinize saygılar sunarım. (MHP
sıralarından alkışlar)
BAŞKAN
– Halkların Demokratik Partisi Grubu adına Sayın Habip Eksik, Iğdır
Milletvekili. 
Buyurun.
(HDP sıralarından alkışlar)
HDP
GRUBU ADINA HABİP EKSİK (Iğdır) – Sayın Başkan, değerli milletvekilleri; Genel
Kurulu saygıyla selamlıyorum. 
2020
bütçesinin emeği korumayan, emekçinin yanında olmayan; tam tersi, sermayeyi
koruyan, sermayedarları kollayan, işsizliği artıran, yoksulluğu derinleştiren,
zengini daha zengin, fakiri daha fakirleştiren bir savaş bütçesi olduğunu
görüyoruz. Tabii, AKP iktidarı bu savaş bütçesini kamuoyuna ve Meclise sunarken
âdeta tozpembe bir tablo çiziyor. AKP iktidarı bütçeyi yalanlar üzerine ve
gerçek dışı hedefler üzerine hazırlamıştır. Âdeta bir yalan dünyası
senaryosuyla karşı karşıyayız. 
Değerli
milletvekilleri, TÜİK’e göre işsizlik oranı yüzde 14,3 seviyesine gelmiştir.
Çalışma çağındaki kadın sayısı 31 milyon iken sadece 5 milyonu kayıtlı işte
çalışmaktadır. OECD ülkelerinde işsizlikte 3’üncü sıradayız. Gençlerde işsizlik
oranı yüzde 27,4’tür. Bu rakama eğitimde olan ve çalışma hayatına dâhil olmayan
yüzde 29,4’lük kesim eklenince bu oran yüzde 56,8 olmaktadır yani gençlerin
yarısından çoğu işsizdir. AKP, dokuz ayda 1 milyon 65 bin yeni işsiz yarattı.
Toplam kayıt dışı çalışma oranı yüzde 36 yani çalışan her 3 kişiden 1’i
güvencesiz, sigortasızdır. Bundan memurları çıkarttığınız zaman, özel sektörde
2 kişiden 1’i sigortasız ve güvencesizdir. Son beş yıl içerisinde TESK’e göre,
579 bin esnaf kepenk kapatmıştır. Bütçe, 2019 yılının ilk dokuz ayında 86
milyar lira açık vermiştir. Toplumun yüzde 70,4’ü yani 58 milyonu borçludur
günümüzde.
2019
yılı enflasyonunun on iki aylık ortalamasında yüzde 16,81 artış gerçekleştiği
görülmektedir. Oysa Hazine ve Maliye Bakanı çıkmış diyor ki: “2020 enflasyon
oranı hedefimiz yüzde 8,5; 2021 yüzde 6; 2022, burası çok önemli -diyerek-
yüzde 4,9.” diyor. Oysaki bugüne kadar AKP iktidarının hiçbir hedefini de
tutturamadığını ve topluma sürekli gerçek dışı hedefler vadettiğini
görmekteyiz. 
Değerli
milletvekilleri, kanun hükmünde kararnamelerle AKP iktidarı binlerce muhalifi
işinden, aşından etmiştir; “Ağaç kovuğu yesinler.” diye medeni ölüme mahkûm
etmiştir. İnsanların pasaportlarını iptal ederek ülkeyi âdeta açık bir
cezaevine dönüştürmüştür. Bu pasaport iptalleri neticesinde onlarca insan Meriç
Nehri’nde yaşamını yitirmiş veya tedavisini olamadığı için sağlığını
kaybetmiştir. İşte bu konuda pasaportu olmadığı için tedaviden mahrum kalan
Ahmet bebek var -hepinizin bildiği- kanser hastası. İşte AKP’nin pasaportunu
vermemesinden dolayı bugün maalesef Ahmet bebek bu hâldedir ve tedavisi
yapılamamaktadır. Ahmet bebeğin vebali AKP’nin boynundadır değerli
milletvekilleri. 
OHAL
İşlemleri İnceleme Komisyonu âdeta Anayasa’nın üzerinde konumlanmış, AKP’nin
bir Bakanı çıkıp “Ben, Anayasa’ya göre davranmak zorunda değilim.”
hadsizliğinde dahi bulunabilmiştir. Bundan sonra belirsiz yargı süreçleriyle
daha çok insanın intihar edeceği ortadadır. Bu konuyla ilgili “Geç gelen
adalet, adalet değildir.” diyoruz değerli milletvekilleri. 
Bir
doktorun yapılmamış ameliyatını, bir öğretmenin girmediği dersini, bir
akademisyenin yayınlanmamış makalesini kaldığı yerden devam ettiremezsiniz.
Kaybedilmiş bir sağlığı, yitirilmiş canları geri getiremezsiniz değerli
milletvekilleri. 
Bakın,
kanun hükmünde kararnameyle hukuksuz bir şekilde ihraç edildiği için, iş bulma
ümidiyle kapısını çaldığı İŞKUR’un kapısında reddedilince sinirlendiği için
kalp krizi geçirip yaşamını yitiren Bülent Uçar’ın OHAL Komisyonunun bir ay
sonra verdiği kararla suçsuz olduğu, masum olduğu ortaya çıktı ama maalesef
Bülent Uçar şu an aramızda değil. İşte, Bülent Uçar’ın ve yaşamını yitiren
diğer tüm insanların vebali AKP’nin boynundadır. Onun için de diyoruz ki:
Değerli milletvekilleri, kaybedilen sağlığı ve yitirilen canları geri
getiremezsiniz. Bu bütçe zorbalığı devam ettirme bütçesidir. 
Değerli
milletvekilleri, iktidar, güvenlik soruşturmalarıyla binlerce insanın
geleceğini çalmaktadır. AKP iktidarı, OHAL KHK’leriyle yürüttüğü kadrolaşma
sürecini bugün güvenlik soruşturmalarıyla devam ettirmek istiyor, güvenlik
soruşturmalarıyla fakir fukaranın çocuklarını atatmayıp kendi yandaşlarını ve
çocuklarını atattırıyor. 
VEDAT
DEMİRÖZ (İstanbul) – Vah, vah, vah” Sallıyorsun. 
HABİP
EKSİK (Devamla) - Sizin bir milletvekiliniz çıkıp TV’de şunu söyledi, dedi ki:
“AKP’nin yöneticileri bu memur kadrolarını halka satıyorlar.” 
BURHAN
ÇAKIR (Erzincan) – Ayıp ediyorsun.
HABİP
EKSİK (Devamla) - İşte, onun için de diyoruz ki: Gün gelecek, AKP gençlerin
geleceğini çaldığı için o gençlere hesap verecek ve bu bütçe, geleceği çalan
bir bütçedir; HDP olarak asla bunu kabul etmeyeceğiz.
CEYDA
BÖLÜNMEZ ÇANKIRI (İzmir) – Yarın gençleri dağa götürün. 
HABİP
EKSİK (Devamla) - Değerli milletvekilleri, SGK’nin verilerine göre, 2013 ve
2018 yılları arasında meslek hastalıkları sıfır yani düşünebiliyor musunuz bu
ülkede meslek hastalığı sıfır. Oysaki Dünya Sağlık Örgütünün verilerine göre,
meslek hastalığı oranının her bir ölümlü iş kazasına karşılık 12 kat olması
lazım. Kanserden ölen insanların yüzde 10’unun meslek hastalıklarına bağlı
kanserler olduğu bilinmektedir ama AKP, maalesef, burada da sermayeyi koruduğu
için bu bilgileri, bu verileri bizlerden saklamakta; işçinin, emekçinin emeğini
işverenin insafına bıraktığı gibi, maalesef, emekçinin sağlığını, iş
güvencesini, emeğini ve geleceğini de bu şekilde işverene ipotek ettirmektedir.

Değerli
milletvekilleri, İşçi Sağlığı ve İş Güvenliği Meclisi raporlarına göre, 2019
yılının ilk on bir ayında en az 1.606 işçinin iş kazalarında yaşamını yitirdiği
açıklandı. AKP iktidarı döneminde 22 bin vatandaş iş kazalarında yaşamını
yitirdi. AKP dönemi resmen işçi kıyımı dönemi olmuştur. İş cinayetlerinin
oluşmasının en büyük sebebi AKP iktidarının yeterli düzeyde denetim yapmaması,
sendikalaşma önünde engel oluşturması ve sermayeyi savunmasıdır. 
VEDAT
DEMİRÖZ (İstanbul) – On sekiz seneyi topluyorsunuz, bu seneyi söyleyin.
ERDAL
AYDEMİR (Bingöl) – Hatibi dinle! 
HABİP
EKSİK (Devamla) – AKP iktidarı döneminde işsizlik, yoksulluk vatandaşları
intihara sürüklemiştir. TÜİK verilerine göre, 2012 ve 2018 yılları arasında
4.481 kişi intihar ederek yaşamını yitirmiştir. 2020 bütçesi de daha önceki
bütçeler gibi katil bir bütçedir değerli milletvekilleri. 
Değerli
milletvekilleri, saraylara, silahlara kaynak ayıran ama EYT’ye kaynak ayırmayan
zalim bir bütçedir 2020 bütçesi. Kendisi 46 yaşında emekli olurken “Mezarda
emekli olmak istemiyoruz, anayasal kazanılmış hakkımızı istiyoruz.” diyen
insanlara “Ülkenin sistemini çökertmek için hinlik peşinde olan insanlar.”
diyen zat bilsin ki HDP, o sarayın kapısına kilidi vurduğunda ejderha
içeceklerine, uçan saraylara, yüzen saraylara ayrılan bütçeyle bu insanların
emeklilik hakkını geri verecektir. Bunu herkes böylece bilsin. Ülkeyi EYT’liler
değil, sermayenin silinen vergileri, kurtarılan Simit Sarayları, faiz indirimi
yapılarak işleri düzeltilen inşaat firmaları ve AKP’nin yandaş, candaş
yiyicileri batırmaktadır değerli milletvekilleri.
VEDAT
DEMİRÖZ (İstanbul) - Bize “değerli” diyor.
HABİP
EKSİK (Devamla) - Değerli milletvekilleri, tüm bunların hepsi, AKP iktidarının
tek adam rejimi hastalığının sonuçlarıdır. Belirtileri: Adaletsizlik,
hukuksuzluk, ekonomik kriz, yoksulluk, savaş, sağlığın bozulması, zorbalık.
Tanısı: AKP iktidarının tek adam rejimi hastalığı. Tedavi: AKP’nin iktidardan
gönderilmesi. Ve ilaç olarak da HDP’nin inşa edeceği üçüncü yol yani demokrasi
ittifakıdır. 
Sonuç
olarak, barış içinde, eşit, sağlıklı, özgür bir yaşam yani demokratik
cumhuriyet ilan edilecektir diyoruz.
Ben
bir doktor olarak tanısını koydum, gerisini halk zaten yapacaktır.
MÜCAHİT
DURMUŞOĞLU (Osmaniye) – Yanlış tanı koymuşsun, yanlış.
HABİP
EKSİK (Devamla) - Teşekkür ediyorum sayın milletvekilleri. 
Genel
Kurulu saygıyla selamlıyorum. (HDP sıralarından alkışlar) 
VEDAT
DEMİRÖZ (İstanbul) - Doktorluğun buysa, yandı hastalar; kusura bakma. 
BURHAN
ÇAKIR (Erzincan) - Ne zaman iftiralarınız, yalanınız bitecek sizin? Her gün
yalan, her gün yalan… İftira, iftira, iftira…
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan, sataşmadan mı söz istiyorsunuz?
CAHİT
ÖZKAN (Denizli) – Efendim, tabii ki sataşmadan.
BAŞKAN
– Buyurunuz kürsüye. (AK PARTİ sıralarından alkışlar)
Süreniz
iki dakika. 
Süre
uzatımı yapmıyoruz Sayın Özkan, bilginize…
VI.- SATAŞMALARA İLİŞKİN KONUŞMALAR (Devam)
2.- Denizli Milletvekili Cahit Özkan’ın, Iğdır Milletvekili Habip
Eksik’in 129 sıra sayılı 2020 Yılı Bütçe Kanun Teklifi’nin 10’uncu maddesi
üzerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; ülkemizin içerisinden
geçtiği süreç, aziz milletimizin kader birlikteliği içerisinde olan milletin
Hükûmetiyle, milletin adamlarıyla bir karşıtlık içerisinde olduklarını
gösterdi.
Bakınız,
bu bütçe, apaçık, aziz milletimizin bu topraklarda barışının, huzurunun ve
refahının bütçesidir. 
Hatip
defalarca, tabii ki grubumuza ve grubumuzun şahsında aslında aziz milletimize
saldırılarını ifade etti. 
Bakınız,
tabii, biz, milletimizin barış dağıtan diliyle konuşuyoruz, anlamıyorsunuz. 
HABİP
EKSİK (Iğdır) - Bütçeniz savaş bütçesi, bütçeniz. 
SERPİL
KEMALBAY PEKGÖZEGÜ (İzmir) - Anlamayan sizlersiniz, anlamayan sizlersiniz. 
CAHİT
ÖZKAN (Devamla) – Ancak mutlaka Batı uygarlıklarından metinlere ihtiyaç
duyuyorsunuz: “Si vis pacem para bellum.” İtalyanlar, Latinler diyor ki: “Eğer
barış istiyorsanız savaşa hazırlıklı olacaksınız.” 
Bu
milletin kürsüsünden “zorbalığı devam ettiren bütçe” “savaş bütçesi” ve “katil
bütçe” ifadelerini kabul etmiyoruz ama bunun yanında altını çizelim ki lafın
arasında bazen gözden kaçar ancak asla milletimizin gözünden kaçmıyor. Yani bu
ülkede 15 Temmuz FETÖ darbecileriyle mücadele çerçevesinde alınan OHAL kararı
ve çıkarılan kanun hükmünde kararnamelerle ilgili eğer “muhalifleri işten
çıkarma” olarak ifade ediyorsanız bunun kabulü mümkün değil. Ha, hata, yanlış
olabilir mi? Elbette, insan kararıdır; olabilir.
MUAZZEZ
ORHAN (Van) – Ölenleri geri getirebilir misiniz? İhraç edilen, hiçbir suçu
olmayan ve ölenleri geri getirebilir misiniz?
CAHİT
ÖZKAN (Devamla) – Ancak bunlarla ilgili bu ülkenin yasal ve yargısal
mekanizmaları da işliyor. “Asla başaramayacaksınız.” Hani diyordunuz ya “Başkan
yaptırmayacağız.” demiştiniz ya, ne oldu? Milletimiz Başkan yaptı. İşte,
diyoruz ki Külliye’nin kapısına kilit vuramayacaksınız. Diyarbakır il
teşkilatınızın önündeki analar babalar HDP’nin kapısına kilidi vuracak.
Teşekkür
ediyorum. (AK PARTİ sıralarından alkışlar, HDP sıralarından gürültüler)
BAŞKAN
– Evet, Cumhuriyet Halk Partisi Grubu adına…
HAKKI
SARUHAN OLUÇ (İstanbul) – Sayın Başkan…
HABİP
EKSİK (Iğdır) – Sayın Başkan…
BAŞKAN
– Sayın Oluç, buyurun.
HAKKI
SARUHAN OLUÇ (İstanbul) – “HDP’nin kapısına kilit vuracaklar.” diyerek
sataşmada bulundu, cevap vermek istiyorum.
VEDAT
DEMİRÖZ (İstanbul) – Cumhurbaşkanına “Hin” diyor be! 
BAŞKAN
– Buyurun.
3.- İstanbul Milletvekili Hakkı Saruhan Oluç’un, Denizli Milletvekili
Cahit Özkan’ın sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, elbette tartışmalarda çeşitli sataşmalar, eleştiriler olur fakat bir
zihniyeti ortaya koyması açısından Sayın Grup Başkan Vekilinin söylediği çok
anlamlıydı; onun için söz aldım, cevap vermek için. “HDP’nin kapısına kilit
vurmak” yani…
CAHİT
ÖZKAN (Denizli) – Millet vuracak, millet.
HAKKI
SARUHAN OLUÇ (Devamla) – Hayır, hayır. 
Yani
aslında HDP’nin kapısına kilit vurmayı sizin iktidarınız istiyor, HDP’nin
tasfiye edilmesini sizin iktidarınız hedefliyor, sizin İçişleri Bakanınız
hedefliyor, sizin yürütmeniz hedefliyor, sizin partinizin Genel Başkanı
hedefliyor. Demokratik siyaset içinde mücadele eden, bu Meclise seçilip gelen,
yerel yönetimlere seçilen, mücadelesini demokratik yollarla sürdüren, anayasal
bir parti olan HDP’nin tasfiye edilmesini, yerel yönetimlerinin tasfiye
edilmesini işte siz istiyorsunuz; onun için çok hevesleniyorsunuz. “HDP’nin
kapısına bir kilit vurursak HDP’yi kıpırdayamaz hâle getirirsek, HDP’yi
mücadele edemez hâle getirirsek o zaman bütün Kürt coğrafyasındaki vekilleri
alırız, istediğimiz her şeyi yaparız.” diye düşünüyorsunuz. Zaten 400 vekil
istediğinizden beri de hedefiniz budur ama yapamadınız; o 400 vekili elde
edemediniz çünkü HDP, sizin saldırılarınıza boyun eğmedi, diz çökmedi;
demokrasi, adalet, özgürlük ve barış mücadelesini sürdürdü, bundan sonra da
sürdürecek. HDP’nin kapısına kilidi asarsınız, biz başka türlü mücadelemizi
sürdürürüz ama demokratik siyasetten asla vazgeçmeden ve demokratik siyasetten
uzaklaşmadan sizinle de hesaplaşırız. 
Teşekkür
ediyorum. (HDP sıralarından alkışlar)
OYA
ERONAT (Diyarbakır) – Ne yapacaksınız, anlat bakalım.
CAHİT
ÖZKAN (Denizli) – Sayın Başkanım…
BAŞKAN
– Sayın Özkan, bir sataşma yok.
CAHİT
ÖZKAN (Denizli) – Yani “siz” diye defalarca söyledi ancak sadece kayıtlara
geçmesi için söylüyorum.
MAHMUT
TOĞRUL (Gaziantep) – Söyleyen sizsiniz yani.
CAHİT
ÖZKAN (Denizli) – Demokratik siyaset silahla olmaz, demokrasiyle olur. 
MAHMUT
TOĞRUL (Gaziantep) – Biz demokrasiyle yapıyoruz; silah varsa sizin belinizde
var, bizde silah yok.
CEYDA
BÖLÜNMEZ ÇANKIRI (İzmir) – Bir kere “PKK terör örgütüdür.” desenize, bir kere
demediniz “PKK terör örgütüdür.” diye. Demokratik siyaset yapacaklar.(!)
CAHİT
ÖZKAN (Denizli) – Sayın Başkan -kayıtlara geçmesi için- AK PARTİ Grubu olarak
2010 yılında Anayasa’nın 68’inci ve 69’uncu maddelerinde reform yapmak
suretiyle partilerin kapatılmasını tarihin karanlığına gömdük.
ERDAL
AYDEMİR (Bingöl) – Yalan konuşuyorsun!
MAHMUT
TOĞRUL (Gaziantep) – Bak, bizim silahımız bu, kalem.
OYA
ERONAT (Diyarbakır) – Tabii tabii, kalemdir sizin silahınız değil mi?
BAŞKAN
– Arkadaşlar, teşekkür ediyorum. 
CAHİT
ÖZKAN (Denizli) – Onun için, bu ülkede demokratik siyasete destek vermeyenlerin
bugün bu tür iddialarını kabul etmediğimizi ifade ediyor, teşekkür ediyorum.
(AK PARTİ sıralarından alkışlar)
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
- Şimdi Cumhuriyet Halk Partisi Grubu adına Sayın Lale Karabıyık.
Buyurun.
(CHP sıralarından alkışlar)
CHP
GRUBU ADINA LALE KARABIYIK (Bursa) – Sayın Başkan, değerli milletvekilleri;
yüce Meclisi saygıyla selamlıyorum.
Şimdi
size samimi bir soru sormak istiyorum: Biz bu bütçede bütçe hakkını gerçekten
koruyabiliyor muyuz acaba? Yani bugün biz bu bütçeyi beğenmesek, onay vermesek
ne olacak; bu bütçe aynen yine geçecek mi? Geçecek. Nasıl geçecek? Artık, yeni
sistemde geçen yılki bütçenin rakamları üzerine yeniden değerleme katsayısıyla
yeni değerler belirlenecek ve tekrar önümüze getirilecek ve “2020 yılının
bütçesi budur.” denilecek. Ama eskiden durum böyle miydi? Eğer güvenoyu
alamasaydı Hükûmet, yönetenler, Hükûmet düşerdi ama şimdi böyle bir şey yok.
Demek ki bütçe hakkını gerçek anlamda korumamız mümkün değil bu sistemde; yani
bu, bize dayatılan bir bütçe. 
Peki,
bütçenin amacı ne, hedefi ne ve bu bütçe kimin bütçesi? Hep sorumuz bu zaten.
Bir bütçenin amacı, hedefi olması lazım değerli milletvekilleri. Mesela, amacı
ne olabilir? İstihdam yaratmak, işsizliğe çare bulmak olabilir. Ne olabilir?
Vergideki adaletsizliği azaltmak olabilir. Ne olabilir? Gelir adaletsizliğini
ortadan kaldırmak olabilir. Ama bu bütçede tek bir amaç görüyoruz, o da borcu
borçla kapatmak; ee, bu da zaten asla sürdürülebilir değil. 
Peki,
ekonomi yönetimi ve bütçeniz acaba başarılı mı diye düşünüyorum. “Dengelenme”
diye bir kavram çıkarttınız ve sözlük anlamı bu değil. Ne zaman bir kayıp olsa,
bir düşüş, durgunluk, değer kaybı, ne olursa olsun her başarısızlığa siz
“dengelenme” diyorsunuz. Ee, vatandaşın alım gücü düştüğünde de mi “dengelenme”
diyeceksiniz? Bunlar yanlış. Bakın, cumhuriyet döneminin en kötü işsizlik
oranlarıyla karşı karşıyayız. Bir ekonomide yatırım olmazsa, üretim olmazsa
istihdam olmaz, yoksulluk olur ve her kötü sonuç meydana gelebilir. 
Değerli
milletvekilleri, dışarıdan bir “tweet”le ekonomi dalgalanabiliyor. Peki, bunun
sorumlusu kim? Demek ki ekonomi bir zafiyet altında ki, yönetenler on yedi
yıldır doğru bir yönetim yapamamış ki, güçlendirememiş ki dışarıdan bir
“tweet”le ekonomi dalgalanıyor. 
Bakın,
sapıyor hedefleriniz, bütçedeki açık hedefiniz de saptı hem de nasıl saptı;
hatta 40 milyar liralık Merkez Bankası kârını zamanından önce aldınız, yetmedi
yedek akçeleri de aktardınız; o da yetmedi, yeni vergiler getirdiniz. Bütçeden
önce bir paket getirdiniz, gene dar gelirlinin üstüne dolaylı vergiler
getirdiniz ve tabii ki borçlanma da yaptınız. 
Bakın,
şu anda cumhuriyet döneminin yine, hatta 2001 krizinden sonra en kötü borç
çevirme oranlarıyla karşı karşıyayız yani yüzde 125,4; bu, gerçekten kötü bir
oran. Yani aldığımız borç ödediğimiz borcun hep daima üzerinde ve SGK’nin de
100 milyar liralık bir aktarımını yaptınız, onların da borçlarını kapattınız,
SGK’ye kaynak aktardınız.
Değerli
milletvekilleri, borçlanmak bir ekonomi için ayıp bir şey değil tabii ki,
borçlanılabilir ama borçlanırsınız da bir taraftan da yatırım yaparsınız, bir
taraftan da istihdam sağlarsınız, bir taraftan da işsizlik oranını
düşürürsünüz, yoksulluğu bitirirsiniz. Ama sizin yaptığınız borçlanma sadece
günü kurtarma amaçlı, bunu da çok net görüyoruz. 
Peki,
2020 bütçesi, acaba vatandaşımıza bir şey getirdi mi? Değerli milletvekilleri,
vatandaşımıza bir şey getirmesini geçtim, vatandaşın cebinden aldı, götürdü.
Hatta kişi başına düşen gelir bile daha da düştü. Bakın, 2019’da, şu anda kişi
başı gelir 8.942 dolar civarında ama geçen yıla göre 1.394 dolar daha az yani
ne oldu? Pasta küçüldü. Küçülen pastada da vatandaşın payı tabii ki azaldı.
Peki, vatandaşın cebine bir iyilik yaptınız mı? Yani nerede? “Bu dönemde hiç
zam olmayacak.” dediğiniz hâlde elektriğe yüzde 71’lerin üzerinde ve geldiğiniz
doğal gaz da yüzde 54 zam yaptınız. Değerli milletvekilleri, zaten yüzde 54
gıdadaki enflasyondur ve açıkladığınız enflasyon emekliye, emekçiye, memura
yansıyan gerçek enflasyon asla değildir. Yaptığınız zamlar da zaten buna
yönelik değildir.
Peki,
on yedi yıllık iktidarınızda memurlar için ne oldu? Memurların maaşları da
eridi. Nasıl emekçilerin maaşları, gelirleri bir yılda yüzde 20 eridiyse, alım
gücü düştüyse aynen memurların da… Bakın, 2002 yılında en düşük memur maaşıyla
15 küçük altın alabiliyordunuz, şimdi 7,5-8 tane küçük altın alabiliyorsunuz.
Aslında ne yaptınız? Bakın, dediniz ki: “Büyüme var.” Ama “Büyüme var.”
dediğiniz o yıllarda bile, hiç kimseye, emekliye, emekçiye, memurumuza
büyümeden ve millî gelirden asla pay da vermediniz, bunun sözünü bile
etmediniz. O zaman bütün bu sonuçlar bize şunu gösteriyor: Bakın, şu anda 3
milyon 365 bin kişi -söylemeden geçemeyeceğim- elektrik borcunu ödeyemedi, 710
bin kişi doğal gaz borcunu ödeyemedi. Yoksulu olan ülkenin itibarı olur mu?
Soruyorum sizlere, vicdanınıza. Lütfen, elinizi vicdanınıza koyunuz. O zaman
ben şunu anlıyorum: Bu demek ki bu verilerle bu vatandaşın bütçesi değil; bu
rakamlarla bu bütçeye “vatandaşın bütçesi” demeniz doğru değil değerli
milletvekilleri.
Peki,
2020 bütçesi, işsize çözüm getirdi mi yada istihdam yaratmaya çare oldu mu veya
gençlere bir şey getirdi mi? Bakın, işsizlik artıyor, genç işsizliği artıyor,
kadın işsizliği artıyor. Son on yedi yılda 15 tane istihdam teşvik paketi
yaptınız, 5 tane de ekonomi paketi yaptınız farklı isimlerle. Tabii, bir de
İşsizlik Fonu’ndan 54,7 milyar lirayı da ne yaptınız? İstihdam teşvikine
aktardınız. Beş yılda gelinen nokta, sıfır. Ne oldu? Beş yılda, işsizlik
oranını 5 puan artırdınız; maşallah. Aslında 2008-2009 krizinde bile işsizlik
oranı bu derecede yükselmemişti. O zaman demek ki şu önemli: İstihdam
teşvikleri yeterli değil. Ne lazım? Eğitimde reform lazım. Ne lazım? Üretim
reformu lazım.
Bakın,
katma değeri yüksek sektörleri siz geliştirmezseniz, bunları teşvik etmezseniz,
ön plana almaz iseniz o zaman biz kendi ülkemizde istihdam yaratamıyoruz. Biz
ithalat yaptığımız ülkelerin istihdamlarını artırmaya çalışıyoruz, onlara bir
iyilik yapmış oluyoruz; kendi istihdamımızın önüne ise bir set çekmiş oluyoruz
değerli milletvekilleri. (CHP sıralarından alkışlar) 
Her
yıl yeni 600 bin istihdam yaratabilmeniz lazım ki biraz iyileşme olsun,
işsizlik oranı biraz azalsın ama durum belli, yatırım yok, yatırım ortamı da
maalesef yok.
Bakın,
sürekli beyin göçü var, bir yılda yüzde 63’ün üzerinde beyin göçü oldu. Peki,
siz gençlere ne diyeceksiniz? Bir de bunu sormak istiyorum değerli
milletvekilleri. “Genç kardeşim, seni işsiz bıraktık, sana istihdam yaratamadık
çünkü yatırım yapamadık, çünkü üretim yok, sana istihdam yaratamadık. Olsun,
sen üzülme. İşsiz kaldın ama biz cari fazla verdik, cari açığımızı küçülttük.”
Bunu mu diyeceksiniz? Karşılığında durgunluğun ifadesini kullanarak bunu başarı
olarak mı göstereceksiniz? 
Değerli
milletvekilleri, “Peki, acaba bu bütçede vergi adaleti sağlayacak bir gelişme
var mı?” diye baktığımda, maalesef, onu da göremiyoruz. Yine vergi gelirlerinin
üçte 2’si dolaylı vergilerden oluşuyor, maalesef, yine vatandaşın üstüne. 
Özel
tüketim vergisindeki artış oranı da tahminî olarak yüzde 20,6 ve bu da vergi
kalemleri, gelir kalemleri içerisinde en yükseği. Peki, faiz lobisi için bir
şey var mı bu bütçede? Olmaz mı, onlar atlanır mı? 2020’de faiz ödemeleri için
ayrılan kaynak 139 milyar lira değerli milletvekilleri. Faiz giderleri,
böylece, geçen yıla göre yüzde 34,7 artmış oluyor. Yani bu demektir ki bütçeden
rant kesimine gidecek olan pay arttı. Ayrıca, 100 liralık vergiden,
vatandaşımızdan aldığımız 100 liralık vergiden 18 lirasını da faize
vereceksiniz.
Evet,
üretimde artış yok, yatırımda artış yok, istihdamda artış yok ama kamu
tüketiminde bir taraftan artış var. Maalesef, başarısızlıkları küresel nedenlere
bağlıyorsunuz. Gelişmekte olan ülkelerin dolar karşısında yüzde 35 kaybettiği
dönemde, Türk lirası yüzde 70 kaybetti, bunu nasıl açıklıyorsunuz mesela?
Hukukun Üstünlüğü Endeksi’nde neden 50 basamak gerilediğimizi ve sonuçlarını
hiç değerlendiriyor musunuz?
Türkiye,
dünyayla rekabette zemin kaybetti. 2014’ten bu yana yani Cumhurbaşkanlığı
hükûmet sistemine geçmeye çalıştığınız yıldan bu yıla 17 basamak geriledi. Bu,
sizce ne ifade ediyor? Hani uçacaktık Cumhurbaşkanlığı hükûmet sisteminde; tek
adam rejimine geçtiğimiz zaman ne olacaktı? E, yere çakıldık. İşte, ekonomi
yönetiminiz…
(Mikrofon
otomatik cihaz tarafından kapatıldı) 
LALE
KARABIYIK (Devamla) – Tamamlıyorum Başkanım, bir cümleyle. 
BAŞKAN
– İlave süre vermiyorum Sayın Karabıyık. 
Çok
teşekkür ediyorum. 
LALE
KARABIYIK (Devamla) – Peki, teşekkür ediyorum. (CHP sıralarından alkışlar) 
BAŞKAN
– Şahısları adına ilk söz, Ankara Milletvekili Arife Polat Düzgün’ün.
Buyurun.
(AK PARTİ sıralarından alkışlar) 
Süreniz
beş dakika, ek süre vermiyorum Sayın Düzgün. 
ARİFE
POLAT DÜZGÜN (Ankara) – Sayın Başkan, değerli milletvekilleri ve bizleri
ekranları başında izleyen aziz vatandaşlarım; 2020 yılı Merkezi Yönetim Bütçe
Kanun Teklifi’nin 10’uncu maddesi üzerine şahsım adına söz almış bulunuyorum.
Bu vesileyle hepinizi saygıyla selamlıyorum. 
Sevginin,
merhametin ve hoşgörünün sembolü Hazreti Mevlâna’yı 746’ncı vuslat yılında
rahmetle anıyorum.
Sayın
Başkan, değerli milletvekilleri; yerel yönetimlere verdiğimiz önem
doğrultusunda yerel yönetimlere bütçeden ayrılan kaynak miktarı da
artırılmıştır. Bu kapsamda, büyükşehir ve diğer belediyelerimiz ile il özel
idarelerimize ayırdığımız kaynağı yüzde 18,2 artırarak 97,3 milyar lira
seviyesine ulaştırıyoruz. 2020 yılında köylerin altyapısını güçlendirmek
amacıyla oluşturduğumuz KÖYDES projesi için 1,5 milyar TL ödenek öngörülmüştür.
Diğer taraftan, su ve kanalizasyon altyapısını ve belediyelerin içme suyu,
kanalizasyon, yağmur suyu ve şebeke arıtma tesislerinin yapımının
desteklenmesine yönelik 2011 yılında başlatılan bu proje için de 2020 yılı
merkezi yönetim bütçesinde 837 milyon TL ödenek öngörülmüştür. 
Sayın
Başkan, değerli milletvekilleri; bütçemizin 10’uncu maddesi dışında, kendi
alanım olan sağlıkla ilgili kırsal bölgelerimizde yapılan çalışmalara da
değinmek istiyorum.
Ülkemizde
sağlık hizmetine ulaşımın zor olduğu belde, köy, mezra, uzak mahalleler ve
benzeri yerleşim yerlerinde koruyucu sağlık hizmetlerinin ulaşılabilirliğini,
sürdürülebilirliğini ve etkinliğini sağlamak amacıyla mobil sağlık hizmeti
uygulamasına geçilmiştir. Haziran 2017 tarihinden itibaren 81 ilimizde
uygulanmaktadır ve Kasım 2019 itibarıyla da 620 ekiple hizmet sunmaktadır.
428.283 kere köy ziyareti gerçekleştirilmiştir. 2 milyon 29 bin 192 kişi
ziyaret edilmiş ve bu kişilerden 617.465’i kanser taramaları için
yönlendirilmiş ve 1 milyon 705 bin 478 kişiye de sağlık eğitimleri verilmiştir.
Ülkemizde yerleşik tarım istihdamıyla birlikte, özellikle Doğu ve Güneydoğu
illerimizde, hasat mevsimi ve ürün çeşidine göre -çok sayıda ilimize- genellikle
nisan ve kasım ayları sonunda mevsimsel tarım işçileri ve aileleri göçü
yaşanmaktadır. İşte, bu ailelere de, işçilere de birinci basamak ve koruyucu
sağlık hizmetleri illerde, il sağlık müdürlüklerinin koordinasyonunda toplum
sağlığı merkezleri ve aile sağlığı merkezleri tarafından
gerçekleştirilmektedir. 104.035 mevsimlik tarım işçisi ve ailelerine ulaşılmış
olup bu ailelerin 51.224’üne muayene, 14.728’ine ağız ve diş sağlığı hizmeti
sunulmuştur. Ayrıca, 208.044 kişiye anne sütü, beslenme, aile planlaması,
hijyen, su güvenliği ve çevre sağlığı konusunda eğitimler de verilmiştir.
Ülkemizde, Dünya Sağlık Örgütünün önerileri doğrultusunda, Ulusal Kanser Tarama
Programı yürütülmektedir ve kırsal bölgelerimizde de mobil cihazlar ve mobil
cihazlarımızın ulaşamadığı yerlerde gruplar oluşturulup taşıma hizmeti
verilerek en yakın KETEM ve sağlık hizmet merkezlerinde kanser taramaları
yapılmaktadır.
Sayın
Başkan, değerli milletvekilleri; 2020 yılı bütçesinin hazırlanmasında emeği
geçenlere teşekkür ederken bütçemizin Gazi Mustafa Kemal Atatürk’ün 27 Aralık
Ankara’ya gelişinin 100’üncü yılını kutlayacağımız başkentimiz Ankara’ya,
ülkemize ve milletimize hayırlı olmasını diliyorum.
Teşekkür
ederim. (AK PARTİ ve MHP sıralarından alkışlar)
BAŞKAN
– Şahsı adına ikinci söz Amasya Milletvekili Sayın Mustafa Tuncer’in.
Buyurun
Mustafa Bey. (CHP sıralarından alkışlar)
MUSTAFA
TUNCER (Amasya) – Sayın Başkan, değerli milletvekilleri; 2020 Yılı Bütçe Kanun
Teklifi’nin 10’uncu maddesiyle düzenlenen mahallî idarelere ilişkin işlemler
üzerinde şahsım adına söz almış bulunmaktayım. Saygıyla yüce heyeti selamlarım.
Değerli
milletvekilleri, bir yılın daha sonuna geldik. 2019’dan beklentisi olanların
büyük bir çoğunluğu bu umutları 2020 yılına ertelemek zorunda kaldılar. 2020
yılına da yine yüz binlerce atanamayan öğretmenle, sağlıkçıyla giriyoruz;
aldığı maaşla ay sonunu getiremeyen emeklilerle, asgari ücretin yoksulluk
sınırının dahi altında olduğu işçi kardeşlerimizle, hakları teslim edilmeyen
EYT’lilerle, 3600 ek göstergesi verilmeyen memurlarımızla, kanuni hakkı olan
yüzde 1’lik tarım desteğini alamayan ama mazotu yat sahibinden 2 kat pahalıya
alan çiftçi kardeşlerimizle giriyoruz. 
2019
Yılı Bütçe Kanunu görüşmelerinde, CHP hatibi Eskişehir Milletvekili Sayın Jale
Nur Süllü konuşma yaparken AK PARTİ sıralarından bir vekil arkadaşımız “31
Martta göreceğiz başarıyı, başarısızlığı.” diyerek sataşmıştı. Senedin günü ile
seçimin günü çabuk gelirmiş, geldi çattı 31 Mart seçimleri ve sadece siz değil
tüm dünya gördü başarıyı da başarısızlığı da, üstelik 23 Haziran seçimi de
ekmek kadayıfının üzerindeki kaymak gibi oldu. 
Değerli
milletvekilleri, benden önceki konuşmacıların birçoğu dile getirdi, ben de
yineleyeceğim. Bu bütçe, sarayın bütçesidir çünkü bütçe kanun teklifinin
10’uncu maddesiyle mahallî idarelere ilişkin işlemlerde de yetki
Cumhurbaşkanına verilmektedir. Ülkede ne kadar yetki varsa saraya bağladınız.
Belki bilginiz yoktur, eczaneden aldığımız ilacın fiyatını belirleme yetkisi
dahi Cumhurbaşkanında. Allah aşkına, bir kişi bu kadar bir yükü kaldırabilir
mi? 
2002’de
iktidara geldiğinizde “Yerel yönetimleri merkezî yönetim karşısında
güçlendireceğiz.” demiştiniz “Yetki gasbının önüne geçeceğiz.” demiştiniz.
Bugünkü uygulamalarınıza bakıldığında ise yerel yönetimlere ilişkin yatırımların
izlenmesi, dağılımı, kullandırılması ve denetimine dair usul ve esasları
belirlemeyi dahi merkezî yönetimin başı Cumhurbaşkanına veriyorsunuz. Bu durum,
merkezî yönetimin yerel yönetimler üzerinde tahakkümü değil de nedir, yetki
gasbı değil de nedir? 
Değerli
milletvekilleri, AK PARTİ iktidarının 31 Mart öncesi uygulamaları ile 31 Mart
sonrası uygulamaları da birbiriyle örtüşmemektedir. 31 Mart seçimleri bitti,
hemen akabinde, kaybettiğiniz yerlerde mazbataları vermemek için direndiniz,
çoğu yerde seçimleri yeniletmek için her türlü siyasi baskıyı yaptınız; bütün
bunları kaybedilen yerleri geri alabilmek için yapsanız da aslında, bunları
yaparken halk nazarındaki itibarınızı kaybettiniz.
31
Mart tarihine kadar beğendiğiniz Belediye Kanunu, 31 Marttan sonra nedense
birden değişmesi gereken yasa hâline dönüştü. Tek adam yetkilerini kabul
ederken, belediye başkanlarının yetkileri bir anda çok fazla bulundu ve bu
yetkilerin tırpanlanması gerektiğini konuşmaya başladınız. 
Bir
başka demokrasi ayıbını da milletin çoğunluk oyunu alarak seçilmiş belediye
başkanlarını görevden alarak devam ettirmektesiniz. YSK tarafından engel
bulunmayarak adaylığı kabul edilmiş ve seçilmiş belediye başkanlarını,
haklarında herhangi bir yargı kararı yokken görevden almanın ve yerlerine
kayyum atamanın da hiçbir izahı bulunmamaktadır.
Değerli
milletvekilleri, devlet yönetiminde en hassas konulardan biri de adil olmaktır;
benden olan-olmayan, öz evlat-üvey evlat ayrımı yapmamaktır. 
Türkiye'nin
değişik yerlerinde olduğu gibi, Amasya’da da çoğu belediye, 6183 sayılı Yasa
çerçevesinde vergi borçlarını gayrimenkullerine karşılık ödedi. Aynı haktan
yararlanmak için Merzifon Belediyesi de Maliye Bakanlığına başvuru yaptı ancak
aylar geçmesine rağmen, bırakın olumsuz cevap vermeyi, herhangi bir cevap
vermeye dahi tenezzül edilmedi. Başvuru Bakanlıkta ama akıbetini bilen yok. 
Değerli
milletvekilleri, mahallî idarelerin en önemli kuruluşlarından diğeri de
köylerdir. Köylerimiz hâlen 1924 tarihli Köy Kanunu’yla yönetilmektedir. Bu
kanun neredeyse cumhuriyetle yaşıt olup, değişen ve gelişen çağın gereklerinin
gerisinde kalmaktadır. Bu kanunun değişmesi ya da günümüze uyarlanması
gerekmektedir. Özellikle köyden kente göçü önleyecek ve kentlere gidenleri
tekrar köyüne döndürecek düzenlemelerin yapılması kaçınılmazdır, aksi hâlde çok
kısa sürede köylerimiz üretim yerleri olmaktan çıkıp emeklilerin yaşam yerleri
hâline dönecektir. 
Yüce
heyeti saygıyla selamlıyorum. (CHP sıralarından alkışlar)
BAŞKAN
– Değerli milletvekilleri, soru-cevap işlemine başlıyoruz. 
Sayın
Taşkın, buyurun. 
ALİ
CUMHUR TAŞKIN (Mersin) – Teşekkür ederim Sayın Başkan. 
Öncelikle,
2020 yılı bütçemizin ülkemize, milletimize hayırlı olmasını diliyorum. 
Görüşmekte
olduğumuz 10’uncu maddenin (b) bendinde “12.01.31.00-06.1.0.08-1-07.1
tertibinde yer alan ödenek, Köylerin Altyapısının Desteklenmesi Projesi
(KÖYDES) kapsamında köylerin altyapı ihtiyaçları için il özel idareleri ve/veya
köylere hizmet götürme birliklerine tahakkuk ettirilmek suretiyle
kullandırılır.” denilmektedir. Bu kapsamda kullandırılan KÖYDES ödenekleri
dağıtım kriterleri nelerdir? 
Teşekkür
ederim. 
BAŞKAN
– Sayın Şimşek… 
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Bakanım, imar başvurularıyla ilgili olarak, Bakanlık sadece şikâyetlerle ilgili
denetime çıkmaktadır. Onun dışında, vatandaşlar başvuru yaptıktan sonra hiçbir
kontrol yapılmadan gidip tapuda tescillerini yaptırabilmektedirler. Bu
uygulamadaki birçok sorun, gelecekte mahkemelik hukuki sorunları da ortaya
çıkaracaktır. Burada Bakanlık, benim daha önceden belirttiğim gibi, imar
barışındaki normaldeki hukuki şartları yaklaşık yüzde 70’e yakın bir oranda
yerine getirmemektedir. Başvuru tarihi ve müracaat tarihi arasındaki iki yıllık
farktan dolayı insanlar müracaat tarihi sonuna kadar inşaat yapımına devam
etmişlerdir. Geçtiğimiz Bütçe Komisyonunda da aynı konuyu gündeme getirmeme
rağmen bununla ilgili bir düzenleme yapılmadı. Şu anda da insanlar aynı şekilde
başvuru yapıp denetimsiz olarak yapı kullanma izinlerini alabilmektedirler. Bu
yanlışlığa son verilmeli, imar barışı yeniden gözden geçirilip vatandaşın,
kendi tapusuna yapanların müracaat tarihine kadar hak sahibi yapılmaları
sağlanmalıdır. 
Teşekkür
ediyor, saygılar sunuyorum. 
BAŞKAN
– Sayın Kılıç… 
İMRAN
KILIÇ (Kahramanmaraş) – Teşekkür ederim Sayın Başkanım. 
Türkiye,
gerçekleştirilen köklü reformlar ve yapılan yatırımlar neticesinde, AK PARTİ
hükûmetleri döneminde ekonomide önemli bir dönüşüm ve atılım gerçekleştirmiş;
2003-2018 döneminde yüzde 5,6 oranında ortalama bir büyüme kaydetmiştir. Bu
büyüme, millî gelir seviyesini de yükseltmiş ve halkımızın geniş kesimlerine
önemli oranlarda istihdam da sağlanmıştır ve nitekim Kahramanmaraş’ımızda
15.930 iş yerinde 149 bin çalışanımız vardır. Bu kapsamda; 
1)
2019 yılında nasıl bir büyüme bekliyorsunuz? Ekonomide daralma meydana gelecek
mi? Negatif bir büyüme bekliyor musunuz?
2)
Bunun yanı sıra, uluslararası kuruluşların 2020 yılına ilişkin büyüme
tahminleri oldukça düşük olmasına rağmen, orta vadeli programda yüzde 5 gibi
güçlü bir oranda büyüme olacağı tahmin edilmiştir. Bu yüksek oran nasıl
gerçekleşecek?
BAŞKAN
– Sayın Özer…
AYDIN
ÖZER (Antalya) – Teşekkürler Sayın Başkan.
Antalya,
doğası ve iklimiyle dört mevsim her türlü turizmin yapılabileceği, Türkiye'nin
nadide yerlerinden biridir. Bununla birlikte, madencilik, taş ve mermer
ocakları yüzünden en çok doğa katliamının da yapıldığı bir yerdir. Antalyalılar
doğasını korumak için canlarını bile feda edebileceklerini Finike’de gösterdi.
Yaşamlarını tümden değiştirebilecek konularda karşı duruşu Alakır’da
gösterdiler.
Sayın
Bakan, Antalyalılar, İbradı Karamıklı’da Valiliğin “ÇED gerekli değildir.”
kararı nedeniyle şirketle hukuk mücadelesi veriyor. Antalyalı merak ediyor:
Neden yaşam alanlarının içinde, kıyısında, yanında, madenlere ve enerji
santrallerinin inşasına ÇED izni çıkarıyorsunuz? Şirketlerin ormanları yok
etmesine, tarıma zarar vermesine, havayı kirletmesine, doğayı katletmesine
neden izin veriyorsunuz? İnsanların geleceğini umursamadan yeryüzünün paha
biçilmez ve yenilenemez kaynaklarını neden kurutuyorsunuz? 
Doğusundan
batısına, Alakır’dan İbradı’ya benim güzel Antalya’ma artık dokunmayın.
BAŞKAN
– Sayın Filiz…
İMAM
HÜSEYİN FİLİZ (Gaziantep) – Teşekkür ederim Sayın Başkan.
Sayın
Bakanım, seçim bölgem Gaziantep’in Nurdağı ilçesi Gaziantep-Adana kara yolu
üzerinde, dört yol kavşağında kurulmuştur. Otogarı bulunmayıp yolcular otoban
köprüsünde indirilip bindirilmekte, can güvenliği açısından büyük tehlike arz
etmektedir. Nurdağı ilçemize otogar yapılması konusunda desteklerinizi Nurdağı
halkı adına talep ediyorum. 
Ayrıca,
Nizip Çayı güzergâhı ve Hancağız Barajı rezervuarındaki ve Oğuzeli’nde Sacır
Deresi’ndeki suların yöre çiftçilerince kullanılması sonucunda, bitkilerde
verimsizlik, temas eden insanlarda sedef hastalığı ve kanser vakaları
görülmektedir. 
Suların
arıtılması ve çevre sağlığının temini için Bakanlığınızın desteklerini etkin
şekilde artırmasının bölge köylü ve çiftçilerini rahatlatacağını belirtiyor,
saygılar sunuyorum. 
BAŞKAN
– Sayın Kılavuz…
OLCAY
KILAVUZ (Mersin) – Teşekkür ediyorum Sayın Başkanım. 
Sayın
Bakanım, Mersin Tarsus Şehit Mustafa ve Caminur Mahalleleri ile Mersin Akdeniz,
Çay ve Çilek Mahallerinde kentsel dönüşüm ne zaman başlayacaktır? 
Mersin’de
TOKİ tarafından dar gelirli ailelerle ilgili yeni bir toplu konut projesi var
mıdır? 
Ziraat
mühendisleri, gıda mühendisleri, veteriner hekimler, su ürünleri mühendisleri
atama beklemektedir. Gençlerimiz yıllar boyunca verdikleri emeğin ve bu emeğin
sonucu olarak aldıkları puanın boşa gitmemesi için Tarım ve Orman Bakanımızdan
müjdeli bir haber beklemektedir. 
Saygılar
sunuyorum. 
BAŞKAN
– Sayın Bakan...
ÇEVRE
VE ŞEHİRCİLİK BAKANI MURAT KURUM – KÖYDES ödenekleriyle ilgili dağıtım
kriterleri, KÖYDES projesi kapsamında tahsil edilen ödenekler, illerin
ihtiyaçları ve kapasiteleri göz önünde bulundurularak illerdeki ünite sayısı,
ilin yüz ölçümü, susuz ünite nüfusu ve sayısı, ham, tesviye ve stabilize
yollara sahip ünitelerin nüfusu ve sayısı gibi çok sayıda değişkenin
kullanıldığı bir dağıtım yöntemiyle belirlenmektedir; bu çerçevede KÖYDES
ödenekleri dağıtılmaktadır. 
Yapı
Kayıt Belgesi hakkında imar barışını düzenleyen geçici 16’ncı maddeye göre,
Yapı Kayıt Belgesi alındıktan sonra tapuda yapılacak işlemler, bütün maliklerin
muvafakatiyle ve imar planına göre terk edilmesi gereken alanların terk
edilmesinden sonra yapılabilir. Tapudaki işlemler, Yapı Kayıt Belgesi’yle
birlikte maliklerin LİHKAB bürolarına veya proje bürolarına müracaat ederek
yapının fiilî durumunu gösteren projeyi çizdirmeleri suretiyle yapılabilir. Yapı
Kayıt Belgesi ile yapının fiilî durumuna ilişkin proje arasında uyumsuzluk
varsa LİHKAB büroları veya proje büroları, Yapı Kayıt Belgesi’nin
güncellenmesini yapı sahiplerinden ister. 
BAKİ
ŞİMŞEK (Mersin) – Sorumun cevabı bu değil Sayın Bakan. 
ÇEVRE
VE ŞEHİRCİLİK BAKANI MURAT KURUM – “2003-2019 yılları arasında özellikle
ulaştırma sektörleri başta olmak üzere, eğitim alanları, derslik, yurt, sağlık
ve sulama alanları başta olmak üzere ne tür yatırımlar yapılmıştır?” 2003-2019
yılları arasında kara yolları sektöründe 468,9 milyar liralık yatırım
yapılmıştır. 2003 yılı Ocak ayında bölünmüş yol ağı 6.100 kilometre iken, 2019
yılı Kasım ayı itibarıyla 27.123 kilometreye çıkmıştır. Bölünmüş yollarla
yıllık 11,4 milyar TL iş gücü tasarrufu, 6,8 milyar TL de akaryakıt tasarrufu
olmak üzere, tam 18,1 milyar TL tasarruf sağlanmıştır. 
2003-2019
yılları arasında demir sektöründe 137,5 milyar TL’lik yatırım yapılmıştır.
Yine, söz konusu yatırımlar, 2019 yılı Ekim ayı itibarıyla yüksek hızlı hat
uzunluğu 1.213 kilometre, konvansiyonel hat uzunluğu 11.590 kilometre olmak
üzere, toplam demir yolu hat uzunluğu 12.803 kilometreye ulaşmıştır. 4
destinasyonda 13 ile ve ülke nüfusunun yüzde 42’sine yüksek hızlı trenle hizmet
verilmektedir. Yüksek hızlı trenlerle toplam 51,6 milyon yolcu taşınmıştır. Bu
çerçevede, 2003 yılında aktif havalimanı sayımız 26 iken 2019 yılında bu sayı
56’ya çıkarılmıştır; 2003 yılında hava yolunda toplam 34,4 milyon kişi seyahat
etmişken 2019 yılında 211 milyon yolcu bu hava yollarında seyahat etmiş ve 172
ülkeye ulaşmıştır. 
Yine,
2003 yılından bugüne yeni derslik sayımıza baktığınızda, ilköğretimde 24,
ortaöğretimde 30 olan derslik başına öğrenci sayısı 2018-2019 öğretim yılında
30’dan 20’ye düşürülmüştür. 2003 yılından bugüne kadar 315.884 adet yeni
derslik çalışması yapılmış ve bu sayılarla sınıftaki öğrenci sayıları
düşürülmüştür. 
2002
yılında 182 bin olan yurt kapasitesi 2019 yılında da 682.529’a ulaşacaktır. On
altı yılda 3.345 sağlık tesisi tamamlanmıştır. Bunların 2.231’i birinci
basamakta hizmet verirken 1.114’ü ikinci ve üçüncü basamakta hizmet veren
sağlık tesisleridir. İkinci ve üçüncü basamakta hizmet veren sağlık
tesislerinin 636’sı hastane, 378’i ek bina, 100’ü ağız ve diş sağlığı
merkezidir. 2020 yılında da 84 hastanenin hizmete açılması planlanmaktadır. Bu
kapsamda, 22.500 nitelikli yatak daha kazandırılması hedeflenmektedir. 
“2019
yılında nasıl bir büyüme bekliyorsunuz?” 2019 yılında Orta Vadeli Program’la
hedeflediğimiz 0,5 oranında pozitif bir büyüme bekliyoruz. Yüzde 5 büyüme hızı
ekonomimiz için yüksek bir büyüme hızı değildir. Örneğin, son beş yılda
ortalama büyüme hızımız 4,9’dur. 2020 yılında öngörülen toparlanmada finansal
koşullardaki iyileştirme ve enflasyondaki düşüşle birlikte risk primi ve
belirsizliklerde azalmanın yurt içi talebe vereceği destek belirleyici
olacaktır. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bakan.
ÇEVRE
VE ŞEHİRCİLİK BAKANI MURAT KURUM - Hem yurt içinde hem de ülkemiz faiz
oranlarındaki düşüşler ve düşüş eğilimlerinin devam etmesi, kur volatilitesinin
azalması, kredi imkânlarının artırılması büyümenin finansmanında önemli rol
oynayacaktır. Ayrıca, 2019 yılında düşük büyümenin yarattığı düşük baz etkisi
de büyümenin yüksek olmasında teknik anlamda rol alan bir faktör olarak
karşımıza çıkacaktır.
BAŞKAN
– Evet, 10’uncu maddeyi oylarınıza sunuyorum: Kabul edenler… Etmeyenler… Kabul
edilmiştir.
Birleşime
sekiz otuza kadar ara veriyorum. 
Kapanma Saati:19.58
BEŞİNCİ OTURUM
Açılma Saati: 20.33
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
-----0-----
BAŞKAN – Sayın
milletvekilleri, Türkiye Büyük Millet Meclisinin 37’nci Birleşiminin Beşinci
Oturumunu açıyorum. 
2020 Yılı
Merkezi Yönetim Bütçe Kanun Teklifi’nin görüşmelerine kaldığımız yerden devam
edeceğiz.
Komisyon
yerinde.
11’inci
maddeyi okutuyorum: 
Fonlara ilişkin işlemler
MADDE 11 - (1)
Türk Silahlı Kuvvetlerinin stratejik hedef planı ile Jandarma Genel Komutanlığı
ve Sahil Güvenlik Komutanlığının ihtiyaç planları uyarınca temini gerekli
modern silah, araç ve gereçler ile gerçekleştirilecek savunma ve NATO altyapı
yatırımları için yıl içinde yapılacak harcamalar; 7/11/1985 tarihli ve 3238
sayılı Kanunla kurulan Savunma Sanayii Destekleme Fonunun kaynakları, bu amaçla
bütçeye konulan ödenekler ve diğer ayni ve nakdî imkânlar birlikte
değerlendirilmek suretiyle Savunma Sanayii İcra Komitesince tespit edilecek
esaslar çerçevesinde karşılanır.
(2) Millî Savunma Bakanlığı, Jandarma Genel Komutanlığı ve Sahil
Güvenlik Komutanlığına bütçe ile tahsis edilen mevcut ödeneklerden birinci
fıkra hükümleri gereğince tespit edilecek tutarları; Emniyet Genel Müdürlüğüne
bütçe ile tahsis edilen mevcut ödeneklerden zırhlı araç, uçak ve helikopter,
insansız hava araçları (İHA), uçuş simülatörü, Elektronik Harp (HEWS) ve
Haberleşme ve Kent Güvenlik Yönetim Sistemleri (KGYS) projeleri ile istihbarat
ve güvenliğe yönelik alımlara ilişkin tutarları; Türkiye Hudut ve Sahiller
Sağlık Genel Müdürlüğüne bütçe ile tahsis edilen mevcut ödenekler ile bu Genel
Müdürlük bütçesine kaydedilen ödeneklerden motorbot alımına yönelik tutarları;
Orman Genel Müdürlüğüne bütçe ile tahsis edilen mevcut ödenekler ile bu Genel
Müdürlük bütçesine kaydedilen ödeneklerden Helikopter Alım Projesine ilişkin
tutarları; Enerji ve Tabii Kaynaklar Bakanlığı bütçesi ödeneklerinden petrol ve
doğalgaz boru hatları entegre güvenlik sistemi tedarikine ilişkin tutarları;
Afet ve Acil Durum Yönetimi Başkanlığına bütçe ile tahsis edilen mevcut
ödeneklerden Afet Sonrası Görüntü İşleme İstasyonu Kurulması Projesine ilişkin
tutarları; Türkiye Bilimsel ve Teknolojik Araştırma Kurumuna bütçe ile tahsis
edilen mevcut ödenekler ile bu Kurum bütçesine kaydedilen ödeneklerden yüksek
hızlı rüzgar tüneli yapımına yönelik tutarları; Sivil Havacılık Genel
Müdürlüğüne bütçe ile tahsis edilen ödenekler ile bu Genel Müdürlük bütçesine
kaydedilen ödeneklerden Özgün Helikopter Projesi Sertifikasyonu, Bölgesel Sivil
Uçak Projesi Sertifikasyonu ve diğer sertifikasyon faaliyetlerine dair projelere
ilişkin tutarları; ilgili hizmetleri gerçekleştirmek üzere Savunma Sanayii
Destekleme Fonuna ödemeye ilgisine göre; Millî Savunma Bakanı, İçişleri Bakanı,
Sağlık Bakanı, Tarım ve Orman Bakanı, Enerji ve Tabii Kaynaklar Bakanı, Sanayi
ve Teknoloji Bakanı veya Ulaştırma ve Altyapı Bakanı yetkilidir.
(3) Savunma Sanayii Destekleme Fonundan Hazineye yatırılacak tutarları
bir yandan genel bütçeye gelir, diğer yandan Millî Savunma Bakanlığı bütçesinin
ilgili tertiplerine ödenek kaydetmeye ve geçen yıllar ödenek bakiyelerini
devretmeye Cumhurbaşkanı yetkilidir.
(4) İlgili yıllar bütçe kanunları uyarınca, yürütülmesi öngörülen
projeler için Savunma Sanayii Destekleme Fonuna aktarılan tutarlardan
kullanılmayan kısımlar, Savunma Sanayii Destekleme Fonundan ilgili genel
bütçeli idarenin merkez muhasebe birimi hesabına; özel bütçeli idarelerde ise
muhasebe birimi hesabına yatırılır ve ilgili idarenin (B) işaretli cetveline
gelir kaydedilir. Gelir kaydedilen tutarlar karşılığını ilgili idare bütçesine
ödenek kaydetmeye genel bütçeli idarelerde Cumhurbaşkanı, özel bütçeli
idarelerde ise ilgili özel bütçeli idare yetkilidir. Millî Savunma Bakanlığı,
Jandarma Genel Komutanlığı ve Sahil Güvenlik Komutanlığı dışındaki idarelerde
ödenek kaydı, yılı yatırım programı ile ilişkilendirilerek yapılır.

BAŞKAN
– Gruplar adına ilk söz İYİ PARTİ Grubu adına Mersin Milletvekili Sayın Behiç
Çelik’in. 
Buyurun.
(İYİ PARTİ sıralarından alkışlar) 
Konuşmacılarımıza
tekrar hatırlatıyorum, ek süre vermiyorum. 
İYİ
PARTİ GRUBU ADINA BEHİÇ ÇELİK (Mersin) - Sayın Başkan, değerli milletvekilleri;
bütçenin 11’inci maddesi üzerinde İYİ PARTİ Grubu adına görüşümü arz etmek için
söz aldım. Genel Kurula saygılarımı sunuyorum. 
Konuya
girmeden önce, Doğu Türkistan dramına ben de dikkat çekmek istiyorum. Doğu
Türkistan, Uygur Türklüğünün ana vatanıdır. Uygurlar, Göktürk İmparatorluğu’nun
yıkılmasından sonra büyük bir devlet kurmuşlardır. Bu devlet yıkıldıktan sonra
güneye doğru göçerek bugünkü Tarım Havzası’na, Hotan, Urumçi, Yarkent, Aksu,
Balasagun yöresine yerleşmişlerdir. Karahanlılar Devleti, ilk Müslüman Türk
devleti kabul edilmektedir. Abdülkerim Satuk Buğra Han’dan başlayarak sonra
hanlıklarla devam eden süreç 1950’lere kadar gelip dayanmıştır. Mao’nun Kızıl
Ordusu tarafından ezilen Uygurlar, uzun bir esaret dönemine girdiler, bu
komünist dönemde totaliter uygulamaları yaşadılar. Buna rağmen kendi
topraklarında yüzde 95’e varan yoğunlukları söz konusu idi. Cüce Deng’ten
itibaren devlet komünist ama ekonomi kapitalist olarak uygulamaya geçilmişti.
İşte, bu dönemde bile Uygurlar yaşamlarını sürdürmeyi başarmışlardır ama
topraklarına yoğun bir şekilde Çinli yerleştirilmeye başlandı, Uygurların
kesafeti azalmaya başladı. Sonra, 2015’ten itibaren 35 milyona yaklaşan Uygur’a
peyderpey tutuklamalar başladı. Temerküz kampları kuruldu. Ölümler, tecavüzler,
işkenceler had safhada devam etmektedir. 
Değerli
arkadaşlar, Uygurlar “Boğuluyoruz.” diyor, “Boğuluyoruz.” Türkiye Cumhuriyeti
güçlü bir devlettir; tavrını koymalı ve sonuç almalıdır. Doğu Türkistan’ın son
Başbakanı, benim de gençliğimde yakından tanıdığım İsa Yusuf Alptekin Bey’i
rahmetle anıyorum; haklı davasının hepimiz takipçisi olmak zorundayız.
Değerli
arkadaşlar, bütçeye gelince, 11’inci madde kendi içinde 4 fıkradan ibarettir;
bunlar, genellikle Türk Silahlı Kuvvetlerinin stratejik hedef planı,
Jandarmanın ve Sahil Güvenliğin ihtiyaç planları doğrultusunda söz konusu silah
ve ihtiyaçlar, savunma ve NATO altyapı yatırımları için yapılacak harcamaların
Savunma Sanayii İcra Komitesince karşılanacağını amir hükümler içermektedir. 
(2)’nci
fıkra, Millî Savunma Bakanlığına, Jandarma Genel Komutanlığına ve Sahil
Güvenlik Komutanlığına tahsisli ödenekten belirlenen tutarları; Emniyet Genel
Müdürlüğüne ait ödenekten belirlenen tutarları; Türkiye Hudut Sahiller Sağlık
Genel Müdürlüğünden, Orman Genel Müdürlüğünden, Enerji ve Tabii Kaynaklar
Bakanlığından, Afet ve Acil Durum Yönetimi Başkanlığından, TÜBİTAK’tan, Sivil
Havacılık Genel Müdürlüğünden belirlenen tutarları Savunma Sanayii Destekleme
Fonu’na yatırmaya ilgili bakanları yetkilendiren hüküm içermektedir.
(3)’üncü
ve (4)’üncü fıkralar ise ödenek devri ve ödenek kaydıyla ilgili işlemleri,
Cumhurbaşkanına yetki vermek suretiyle düzenlemiştir ancak özel bütçeli idareye
ait yetkiler de ilgili kurumun amirine aittir. 
Değerli
arkadaşlar, malumlarınız olduğu üzere, söz konusu kanunun amacı, modern savunma
sanayisinin geliştirilmesi ve Türk Silahlı Kuvvetlerinin modernizasyonunun
sağlanması olarak belirlenmiştir. Bu kanunla kurulan SSDF yani Savunma Sanayii
Destekleme Fonu, otuz yıldır bu amaçlar doğrultusunda faaliyetlerini
yürütmektedir. Böylece ülkenin savunma sanayisinin geliştirilmesinde de bu Fon
önemli rol oynamıştır. Bugün sıklıkla ve gururla AKP’nin bahsettiği millî silah
araç ve gereçlerinin üretilmesi bu Fon sayesinde mümkün olmuştur ancak bugün
geldiğimiz noktada Türkiye’ye yönelik tehditlerin zirveye ulaştığı, Türkiye’nin
savunma hattını Kafkasya’dan Katar’a, Kıbrıs’tan Mısır ve Libya’ya,
Balkanlardan Kırım’a kadar genişlettiği şartlarda Savunma Sanayii Destekleme
Fonu’nun kaynaklarının yetersiz kalmasına dikkatinizi çekiyorum. Bu sebeple pek
çok projenin geciktirilmesi, yürütülen projelere ilişkin ise ödemelerin üretici
kuruluşları son derece zor duruma sokacak şekilde tehir edilmesi, iktidarın halka
anlattıklarının tamamen bir fiyasko olduğunu ifşa eder mahiyettedir. Savunma
Sanayii Destekleme Fonu kaynaklarının yeterli olması ve projelerin kaynak
tahsisindeki yetersizlikler sebebiyle geciktirilmemesi millî güvenliğimizin
tesisi açısından büyük önem arz etmektedir. 
Ancak
2020 Yılı Merkezi Yönetim Bütçe Kanun Teklifi’nin 11’inci maddesi (3)’üncü
fıkrasında yer alan Fon’dan hazineye, yine Fon’dan bütçeye olan hükümler
-(4)’üncü fıkrasında yer alan- ciddi ve özellikle izaha muhtaç hükümler olarak
karşımıza çıkmaktadır. Türkiye'de beka sorunu olduğunu, güvenlik tehdidi
bulunduğunu sürekli vurgulayan bu iktidar niçin böyle yapıyor; gerçekten
anlaşılması güç. Beka sorununun dile getirildiği bir ortamda Fon gelirlerinin
genel bütçeye gelir olarak transfer edilmesi doğal olarak yanlıştır ancak bugün
geldiğimiz noktada bütçe sıkıntıları gerekçesiyle Fon gelirlerinin bütçeye
aktarılması yine yanlıştır. Benzer şekilde Fon’a aktarılan tutarlardan
kullanılmayan kısımların ilgili genel bütçeli idareye aktarılması da yanlıştır,
bu da kabul edilemez çünkü söz konusu projeler yıllara sâri olarak
gerçekleştirilmekte ve yıl sonu itibarıyla kullanılmayan tutarın bir sonraki
yıla aktarılmasına ihtiyaç duyulmaktadır. Yıl içinde projenin bitmesi hâlinde
dahi kalan tutarın iade edilmesi yerine Fon’da tutulması yani Fon hesabına irat
kaydedilmesi daha mantıklı geliyor. Bugün geldiğimiz noktada, Savunma Sanayii
Başkanlığının projeler kapsamındaki ödemelerini gerçekleştiremeyecek noktaya
geldiği dikkate alınarak günü kurtarmaya yönelik bir anlayışla Fon gelirlerini
bütçeye aktaran yaklaşımına son verilmelidir. Böylece, başta Doğu Akdeniz ve
Kuzey Suriye olmak üzere, yakın bölgemizde Türk millî politikalarını
destekleyecek ve çıkarlarını koruyacak şekilde Türk Silahlı Kuvvetlerinin ve
güvenlik güçlerimizin modern silah araç ve gereçleriyle teçhiz edilebilmesi
için Fon’a ilave kaynak sağlayacak alternatif tedbirlerin süratle uygulamaya
konulması millî güvenliğimiz açısından önem arz etmektedir.
Değerli
arkadaşlar, devlet yönetimi oldukça zafiyet içerisindedir. AKP iktidarı bunun
müsebbibidir. Bütçe kavramının içi boşaltılmıştır. Devlette modern yönetim
tekniklerinin terk edildiğini, bütçeninse tek adamın hesap cüzdanı hâline
dönüştüğünü görüyoruz. Hiçbir şey tutarlı değildir artık. Virane olmuş ülkenin
üretebileceği bir sağlam değer de maalesef kalmamıştır, kalmışsa bile
yozlaşmıştır. Ne millî savunmadan ne ulusal güvenlikten ne de dış politikadan
bahsedebiliriz. Bugün tıpkı beş yüz yıl önce İbni Haldun’un bedevi-hadari
ikileminin günümüzdeki tezahürü olan bir medeniyet işgaliyle karşı karşıya
olduğumuz açıktır. Ama on yedi yılda hâlâ devlet nedir, cumhuriyet nedir; Türk
milleti kimdir ve hasımları kimlerdir, dostları kimlerdir, Atatürk’ün öneminin
anlamı nedir; bu sorularımızı cevaplayamayan bir ekibin Türkiye Cumhuriyeti’ni
yönetmeye hakkının olmaması gerekir. “Millet oy veriyor.” diyorlar. Millet
bunlara yetki verirken iyi icraatlar yapması için oy vermiştir, yıkım projeleri
için oy vermemiştir. 
Diğer
taraftan, ayrıca Türk Silahlı Kuvvetlerine ve güvenlik güçlerine yönelik
operasyonlar zihnimizden asla çıkmayacaktır.
Değerli
milletvekilleri, İbni Haldun’un “Bedevi tezi”nin bugünkü görünümü; biz bunları
biliyor ve tanıyoruz. Suriye’de düştüğümüz çukur bu iktidarın eseridir. 2011
yılından itibaren kışkırtılan terör nedeniyle Suriye çözümsüzlüğe savrulmuştur,
bundan çıkış yolları iktidar tarafından izah edilmelidir. 
Dolayısıyla
sosyal politika içeren bir bütçe yapılması gerekirdi; bu yapılmamış. Dar
gelirliler ve yoksullar ezilmektedir; enflasyon, devalüasyon ve daralmayla iç
içeyiz. 
Aslında
bütçeden başka denetimsiz bütçe dışı kaynaklar da var. Varlık Fonu damadın
elindedir, bankalar keyfî yönetilmektedir, Merkez Bankası özel kaynakları
tüketilmiştir ve dolasıyla bu bütçe, bir israf bütçesi olarak karşımıza
çıkıyor. 
Sözlerime
son verirken demokrasiye dönme konusundaki umudumuzu yineliyor, bütçenin
hayırlı olmasını diliyorum. 
Saygılarımla.
(İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına İstanbul Milletvekili Sayın Hayati
Arkaz.
Buyurun.
(MHP sıralarından alkışlar)
MHP
GRUBU ADINA HAYATİ ARKAZ (İstanbul) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi görüşmelerinin 11’inci maddesi
üzerine Milliyetçi Hareket Partisi Grubu adına söz almış bulunuyorum. Bu
vesileyle Genel Kurulu ve büyük Türk milletini saygılarımla selamlıyorum.
Değerli
milletvekilleri, 2023, 2053, 2071 hedefleri Türk devletinin süper güç olma
yolunda ortaya koyduğu Kızılelma’dır. Orta Asya’dan Malazgirt’e, Malazgirt’ten
Söğüt’e, Söğüt’ten Bursa’ya, Bursa’dan Çanakkale Bolayır’a, Bolayır’dan
Edirne’ye, Edirne’den 29 Mayıs 1453 İstanbul’a, İstanbul’dan Viyana’ya
tarihçilerin “Çılgın Türkler” dediği büyük Türk milletiyiz. 82 milyon genç ve
dinamik nüfusu, 783.500 kilometrekare yüz ölçümü, altmış yedi yıllık NATO
üyesi, 620 bin civarı Türk Silahlı Kuvvetleri, 207 üniversitesi ve dünyanın ilk
10’unu zorlayan ekonomisiyle, başkenti Ankara olan Türkiye Cumhuriyeti
devletiyiz. Balkanlarda Tuna boyundaki insanlardan kimlerle karşılaştıysak
diyorlar ki: “Bizim ikinci vatanımız, ikinci ülkemiz Türkiye.” Kamerun’un
kuzeyinden Karadeniz’in doğusu, batısı, kuzeyi, güneyine kadar; Hazar
Denizi’nin dört tarafında kiminle karşılaşsak aynı şeyi söylüyorlar. Yani
Türkiye bölgenin süper gücü ve umudu. 
Aralığın
ilk haftasında, Çin’de bir otomobil fuarı oldu. Bu fuarda en çok ilgiyi Türkiye
ve Almanya gördü. Bu bizim için çok önemlidir. Çin’deki otomobil fuarından
bahsediyorum. Yakın tarihte Asya’yla ticaret hacmimiz 6,5 milyar dolardı, şu
andaki ticaret hacmimiz ise 65 milyar dolar arkadaşlar. Bizim, Türkiye'nin
artık Avrupa’ya ihtiyacı yok, Avrupa’nın bize ihtiyacı var. Türk iş adamları,
Avrupa’nın her tarafında iş üretmekte, istihdam yaratmaktadır. Rusya’da
binlerce iş adamımız var. Rusya’nın yollarını, köprülerini, statlarını,
hastanelerini, her türlü imarını Türk iş adamları yapıyor. Ayrıca, Türk
Cumhuriyetlerinde yani Hazar Denizi’nin etrafındaki Türk Cumhuriyetlerimizde de
Türk iş adamları çok etkili.
Değerli
milletvekilleri, 15 Temmuz 2016 yılında Türkiye'de büyük bir kalkışma oldu.
Türkiye Cumhuriyeti devleti yıkılmak, Türk milleti bölünmek istendi. O gün, o
gece Türk milliyetçilerin lideri, lider Devlet Bahçeli Bey “Türkiye Cumhuriyeti
devletinin, milletinin ve Hükûmetinin yanındayız.” dedi. 15 Temmuzda esas olan
Ankara’ydı. Yani Ankara’yı ele geçirselerdi, isteklerine ulaşacaklardı; dikkat
edin, Gazi Meclis bombalandı. Ben bu vesileyle şu an Mecliste olan ya da
olmayan tüm milletvekili arkadaşlarıma, hepsine o günkü dirençlerinden dolayı
teşekkür ediyorum Türk milletinin adına.
Ayrıca,
biz Milliyetçi Hareket Partisi olarak Türk milletinin hamurunda, acısında ve
mayasında, her şeyinde varız. 
Cumhur
İttifakı, demin anlattım, 15 Temmuzdan itibaren, o gece Devlet Bey’in verdiği
mesajla kurulmuştur. Cumhur İttifakı’yla teröristlerle müzakere bitmiştir,
mücadele başlamıştır. 
PKK’nın
ve FETÖ’nün hedefi, büyük Ermenistan ve Suriye’nin kuzeyinde bir terör devleti
kurmaktır. Bu terör devleti hayali -son yüz yıldır- Churchill’in de hayaliydi,
yüz yıl önce Churchill diyor ki: “Suriye’nin kuzeyinde bir devlet kurarak
Araplar ile Türklerin arasına girmemiz lazım, uydu bir devlet kurmamız lazım.”
Yüz yıldır uğraşıyorlar ama hedeflerine ulaşamadılar, buna izin vermemiz mümkün
değil, izin veremeyiz. 
“Hendek
terörü” dedim, bu konuda şunu söyleyeyim: Bu hendek teröründe teröristler bir
zamanlar o kadar şımardı ki Türkiye Cumhuriyeti devletine kafa tutar hâle
geldi. Bu konuda Yüce Atatürk’ün, Büyük Atatürk’ün bir sözü aklıma geliyor,
diyor ki: “Her şeyi affederim ama devlete kafa tutanı affetmem.” Bu hendek
teröründe ne oldu o teröristler? Devletimizin kararlılığıyla, ciddi
mücadelesiyle kazdıkları hendeklere gömüldüler. Devlete kafa tutanın kafası
kırılır. (MHP ve AK PARTİ sıralarından alkışlar) 
Doğu
illerimizde şu anda çok büyük bir huzur ve güvenlik var. Mardin, Diyarbakır,
Van kültür turizminin merkezi olmuş. Bunu şuradan anlıyoruz: PKK terör örgütü
ve diğer terör örgütleri artık yurt içinde bitmiştir, yurt dışında da can
çekişiyorlar. PKK’nın siyasi kanadının fazla öfkeli ve asabi olmasından
anlıyoruz bunu. Zeytin Dalı, Fırat Kalkanı, Barış Pınarı Harekâtlarıyla,
karşımıza ne kadar şer güçler çıktıysa hepsi yerle bir edilmiştir. Çanakkale’de
de öyle olmuştur. Ecdadımız Çanakkale’de ne yaptıysa biz de orada onu
yapacağız, bu böyle biline. 
Sayın
milletvekilleri, Barış Pınarı Operasyonu’na giden askerlere soruluyor, diyorlar
ki: “Kardeşim, nereye gidiyorsun?” Bir tanesi diyor ki: “Kızılelma’ya
gidiyoruz.” Bir diğeri diyor ki: “Düğüne gidiyoruz, bizi beklemeyin.” Çanakkale
ruhu yani Kuvayımilliye aynen devam ediyor.
DİRAYET
DİLAN TAŞDEMİR (Ağrı) – Hani savaş değildi? 
OLCAY
KILAVUZ (Mersin) – Savaş değil, operasyon.
BAKİ
ŞİMŞEK (Mersin) – Nasıl anlarsanız anlayın. 
HAYATİ
ARKAZ (Devamla) - Savaşı devletler yapar.
Yavuz
Sultan Selim ordusuna seferden önce soruyor: “Askerlerim, nereye gidiyoruz?
“Kızılelma’ya gidiyoruz.” diyorlar. Diyor ki “Kızılelma neresi?” “Nereyi
gösterirsen Kızılelma orası.” diyorlar. Türk milliyetçilerinin lideri nereyi gösterirse
biz de oraya gideriz. (MHP sıralarından alkışlar) 
Biz
bu memlekette bin yıldır bedel ödedik. Al bayrak kanla yazıldı. Eğer bu bedeli
başka biri ödeyebilecekse buyursun, gelsin. Bu bedel kolay kolay ödenmez. Türk
milletiyle, Türkiye Cumhuriyeti devletiyle ve Türk Silahlı Kuvvetleriyle
Allah’ın dışında hiç kimse baş edemez, bunu bütün dünya biliyor. 
Ben
şunu çok samimiyetle söylemek istiyorum: Türkiye Cumhuriyeti devleti olarak,
biz Türk milleti olarak bin yıldır Anadolu’da yaşıyoruz. Bin yıldır bizi bu
coğrafyadan sökmek istediler ama hiçbir güç bunu başaramadı. Eğer bunu hayal
eden bile olsa yani Anadolu’dan bizi çıkarmak isteyen veya Anadolu’da bir karış
toprağımıza bile göz diken varsa onu oraya gömeriz, haberi olsun. (MHP
sıralarından alkışlar) 
CEMAL
ENGİNYURT (Ordu) – Helal!
HAYATİ
ARKAZ (Devamla) - Renklerimiz, dilimiz, desenlerimiz, düşüncelerimiz hatta
siyasi görüşlerimiz farklı olabilir, farklı düşünebiliriz. İzmir’de bazı evlere
işaret konduğunu basında gördüm açık söyleyeyim, çok üzüldüm bununla ilgili, şunu
söylemek istiyorum: Eğer o doğruysa onu yapan kimse o haindir. O hainlerin
karşısına biz Milliyetçi Hareket Partisi olarak dimdik durmasını biliriz ve
hesap da sorarız, bu böyle biline. 
ABD
Senatosu bir karar aldı soykırımla ilgili, bunu şiddetle kınıyorum, kabul
etmiyoruz. ABD kendisine baksın; Arap dünyasında milyonlarca Müslüman’ın kanına
girdiler, önce onun hesabını versinler; Vietnam’ın hesabını versinler,
Afganistan’ın hesabını versinler, Kudüs’ün hesabını versinler. 
Sözlerimi
bitirirken şunu söylemek istiyorum… 
Başkanım
bugün ilave süre vermiyor.
BEDRİ
YAŞAR (Samsun) – Size verir efendim, size verir.
HAYATİ
ARKAZ (Devamla) – Türk bayrağı, Türk vatanı, Türk milleti, Türkiye Cumhuriyeti
devleti var olsun.
Genel
Kurulu saygıyla selamlıyorum. 
Teşekkür
ederim. (MHP ve AK PARTİ sıralarından alkışlar) 
BAŞKAN
– Halkların Demokratik Partisi Grubu adına Van Milletvekili Tayip Temel
konuşacak.
Buyurun.
(HDP sıralarından alkışlar) 
HDP
GRUBU ADINA TAYİP TEMEL (Van) – Sayın Başkan, değerli milletvekilleri; Genel
Kurulu saygıyla selamlıyorum.
Orta
Doğu’da âdeta üçüncü dünya savaşı yaşanıyor ve bundan etkilenen ülkelerin
başında Türkiye geliyor. Yaşanan savaş neticesinde Arap sahasındaki birçok ulus
devlet diktatörünün yıkıldığını, büyük Arap güçlerinin çeşitli biçimlerde
parçalandığını görüyoruz. Bu çerçevede, Irak ve Suriye ulus devlet sistemlerini
iyice darbeleyip zayıflattıkları, istendiği zaman gerektiği kadar parçalara
bölünecek bir konuma getirdikleri ortada. Şu gerçeği hiçbir zaman unutmamak
gerekir: Eğer halklar ve onların demokratik birlikteliği tarafından önlenmezse
küresel sermaye sisteminin Orta Doğu’yu daha çok parçalayacağı, daha derin
sömürmeye çalışacağı açıktır. Bu saldırıları boşa çıkarmanın yolu iktidarın
yaptığı gibi milliyetçiliği kışkırtmak değil, halkların birbiriyle ortak yaşam
ilkesini güçlendirmektir. Küresel sermayenin Rojava modeline düşmanlığının
esası da burada ortaya çıkıyor. 9 Ekim günü, halkın yüzde 80’inin karşı olduğu
ancak iktidar ve destekçilerinin aldığı kararla, halkların bir arada yaşadığı
Rojava’ya yönelik saldırının amacının Kürt düşmanlığı olmadığını anlatmaya
çalışıyor iktidar her fırsatta. Peşinen söylemeliyim ki Rojava’ya yönelik
saldırının sadece iktidarın marifetiyle olmadığını biliyoruz. Gerçek olan,
iktidar aklının böyle bir hamleye yönlendirilmesi, tahrik edilerek hatta
zorlanarak bu planın içine sokulmasıdır. 
METİN
GÜNDOĞDU (Ordu) – Suriye’nin bütünlüğü için yapıldı. 
TAYİP
TEMEL (Devamla) - Söz konusu saldırının Trump ve Putin yönetiminin ortak
planıyla gerçekleştiği, onların desteklediği, yürüttüğü açıktır. Bundan sonra
da benzer planların daha da geleceği, ardından yeni yeni planlara Türkiye’nin
dâhil edileceği de görülüyor. Sizin Kürt düşmanlığınızı bilen ve bunu kaşıyan
uluslararası güçler sizi Kürtlere karşı kışkırtırken emin olun ki yeni tuzaklar
kurmaya da çalışacaklar.
METİN
YAVUZ (Aydın) – Bizim Kürtlerle herhangi bir sorunumuz yok.
METİN
GÜNDOĞDU (Ordu) – Kürtlerle düşmanlığımız yok bizim.
TAYİP
TEMEL (Devamla) – Unutmayın, karşınızdaki güçler çıkar mücadelesi yürüten baskı
ve sömürü güçleridir; varlıkları hileye, baskıya ve katliama dayanmaktadır.
Oysa iktidar bu planın Kürt karşıtlığı özelliğine dayanarak kendisine bir
kahramanlık öyküsü yaratmaya ve ömrünü uzatmaya çalışıyor ancak ABD’nin
onaylandığı tasarılara dairse akıl yürütmekte zorlanıyor.
Değerli
arkadaşlar, ABD ve Rusya arasında bazı çıkar çelişkileri bulunsa da 17 ve 22
Ekim anlaşmaları gösterdi ki aslında Suriye’de olan bitenlerin çoğunda ABD ve
Rusya yönetimlerinin belli bir ittifak düzeyi var. Emperyalist güçlerin Arap
sahasında otuz yıldır yaptıkları müdahalelerin sonuçları ortadadır. Şimdi,
giderek müdahalenin yönünün diğer ülkelere kaydırıldığı, önümüzdeki süreçte
daha çok çatışmanın geliştirileceği görülüyor. 
Bu
kapsamda, AKP iktidarının 2016’dan bu yana kuzey ve doğu Suriye özerk bölgesine
dönük karşıtlığının adım adım geliştirilmesi ve desteklenmesinin ardında,
Türkiye'nin Orta Doğu’da kullanılmasının ve küresel sermayenin sisteminin
denetiminin altına alınmasının, daha fazla içine çekilmesinin yattığı açıktır.
Artık söz konusu çelişki ve çatışmalara Türkiye doğrudan dâhil edilmiştir. 
Değerli
milletvekilleri, sizleri şimdi yakın tarihe götürmek istiyorum. “Bu savaşa son
verip masaya oturalım. Türk yetkililerin durumu gözden geçirmeye ihtiyaçları
olduğuna inanıyoruz. Biz siyaset yapmak istiyoruz.” Bu cümleler nereden,
biliyor musunuz? Yakın Türkiye tarihinin en önemli günlerinden yani 19 Mart
1993’teki ilk çatışmasızlığın başlangıç sözlerini okudum size. Bu sözlerin üzerine
ne eklenebilir, bugün farklı ne söylenebilir? Hiçbir şey. 
Bakın,
size bir cümle daha okuyayım: “Bizim için onurlu barış ve demokratik siyaset
tarzı esastır. Kürtlere yer açmaya çalışıyorum. Gelin, Kürt sorununu çözelim…”
(HDP sıralarından alkışlar) 
VEDAT
DEMİRÖZ (İstanbul) – Kürt sorunu yoktur, PKK sorunu vardır. 
TAYİP
TEMEL (Devamla) – “Bir haftada çatışma durumunu, ihtimalini ortadan
kaldıracağım. Ben çözerim, kendime güveniyorum. Çözüm için hazırım ancak devlet
de devlet aklının gereğini yapmak zorunda.” 
METİN
GÜNDOĞDU (Ordu) – Devlet aklının gereğini yapıyor. 
ERDAL
AYDEMİR (Bingöl) – Parazit yapmayın, dinleyin. 
TAYİP
TEMEL (Devamla) - Yirmi altı yıl sonra aynı kişiden yani bugün, hukuk dışı bir
tecrit altında tutulan Sayın Öcalan’dan çözüm kararlılığını ifade eden
cümleleri tekrar duyuyoruz. Kürt sorunu, yıllardır siyaset aklında, devlet
aklında çözüm için bir muhatap arıyor ama maalesef bir muhatap bulamıyor. 
OLCAY
KILAVUZ (Mersin) – Bir cinayet şebekesinin başına “sayın” denilmez. 
TAYİP
TEMEL (Devamla) - Yirmi altı yıl geçmiş ama devlet aklı bir aşamayı katetmemiş.

OYA
ERONAT (Diyarbakır) – PKK Kürt mü bıraktı! 
TAYİP
TEMEL (Devamla) - Aynı yerdeyiz, aynı yerdeyiz. Yıllardır Kürt sorununa çözüm
bulmak için geliştirilen ateşkes, çatışmasızlık ve geri çekilme süreçlerine
komplo, darbe, OHAL ve tecritle cevap verenler kimler? 
OLCAY
KILAVUZ (Mersin) – Burası Türkiye Büyük Millet Meclisi, katile “sayın”
diyemezsin burada.
HAYATİ
ARKAZ (İstanbul) – “Sayın” diyemezsin Beyefendi, hop! 
METİN
GÜNDOĞDU (Ordu) – PKK’yı kimler yönetiyor?
TAYİP
TEMEL (Devamla) – Çatışma ortamının bitmesini istemeyen klikler kimler? 
METİN
GÜNDOĞDU (Ordu) – Mesele asla Kürt meselesi değil. PKK meselesi olduğunu ortaya
koyun, terör meselesi olduğunu ortaya koyun.
MAHMUT
TOĞRUL (Gaziantep) – Dinleyin bir, dinleyin, varsa sözünüz çıkarsınız…
TAYİP
TEMEL (Devamla) – Siyaset şayet savaş, yıkım ve felaket ise bu ülkeye yıkımı
getiren gerçekten kimler? Cevap çok basit aslında, cevap çok basit.
METİN
YAVUZ (Aydın) – Siz.
TAYİP
TEMEL (Devamla) - Barıştan korkanlar, savaş ve çatışmadan beslenenler.
OYA
ERONAT (Diyarbakır) – Siz, siz, siz…
METİN
YAVUZ (Aydın) – Terörden besleniyorsunuz.
TAYİP
TEMEL (Devamla) – Değerli milletvekilleri, Türkiye'nin yaşadığı çıkmaz yüz
yıldır aynıdır.
METİN
GÜNDOĞDU (Ordu) – Teröre “terör” dahi diyemiyorsunuz. 
TAYİP
TEMEL (Devamla) – Hâliyle diyoruz ki Kürt sorunu ve demokrasi sorunu çözülmeden
bu ülkede hiçbir sorun çözülemez.
METİN
GÜNDOĞDU (Ordu) – Kürt çocuklarını katledenlere “Bu çocukları katletti.”
diyemiyorsunuz.
TAYİP
TEMEL (Devamla) – Bu sorunu çözmeden darbe mekanizmalarından kurtulamazsınız.
Bu sorun orta yerde durdukça bir taşı yerinden kıpırdatamazsınız. Tercih
ettiğiniz tek şey çatışma siyaseti. Güvenlikçi siyasete sarıldıkça toplumun
güvenini kaybediyorsunuz.
METİN
GÜNDOĞDU (Ordu) – PKK meselesini bu ülke tekne kazır gibi kazıyıp Türkiye'nin
gündeminden atacak, endişe etme. Kürtlerle bu memlekette kimsenin problemi yok.
TAYİP
TEMEL (Devamla) – Toplumu zapturapt altına almak dışında bir çözüm öneriniz
yoktur. Kürt sorunuyla yüzleşmek yerine Somali’den girip Libya’dan çıkıyor,
Rusya’dan yol alıp Amerika kıtasına varıyor ve Kürtlerin kazanımlarını
engellemek için mesai yapıyorsunuz. (HDP sıralarından alkışlar) 
METİN
GÜNDOĞDU (Ordu) – PKK’yı kim kullanıyor? Maşa olarak PKK’yı kullanan dış güçler
değil mi, Amerika değil mi, Avrupa değil mi?
OYA
ERONAT (Diyarbakır) – Bu anneler niye oturuyor? Bu anneler niye oturuyor? 
TAYİP
TEMEL (Devamla) – Kürtlerin sorununu Kürtlerle konuşarak çözmeyi tercih etmiyorsunuz.
Altını çizerek söylüyorum: Evrensel hukuk ilkelerine uymayan yasalarınızla
hapislere doldurarak, yıkım yaparak Kürt sorununu çözemezsiniz. Kürtleri yüz
yıldır mahkûm ettiğiniz statüsüzlüğü sürdüremezsiniz artık. Kayyumla, tehditle,
baskınla, gözaltı ve tutuklamalarla sonuç alamazsınız. 
METİN
GÜNDOĞDU (Ordu) – Teröre bulaşmayacaksınız. 
OYA
ERONAT (Diyarbakır) – Bu anneler niye oturuyor? 
TAYİP
TEMEL (Devamla) – Cenazelerimize insanlık dışı, hukuk dışı uygulamalar reva
görülebilir, ölü bedenler anne ve babaların duasından mahrum bırakılabilir.
Fakat bunları yapanlar bu halka asla diz çöktüremeyecekler.
METİN
YAVUZ (Aydın) – Terörist cenazesinden bahsediyorsun.
OYA
ERONAT (Diyarbakır) – Siz çoktan PKK’ya diz çökmüşsünüz, PKK’ya diz
çökmüşsünüz.
TAYİP
TEMEL (Devamla) – Bizi dilsiz, siyasetsiz, kimliksiz, isimsiz bırakamazsınız. 
METİN
GÜNDOĞDU (Ordu) – Kimsenin öyle bir şey yaptığı yok. (HDP sıralarından
gürültüler)
MAHMUT
TOĞRUL (Gaziantep) – Sizin kime diz çöktüğünüzü de biliyoruz biz! 
OYA
ERONAT (Diyarbakır) – Ne diyorsun? Ne diyorsun?
TAYİP
TEMEL (Devamla) – Varlıklarını inkâr ettiğinizde boyun eğecek tek bir Kürt
bulamazsınız. Bu gerçek bizim icadımız değil, tarihin göstergesidir. 
Değerli
milletvekilleri, çizdiğim kara tablonun içinde bu ülkede umutsuzluğa yer yok
çünkü bütün saldırılara rağmen, engelleri aşan mücadelesiyle iktidarın uykusunu
kaçıran HDP var. (AK PARTİ sıralarından gürültüler)
METİN
YAVUZ (Aydın) – Sen nereden geldin? 
MAHMUT
TOĞRUL (Gaziantep) – Sayın Başkan, müdahale edin lütfen, böyle olmaz!
BAŞKAN
– Arkadaşlar, biraz sessiz lütfen. 
TAYİP
TEMEL (Devamla) – Operasyonlar, tutuklanmalar, tehditler, belediye gaspları,
bin bir türlü baskı, bu özgürlük ve demokrasi yürüyüşünü durduramaz. 
HASAN
ÇİLEZ (Amasya) – Bu metni kim yazdı da verdi sana? Nereden geldin sen?
BAŞKAN
– Sayın Akbaşoğlu, sisteme girdi, söz istedi, vereceğim şimdi. 
TAYİP
TEMEL (Devamla) – Partimize yönelik baskıların…
HASAN
ÇİLEZ (Amasya) – Bu metni kim verdi sana?
TAYİP
TEMEL (Devamla) – Senin boyun kadar kitap yazdım. (HDP sıralarından alkışlar)
HASAN
ÇİLEZ (Amasya) – Bravo sana bravo! Yazdığını bir de okusaydın!
TAYİP
TEMEL (Devamla) – Partimize yönelik baskıların yüzde 1’ini, bakın, net
söylüyorum, partimize yönelik baskıların yüzde 1’ini iktidar partisine uygulasalar…
MAHMUT
TOĞRUL (Gaziantep) – Sayın Başkan…
BAŞKAN
– Daha ne yapayım? 
Arkadaşlar,
lütfen…
HASAN
ÇİLEZ (Amasya) – Yazmışlar, vermişler.
BAŞKAN
– Hasan Bey…
TAYİP
TEMEL (Devamla) – …herhangi bir partiye o baskıların yüzde 1’ini uygulasalar… 
BAŞKAN
– Çok Hasan var, sadece “Hasan” dedim, “Çilez” demedim ama bak. 
TAYİP
TEMEL (Devamla) – …iki günde darmadağın olur. 
HASAN
ÇİLEZ (Amasya) – Vatan namına ne var? Millet namına ne var?
METİN
GÜNDOĞDU (Ordu) – Yazdığın kitaplar boşmuş, boş!
HASAN
ÇİLEZ (Amasya) – Bu yazdıklarını kim yazdı? 
TAYİP
TEMEL (Devamla) – Yapısı, bileşenleri ve politikalarıyla çok farklı, çok
renkli, çok sesliliği temsil eden HDP, tekçi rejimin öncelikli hedefidir ama
unutulan şu: HDP devrimci mücadele geçmişi, mirasıyla, zorbalığa karşı mücadele
bağışıklığı, gücü ve kudreti olan bir partidir. 
(Mikrofon
otomatik cihaz tarafından kapatıldı) 
TAYİP
TEMEL (Devamla) – HDP ve temsil ettiği siyaset olduğu müddetçe faşizm başarıya
ulaşamayacaktır. 
HASAN
ÇİLEZ (Amasya) – Sayın Başkanım, sataşma var şahsıma.
ERDAL
AYDEMİR (Bingöl) – Kalk! Kalk!
TAYİP
TEMEL (Devamla) – Bu ayrıştıran, kutuplaştıran dil terk edilmeli.
HASAN
ÇİLEZ (Amasya) – Sataşmadan söz istiyorum. Bana laf söyledi! 
TAYİP
TEMEL (Devamla) – Böyle grup olmaz! Böyle grup olmaz! (HDP sıralarından
alkışlar) 
BAŞKAN
– Hasan Bey, oturur musunuz yerinize lütfen. Bakın, Sayın Grup Başkan Vekiline
söz verdim. 
HASAN
ÇİLEZ (Amasya) – Sayın Başkanım, kayıtlara geçmesi için söylüyorum: Sayın hatip
kürsüde bana “Senin boyun kadar kitap yazdım.” dedi. (HDP sıralarından
gürültüler, sıra kapaklarına vurmalar) Yazdığı kitaplarda vatan namına, millet
namına, insanlık namına ne vardır; Allah aşkına, bir onu okusun burada,
anlatsın. (HDP sıralarından gürültüler, sıra kapaklarına vurmalar) Yine trampete
başladılar! 
BAŞKAN
– Sayın milletvekilleri… 
HASAN
ÇİLEZ (Amasya) – O kitaplarda vatan namına ne var, onu söylesin; millet namına
ne var, söylesin. (HDP sıralarından gürültüler, sıra kapaklarına vurmalar) 
MAHMUT
TOĞRUL (Gaziantep) – Ne diyorsun sen be! 
HASAN
ÇİLEZ (Amasya) – Ya, size söylemiyorum, hatibe söylüyorum; muhatabım
değilsiniz, muhatabım değilsiniz! O kitaplarda vatan namına ne var, onu
soruyorum hatibe! (HDP sıralarından gürültüler, sıra kapaklarına vurmalar)
BAŞKAN
– Arkadaşlar, masalar milletin malıdır, lütfen… 
BÜLENT
TURAN (Çanakkale) – Yakın isterseniz, yetmedi bunu yapmanız! 
(AK
PARTİ ve HDP sıraları arasında karşılıklı laf atmalar)
BAŞKAN
– Sayın Akbaşoğlu, buyurun. 
Arkadaşlar,
bakın, bir Grup Başkan Vekiline söz verdim, lütfen… 
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; biraz evvel
konuşan hatibin gerçek dışı beyanlarının hiçbirini kabul etmiyoruz ve
reddediyoruz. 
(AK
PARTİ ve HDP milletvekillerinin birbirlerinin üzerine yürümeleri, gürültüler) 
BAŞKAN
– Değerli milletvekilleri, herkes yerine otursun. 
Birleşime
on dakika ara veriyorum. 
Kapanma Saati: 21.09
ALTINCI OTURUM
Açılma Saati: 21.19
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Altıncı Oturumunu açıyorum. 
2020
Yılı Merkezi Yönetim Bütçe Kanun Teklifi’nin görüşmelerine kaldığımız yerden
devam edeceğiz.
Komisyon
yerinde.
Sayın
Akbaşoğlu, size söz vereceğim ama değerli milletvekilleri, dün zaten gece üç
çeyreğe kadar buradaydınız, yorgunsunuz. Ben bir an önce bitirelim diye
uğraşıyorum. Eğer yerimizden laf atmalarla bu işi devam ettirirsek gene saat
ikiyi, üçü buluruz. Zaten Sayın Akbaşoğlu da söz istemişti, ben Sayın Grup
Başkan Vekiline söz verecektim. O, gereken cevabı verir. 
Buyurun
Sayın Akbaşoğlu.
IV.- AÇIKLAMALAR (Devam)
22.- Çankırı Milletvekili Muhammet Emin Akbaşoğlu’nun, Van Milletvekili
Tayip Temel’in 129 sıra sayılı 2020 Yılı Bütçe Kanun Teklifi’nin 11’inci
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, biraz evvel HDP adına konuşan milletvekilinin kullandığı dil,
üslup asla kabul edilemez. Ayrıştırıcı, etnik bir dil üzerinden, Kürtlere
düşmanlık yapıldığıyla ilgili gerçek dışı beyanlarda bulunuldu. Türkiye
yönetimi, iktidarı, AK PARTİ, Kürtlerin düşmanı değil dostudur ancak terörün de
sonuna kadar karşısındadır; bunun böyle bilinmesi gerekir. Türkiye, Amerika ve
Rusya’ya rağmen operasyonları, Barış Pınarı Operasyonu’nu gerçekleştirmiştir.
PKK ve PYD emperyalistlerin uşağı ve maşasıdır. (HDP sıralarından gürültüler)
Binlerce tır, silah PKK ve PYD’ye, Kürtlere, Türklere, Araplara yöneltilmesi
için emperyalistler tarafından verilmektedir. (HDP sıralarından gürültüler) 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Biz hem o emperyalistlere hem de onların uşaklarına
-ister PKK olsun ister PYD olsun ister DAEŞ olsun hepsine birden- gerekli dersi
verdik, veriyoruz ve mutlaka vereceğiz; bunun böyle bilinmesini istiyorum. (HDP
sıralarından gürültüler)
Sağ
olun. 
BAŞKAN
– Teşekkür ediyorum. 
MUHAMMED
LEVENT BÜLBÜL (Sakarya) – Başkanım...
BAŞKAN
– Buyurun. 
23.- Sakarya Milletvekili Muhammed Levent Bülbül’ün, Van Milletvekili
Tayip Temel’in 129 sıra sayılı 2020 Yılı Bütçe Kanun Teklifi’nin 11’inci
maddesi üzerinde HDP Grubu adına yaptığı konuşmasının bölücü, ayrıştırıca ve
ötekileştirici olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; biz de en son
konuşan HDP’li hatibin konuşmasını son derece bölücü, ayrıştırıcı ve
ötekileştirici bir konuşma olarak değerlendiriyoruz. Türkiye’de bu noktada bir
kardeşlik, efendime söyleyeyim, hukuk, adalet, demokrasi gibi birtakım
taleplerin bu şekilde, bu anlayış tarafından dile getirilmesi son derece
acıdır. Yani şehirleri cephanelik hâline getiren, kundaktaki bebekleri
katletmekten en ufak hicap duymayan, bunları çok büyük bir rahatlıkla yapan, el
yapımı patlayıcılarla, Türk-Kürt ayrımı gözetmeksizin o patlayıcıları
memleketin, şehirlerin en kalabalık yerlerinde patlatmak suretiyle
insanlarımızın katline sebep olan terör örgütüne karşı ve bu ölümlere, bu
katledilişlere karşı hiçbir ses çıkarmadan, bu tarz taleplerle, çok insancıl,
efendime söyleyeyim, sevgi, birlik, kardeşlik mesajlarının verilmesi birbiriyle
bağdaşır hususlar değildir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – Bu ahlaki ve vicdani problemi çözemeden bizim bu
memlekette mesafe katetmemiz mümkün olmayacak. Asıl burada problem var. Yani
teröre “terör” deyip ve ona karşı gereken tavrı takınıp, Türkiye’de silahlı
mücadeleyle hiçbir yere varılamayacağını kabul edip arkasından Türkiye’de
birtakım şeyleri ifade ederseniz insanlar size “Ne diyorsunuz?” diye bir kulak
kabartır, dediğiniz “Acaba doğru mu, yanlış mı?” diye bir değerlendirme yapar
ama “Silah elimin arkasında, bu elimle de karşımdakinin elini sıkmaya
çalışıyorum.” Bu samimiyetsizliğe kimse geçit veremez. Türk devleti, Türk
milleti bu durumun farkındadır. Bu noktada, geçmişten bugüne kadar
söylediğimiz, ifade ettiğimiz hususları tekrar ediyoruz ve bu konuşmayı
kesinlikle ve kesinlikle reddediyoruz. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Sayın
Oluç…
24.- İstanbul Milletvekili Hakkı Saruhan Oluç’un, Van Milletvekili Tayip
Temel’in 129 sıra sayılı 2020 Yılı Bütçe Kanun Teklifi’nin 11’inci maddesi
üzerinde HDP Grubu adına yaptığı konuşmasında siyasi analiz yaptığına, hukuk,
adalet, insan hakları, demokrasi ve barış kavramlarına sahip çıkmaya devam
edeceklerine ilişkin açıklaması
HAKKI
SARUHAN OLUÇ (İstanbul) – Teşekkür ederim.
Sayın
Başkan, sayın vekiller; iki üç noktaya kısaca değinmek istiyorum. Birincisi:
Güncel bir şey yaşıyoruz bir taraftan; işte, kuzeydoğu Suriye meselesi ve
Suriye’de kaç yıldır yaşanan iç savaş vesaire. Şimdi, tarihin şu anını
yaşadığımız için, elbette ki birçok tartışmalı konu var.
Amerika
ile Rusya’dan -ki büyük küresel güçlerdir- Orta Doğu’da çok uzun yıllardır
çalışma yapan, kendi çıkarları doğrultusunda çeşitli ülkelerin politikalarını
doğrudan etkileyen, ortalığı karıştıran, Orta Doğu’da kendi çıkarları
doğrultusunda, halkların birbirine düşürülmesi konusunda çok mahir olan
güçlerden söz ediyoruz. Dolayısıyla, hatibimizin analizi siyasi bir analizdir.
Bizim hatibimizin de ifade ettiği, söylediği şey şudur: “Amerika ile Rusya’nın
kurmuş olduğu bir planın, bir tuzağın parçası olundu, bunun dikkate alınması
gerektiği konusu.”
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
HAKKI
SARUHAN OLUÇ (İstanbul) – Bu bir analiz. Buna katılmayabilirsiniz ama bunun
için bağırıp çağırmaya gerek yok. Tarih, önümüzdeki dönem, önümüzde
yaşayacağımız birkaç yıl, belki birkaç yıla bile kalmaz, bunun böyle olup
olmadığını bize gösterir. Dolayısıyla bunun siyasi bir analiz olduğunu
söyleyeyim, onu kapatayım. 
İkincisi:
Yani beğenmiyor olabilirsiniz fakat biz “hukuk” “adalet” “insan hakları”
“demokrasi” “barış” gibi kavramlara inatla sahip çıkmaya devam edeceğiz. Kim ne
derse desin, bu konuda bir şüphemiz hiçbir zaman olmayacak. Şimdi, bir sorun
yaşanıyor, bu sorunu tartışmaya devam edeceğiz elbette ki çünkü tarihsel bir
sorunumuz aynı zamanda. Bu sorunu tartışırken çözüm yolları ararken birtakım
kavramların arkasına sığınarak, o kavramları tekrar ederek herhangi bir çözüm
bulunamadığı kırk yılı aşkın bir zamandır karşımızda duruyor. 
(Mikrofon
otomatik cihaz tarafından kapatıldı) 
BAŞKAN
– Sayın Oluç, son cümlenizi alayım.
HAKKI
SARUHAN OLUÇ (İstanbul) – Toparlıyorum efendim.
Yani
bir diyaloğun, bir müzakerenin, karşılıklı konuşmanın, konuşarak bir sorunu
çözmenin yollarını hep beraber bulmamız gerekiyor. Bu bir kere 2014-2015
yıllarında denendi, bir mesafe katedildi, Dolmabahçe mutabakatına kadar gelindi
ama sonuç alınamadı. Bunu denemekten asla vazgeçmemek gerekiyor. Bizim
hatibimizin de partimizin de söylediği esas itibarıyla budur.
Teşekkür
ediyorum.
MUHAMMED
LEVENT BÜLBÜL (Sakarya) – Sayın Başkan, bir cümle, tutanağa geçsin. İsterseniz
sesimizi açalım, bir cümle sarf edeceğim efendim.
BAŞKAN
– Evet, buyurun Sayın Bülbül.
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Grup Başkan Vekilinin ifade ettiği husus yani hatibin konuşmasının mealini
yaptı kendisi. Yani Amerika ve Rusya’nın birlikte olduğu bir planın parçası
olmaktan bahsetti. Bugün aynı minvalde yapılan açıklama, bu açıklamayı doğrulayacak
bir beyan da teröristbaşı, PYD’nin lideri, YPG’nin lideri Ferhat Abdi Şahin
tarafından bugün dünya basınında yer almıştır. “Foreign Policy”de, Amerikan
dergisinde daha yeni şu an ifade edilmiş hususlardır. Bunlarla aynı şekilde bir
ağız birliğinin olması da çok dikkat çekicidir, tutanaklara geçmesi için ifade
ettim.
Teşekkür
ederim.
HAKKI
SARUHAN OLUÇ (İstanbul) – Yani çok açık sataşma var.
BAŞKAN
– Evet, Sayın Oluç, buyurun.
25.- İstanbul Milletvekili Hakkı Saruhan Oluç’un, Sakarya Milletvekili
Muhammed Levent Bülbül’ün yerinden sarf ettiği bazı ifadelerine ilişkin
açıklaması
HAKKI
SARUHAN OLUÇ (İstanbul) – Şimdi, siyaset yapıyoruz, farklı coğrafyalarda farklı
analizler de aynı analizler de yapılabilir. Dolayısıyla birisi…
MUHAMMED
LEVENT BÜLBÜL (Sakarya) – Dikkat çekici olduğunu söyledim.
HAKKI
SARUHAN OLUÇ (İstanbul) – Efendim, o şimdi çıkıp dese “Allah bir.” diye, siz
ona itiraz mı edeceksiniz?
MUHAMMED
LEVENT BÜLBÜL (Sakarya) – Keşke Allah bir dese, demiyor.
HAKKI
SARUHAN OLUÇ (İstanbul) – Der yani, der. 
Şimdi,
dolayısıyla bu meseleyi bu tür benzetmelerle çözmek mümkün değil. Mesela Trump
bir şey söylüyor diyelim, Türkiye’de “Çok güzel söyledi.” diye alkışlıyor
herkes. Ertesi gün Putin bir şey söylüyor, o da “Çok güzel söyledi.” oluyor,
alkışlanıyor. Bunlar yaşanıyor, bizzat hepimiz hep birlikte bunu yaşıyoruz
bugün Türkiye’de.
MUHAMMED
LEVENT BÜLBÜL – (Sakarya) – Rahatsız olmanıza gerek yok.
HAKKI
SARUHAN OLUÇ (İstanbul) – Şimdi, Orta Doğu’da şuna dikkat etmemiz gerekiyor:
Orta Doğu’da Amerika ve Rusya’nın içinde olmadığı herhangi bir planı hiçbir
devlet gerçekleştiremez, bu kadar net de bunu söyleyeyim. Bunu tarih bilinci
bana öğretti. Her zaman Orta Doğu’da Amerika ve Rusya bütün planların içinde
vardır, bu kadar da açık.
MUHAMMET
EMİN AKBAŞOĞLU (Çankırı) – Sayın Başkanım, bir konuya açıklık getirilmesi
gerekiyor.
BAŞKAN
– Sayın Akbaşoğlu, buyurun.
26.- Çankırı Milletvekili Muhammet Emin Akbaşoğlu’nun, birtakım güçlerin
ve odakların Orta Doğu’nun yeniden şekillenmesiyle ilgili haritalar çizmek istediğine
ilişkin açıklaması
MUHAMMET
EMİN AKBAŞOĞLU (Çankırı) – Çok sağ olun, teşekkür ederim Sayın Başkanım.
Değerli
milletvekilleri, bir şeye katılıyorum; gerçekten, birtakım güçler, birtakım
odaklar Orta Doğu’nun yeniden şekillenmesiyle ilgili birtakım haritalar çizmek,
devletçikler oluşturmak istiyorlar vekâlet savaşlarıyla, terör örgütleriyle,
maşalarla. İşte o iradeye karşı Türkiye, kendi göbeğini kendi kesmek suretiyle,
Amerika’nın Suriye Özel Temsilcisi Jeffrey’nin ifadesiyle de “Biz Erdoğan’a ‘Girme.’
dedik ancak bize rağmen girdi.” sözünü Dışişleri Komisyonunda kendisi beyan
etmiştir, en güzel cevabı o vermiştir.
Teşekkür
ederim, sağ olun.
BAŞKAN
– Teşekkür ederim.
Değerli
milletvekilleri, bir konuda daha ricam olacak, Genel Kurula söylüyorum: Birbirinizi
protesto ederken lütfen şu çekmeceleri açıp kapayarak vurmayalım, ellerinizi
masanın üzerine vurun yeter. (HDP sıralarından gürültüler) 
BAŞKAN
– Teşekkür ediyorum.
AYŞE
ACAR BAŞARAN (Batman) – Bizim de ricamız var, lütfen tarafsız ve bağımsız olun
Başkan.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Cumhuriyet Halk Partisi Grubu adına Sayın Gamze Akkuş İlgezdi, İstanbul
Milletvekili.
CHP
GRUBU ADINA GAMZE AKKUŞ İLGEZDİ (İstanbul) – Sayın Başkan, 2020 bütçesi
üzerinde söz aldım. Yüce Meclisi saygıyla selamlıyorum.
Anadolu’da
bir baba-oğul hikâyesi anlatılır: Sefalet içinde büyüyen bir evlat daha fazla
dayanamaz “Yoksulluk kaç gün sürer baba?” der, babası “Kırk gün sürer.” diye cevap
verir, çocuk umutlanır “Kırk günün sonunda zengin olur muyuz baba?” der, baba
sessizce boynunu eğer “Yok oğul, alışırız.” der. İşte görüştüğümüz bu bütçeler,
insanlar yoksulluğa alıştırılmasın, çocuklar ele güne muhtaç olmasın, sosyal
adalet sağlansın diyerek hazırlanan siyasi metinlerdir. Ancak iktidar tam
tersini yapmaktadır. On yedi yıldır garip gurebaya, fakir fukaraya hep umut
satıldı, hayal tacirliği yapıldı. Yoksulluğu yenmek bir yana, yardım edilmiş
yoksulluklar yaratıldı. İnsanlar, sefalete, felakete alıştırıldı. Artık deniz
bitti, satacak umut, kandırılacak halk, özelleştirecek fabrika ve elden
çıkarılacak liman kalmadı. 2020 bütçesi, dibe vuran Türkiye ekonomisinin
aynasıdır.
Amacınızı
biliyoruz, biat eden ve razı olan bir toplum istediniz. Böyle bir toplumu da
ancak fakirlik ve fukaralıkla inşa edebilirdiniz. Çünkü fakirlik ve açlık, önce
yürekleri çökertir, çaresiz kalan ruhlar körelir, insanlar köleleşir.
Yaşananlar fıtrat, çaresizlik de kader olur. Neticede, bu sömürü düzenine
itiraz gücü kalmayan, size biat eder. İşte, bu anlayışla on yıl boyunca toplum
mühendisliği yaptınız. Gelinen noktada, bitmiş, çaresizlikten kıvranan ve
intiharı çözüm olarak gören bir toplum yarattınız. Oysa çok değil, on gün önce
burada pembe bir tablo çizmiştiniz. “Denge” dediniz, “disiplin” dediniz,
“değişim” dediniz, “sürdürülebilir ekonomiyle adaletli paylaşım” dediniz.
Bakın, evrensel bir kuraldır: Herkesi bir defa, bazılarını her zaman ama
herkesi her zaman kandıramazsınız. 
Kabul
edin ki yaşadığımız ekonomik krizin temelinde tam da şiddetli bir demokrasi
bunalımı vardır. Halka hesap vermeyen, hukukun üstünlüğünü gözetmeyen, güçler
ayrılığını reddeden tek adam rejimi vardır. Demokratik meşruiyet sorununu
çözmeden bu bütçenin sorunlarının çözülmesi hayaldir, insanları kandırmaktır.
Çünkü demokrasinin olmadığı yerde hak yoktur, hukuk yoktur, bütçe yoktur; her
şeyden önemlisi, insan yoktur. Buna rağmen, “2020, pozitif bir dönem olacak.”
diyorsunuz ya hep birlikte yaşayıp göreceğiz. Ancak şurası bir gerçek ki bu bütçede,
“dengeleme” ve “disiplin” adı altında uluslararası finans çevrelerine hoş
görünme kaygısı var; halkın yaşadığı bunalımı görmezden gelen bir umursamazlık
var; rantçı yandaşları zenginleştirme derdi var; aslında, ülkeyi feda eden
iktidarın kendi geleceğini kurtarma kaygısı var. 
Öte
taraftan, yandaş basına bakarsanız o da “güllük gülistanlık” diyor, bu bütçede
yediden yetmişe herkes için “müjde” olduğunu söylüyor. Gelin, bu müjdeye
yakından bakalım. Örneğin, 11 milyonu geçen yoksul yurttaşımızı ele alalım. Bu
sefalet bütçesinde onlar için neler var? Elbette yeni vergiler var, yoksulu
daha yoksullaştıran, zengini daha zenginleştiren, “Taşı sıksam vergisini
alırım.” anlayışı var, “Aldığın nefesten vergi almıyorsam bana dua et.”
yaklaşımı var. İnsan sormadan edemiyor, sahi, garip gureba için bu müjde,
bütçenin neresinde var? Vallahi bulamazsınız arkadaşlar. Millî gelirin yüzde
54’ünü ülkenin yüzde 1’i alıyorsa, buna karşılık gelir vergisinin yüzde 92’sini
emekçiler ödüyorsa burada adaletten bahsedemezsiniz. O hâlde bu bütçenin hiçbir
yerinde adalet yoktur, vallahi yoktur, billahi yoktur. 
Adil
devlet, gelir dağılımında adaleti sağlayan ve emeği hakkaniyetle bölüştüren
devlettir. Görülüyor ki bu bütçe de emeğin değil, sermayenin bütçesidir. Hiç
boşuna uğraşmayın, kanıtlayamazsınız, hani sarayın bir üyesi sıklıkla
kullanıyor ya; “Şimdi, bakın, burası çok önemli.” Ben de diyorum ki bakın,
burası daha çok önemli, bu bütçe hiç olmazsa milyonlarca asgari ücretliye umut
olsun istiyoruz, öyle değil mi? Çünkü işsizlik ödeneğinden emekli aylıklarına
kadar bütçedeki pek çok kalem asgari ücretten etkileniyor. Oysa bu bütçede
bırakın memuru, işçiyi, emekliyi, umudun bile asgarisi yok; çevirin sayfaları
göremezsiniz. Bu bütçede yoklar oynanıyor, say say bitmiyor, boşuna bu bütçeye
“Sermayeye dost, dar gelirliye düşmandır.” demiyoruz değerli arkadaşlar. 
Bakın,
ekonomi küçülüyor, işsizlik büyüyor. Bugün, neredeyse 8 milyon insanımız işsiz.
Öte taraftan, halkımız art arda gelen zamanlarla, küçülen maaşlarla çaresiz.
Çözüm için 2020 bütçesini beklediler, ne yazık ki umutları bir kez daha
Kafdağı’nın ardına kaldı. Vatandaşın alın terinden oluşan bu bütçede dar
gelirlinin payına yine sefalet, yine ölüm düşüyorsa o hâlde bu bütçe gereksiz. 
Değerli
vekiller, bu bütçede insan onuruna yakışır bir anlayışın izi yok; inovasyona,
AR-GE’ye yeterli kaynak ayrılmamış, üretimin altyapısını güçlendirecek
yatırımlar yok; katma değer yaratan üretici yok yani Türkiye için bir gelecek
yok. Doğal olarak geleceğin olmadığı bu bütçede gençliğe de yer yok. 
Bakın,
Millî Eğitim Bakanlığı bütçesinde en az pay doğrudan eğitim hizmetlerine
ayrılmış, karma eğitime direkt savaş açılmış; bilimsel, laik eğitim tasfiye
edilmiş; çocuklar, sonu belli olmayan bir karanlığın yoluna itilmiş. Proje
okulları, eğitimde fırsat eşitsizliğini yaratmış; meslek liselerinin içi
boşaltılmış; eğitimden kopuş hızlanmış. Üniversitelerin hâli ise daha acı.
Bilimsel yayını bile olmayan kişiler rektör yapılmış, mantar gibi biten
üniversitelerde okumuş işsizler ordusu kurulmuş. Bugün 3,5 milyon genç ne
eğitimde ne istihdamda yer alıyor ancak bütçede bu sorunları çözecek tek bir
kalem görmüyoruz biz. Neticede, bütçe, gençliğe geleceksizlik vadediyor; maddi
gücü olanlara ise beyin göçünü seçenek olarak sunuyor. 
Bir
de nüfusun yarısı olan kadınlara gelelim. Aile, Çalışma ve Sosyal Hizmetler
Bakanlığı, 125 milyar 8 milyon lirayla en büyük 2’nci bütçeyi oluşturuyor. Bu
parayla onlarca ŞÖNİM açılabilir, şiddet önlenebilir, istismar ve tecavüzün
önüne geçilebilir, çocuk yaşta zorla evlilikler engellenebilir ve kadın,
istihdama katılabilir; kısacası, bugüne kadar yapılmayan ne varsa bu bütçeyle
aslında yapılabilir. “Bugüne kadar yapılmayan ne varsa yapılabilir.” dedik
ancak siz hiçbirini yapamazsınız. Neden mi yapamazsınız? Çünkü Bakanlık bütçesinin
yüzde 84’ünü zorunlu ödemelere ayırmışsınız, Kadının Statüsü Genel Müdürlüğüne
ise sadece yüzde 1 pay ayırmışsınız; kadın başına buradan ancak ve ancak 3 lira
düşüyor. Hâl böyle iken hangi hizmetten bahsediyoruz? Aslında kadına şiddeti
de, tacizi de, sefaleti de hak görüyorsunuz. 
Şimdi,
çok temel başka bir soru sormak istiyorum: Yaklaşık 13 milyon emekli, bu
bütçenin neresinde? İnanması güç ama “bütçe açığı” kaleminde. Bütçe raporundan
aktarıyorum aynen: “Emeklilere ödenen bayram ikramiyeleri ve yaşlılık
aylıkları, bütçe giderlerindeki artışın temel sebeplerindendir.” diyor. Yani,
demek ki emekli, emekçi sizin için yük olmaktan ibaret. O zaman, biz de diyoruz
ki: Yıllarca çalışan emeklisini hazineye yük olarak gören bu bütçenin bu ülkeye
faydası yoktur.
Bu
bütçe gösteriyor ki, halkın hakkını halka veren bir politika izlenmiyor. Bu
arada “yok”ların bol olduğu bu bütçede “İstikrar yoktur.” demek yanlışlık olur,
haksızlık ederiz çünkü istikrarlı bir biçimde artan israf vardır. Emekten
esirgenen kaynağın şatafata harcanması vardır. Bakın, 500 milyar dolar dış
borcumuz var, israfa son verin diyoruz, “İtibardan tasarruf edilmez.”
diyorsunuz. Oysa garantili şehir hastanelerinin, yolcu garantili
havalimanlarının, araç garantili köprü ve yolların maliyeti, çalışanların alın
teriyle ödeniyor. Halkın ödediği vergilerden oluşan devasa kaynak, bir avuç
imtiyazlı zümrenin emrine veriliyor.
Bakın,
Can Yücel ne diyor? “Sıkışıp kaldık / Sırf yeme, içme, barınmanın bedeli bu
kadar ağır olmamalı / Hayatta kalabilmek için bir ömür veriyoruz / Bir ömür
karşılığı bir ömür yani.”
Hayatta
kalabilmek için bir ömür boyu bedel ödeyen bütün yurttaşlarımıza buradan söz
veriyoruz: 20 milyon kadın istihdamda yoksa, 514 bin kadın şiddete uğramışsa
kadın düşmanı bu bütçeyi kabul etmiyoruz. (CHP sıralarından alkışlar) Güzel
ülkemde icra dosyaları 20 milyonu aşmışsa, sefalet bütçesiyle geçinemeyen 17
milyona ulaşmışsa yaşam hakkı tanımayan bu bütçeye hayır diyoruz. (CHP
sıralarından alkışlar) 23 milyon evladımız taciz, tecavüz, şiddet, cehalet
üçgenine sıkışmışsa, on altı yılda 700 bine yakın çocuk evliliği yapılmışsa
geleceği yok eden bu bütçeyi reddediyoruz. Atanamayan öğretmenlere, şiddete
uğrayan sağlık emekçilerine umut ve çözüm sunamayan bu bütçeyi reddediyoruz.
Vergiler altında ezilen esnafa, çay simide muhtaç ettiğiniz emekliye hayrı
dokunmayan bu bütçeyi onaylamıyoruz. Zarar eden çiftçiye, geçinemeyen memura,
borç yüküne boğduğunuz vatandaşa can suyu olmayan bu emek karşıtı bütçeye
“Hayır.” diyoruz. (CHP sıralarından alkışlar) Temel ihtiyaçları lüks sayan,
özelleştirmeyi savunan bu israfın saltanat bütçesini bir kez daha ve bir kez
daha, hazırlayanlara aynen iade ediyoruz. İnsanca yaşamı hak eden, dişiyle
tırnağıyla, umuduyla direnen tüm yurttaşlarımızı ve Gazi Meclisimizi saygıyla selamlıyorum.
(CHP sıralarından alkışlar)
BAŞKAN
– Şahıslar adına ilk söz, Aydın Milletvekili Sayın Rıza Posacı’nın. 
Buyurun
Sayın Posacı. (AK PARTİ sıralarından alkışlar)
AK
PARTİ GRUBU ADINA RIZA POSACI (Aydın) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin 11’inci maddesi hakkında söz
almış bulunuyorum. Bu vesileyle Gazi Meclise ve değerli vatandaşlarımıza
saygılarımı sunuyorum.
Ülkemiz,
bulunduğu jeolopolitik konum itibarıyla her daim tetikte ve kendisine yönelebilecek
tehditleri bertaraf edecek kabiliyette olmalıdır. Bunu sağlayabilmenin en büyük
şartı, güçlü ve modern bir ordunun yanında, yerli ve millî bir savunma
sanayisine sahip olmaktır. Bundan kırk beş yıl önce Kıbrıs Barış Harekâtı
sırasında maruz kaldığımız ambargolar, bugün farklı isim ya da yollarla
ülkemize dayatılmaya çalışılmaktadır. Savunma sanayimizin bugünkü durumu
sayesinde bu dayatmalara boyun eğmeden Zeytin Dalı, Fırat Kalkanı, Barış Pınarı
gibi terörle mücadele operasyonlarını başarıyla yürütebildik. Bu sebeple ana
hedefimiz, yüzde yüz millî savunma sanayisi oluşturmak ve geleceğin halk
konseptine uygun vizyona sahip olmaktır. Şükürler olsun ki bu hedefimiz
doğrultusunda hızla ilerlemekteyiz. 
Dünya
savunma sanayisi sektöründe ilk 100’de bulunan ASELSAN, TUSAŞ, ROKETSAN,
HAVELSAN, TÜBİTAK SAGE yanında birçok özel girişim şirketimiz, savunma
sanayisinde yaptıkları yıllık 8 milyar 300 bin TL’lik AR-GE yatırımlarıyla
gurur verici işler çıkarmaktadır. Bu yatırımlar sayesinde bugün yüzde 65’lere çıkardığımız
savunma sanayisi yerlilik oranı 2023’te yüzde 75 seviyelerine çıkacak. 2002’de
248 milyon dolardan aldığımız ihracatımız, geçen on altı yıl zarfında 8 kat
artışla 2018’de 2 milyar 190 milyon dolara çıktı; 2019 yılı, yeni bir rekorla 3
milyar dolara yaklaşıyoruz; 2023 hedefimiz, 10 milyar dolar. Ülkemizin ortalama
ihracat birim fiyatı 1,37 dolarken 2018 yılında yalnızca savunma sanayimizde
birim fiyatı tam 47 dolara ulaşmış durumda. Yani her zaman dediğimiz gibi,
nereden nereye arkadaşlar…
TUSAŞ
tarafından üretilen, ilki 2014 yılında teslim edilen taarruz ve taktik, keşif
helikopterimiz ATAK’ın 54’üncüsü, geçtiğimiz günlerde Kara Kuvvetleri
Komutanlığımıza teslim edildi. 
Yine,
genel maksat helikopteri ihtiyacımızı karşılayacak Gökbey Projesi devam etmekte,
Millî Gemi Projemiz (MİLGEM) kapsamında üretilen gemilerimiz, Deniz Kuvvetleri
Komutanlığımıza teslim edilmekte olup ATAK ve MİLGEM ihracatımız da devam
etmektedir. 
Terörle
mücadele ve sınır ötesi operasyonlardaki başarımızın yadsınamaz unsurlarından
olan İHA ve SİHA’larda dünya çapında en başarılı 3 ülkeden biriyiz. Daha önce
İsrail’den almak zorunda olduğumuz İHA’lar bu ülkeden yeterli teknik destek
sağlanmadığı için uçurulamazken özel sektör-devlet iş birliği sayesinde bugün
İHA ihraç eden bir ülke konumuna geldik. Sayın Cumhurbaşkanımızın tabiriyle
“Kötü komşu, bizi ev sahibi yaptı.” 
500
mühendis ve teknik personelle yürüttüğümüz Millî Muharip Uçak Proje’miz
başarıyla devam etmekte, ilk örneği 2023’te hazır hâle geleceği öngörülen
uçağımızın 2027 yılında semalarımızda olması planlanıyor. 
Bunların
yanında, eğitim uçağı HÜRKUŞ ve ANKA, hava savunma sistemlerimiz HİSAR ve
SİPER, güdümlü füzemiz Kasırga, keskin nişancı silahımız Bora, su üstü
hedeflere karşı geliştirilen seyir füzemiz SOM, ATAY tanklarımız, ilk deniz
füzesi Atmaca hâlen yürütülmekte olan 667 önemli savunma projelerinden
bazılarıdır. 
2020
Yılı Merkezi Bütçe Kanun Teklifi’nin 11’inci maddesi, Türk Silahlı
Kuvvetlerinin Stratejik Hedef Planı ile Jandarma Genel Komutanlığı ve Sahil Güvenlik
Komutanlığının ihtiyaç duyulan planları uyarınca temini gerekli modern silah,
araç ve gereçlerle gerçekleştirilecek savunma ve NATO altyapı yatırımları için
yıl içinde yapılacak harcamaların ne suretle karşılanacağını ve yine Savunma
Sanayii Fonu aracılığıyla yapılacak alımlarla, Savunma Sanayii Fonu’ndan
hazineye yatırılacak tutarların bütçeleştirilmesini düzenleyerek güvenlik
güçlerimizin ihtiyaçlarının karşılanmasını sağlayacaktır. 
Bu
vesileyle, başta Cumhurbaşkanımız olmak üzere savunma sanayimizin gurur
duyduğumuz bu seviyelere ulaştırılmasında emeği geçen herkese şükranlarımı
sunuyorum.
2020
yılı bütçesinin vatana, millete hayırlar getirmesini temenni ediyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Şahıslar adına ikinci söz talebi, Ankara Milletvekili Sayın Ayhan
Altıntaş’ın.
Buyurun.
(İYİ PARTİ sıralarından alkışlar) 
AYHAN
ALTINTAŞ (Ankara) – Sayın Başkan, değerli milletvekilleri; hepinizi saygıyla
selamlıyorum.
Bütçe
kanunun 11’inci maddesi üzerine aleyhte söz almış bulunuyorum. Konuşmamın
başında ülkemizin gündeminde olan Doğa Koleji sorununa birkaç cümleyle değinmek
istiyorum. Bakanlık, daha önceki açıklamalarında öğrencileri başka okullara
nakletmekle soruna çözüm getireceğini düşünmektedir. Nakil, öğrencinin zaten
hakkıdır. Öğrencileri nakletmek, Bakanlığın olaydaki sorumluluğunu yok etmez.
Daha önce Özel Okullar Yönetmeliği’nde yer alan teminat maddesini bu Bakanlık
kaldırmıştır. Teminatı kaldıran Bakanlık, gerektiğinde eğitimin sürdürülmesini
sağlayacağını zımnen kabul etmiştir. Velilerin tek isteği, parasını ödedikleri
2019-2020 öğretim yılının bu okullarda tamamlanmasının sağlanmasıdır. Ama
maalesef sorun çözülmedikçe aylardır maaş alamayan öğretmenler ayrılmakta;
okulun ısınma, elektrik gibi altyapı ödemeleri karşılanamaz duruma gelmekte,
kısacası eğitimin sürdürülmesi gittikçe zorlaşmaktadır. Öğrenciler açısından
ciddi moral bozukluklarına sebep olmaktadır. Liselere ve üniversitelere giriş
sınavına hazırlanan gençlerimize yazık değil mi? Sayın Bakanımızın, en kısa
zamanda makul bir çözüm bulacağına inanmak istiyoruz.
Gelelim
bütçe yasasına, 11’inci madde, Savunma Sanayii Destekleme Fonu’ndan kaynak
aktarılacak projeleri anlatıyor. Millî Savunma Bakanlığı, Sahil Güvenlik
Komutanlığı, Jandarma Genel Komutanlığı, Emniyet Genel Müdürlüğüne tedarik
edilecek güvenlikle ilgili mal ve malzemeler sayılmış, bunlarda bir problem yok
ama başka kalemler de bu kaynaktan ödenecekmiş; bunlar neler diye bakarsak:
Orman Genel Müdürlüğü helikopter alımları, Enerji Bakanlığı petrol ve doğal gaz
boru hatları güvenlik sistemi, AFAD afet sonrası görüntü işleme sistemi,
TÜBİTAK rüzgâr tüneli yapımı, Sivil Havacılık Genel Müdürlüğü sertifikasyon
işleri. 
Değerli
milletvekilleri, neredeyse her önemli proje, bu kaynaktan desteklenecekmiş;
Millî Savunma Bakanlığı dışında 6 bakanlık daha bu kaynağı kullanacakmış. O
zaman biz neden bakanlıklara ayrı bütçe yapıyoruz? Savunma Sanayii Destekleme
Fonu’nun amacının savunma sanayisi olması lazım. Yukarıdaki talepler, bu fonu,
para bulamadığımız projelere kaynak aktarmanın yolu olarak gördüğümüzün bir
kanıtı. Aynen kamu bankalarının sermaye artırımını İşsizlik Fonu’ndan
karşıladığımız gibi. Adı “İşsizlik Fonu” ama işçiye giden kısmı çok az.
Dün
akşam bu konuşma bildirimini aldığımda ekonomi profesörü bir arkadaşımla
yemekteydim. Arkadaşıma dedim ki: “Tam dört ayak üstüne düştüm. Ekonomi
profesörü olarak bütçe kanunuyla ilgili neler söylememi istersin?” Arkadaşım şu
yanıtı verdi: “Bütçe o kadar gayriciddi ki üzerinde yorum yapmaya değmez.” 11’inci
maddedeki ifadeler de maalesef bu arkadaşımın görüşlerini doğruluyor. 
İki
aydır Meclis Bütçe Komisyonu ve Genel Kurulu bütçe üzerinde çalışıyor ama
bakıyorsunuz, her bakanlık, yüzde 10 civarında bütçe artırımıyla yola devam
ediyor. Hiç konuşmasaydık, bütçeyi reddetseydik de olacağı buydu. Çok önem
kazandığını iddia ettiğiniz Meclis, iki ay neredeyse boşuna çalışmış oldu.
Vatandaş, bu bütçeden maalesef olumlu bir beklenti, bir umut içinde değil.
Vatandaş, kendi derdinde; barınma, aş, eğitim ve sağlık gibi temel
ihtiyaçlarını karşılamakta zorlanıyor, her gün borçlarını nasıl ödeyeceğini
düşünüyor hatta pes edip intihar edenler de oluyor. 
Konu
savunma sanayisi olunca Tank Paletten bahsetmeden olmaz. Konunun esasının 50
milyon dolarlık yatırım olmadığını herkes öğrendi. 50 milyon dolar, Boğaz’da
bir yalı fiyatı ama benim gündeme getireceğim husus, işin parasal yönü değil.
Devirden önce bu fabrikada çalışan personel, Tank Palet personeli Silahlı
Kuvvetler mensubuydu, ordumuzun bir parçasıydı. Onlar da aynı ordunun mensubu
olarak gerektiğinde dağa çıkıp araçların bakımını, tamirini orada yapıyorlardı,
bir nevi askerdiler. Firmaya devredilince artık onlar olmayacak, yabancı
ortaklı bir firmanın elemanı olacaklar. Bu çalışanlar artık Mehmetçik’le dağ
bayır dolaşıp ortak karavanadan yemek yemeyecekler. Bu durumun yaratacağı
zafiyetin parasal değeri yoktur. 
Mustafa
Kemal Atatürk, Türkiye henüz savaştan çıkmış genç bir devlet iken kısıtlı
imkânlarımıza rağmen savunma sanayisine önem vermiştir. Atatürk’ün mirasının
bekçileri olarak savunma sanayimize ve ilgili fona önem veriyoruz. Bu fonun
savunma sanayisinden başka amaçlarla kullanılmamasını diliyor, Yüce Meclise
saygılarımı sunuyorum. (İYİ PARTİ ve CHP sıralarından alkışlar) 
BAŞKAN
– Değerli milletvekilleri, soru-cevap işlemine geçiyorum. 
Beş
dakika soru, beş dakika cevap.
Sayın
Taşkın… 
ALİ
CUMHUR TAŞKIN (Mersin) – Teşekkür ederim Sayın Başkan. 
Ülkemizde
üst ölçekli planlar ile ülke ve bölge düzeyinde belirlenen kalkınma hedef ve
politikaları arasında kurulan ilişkinin güçlendirilmesi, çevrenin korunması ve
yatırım yer seçimlerinin çevreyle uyumlu yapılabilmesi için stratejik bir
mekânsal planlama yaklaşımına ihtiyaç duyulmaktadır.
Ülke
bütünü ile karasuları ve münhasır ekonomik bölgeleri de kaplayacak şekilde tüm
metropol bölgeler, gelişme odakları, yeni kentler, gelişme koridorları, üretim,
arz ve tüketim akımları ve ilişkileri, kentsel ve bölgesel ağlar, yerleşmelerin
yoğunluğu, ulaşım ilişkileri ve fiziksel eşikler gibi etkenler dikkate
alınarak, belirlenen havza ya da bölgeleri kapsayacak şekilde hazırlanacak bu
plan ne zaman tamamlanarak yürürlüğe girecektir? Planlanma süresi nasıl
yürütülmektedir? Hangi kurum ve kuruluşlarla bu çalışmayı yapmaktasınız? 
Teşekkür
ederim. 
BAŞKAN
– Sayın Durmuşoğlu…
MÜCAHİT
DURMUŞOĞLU (Osmaniye) – Teşekkürler Sayın Başkan. 
Sayın
Cumhurbaşkanımız Recep Tayyip Erdoğan’ın talimatlarıyla 2011 yılında
başlatılan, kendi imkânlarıyla su ve kanalizasyon altyapısını tamamlama imkânı
bulunmayan belediyelerimize merkezî bütçeden aktarılan hibe desteği ve proje
yürütme görevi verilen İller Bankası tarafından sağlanan krediyle bugüne kadar
kaç adet iş tamamlanmıştır? Kaç adet iş devam etmektedir? Devam eden ve biten
işler için ne kadar finansman sağlanmıştır? 
AK
PARTİ Hükûmetleri döneminde kamu yatırımlarına verdiğimiz önemi, Sayın
Cumhurbaşkanımız her platformda da vurgulamaktadır. Bunu da yaptığı çok sayıda
açılış ve temel atma törenleriyle göstermektedir.
2003-2019
yılları arasında özellikle ulaştırmanın farklı modları, eğitim alanında derslik
ve yurt, sağlık ve sulama alanı başta olmak üzere, ne tür yatırımlar
yapılmıştır? 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Artan
sanayileşme ve şehirleşme, çevre kirliliği sorunlarını da beraberinde getirmektedir.
Bu kapsamda gerek evsel ve gerekse de sanayiden kaynaklanan atık suların alıcı
ortama arıtılmadan verilmemesi büyük önem arz etmektedir. Ülkemizde atık su
arıtma tesisleri yeterli düzeyde midir? Yapılan çalışmalar nelerdir? 
Kahramanmaraş
Aksu Çayı arıtması ve Elbistan ilçemiz atık su arıtmaları ile kuzey
ilçelerimizin katı atık bertaraf tesisleriyle ilgili yoğun çalışmalarınız
olduğunu biliyoruz. Her 3 arıtmayla ve katı atık bertaraf tesisiyle ilgili
çalışmalar ne aşamadadır?
Teşekkür
ederim.
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Sayın Murat Kurum, bu 2 fotoğraf Tekirdağ
Süleymanpaşa’dan; Sahilde yapılması planlanan biri marina yat limanı, diğeri de
Ceynak Lojistik tarafından otuz altı yıllığına özelleştirilmeden alınan Ceyport
Limanı. 2’si de Tekirdağ sahiline Çin seddini örmek için verilen bir proje.
Ceynak şu anda 300 bin tonluk silolarla bir taraftan Altınova yolunu kapatıyor,
yat limanımız da çarşıdan ta balıkçı barınaklarına kadar halkın nefes aldığı
yeri kapatıyor. Bu projelere sizler ne diyorsunuz? Tekirdağ halkı onay
vermiyor, Ankara’nın da onay vereceğini düşünmüyorum. Sizlerden tekrar
projeleri gözden geçirmenizi, Tekirdağ halkının sesine kulak vermenizi
diliyorum.
Teşekkür
ederim.
BAŞKAN
– Sayın Köksal…
BURCU
KÖKSAL (Afyonkarahisar) – Sayın Bakan, 2013 yılından sonra Sosyal Güvenlik
Kurumuna emeklilik için müracaat eden 227 gazimiz emekli edilerek maaşa
bağlanmıştır ancak dün yani 17 Aralık 2019’da sehven emekli edildikleri
söylenerek maaşları kesilmiştir. Sehven emekli edildiği söylenen gazilerimizin
emekli maaşları kesildiği gibi, yeniden işlerine dönemeyecekleri için istihdam
hakları da ellerinden alınmıştır. Emeklilik ve iş hakkını kaybeden bu gaziler
mağdur olmuştur. Anayasa’mıza göre “Harp ve vazife şehitlerinin dul ve
yetimleri ile malul ve gaziler için alınacak tedbirler -Anayasa'nın- eşitlik
ilkesine aykırı sayılmaz.” Yine, Anayasa’mıza göre “Devlet, harp ve vazife
şehitlerinin dul ve yetimleriyle, malul ve gazileri korur ve toplumda
kendilerine yaraşır bir hayat seviyesi sağlar.” 
Sayın
Bakan, bu bilgiler ışığında, vatan savunmasında canını ortaya koyan
gazilerimizin yaşadığı bu mağduriyetin giderilmesi için bir Kabine üyesi olarak
desteğinizi bekliyoruz. 
BAŞKAN
– Sayın Akar…
HAYDAR
AKAR (Kocaeli) – Sayın Bakan, hepimiz zaman zaman devlet, zaman zaman da özel
şirketler tarafından işletilen yol, tünel ve köprülerden ücretli geçmekteyiz.
Ankara’dan Kocaeli’ye devlet otoyolundan giden ve kaçak geçen vatandaş, 370
kilometrelik yolda 100 TL ceza öderken Osmangazi Köprüsü’nden kaçak geçen veya
hesabında para olmadığı için cezalı duruma düşen bir vatandaş, 800 TL’nin
üzerinde ceza ödemektedir. Özel işletmelerde alınan ceza tutarlarının ne kadarı
hazineye gelir olarak kaydedilmektedir, ne kadarı bu özel şirketlerde kalmaktadır?
Kaçak geçerken araç, garanti kapsamında sayılmakta mıdır yoksa “geçmeyen araç”
kabul edilip ayrıca işletmeci firmaya ücret ödenmekte midir?
BAŞKAN
– Sayın Bakan…
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri;
Mekânsal Strateji Planı bizim çok önemsediğimiz bir süreç ve göreve gelir
gelmez Mekânsal Strateji Planı’nın hazırlanması çalışmaları kapsamında kamu
kurum ve kuruluşları, üniversiteler ve tüm paydaşlarımızla birlikte bu
çalışmayı başlattık ve inşallah, 2020 yılı içerisinde de bu çalışmayı
tamamlayacağız. Yapılan çalışmalarla Türkiye Mekânsal Strateji Planı ve vizyonu
ile eksenleri ve öncelikleri belirlenmektedir ve Türkiye Mekânsal Strateji
Planı’na ilişkin mekânsal gelişme senaryolarının ortaya konması, katılımcı
süreçlerden yararlanılması için Ankara’da 13-14 Kasımda bir toplantı yaptık.
Kamu
kurumları, kalkınma ajansları, yerel yönetimlerimiz, akademisyenlerimiz, sivil
toplum kuruluşlarımız ve özel sektör temsilcileriyle birlikte iki günlük
çalıştay düzenledik. Çalıştay kapsamında Türkiye MSP süreci, vizyonu, eksenleri
ve önceliklerine ilişkin bilgilendirme sunumu yapılmış, Mekânsal Strateji Planı
eksenlerine ilişkin hazırlanan senaryolar uzmanlar tarafından sunulmuştur.
Oluşturulan çalışma gruplarında mekânsal gelişme senaryoları ile vizyon ve
önceliklere ilişkin katılımcıların görüşleri alınmış ve elde edilen sonuçlar
raporlanmıştır. Mekânsal gelişme senaryosu ve şemaları bu doğrultuda
hazırlanmakta olup ülkemizde düzey yönlendirme toplantısında sunulması ve 2020
yılında bu şemaların eyleme çevrilmesi sağlanacaktır. Bu çalışmalar
tamamlandığı zaman tarım alanı olarak ayırdığımız tarım alanları, turizm
alanları, sanayi alanları, ilgili lojistik güzergâhları üzerinde bilimsel “Ya,
bu sanayiyi buraya niye yaptık?” demeyeceğimiz çok önemli bir çalışma olacak.
Akabinde, Ergene gibi Kırklareli gibi Kırıkkale gibi sanayi alanlarının atık
sularını bertaraf etmek zorunda kalmayacağımız ve lojistik anlamda da destek
vereceğimiz önemli bir iş olacak. 
SUKAP
kapsamında 2011 yılından bugüne kadar 922 adet iş tamamlanmış, 407 adet işle
ilgili de süreç devam etmektedir. Tamamlanan işlere dair 1.011 adet belediyeye
1.329 adet iş için 4 milyar lirası hibe ve 6 milyar lirası da İller Bankasından
kredi olmak üzere 10 milyar lira tahsis edilmiştir ve süreçler yürütülmektedir.

“Ülkemizdeki
atık su tesisleri yeterli midir? Yapılan çalışmalar nedir?” Atık suların
arıtılarak minimum etkiyle doğaya verilmesi, çevre kirliliğinin önlenmesi ve
sınırlı olan su kaynaklarımızın ki, biz su kıtlığı yaşayan bir ülke hâline
gelmek durumundayız, bu çerçevede, atık sularımızın yüzde 1’ini dönüştürüyoruz,
su kıtlığı çekmemek için yüzde 5’ini dönüştürme hedefimiz var ki 2030’lu
yıllarda nüfusumuzun da artmasıyla kişi başı kullanım miktarı 1.500 metreküpten
1.200 metreküplere düşecek eğer biz yeni kaynaklara erişmezsek ve atık
sularımızı ileri biyolojik arıtma tesisleriyle iyileştirmezsek. 
2002
yılında belediye nüfusumuzun sadece yüzde 35’ine atık su arıtma hizmeti
veriliyordu; 2018 yılında bu oran yüzde 87’ye çıkarılmış durumdadır. 2019’da
yüzde 89’a geldik, inşallah 2023 yılına geldiğimizde hiçbir atık su arıtılmadan
doğaya deşarj edilmeyecek şekilde çalışıyoruz ve 2011-2018 yılları arasında
atık su arıtma tesislerinin -Strateji ve Bütçe Başkanımız da burada, sağ
olsunlar, her yıl bize veriyorlar- enerji giderlerinin yüzde 50’sine tekabül
eden 350 milyon lirayı da Bakanlık olarak karşıladık ve her yıl da karşılamaya
devam ediyoruz. Kurulu kapasitesi 10 bin metreküp olan 284 atık su arıtma
tesisinin deşarj edilen atık sularını da gerçek zamanlı izliyoruz. 
Nizip
Çayı’yla alakalı, Nizip ilçesinde kurulması planlanan atık su arıtma tesisi
projesine 3 Mayıs 2019 tarihinde Bakanlığımızca “ÇED Olumlu” kararı
verilmiştir. Gaziantep Büyükşehir Belediyesi tarafından Avrupa Birliği
Türkiye'deki Mülteciler İçin Mali Yardım Programı (FRIT) fonuyla atık su arıtma
tesisinin yapılma süreci devam etmektedir. Nizip Çayı’nın iyileştirilmesi
amacıyla hem Gaziantep Büyükşehir Belediye Başkanlığımızla hem de Gaziantep
Organize Sanayi Bölgesi’yle gerekli toplantılar yapılmıştır. İnşallah, kısa
zamanda, hızlı bir şekilde bu süreç işletilecektir. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
ÇEVRE
VE ŞEHİRCİLİK BAKANI MURAT KURUM - Vereceğimiz tüm ÇED’lerde, hassas bölgelerde
planlanan projeleri takip ve bilgilendirme birimi oluşturduk. Bu birim,
vereceğimiz ÇED raporlarının hakikaten doğaya zarar verip vermediğini takip
edecek eğer zarar veriyorsa da bedeli ne olursa olsun bu sürece izin vermememizi
gerektirecek bir gruptur ve bu çerçevede, bu anlayışta çalışmaktadır.
Taşova’yı
da söyleyeyim isterseniz, bitireyim. Taşova’da Kadastro Şefliğinin kapatılması
gibi bir durum söz konusu değildir. İhtiyaç hâlinde Amasya merkezden eleman
istihdam edilebilir ve ayrıca, vatandaş talepleri lisanslı harita büroları
tarafından da yerine getirilmektedir.
BAŞKAN
- 11’inci maddeyi oylarınıza sunuyorum: Kabul edenler... Kabul etmeyenler...
Kabul edilmiştir.
12’nci
maddeyi okutuyorum: 

DÖRDÜNCÜ BÖLÜM
Çeşitli Hükümler

Hazine garantili imkân ve dış borcun ikraz limiti ile
borç üstlenim taahhüt limiti ve borçlanmaya ilişkin işlemler
MADDE 12- (1) 2020 yılında, 28/3/2002 tarihli ve 4749 sayılı Kamu
Finansmanı ve Borç Yönetiminin Düzenlenmesi Hakkında Kanuna göre sağlanacak;
garantili imkân ve dış borcun ikraz limiti 4,5 milyar ABD dolarını aşamaz.
(2) 1 inci maddenin birinci fıkrasının (a) bendi ile belirlenen
başlangıç ödeneklerinin yüzde üçüne kadar ikrazen özel tertip Devlet iç
borçlanma senedi ihraç edilebilir. Hazine ve Maliye Bakanı ikrazen ihraç
edilecek özel tertip Devlet iç borçlanma senetlerinin kamu sermayeli bankalar
ile kamu kurum ve kuruluşları arasındaki dağılımını, senetlerin vade, faiz ve
diğer şartlarını belirlemeye yetkilidir.
(3) 2020 yılında 4749 sayılı Kanunun 8/A maddesi çerçevesinde Hazine ve
Maliye Bakanlığınca sağlanacak borç üstlenim taahhüdü 4,5 milyar ABD dolarını
aşamaz.
BAŞKAN
– Gruplar adına ilk söz, İYİ PARTİ Grubu adına Eskişehir Milletvekili Sayın
Arslan Kabukcuoğlu’nun. (İYİ PARTİ sıralarından alkışlar) 
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
milletvekilleri; Bütçe Kanun Teklifi’nin 12’nci maddesi üzerinde İYİ PARTİ
Grubu adına söz almış bulunuyorum. Hepinizi saygıyla selamlarım. 
Bu
maddeyle, 4749 sayılı Kamu Finansmanı ve Borç Yönetiminin Düzenlenmesi Hakkında
Kanun’la sağlanacak garanti imkânı ve dış borç ikrazının üst limiti 4,5 milyar
Amerika Birleşik Devletleri dolarına çıkarılmıştır. Böylece, yatırımcı firmalar
kolayca krediye ulaşabileceklerdir. Bu işin ufak tefek şaşırtmaları da var.
Örneğin, ihale şartnamesinde krediye devlet kefaleti yokken, ihale bittikten
sonra devlet kefaleti de konulabilmektedir. 
Sayın
milletvekilleri, kıyakta sınır yok. Devlet, yalnız kredi kefili olmayıp iş adamlarını
daha da memnun edecek usulleri de uygulamaktadır. Bunlar, bedavaya verilen
silah fabrikası, rekabetsiz üretimle silahların devlet tarafından alım
garantisi gibi şeyler. 
Hazırladığınız
bu bütçenin külfetlerinin ve nimetlerinin adil bir şekilde dağıtıldığını
söylemek mümkün değil; külfet vatandaşa, nimet yandaşa. Bir tarafta elektrikten
doğal gaza, sınav ücretinden yurt ücretine, pazardaki esnafın tezgâhındaki gıda
ücretlerinden bebek bezlerine kadar yapılan zamlarla hayatını idame ettirmekte
zorlanan vatandaşımız, diğer tarafta vergi borçları silinen müteahhitlerimiz,
zora düştükçe devralınan Next Level, Ağaoğlu ve son numara da Simit Sarayı. 
Bence
bu bütçenin birinci amacı eğitim olmalıydı, sonraki öncelikleri belki 10’uncu,
belki 100’üncü sırada olabilirdi. 
“Devlet
etçilik yapar mı?” “Devlet sütçülük yapar mı?” dediniz; en sonunda devlet
simitçilik yapar hâle geldi. Bu, altın simit. 
Özel
sektörde yatırımcılar yanlış kararlar alıp batıyorsa, bunun külfetini
vatandaşın sırtına yüklemek nasıl bir vicdandır? Genel Başkanımız Sayın Meral
Akşener’in dediği gibi; para milletin, hak milletindir. Milletin kendi hazinesi
ve kamu bankaları, yandaş iş adamları sıkıştığında seferber ediliyor, vergiler
siliniyor, onlara çare bulunuyor; sıra vatandaşa geldiğinde “Olsa dükkân
senin.” deniliyor. Sizi para babaları seçmedi, sizi millet seçti; ya milleti
göreceksiniz ya da yoldan çekileceksiniz. 
AK
PARTİ iktidarı borçlanmada artık çağ atladı. Miatları yirmi beş otuz yılı bulan
borçları dikkate aldığımızda, bir nesil ortalama otuz yıl olduğuna göre, bu en
az 2 nesli kapsayacak bir borçlanmadır. 
IMF’nin
2018’de yayımladığı bir rapora göre, Türkiye’de ekonomik ve politik
belirsizlikler artmıştır. Üst üste gelen seçimler bu belirsizliği beslemiş,
yabancı sermayeyi ülkemizden uzaklaştırmıştır. Siyasi istikrarsızlık devam
ediyor, yeni partiler kuruluyor, vatandaş kendi arasında erken seçimi
konuşuyor. Kredi maliyetleri yükseliyor. Bazı ülkelerde faiz ekside kalırken
biz yüzde 7 faizle krediyi ancak bulabiliyoruz. Belirsizlik Endeksi’nde 1
standart deviasyon, yıllık yatırımlarda yüzde 5 azalmaya tekabül ediyor.
Yatırım dönüşleri belli olmayan sektörlerde yatırım daha da azalıyor,
küçülüyor; yatırımlardan kaçınıyorlar. 
Türkiye,
orta gelir tuzağı etrafında dolanmaktadır. Orta gelir tuzağı nedir? Orta gelir
tuzağı için değişik kriterler kullanılmakla birlikte, ben burada, Amerika
Birleşik Devletleri’nde gayrisafi millî hasılanın kişi başına düşen değerinin
yüzde 20 kadarını gayrisafi millî hasılamıza kıstas alıyorum. Orta gelir
tuzağında neler oluyor? Tasarruflar ve yatırımlar düşüyor, imalat sanayisinin
gelişimi yavaşlıyor, sanayide çeşitlenme ortadan kalkıyor, emek piyasasının
koşulları zayıflıyor, ücretler düşüyor. 
Bazı
yıllar için bizim kişi başına gayrisafi millî hasılamızı Amerika Birleşik
Devletleri’yle kıyasladığımızda; 1982 yılında yüzde 18, 2008 ila 2012 yılları
arasında yüzde 18-20’lik bir düzeyi tutturmuştur ancak 2006 ila 2015 yılları
arasında, bütçemizde kâğıt üzerinde yapılan iki değişiklikle, iki uygulamayla,
gayrisafi millî hasılamız yüzde 50’den fazla arttı. Bunu dikkate aldığımız
vakit, en yüksek 1982 yılındaki gayrisafi millî hasıla oluyor. 
Ülkemizdeki
gelişmeleri yabancı ülkelerle kıyaslardık 2000’li yıllardan önce. Medyadaki
kartelleşmeden sonra bu da ortadan kalktı. Orta gelir tuzağından çıkmak için
başka ülkeler ne yapmış? Bunun en güzel örneği Polonya’dır. Polonya, yirmi beş
yıllık bir süre içinde gayrisafi millî hasılasını 6 bin dolardan 26 bin dolara
çıkardı. Bu, ekonomik büyümenin yanında ekonomik gelişmeyi de sağladı. Günde 10
dolar kazanan nüfus yüzde 54 iken, bunu yüzde 26’ya düşürdü. Gini endeksini
32,08 gibi düşük bir değerde tuttu. İşte gelişim budur. Polonya’nın bu başarısı
beşgen bir yapı üzerine oturtulmaktadır. 
Bunlar
kısaca şöyle: 
1)
Yönetim. Seçimle gelen hükûmetler ortak vizyon kullanmışlar ve bunu hepsi
uygulamış.
2)
Sürdürülebilirlik sağlanmış. Mali politikalar ekonomik kurallara uygun
yapılmış, bütçe açığı limitli tutulmuş, inandırıcı enflasyon hedefleri ortaya
konulmuş.
Ülkemizde,
ne enflasyonda ne de kalkınmada hedeflenen rakamlar hiçbir zaman
tutturulamamıştır. 2023 yılı için konulan ekonomik hedefler, hepimiz de
biliyoruz ki yüzde 50 revizyona uğratılmıştır.
3)
Dışarıyla bağlantılı olma. İç piyasalar, global piyasalar çok entegredir.
Polonya da bu entegrasyonu sağlamak için yabancı ürünlere konulan vergileri
indirmiş, dışarıdan gelen sermaye artmış, Polonya şirketleri inovatif olmuşlar,
mücadele eder ve rekabet eder hâle gelmişler.
4)
Zayıf şirketlerin desteklenmesine tamamen “dur” denildi.
5)
Kaliteli eğitim. Eğitim, her kesimden insan için erişilebilir olmuş. 
Burada
biraz duralım. Kendi grubumu, parti grubumu dikkate aldığımda, bizim
grubumuzdaki milletvekillerinin yüzde 85 kadarı eğitimleri sayesinde bir yere
gelmiş. Biz büyüklerimizden bu imkânları alıp bu fırsatları yakalarken
çocuklarımız için bunu sağlayabiliyor muyuz, vicdanen rahat mıyız? PISA
sınavlarında en üstte yer alan çocuklar ülkelerinin lokomotifi oluyorlar. Türk
çocuklarından en üst düzeyde yer alanlar yüzde 6 iken, gelişmiş ülkelerde bu
sayı yüzde 20’lere çıkmaktadır. 
“PISA
bize uymaz.” diyen bazılarına Üniversite Giriş Sınavı sonuçlarını
gösterebilirim. Burada sınav sonuçları facia. Tarihte 10 soruda 2 doğru,
fizikte 14 soruda 1 doğru, matematikte 40 soruda 4,7 doğru, kimyada 13 soruda
0,9 doğru, ana dilde 24 soruda 4,9 doğru; 15 bin kişi de sıfır çekti. 
Geçenlerde
AK PARTİ’li bir hatip konuşurken “Sınıf büyüklükleri nedir?” dedim “25 kişi.”
dedi. Bu, çok ayıp bir şey. Eskişehir’de şehir merkezinde 28 okul çift tedrisatlı
eğitim yapıyor ve ortalama sınıf büyüklüğü 32 kişi. Gerçekleri olmamış gibi
gösterme konusunda hiçbir çaba göstermemeniz arzumuzdur. Bunlar bir tarafa,
Abdurrahman Dilipak’ın -hepinizin bildiği ve iltifat gösterdiği Abdurrahman
Dilipak- Türk öğrencileriyle ilgili 10 Aralıkta yazdığı yazıyı, makaleyi
hepinize tavsiye ediyorum. 
Sizi
bir an empatiye davet ediyorum; düşününüz ki şu saatte, bugün, suyun
kenarındasınız, ayakkabılarınızı çıkardınız, çoraplarınızı çıkardınız,
pantolonunuzu çemrediniz. Sırtınıza çocuğunuzu aldınız, bu çocuğu okula
götüreceksiniz. Sayın Strateji ve Bütçe Başkanı, bu sizi çok daha fazla
ilgilendiriyor. Bu sene yatırıma çok az para ayırdınız, umarım gelecek sene
daha fazla ayırırsınız. 
Bu,
Bingöl Karlıova’nın Aktaş mezrasında oturan Kemal Okuyucu. Kemal Okuyucu,
çocukları bu sefaletten, bu yoksulluktan kurtulsun diye her gün 4 kilometre
yolu çocuklarını sırtına alarak götürüyor ve tekrar getiriyor. Bu, iktidar için
büyük bir ayıptır. Türkiye’de pek çok Kemal Okuyucu var. Bu, Millî Eğitim
Bakanının, Cumhurbaşkanının uykusunu kaçırması gereken bir olaydır. 
Bu
yıl genel bütçeden Millî Eğitim Bakanlığı yatırımına ayrılan para yüzde 0,53
yani yüzde yarım. Sıklıkla referans gösterdiğiniz 2002 yılı bütçesinde Millî
Eğitim Bakanlığı yatırımına ayrılan para ise yüzde 1,3; şu andakinin 2,5 misli.
Beğenmediğiniz 2002’de genel bütçeden Millî Eğitim için yatırıma ayrılan para,
şu yıl ayrılan paranın 2,5 misli, 3 misliydi. 
Toplumsal
yapıya yatırım yapmak aklınıza gelmiyor. Ekonomik olmayan havaalanları, yollar,
köprüler, tüp geçitler yapıyorsunuz, heybedeki son turp da Kanal İstanbul.
Nedir bu kazıkazan yatırımlarınız? Cüsseli yapılarla aşağılık duygularını
tedavi etmek çok zordur arkadaşlar. 
Görüldüğü
gibi, AK PARTİ hükûmeti ne yaptıysa Polonyalılar tersini yapmış. Bundan sonra,
istikbalde gelecek hükûmetin ne yapacağı belli; şu anda AK PARTİ ne yapıyorsa
bunun tersini yapacak ve o zaman başarılı olacak. 
(Mikrofon
otomatik cihaz tarafından kapatıldı) 
ARSLAN
KABUKCUOĞLU (Devamla) – Hepimizin çocukları var…
BAŞKAN
– Sayın Kabukcuoğlu, teşekkür ediyorum. 
ARSLAN
KABUKCUOĞLU (Devamla) – Sayın Başkanım, en önemlisi…
BAŞKAN
– Vallahi, yapacak bir şey yok.
ARSLAN
KABUKCUOĞLU (Devamla) – Bir dakika…
BAŞKAN
– Yok, süre uzatımı yapmıyoruz Sayın Kabukcuoğlu. 
ARSLAN
KABUKCUOĞLU (Devamla) – Teşekkür ederim. (İYİ PARTİ sıralarından alkışlar)
BAŞKAN
– Teşekkür ederim. 
Milliyetçi
Hareket Partisi Grubu adına Kırıkkale Milletvekili Sayın Halil Öztürk, buyurun.
(MHP sıralarından alkışlar)
MHP
GRUBU ADINA HALİL ÖZTÜRK (Kırıkkale) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin 12’nci maddesi üzerinde
Milliyetçi Hareket Partisi Grubu adına söz almış bulunmaktayım. Genel Kurulu ve
ekranları başında bizleri izleyen aziz milletimizi saygıyla selamlıyorum. 
Saygıdeğer
milletvekilleri, günümüzde küresel finans düzeni hâlen egemen güçlerin
çıkarları doğrultusunda şekillendirilmeye çalışılmaktadır. Bu kapsamda, Türkiye
ekonomisi uzun süredir çok cepheli bir kuşatma ve saldırı altındadır.
Uluslararası ekonomik tetikçiler, sermaye gaspçıları, uluslararası şirketler ve
bankalar bu ekonomik operasyonun içindedir. Ancak gelinen noktada Türkiye,
Cumhur İttifakı’nın güçlü birlikteliğiyle, sıkı para ve maliye politikalarıyla,
kalleşçe yapılan bu saldırıları bertaraf etmektedir. Nitekim, makroekonomik
rakamlara bakıldığında, ciddi bir toparlanmanın söz konusu olduğu çok açık bir
şekilde görülmektedir. Burada göze çarpan en dikkat çekici iyileşme ise faiz
oranlarındadır. Faiz oranları düştükçe yatırım ortamı daha da müspet bir hâl
alacak ve iyileşme gün gibi ortaya çıkacaktır. Cumhur İttifakı’nın başlıca, en
temel görevlerinden biri de bunu temin etmektir. 
Değerli
milletvekilleri, Türkiye ekonomisinin geleceğine yönelik olarak yakın zamanda
hazırlanan bir raporda, Türkiye’de 2041 yılına kadar gıda ve içecek, tarımsal
AR-GE ve hizmetler, alternatif enerji, otomobil üretimi ve turizmin ön plana
çıkacağı tahmini yapılmıştır. Dolayısıyla çok yönlü sanayileşme stratejileri ve
sektörel dinamik analizlerle Türkiye ekonomisinin dünya ekonomisindeki payının
ve öneminin artacağını söylemek mümkündür. Türkiye’nin özellikle bölgesindeki
siyasi konumu ve itibarı da ancak bu şekilde yükselebilecektir. Milliyetçi
Hareket Partisi olarak, bu kapsamda üretime daha fazla önem verilmesi, istihdam
üzerindeki vergi yüklerinin azaltılması, tarımdaki çözülmenin kontrol altına
alınması, kaynakların sadece inşaat sektörüne aktarılmaması, teknolojiyi
içselleştiren ve katma değeri yüksek ürünler doğrultusunda uzmanlaşma çabasına
girilmesi gerektiğini özellikle belirtmek isterim. Çünkü, aksi takdirde ne çift
hanelerde kemikleşen işsizlik oranıyla ne de gelir dağılımı dengesizliği ve
yoksullukla mücadelede istenilen ve hedeflenen başarıya ulaşılamayacaktır. 
Değerli
milletvekilleri, 2020 yılı merkezî yönetim bütçesi görüşmelerinde seçim bölgem
Kırıkkale’nin öne çıkan bazı önemli ihtiyaç ve taleplerini de dile getirmek
isterim. Kırıkkale, Orta Anadolu’nun ortasında, devleti için her türlü
fedakârlıkta bulunan ancak devletçe beklentileri yeterince karşılanmayan bir
ilimizdir. Kırıkkale’miz uzun zamandır iş ve yeni yatırım konusunda herhangi
bir gelişmenin olmamasından yakınmaktadır. Bugün 3 ana aks üzerinde gelişimi
planlanan Kırıkkale, tarım, turizm, sanayi ve özellikle de savunma sanayisi
konusunda yatırıma aç ve susamış durumdadır. Bu bakımdan, Hükûmet
yetkililerinden Kırıkkale’ye gerek kamu gerekse özel yatırımlar konusunda özen
ve önem göstermelerini bir kez daha tüm samimiyetimizle talep ediyoruz. 
Değerli
milletvekilleri, Kırıkkale, 4’üncü bölge teşvik sisteminde yer almasına rağmen,
TR71 Bölgesi illeri içinde ve ülke genelinde teşvikli yatırımlardan en az pay
alan illerimizden biridir. Bu bakımdan, yatırım cazibesi yaratılmalı ve iş
insanlarımızın talepleri dikkate alınarak Kırıkkale, 6’ncı bölge teşviklerinden
yararlandırılmalıdır. 
3
OSB’si bulunmasına rağmen hâlen doluluk oranı çok yetersizdir. Hâl böyle olunca
planlanan istihdam seviyesi yakalanamamaktadır. Özellikle Silah İhtisas OSB,
Kırıkkale için bir şanstır ancak ortakları arasında yer alan Savunma Sanayii
Başkanlığının daha çok ilgisine ihtiyacı vardır. Bu yüzden, Silah İhtisas
OSB’ye avantaj yaratacak ve ön plana çıkaracak özel teşvik ve destekleri de
ilgili bakanlıklarımızdan Kırıkkaleliler olarak beklediğimizi ifade etmek
isterim. Diğer yandan, Kırıkkale Karma Endüstri Bölgesi faaliyet çalışmaları da
hızlandırılmalı ve bir an önce hizmete açılmalıdır. 
Sayın
Başkan, değerli milletvekilleri; Kırıkkale’de azalan ve yetersiz kalan
yatırımlar işsizliği de körüklemektedir. Verilere göre, Kırıkkale’de işsizlik
yüzde 12, genç yaşlarda ise bu oran yüzde 22’lere gelmiş durumdadır. Çay
ocaklarında vakit geçiren genç kardeşlerimiz, işsizlik nedeniyle gelecek
planları yapamadıklarını bizlere her vesileyle söylemektedirler. O hâlde bizler
de elimiz kolumuz bağlı durmamalı, onlara hayal kurabilecekleri iş fırsatları
yaratacak yeni yatırımların önünü açabilmeliyiz. Bu bakımdan, Kırıkkale’yi bir
bütün olarak tanıtmaya yönelik, amacı, öncelikleri, hedefi ve stratejisi
belirlenmiş kapsamlı bir tanıtım planı hazırlanıp ivedi olarak hayata
geçirilmelidir. TÜPRAŞ ve PETKİM’in Kırıkkale’deki faaliyetleri göz önünde
bulundurularak petrol ve ürünleri sektörünün planladığı yatırımlar özel
teşviklerle ilimize kazandırılmalıdır. Yatırım destekleri sadece başlangıç
aşamasında kalmamalı, ürünlerin pazarlanmasına kadar çok çeşitlilik
göstermelidir. 
Tarımda
yüksek girdi maliyetleri çiftçimizin, köylümüzün kazançlarını düşük bırakmakta,
bir sonraki yılın ekimini zar zor gerçekleştirebilmektedirler. Kırıkkaleli
çiftçi ve köylümüze nefes aldırmak adına, onların faiz borçlarını affederek
diğer elektrik ve su borçlarında da bir yapılandırmaya gidebilmeliyiz. Tarım
Kredi Kooperatiflerimizin çiftçimize kullandırdığı kredi faiz oranları, yine,
çiftçimize sattığı gübre fiyatları çok yüksektir; makul seviyelere inmesi için
gerekli çalışmalara derhâl başlanmalıdır. 
Kırıkkale
maden çeşitliliği yönünden de zengin bir ilimizdir. Bu maden yatakları Delice,
Keskin, Çelebi ve Balışeyh ilçelerinde yoğunlaşmaktadır. Mevcut yer altı
kaynaklarının ekonomiye kazandırılması bakımından Maden Tetkik ve Arama Genel
Müdürlüğünün bir an önce faaliyetine başlaması ve bu madenleri Türkiye
ekonomisine kazandırması son derece büyük bir gerekliliktir. 
Yine,
tıbbi ve aromatik bitki yönünden zengin olan Kırıkkale’nin bu alanda da
yatırıma ve tanıtıma ihtiyacı bulunmaktadır. 
Sayın
Başkan, değerli milletvekilleri; Kırıkkale, emekli şehrimizdir. Emeklilerimizin
ekonomik durumlarının bir an önce iyileştirilmesi için de gerekli adımlar
atılabilmeli ve emeklinin içinde bulunduğu cendereden çıkması temin
edilmelidir. 
Esnaf
ve sanatkârlarımızın vergi ve yine, prim yükü hafifletilmeli; borçlarını
yeniden yapılandırmalı ve bir kısmını da affedilmeliyiz. 
Yine,
yoğun olarak hayvancılıkla uğraşan Kırıkkaleli üreticimiz için, Kırıkkale’ye
öncelikle modern bir et kombinası kazandırılmalı, hayvancılıkla geçimini
sağlayan hemşehrilerimize veterinerlik, yem, ilaç gibi alanlarda destek ve
gerekli kolaylıkları da sağlayabilmeliyiz. 
Saygıdeğer
milletvekilleri, bugün “KİT” olarak adlandırdığımız kamu iktisadi kuruluşları
içerisinde Makina ve Kimya Endüstrisi Kurumu en düşük mali ve sosyal haklara
tabi kurumdur. Öncelikli olarak, KİT’ler arasındaki bu eşitsizlik giderilmeli
ve fabrikalarda çalışan işçilerimizin haklı talep ve beklentileri
karşılanabilmelidir. 
Bir
yandan Makina ve Kimya Endüstrisinin yüksek teknolojiye sahip yoğun üretim
modeline geçişi için yatırım çalışmaları hızlandırılmalı, diğer yandan mevcut
tesislerin modernizasyonu da bir an önce gerçekleştirilmelidir. Makina ve
Kimyanın uluslararası alanda yeni pazarlara açılıp daha yüksek satış
rakamlarına ulaşması için elden ne geliyorsa yapılmalı, farklı ülkelerin
savunma projelerine ortak edilerek yeni üretim sahaları açılabilmelidir. 
Sayın
Bakanım, yerimden az evvel soru olarak ben size sordum ama sanırım cevabı henüz
size gelmedi. Bizim Kırıkkale il merkezinde il belediyesinin arıtması yapıldı
ama ilçe belediyelerimizin arıtması olmadığından dolayı atık sular Kızılırmak’a
deşarj edilmektedir. Bu konuda gerekli hassasiyeti göstermenizi ben de
Kırıkkaleli hemşehrilerim adına özellikle, hassaten rica ediyorum. Bu, çevre
kirliliği bakımından da son derece önemli. 
Yine,
Çevre Bakanlığınızın Kırıkkale’miz için yapmış olduğu projelerin farkındayız.
Ben de yine Kırıkkale Milletvekili olarak şahsınıza ve bütün bürokrat
arkadaşlara buradan teşekkür ediyorum. 
Saygıdeğer
milletvekilleri, bu düşüncelerle, 2020 yılı merkezî yönetim bütçesinin
ülkemize, devletimize ve milletimize hayırlar getirmesini diliyor, Genel Kurulu
saygıyla selamlıyorum. (MHP ve İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Ağrı Milletvekili Dirayet Dilan
Taşdemir, buyurun. (HDP sıralarından alkışlar)
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, değerli
milletvekilleri; ben de Genel Kurulu saygıyla selamlıyorum. 
On
güne yakındır 2020 bütçesi üzerinde konuşuyoruz. Sizi dinlerken biz burada
-televizyonları başında da yurttaşlarımız- gerçekten hayretler içerisindeyiz.
Sizin çizdiğiniz tozpembe tablolar ile maalesef halkımızın yaşadığı gerçekler
örtüşmüyor. Siz aslında kendi ayrıcalıklı dünyanızdan, bizler ise halkımızın
yaşadıklarından söz ediyoruz ama maalesef her iki tabloyu da aynı yüz
ifadesiyle dinliyorsunuz; asıl hayret verici olaylardan bir tanesi de bu. 
Değerli
arkadaşlar, AKP’nin yürüttüğü ayrımcı, keyfî ve hukuk tanımaz politikalarından
kaynaklı her gün yeni bir hak ihlali yaşıyoruz. Sadece ilim Ağrı’da son bir
haftada yaşanan bir iki hak ihlaline değinmek istiyorum. 
Değerli
arkadaşlar, daha önce burada vekil arkadaşlarım da ifade etti, ben de bir kez
daha ifade etmek istiyorum; ta ki hukuk yerini bulana kadar, adalet yerini
bulana kadar da bunu ısrarla söylemeye devam edeceğiz.
Değerli
arkadaşlar, Tutak ilçemize bağlı Soğukpınar köyünde 27 yaşında 3 çocuk babası
Murat Kaya katledildi. Bütün köy, kadınlar, çocuklar, yaşlılar 1990’larda
tanıklık ettiğimiz, duyduğumuz yöntemlerle işkenceden geçirildi. Köylülerin
elleri arkadan kelepçelendi, karın üzerine uzatılarak saatlerce bekletildi,
üzerlerine basıldı; hakarete uğradılar ve dövüldüler. 
Katledilen
Murat Kaya’nın eşi Zozan Kaya yedi gün gözaltında tutuldu; bebeğini emzirmesine
bile izin verilmedi. Ağrı Valiliği, Murat Kaya’yı, kaşla göz arasında, bir anda
“terörist” ilan etti. Ama gelin, bakalım Murat Kaya kimmiş, olay nasıl
gerçekleşmiş, bir kez daha Zozan Kaya’nın dilinden dinleyelim: “Sabah eşimle
evde oturuyorduk. Kaynanam eşime ‘Jandarma köye gelmiş; bir bak, ne olmuş?’
dedi. Murat montunu giydi, dışarı çıktı. Ben ona ‘Gitme.’ dedim, beni
dinlemedi; bana ‘İçeride kal, hemen döneceğim.’ dedi. O giderken onu pencereden
izledim. Bir asker Murat’ı yere yatırdı, ayağıyla üstünü aradı; sonra kaldırdı,
duvara yasladı. Sonra komşumuzun evine götürdüler, silah sesleri geldi; bir
daha da Murat’ı görmedim. Sonra evimize geldiler, aradılar, bir şey
bulamadılar; beni alıp karakola götürdüler. Gözaltındayken, terörist olduğu
için eşimin öldürüldüğünü söylediler.” Elbette ki suçu örtbas etmek için Murat
“terörist” ilan edildi; ne de olsa “terörist” ilan ettiklerinde her şeyi
yapabileceklerini, sorgulanmayacaklarını biliyorlar. Buna benzer onlarca olaya
tanıklık ettik, yaşadık. Artık Kürtleri öldürmenin suç olarak görülmediği bir
dönemi yaşıyoruz.
Değerli
arkadaşlar, biz 5 vekil iki gün boyunca köye gitmeye çalıştık; her gidişimiz
engellendi. Oradaki yetkili kişiye sordum: “Bizi neden engelliyorsunuz? Köye
gitmeme gerekçemiz ne?” Bana dedi ki: “Benim canım öyle istiyor.” Aslında artık
uzun dönemdir bu ülke hukukla yönetilmiyor, keyfiyetle yönetiliyor. Yetkililer
de sizden aldıkları güçle bunu çok rahatlıkla söylüyorlar.
Değerli
arkadaşlar, diğer bir hak ihlali ise Doğubeyazıt ilçemizde yaşandı. Biri 14,
diğeri 15 yaşında olan 2 çocuk, ehliyetsiz araç kullandıkları için, resmen
işkenceye uğradı. Mahalle arasında arabalarını yıkarken arabayı kullanmaya
çalışıyorlar; sonra polis aracını görüyor bu çocuklar, korkuyorlar, kaçmaya
başlıyorlar. Sonra polis bunları panzerlerle kovalıyor, aracı durduruyor,
çocukları indiriyor, çocuklara şiddet uyguluyor, ağızlarına biber gazı sıkıyor,
telefonlarını kırıyor, sonra doktora götürülüyor, darp raporu alınmıyor. Bakın,
bu 2 çocuğun da fotoğrafı bunlar, bakabilirsiniz. Yani bu öfke, bu kin, bu
ayrımcılık neden bu kadar keskin; bir kez daha kendinize sormanızı istiyoruz.
Değerli
arkadaşlar, bu politikanız sadece bu kolluk işlerinde değil, aslında yaşamın
her alanına sirayet etmiş bulunmakta. Geçen hafta Ağrı’da bir operasyon oldu,
il ilçe yöneticilerimiz gözaltına alındı. Yani gözaltı gerekçelerini, nedenlerini
uzun uzun anlatmayacağım çünkü gerçekten zamanım yetmiyor. Ama sadece, beş yıl
önce yapılan bir basın açıklamasına katıldıkları için gözaltına alındılar. Beş
yıldır suç olmayan bu mesele bugün suç olarak görülmüş. Savcı bunları
çağırıyor, adliyenin içerisinde, kendi makam odasında, ailelerinin gözü önünde
arkadaşlarımıza ağza alınmayacak hakaretlerde bulunuyor. Bir savcı bunu
yapıyor, aleni, açık yapıyor. Şimdi, biz bağımsız ve tarafsız yargıdan mı söz
edeceğiz? Bağımsız ve tarafsız yargının kalmadığını, hukukun artık vicdanıyla
karar vermediğini, talimatla karar verdiğini bir kez daha bu olayda da
anlıyoruz. Maalesef, hukuk da AKP’nin hukuk büroları gibi çalışıyor, talimatla
çalışıyor. 
Bir
kez daha söylüyorum; ayrımcı, kışkırtıcı ve ötekileştirici siyasetiniz her yere
sirayet etmiş. Herkesi potansiyel suçlu olarak görüyorsunuz. Eğer öyle değilse
arkadaşlar, Türkiye’nin neresinde sadece kaçak elektrik için gece yarısı ya da
sabaha doğru dörtte Özel Harekât timleriyle evler basılıp insanlar korkudan
yaşamını yitirir? Siz ülkeyi aslında bu hâle getirdiniz. Bakın, o kadar yandaş
holdinglerin vergilerine af getiriyorsunuz, affediyorsunuz; bir kere de o zaman
halkın elektrik faturalarına bir af getirin, bu ve benzer olaylar yaşanmasın. 
İşte,
asıl gerçeklik bu anlatılanlardır, asıl politikanızın fotoğrafı burada bizim
ifade ettiklerimizdir. Polis de Jandarma da doktor da linç güruhu da sizin bu
politikalarınızdan destek alıyor çünkü yargılanmayacaklarını, kimsenin onlara
hesap sormayacağını çok iyi biliyorlar. Onun için de siz de bu ülkeyi bir
toplama kampı gibi yönetiyorsunuz.
Özellikle
7 Hazirandan sonra HDP hedef alındı. Kendinizi yerli ve millî, sizin dışınızda
kalan herkesi vatan haini ilan ettiniz. Çok tehlikeli bir şey yapıyorsunuz;
demokratik değerleri, hukuk değerlerini ayaklar altına aldınız. İnanın ki bunun
acısını sizler de çok yaşayacaksınız.
Bakın,
değerli arkadaşlar, daha dünün muktedirleri sizin için “irticacı” diyordu,
sizin partinizi irticai faaliyetlerin odağı olmakla suçluyordu; bugün siz aynı akılla
yol alıyorsunuz. Bu konuda söylenecek çok şey var, zamanım çok kalmadı, ben
biraz da Ağrı’nın yerel sorunlarına değinmek istiyorum çünkü konuşacağımı
bilenler çok aradı, yaşadıkları bazı sorunları ifade etmemi istediler kürsüden.
Evet,
arkadaşlar, 2020’nin bütçesini konuşuyoruz. İşte, milyon dolarlık kaynaklardan
söz ediyoruz ama Ağrı’nın payına düşen yine yoksulluk, yine sefalet. 
Değerli
arkadaşlar, sosyoekonomik gelişmişlik düzeyi içerisinde ilimiz son 3 il
içerisinde. Yani bakanlar gelip gidiyor, büyük büyük vaatlerde bulunuluyor ama
maalesef, sonuç değişmiyor. Eğitimde, sağlıkta, iş yaşamında ciddi sorunlar
yaşanıyor. 
Yine,
biliyorsunuz, tarım ve hayvancılık kenti Ağrı ama artık tarım ve hayvancılık da
ölmek üzere. Az önce beni çiftçiler aradı, dediler ki: “Biz kredilerimizi
ödeyemiyoruz, borç batağındayız. Lütfen, bir kez daha bunu kürsüde ifade edin.”
Değerli
arkadaşlar, tam teşekküllü bir hastanesi olmayan ender illerden bir tanesi de
Ağrı. Biz yedi yıl boyunca, yani dört yıldır özellikle bizim muhalefetimizle
zor bela bir tane hastane binası diktik. Evet, hastane binası var ama şu anda
içerisinde doktor yok, bilmem, bin tane sorun yaşanıyor. Neredeyse insanlar
ışık hızıyla seyahat edecek, biz hâlâ bu kürsülerde Ağrı’nın doktor sorunundan,
Ağrı’nın eğitiminden, Ağrı’nın iş olanaklarından söz ediyoruz.
Yine,
işsizliğin en derin yaşandığı illerden bir tanesi de Ağrı. Yılda 30 bin insan
iş meselesinden kaynaklı kentten göç ediyor, göç etmek zorunda kalıyor. Yine,
arkadaşlar, gençlerin büyük bir çoğunluğu inşaatlarda güvencesiz çalışıyor ve
bu gençler her gün patır patır inşaatlardan düşüyor, iş cinayetleri sonucunda
yaşamını yitiriyor. 
Yine,
değerli arkadaşlar, yerelde imkânlar kıt; iş olanakları eğer var ise de
maalesef, bunda Ağrılılara sıra gelmiyor çünkü yandaşlar bir şekilde kendi
aralarında bu olanakları bölüşüyorlar, paylaşıyorlar. 
Bakın,
Ağrı’da -biz buna dair birçok soru önergesi de verdik- yani yolsuzlukla,
rüşvetle, adam kayırmacılıkla neredeyse anılmayan kurum kalmadı. Bu konulara
ilişkin onlarca defa buradan sorduk, önergeler verdik ama hiç kimse bu konuya
eğilip gerçekten, Ağrı halkının hakkını, hukukunu korumak üzere bir girişimde
de bulunmadı. 
Değerli
arkadaşlar, yine, İŞKUR’a dair aslında çok ciddi eleştiriler geliyor yerelden,
çok ciddi olarak bu konunun üzerinde durulması gerektiğini ifade ediyor
Ağrılılar. Yani biliyorsunuz, zaten işsizlik oranlarından, orada yaşanan
sefaletten, yoksulluktan söz ettim ama İŞKUR’a da bir başvuru olduğunda
insanlar eşit ve adil bir şekilde buralardan faydalanamıyor; yine adam
kayırmacılık, yine yandaş kayırmacılığı buraya da sirayet etmiş. Bu konunun da
ivedilikle üzerinde durulması, adaletin, eşitliğin sağlanması ve herkesin eşit
koşullarda bu olanaklardan yararlanması gerektiğini bir kez daha ifade etmek
istiyorum. Biz bu işin takipçisi olmaya devam edeceğiz. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Artvin Milletvekili Uğur Bayraktutan.
Buyurun.
(CHP sıralarından alkışlar) 
CHP
GRUBU ADINA UĞUR BAYRAKTUTAN (Artvin) – Sayın Başkan, çok değerli
milletvekilleri; yüce heyetinizi saygıyla selamlıyorum.
2020
Yılı Merkezi Yönetim Bütçe Kanun Teklifi’nin 12’nci maddesi üzerine Cumhuriyet
Halk Partisi Grubu adına söz aldım. Hepinizi tekrar saygıyla selamlıyorum.
Değerli
arkadaşlarım, önce bir Türkiye fotoğrafı çekelim. Çok geriye gitmeye gerek yok;
altı yıl önceye gideceğiz 2013’te nasıl bir Türkiye’yle karşı karşıyayız diye. 
2013’te,
ilk 20’nin içerisinde, dünyanın en gelişmiş 20 ülkesi içerisinde 16’ncı sırada
olan ve millî geliri 950 milyar dolar olan bir Türkiye gerçeğiyle karşı
karşıyaydık. Hemen arkasından, başkanlık sistemi dediğiniz, bizim “ucube bir
sistem” demiş olduğumuz tek adam rejimine geçtikten sonra, aradan altı yıl
geçtikten sonra 722 milyar dolarla 19 ilâ 20’nci sıra arasında oynayan bir
Türkiye gerçeğiyle karşı karşıyayız yani 228 milyar dolar cebimizden
buharlaşmış, uçmuş değerli arkadaşlarım. O tarihte, 12 bin doların üzerinde
olan kişi başına bir millî gelir var, şu anda ise 9 bin doların altında
rakamlarla oynayan bir Türkiye gerçeğiyle karşı karşıyayız. 
Değerli
arkadaşlarım, geçenlerde Alman Bertelsmann Vakfı Türkiye’yle alakalı bir endeks
yayınladı. Bu Sosyal Adalet Endeksi’nde kendine -baz almış olduğu- 41 ülkenin içerisinde
Türkiye 40’ıncı sırada değerli arkadaşlarım. Buna göre, bu Endeks’e göre şöyle
bir çalışma var: Türkiye'de, millî gelirden en fazla pay alan -yani bu pastadan
en fazla gelir elde eden- yüzde 20 millî gelirin yüzde 47,6’sını alıyor; en alt
dilimindeki yüzde 20 ise yüzde 7, yüzde 8 yani yüzde 6 civarında bir pay
alıyor. Aradaki makas yüzde 7,8’lere ulaşmış değerli arkadaşlarım. 
Bir
ülke düşünün, bir ülkedeki ayakkabı üreticilerinin, ayakkabı sanayisinin yüzde
10’u konkordato ilan etmiş değerli arkadaşlarım. Hani hep diyordunuz ya “Avrupa
bizi kıskanıyor, Almanya bizi kıskanıyor, İngiltere bizi kıskanıyor.” diye.
Bakın, 2019 yılının ilk on ayında bizi kıskanan Almanya 3 milyon otomobil
üretmiş, hemen arkasından Fransa gelmiş 2 milyon, hemen arkasından İngiltere
gelmiş 1 milyon; Türkiye’de otomotiv üretiminde yüzde 39’luk bir küçülme var,
268 bin civarında otomobil üretmişiz değerli arkadaşlarım. Hani ne diyordunuz
bizlere? “Kıskanıyorlar bizi.” diyordunuz. Ben geçen ay Avrupa’ydım, gerçekten
bir kahveye bir “cafe”ye gittiğimiz zaman, karşımızda oturan Avrupalıları
gördüm, çatladılar. Sordum ne oldu diye. Dediler ki: “Sizi kıskanıyorlar.”
Kıskanınca çatlıyorlar değerli arkadaşlarım. (CHP sıralarından alkışlar) Böyle
bir tabloyla karşı karşıyayız. 
Öyle
ki bakın, asgari ücretle alakalı da bir nitelendirme yapalım: Bizi kıskanan bu
Avrupalılarda, Fransa’da, İngiltere’de, Almanya’da asgari ücret 1.500 avronun
üzerinde değerli arkadaşlarım; bizde ise gayrisafi olarak -bu, 300 avro
aslında- 410, 420 avro civarında ki bugünlerde de buna ilişkin görüşmeler devam
ediyor değerli arkadaşlarım.
Bugün
ilginç bir gelişme oldu. Bugün buraya çıkan bütün konuşmacılar ne diyorlar?
Simit Sarayıyla alakalı örnekler veriyorlar. Belki gözünüzden kaçtı değerli
arkadaşlarım. Bakın, bugün Çorum’da 2 kardeşimiz çaresizlik içerisinde,
ailelerine intihar mektupları bırakarak intihar ettiler ama başka bir gerçek
daha var: Sevgili Haydar Akar’ın memleketinde, Kocaeli’nin Derince ilçesinde,
ismi de çok ilginç, ismini de aldım, Binnet Simit; Sayın Bakan, böyle bir şey
olamaz, böyle bir tesadüf olamaz; bir doğal gaz borusuna kendisini asıyor, 1
çocuğu var. Bunu anlayabiliyor musunuz ve bankalarla alakalı borç listesini
bırakıyor ve çaresizlik içerisinde “Ben bu utançla yaşayamam.” diyor. Böyle bir
Türkiye gerçeğiyle karşı karşıyız değerli arkadaşlarım. Yani bunu bir
düşünebiliyor musunuz? Boş verin AKP’yi! Hani diyorsunuz ya: “CHP’liler boş
konuşuyor.” Bir atın kenara, vicdanınızla baş başa kalın. Bugün 3 beden
soğuyor, mezarda yatıyor değerli arkadaşlarım. Böyle bir Türkiye gerçeğiyle
karşı karşıyayız. Ecevit Hükûmeti dönemini hatırlayın, bir yazar kasa atıldı
diye Türkiye’de kıyamet koptu. Bugün 3 insan, 3 can toprak altında yatıyor.
Benim
öğrenci olduğum, çocuk olduğum yıllarda Ziraat Bankasının bir reklamı vardı,
“çiftçi dostu” denirdi; Ziraat Bankası çiftçinin dostuydu. Şimdi, ne oldu
değerli arkadaşlarım? Ziraat Bankası simitçinin dostuymuş. Böyle bir tabloyla
karşı karşıya kaldık. (CHP sıralarından alkışlar) Yani siz soy ismi “Simit” olan,
kendisini doğal gaz borusuna asan 1 çocuk babasına göstermediğiniz ilgiyi Simit
Sarayına -beyefendi kendisine 1 tane uçak almış- ona gösterdiniz; bunu kabul
etmiyoruz.
Değerli
arkadaşlarım, bir ülkede banka kapıları zenginler için sonuna kadar açık, fakirler
için daracık ise o ülkede demokrasi yoktur. Bunları asla unutmayın diye bir
kere daha tekrarlamak istiyorum. (CHP ve İYİ PARTİ sıralarından alkışlar) 
Bu
bütçe kimin bütçesi? Ne sorun var, neyi anlatmaya çalışıyoruz? İki tane çarpıcı
örnek vereceğim. Aslında, ben böyle bir konuşma yapmayacaktım, Sevgili Haydar
Akar iki gün önce bu bağlamda bir konuşma yaptı, ben de dedim ki size başka bir
olayı anlatayım. Bakın arkadaşlar, ben Artvin’den, küçük bir yerden geldim.
Bize bu kentte doğru olmayı, asla eğilmemeyi, yeri gelince kırılmayı öğrettiler
ama memleketimizi satmamayı öğrettiler. Ben buraya geldim… Bir özel örnek
anlatıyorum AKP’deki değerli milletvekili arkadaşlarım, bakın, hiçbirinize
bugüne kadar hakaret etmedim, öyle bir düşüncem de yok ama şunu bilin: 2012’de,
mahkeme kararlarıyla tescil edilmiş, Cerattepe’de “Maden çıkarılmaz.” denen
yerle alakalı, sizin Hükûmetiniz sayesinde bir ihale sözleşmesini getirdiler.
8’inci maddede şöyle bir şey var, diğer milletvekili arkadaşlarıma da arz
ediyorum: Bir ihale yapacağız, bu ihalenin 8’inci maddesine göre, ihaleye
girecek olan şirketin o ihale tarihinde 10 bin ton metal bakır, 500 bin ton tüvenan
malzeme işleyecek tesise sahip olması gerekir dediler. Hiçbir şey anlamadım, bu
ne demektir? Sayın Taner Yıldız burada mı? “Sayın Bakana sor, ne demek
istediğini anlarsın." dediler. Değerli arkadaşlarım, Sayın Bakana bir
dilekçeyle, yazılı soru önergesiyle sordum, dedim ki: Sayın Bakanım, bu ihale
tarihinde, ihaleye girmeden evvel, Türkiye’de 10 bin ton metal bakır, 500 bin
tüvenan malzemeyi işleyecek kaç tesis vardır, kime aittir? Kime aittir değerli
arkadaşlarım?
HAYDAR
AKAR (Kocaeli) – Bilemezler! Bilemezler!
UĞUR
BAYRAKTUTAN (Devamla) – Mehmet Cengiz’e.
Yapmayın,
yazıktır dedim! (CHP sıralarından alkışlar) Bakın, ben hukukçuyum, bir firmayı
tarif eden -bir adamın girdiği- ihale olmaz; bunun adı hırsızlıktır. Bakın,
ihaleye fesat karıştırmak demiyorum değerli arkadaşlar. AKP’deki değerli
arkadaşlarım, bunun adı hırsızlıktır. Siyasi iradeden kendisine dayanak teşkil
etmeyen, siyasi iradeden cesaret almayan bir adam bunu yapamaz arkadaşlar.
Bunun karşılığı Yüce Divandır, siyasi iradeden bu desteği almayan…
Arkasından
ne oldu? İhale yapıldı, o firma almadı. O kadar kıyamet koparttım ki o firma
almadı. Aradan iki üç ay geçti, bir baktık ki redevansla gene gelip Mehmet
Cengiz’e devretmişler değerli arkadaşlar.
AKP’deki
değerli milletvekili arkadaşlarım, Mehmet Cengiz’in bu millete, bu halka olan
ilgisini biliyorsunuz. O “tape” kayıtlarındaki sözlerini biliyorsunuz. Bir şey
konusunda haksızlık etmeyelim. Bakın, bu sene, 31 Mart seçimlerinden evvel
Sayın Cumhurbaşkanı Artvin’e gelirken kimi getirir diye merak ettik? Mehmet
Cengiz’i getirdi; iyi ki getirdi, iyi ki getirdi. (CHP sıralarından alkışlar)
Bugün Artvin’de 9 belediyenin -8’dir de 7 diyeyim- 8’inde Cumhuriyet Halk
Partisinin bayrağı dalgalanıyor, Millet İttifakı’nın bayrağı dalgalanıyor. (CHP
sıralarından alkışlar) Değerli arkadaşlarım, Mehmet Cengiz geldiği için yaptık
bunu, bunu unutmayın. Şimdi, böyle bir olay var.
Bunun
dışında başka bir şey daha var, başka bir olay daha var değerli arkadaşlar:
Yusufeli Barajı. Bakın, gene aynı adam çıkıyor Yusufeli Barajı’nın altından da.
Yusufeli Barajı’yla alakalı 2012’de bir ihale yapılıyor -bunu dikkatle
dinleyin- ihale bedeli 486 milyon TL. Kim almış olabilir?
GÜLİZAR
BİÇER KARACA (Denizli) – Cengiz Holding. 
UĞUR
BAYRAKTUTAN (Devamla) - Cengiz alıyor, Kolin alıyor, Limak alıyor yani
Daltonlar, Daltonlar alıyor, dikkat ediyor musunuz? (CHP sıralarından alkışlar)
Ne oluyor sonra değerli arkadaşlarım? Aradan geçiyor altı sene, bir de
bakıyoruz ki burayla alakalı bir ikmal ihalesi yapılıyor. İkmal ihalesi ne
demektir? Bununla alakalı bir eksiklik var mı diye, eksiklikle alakalı,
tamamlanması gereken cüzi bir miktarla alakalı bir ihale yapılması gerekiyor.
30 Mart 2018’deki ihalede 1 milyar 428 milyon TL’lik ikmal ihalesi yapılıyor.
Arkadaşlar,
bunun adı soygundur. Ben yirmi dört yıl avukatlık yaptım. Öyle geriye doğru
baktığım zaman, biri birinin bisikletini çalardı, biri birinin tavuğunu
çalardı, onların hakkını helal etmesini istiyorum. Ben çok özür dileyerek
söylüyorum, hırsızlığı buraya gelince öğrendim, hırsızlığın ne olduğunu.
Beytülmale el uzatmanın ne olduğunu bu Parlamentoda öğrendim.
Ben
hukukçuyken şunu zannederdim: Kanun koyucuyu ulvi, ulaşılmayan bir makam
zannederdim. Ne ulaşılmayan bir makam değerli arkadaşlarım? İstediğiniz gibi
götürüyorsunuz işi, böyle bir şey olamaz! Burası Gazi Mustafa Kemal Atatürk’ün
Parlamentosudur. Her zaman derim, biz zaten Mustafa Kemal Atatürk’ün
milletvekilleriyiz. (CHP sıralarından alkışlar) Bize doğru olmayı öğretti bu
Parlamento; bize hak, hukukun ne olduğunu öğretti değerli arkadaşlarım. O
nedenle, baştan beri ısrarla söylüyoruz: Bu Parlamentoda bütçe kanununun, bütçe
hakkının, bütçenin ne olduğunu; 1215 Magna Carta’dan bu tarafa doğru hakkın,
hukukun, adaletin ne olduğunu halk adına, millet adına sorması gerekenler
bizleriz. 
Bakın,
daha dün akşam Sayın Cumhurbaşkanı Yardımcısı da buradaydı. Arkadaşlar, sistem
değişti. Sistemde milletvekillerinin hangi derecede olduğunu yaşayarak
görüyorsunuz. Bize nasıl karşı çıkarsanız çıkın… Ben 24’üncü Dönemden beri
buradayım, dokuz yıldır Parlamentodayım. Dokuz yıl önce bu Parlamentoda
bakanların gensoru, yazılı soru, sözlü soruyla alakalı nasıl sıkıştırıldığını;
Meclisin denetim mekanizmalarının ne olduğunu bilen milletvekiliyim. Şu anda
Türkiye Büyük Millet Meclisi yok değerli arkadaşlarım, şimdi TBMM’nin adı var;
“Türkiye Büyük Millet Meclisi” değil “majestelerinin Meclisi” var değerli arkadaşlarım.
Ne yapıyorsunuz? Öbür tarafa doğru bakıyorsunuz. Bunu kabul etmek mümkün değil.

O
nedenle, şunu bir kere daha açıklıkla ifade ediyorum: Burada getirilen, bizim
önümüze sunulan… Hani, torbanın altında delik olur ya, bu delikle alakalı;
nasıl bu deliğin yok edildiği, altından nasıl malların götürüldüğüne ilişkin
iki tane çarpıcı örnek verdim. Eğer derseniz ki “Buna ilişkin neler yapalım?
Ayrıntılarını anlatalım.” size birçok örnek daha verebilirim ama ne yazık ki
zamanım yok. Avukatlar çok konuşur, hızlı konuşur. Karşınızda parasız
konuşuyorum, buldunuz beni; o anlamda, fazla konuşmayacağım. (CHP ve İYİ PARTİ
sıralarından alkışlar) 
İşin
özü, bir tarafa doğru… Bütçeyle alakalı olarak önümüzdeki dönem… Cumhuriyet
Halk Partisi Grubu olarak bu bütçenin halkın bütçesi olmadığını, hakkın bütçesi
olmadığını bir kere daha yürekten savunuyoruz. Bu ülkede hakkın, hukukun,
adaletin; önümüzdeki dönemde özgürlüğün ve umudun ülkesinde hep beraber
kardeşçe yaşayacağımız güzel günlerin özlemiyle ayırmadan hepinizi sevgiyle
saygıyla selamlıyorum. Hepiniz iyi ki varsınız diyorum.
Sağ
olun, var olun. (CHP ve İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu, yerinizden bir dakika süre veriyorum.
Buyurun.
IV.- AÇIKLAMALAR (Devam)
27.- Çankırı Milletvekili Muhammet Emin Akbaşoğlu’nun, Artvin
Milletvekili Uğur Bayraktutan’ın 129 sıra sayılı 2020 Yılı Bütçe Kanun
Teklifi’nin 12’nci maddesi üzerinde CHP Grubu adına yaptığı konuşmasındaki bazı
ifadelerini talihsiz ifadeler olarak gördüklerine ve karşılıklı mehabete dikkat
edilmesi gerektiğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
CHP
milletvekilinin konuşmalarını kendisine iade ediyoruz. Parlamentonun
mehabetine, milletimize… “Hırsızlığı Parlamentoda öğrendim.” şeklindeki
ifadeleri, talihsiz ifadeler olarak görüyoruz. Tabii, geçmişlerinde “İSKİ’gate”
skandallarıyla kafaları bulanmış olabilir. Hakikaten, “Türkiye'nin fotoğrafını
çekeceğim.” dediler ama herhâlde objektifleri çok puslanmış, kendilerini
aslında çekmeleri gerekir. 
Bir
de Sayın Cumhurbaşkanı Yardımcımızla ilgili, süre çok kısıtlı olduğu için şunu
ifade edeyim: Bakınız, burada, Sayın Cumhurbaşkanı Yardımcımız dünkü konuşmada
“Siz beni sınava çekecek, değerlendirebilecek konumda değilsiniz.” diyor, bu
kadar. Başka bir soru soruluyor ancak sorduğu sorulara da cevap veriyor.
Buradaki, usul ve üslupla ilgili bir meseledir. Sonuç itibarıyla karşılıklı
mehabete her zaman dikkat edilmesi gerekir.
Teşekkür
ederim.
BAŞKAN
– Teşekkür ettim.
ENGİN
ÖZKOÇ (Sakarya) – Sayın Başkan… Sayın Başkan…
BAŞKAN
– Adalet ve Kalkınma Partisi Grubu adına… (CHP sıralarından “Sayın Başkan…”
sesleri)
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç, size bir şey söylemedi ki!
ENGİN
ÖZKOÇ (Sakarya) – Sayın Başkanım, biz de arada bir söz istiyoruz, sadece AKP
Grup Başkan Vekili istemiyor.
BAŞKAN
– Peki, size yerinizden söz vereyim.
Buyurun.
ENGİN
ÖZKOÇ (Sakarya) – Çok teşekkür ederim.
BAŞKAN
– Bir dakika, aynı şekilde.
28.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasıdaki bazı ifadelerine ilişkin açıklaması
ENGİN
ÖZKOÇ (Sakarya) – Sağ olun.
Sayın
Başkan, Uğur Bayraktutan “Ben bu Genel Kurulda öğrendim” derken, bu Genel
Kurulda, hırsızlık yapıp da -ayakkabı kutularında- saatlerini birilerine
aldırtıp da yüzleri kızarmadan konuşanları gördüğü için öyle diyor. (CHP
sıralarından alkışlar) Onlar Cumhuriyet Halk Partisi sıralarında değildi, onlar
bu taraftaki muhalefet sıralarında da değildi, hiçbir tanesinde, ayrım
yapmadan; onlar bu tarafta. Kendi saatlerini gösterip yaptıkları hırsızlıkları
anlatırken yüzleri kızarmadan Türkiye Büyük Millet Meclisinde konuşanlara dair
Uğur Bayraktutan konuştu. Eğer kendisi alındıysa, kendisine karşı bugüne kadar
ispatladığımız herhangi bir şey yok ama söylediğimiz kişilerle ilgili ispatlı,
delilli tutanaklarımız var; bununla ilgili de sonuna kadar konuşmaya devam
edeceğiz.
(Mikrofon
otomatik cihaz tarafından kapatıldı) 
ENGİN
ÖZKOÇ (Sakarya) – Kayıtlara geçsin diye söylüyorum: Sayın Başkan, Uğur
Bayraktutan Artvin’in Cerattepe’sinde sesini dağlara nasıl kazıdıysa Türkiye
Büyük Millet Meclisinin Genel Kurulunda da vicdanlara sesini öyle kazımış bir
milletvekilimizdir. (CHP sıralarından alkışlar) 
BAŞKAN
– Sayın Akbaşoğlu, tekrar mı söz talebiniz var?
MUHAMMET
EMİN AKBAŞOĞLU (Çankırı) – Yani…
BAŞKAN
– Bu karşılıklı gidip gelecek. Vereyim, buyurun. Yani sizin söyleyeceklerinize
Sayın Özkoç kesin cevap verir.
Buyurun.
29.- Çankırı Milletvekili Muhammet Emin Akbaşoğlu’nun, hukukun vermiş
olduğu yargı kararıyla yolsuzluğa, hırsızlığa adı karışan kim varsa gereğinin
yapılması gerektiğine ilişkin açıklaması 
MUHAMMET
EMİN AKBAŞOĞLU (Çankırı) – Bakın, sonuçta hukuka intikal eden ve hukukun vermiş
olduğu kararla, yargı kararıyla böyle bir yolsuzluğa, hırsızlığa adı karışan
kim varsa hep beraber, delilli, ispatlı olarak karşısında duralım ve gereğini
yapalım. Ancak gerçek dışı, algı oluşturmaya yönelik birtakım operasyonlarla
“Parlamentonun şu tarafı şöyle, bu tarafı böyle.” demekle Parlamentoya hakareti
temizleyemezsiniz. Millet iradesine bu şekilde yalan yanlış, iftiralarla, algı
oluşturmaya yönelik cümlelerle kendinizi temizleyemezsiniz. Bunun herkes
tarafından bilinmesi gerektiğini söylüyorum.
Teşekkür
ediyorum.
HAYDAR
AKAR (Kocaeli) – Biz neyimizi temizleyeceğiz ya?
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun.
30.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Herhangi bir deterjana ihtiyacımız yok. Deterjana ihtiyacı
olan, temizlenmesi gereken taraf, Bakan olup da Reza Zarrab’la ilgili “Ben
senin önüne yatarım.” diyen iktidar mensupları temizlesin kendini. Orada “Ben
bu saati aldım ama karşılığında hiçbir şey vermedim.” diye kendini savunmaya
kalkan iktidarın mensupları kendisini deterjanla temizlesin. Cumhuriyet Halk
Partisinin buna hiç ihtiyacı yok. Ayakkabı kutularını, evlerinde milyon
dolarları saklayıp “Aslında biz bunlarla okul kuracaktık, yapacaktık.” deyip
ondan sonra milletin vergi parasıyla faizini alıp üstüne oturtan iktidarın
mensupları elini yüzünü yıkasın o deterjanla. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
31.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Bu dil, aslında FETÖ’cülerin 17-25 Aralıktaki dili,
onun tekrarı mahiyetinde, FETÖ’cü dili ve bu konuyla ilgili yargı kararları
ortadadır. Ancak deterjandan bahsettiler. Bakın, Sayın Kocaeli Milletvekilimiz
de yanımda. Yuvacık Barajı’yla beraber yıkasanız, yıkasanız temizleyemezsiniz
Yuvacık Barajı’ndaki yolsuzluğu ve hırsızlığı.
HAYDAR
AKAR (Kocaeli) – He, şimdi bende sıra.
MUHAMMET
EMİN AKBAŞOĞLU (Çankırı) – Bu, CHP’nin tarihe geçmiş en büyük
yolsuzluklarından. Ve “İSKİ’gate” skandalı…
Sonuç
itibarıyla, kendilerine bu sözleri iade ediyorum. 
HAYDAR
AKAR (Kocaeli) – Hayır, hayır, bunu kabul etmem mümkün değil Başkan. 
MUHAMMET
EMİN AKBAŞOĞLU (Çankırı) – Ben Engin Özkoç Bey’e cevaben söyledim. 
HAYDAR
AKAR (Kocaeli) – Beni göstererek söylüyor. 
BAŞKAN
– Canım size “Siz yaptınız.” demedi Sayın Akar, müsaade edin. 
MUHAMMET
EMİN AKBAŞOĞLU (Çankırı) – Sadece “Kocaeli Yuvacık Barajı.” dedim. 
HAYDAR
AKAR (Kocaeli) – Sayın Başkan…
MUHAMMET
EMİN AKBAŞOĞLU (Çankırı) – Hayır, hayır…
AYDIN
ÖZER (Antalya) – İsmen söyledi, ismen söyledi. 
ENGİN
ÖZKOÇ (Sakarya) – Sayın Başkan…
Sayın
Özkoç, buyurun. 
ENGİN
ÖZKOÇ (Sakarya) – Efendim, isim vererek sataşmada bulunmuştur. Sataşmadan
dolayı Haydar Akar’a söz vermenizi talep ediyorum.
BAŞKAN
– Sayın Özkoç, bakın “Haydar Akar yaptı.” demedi.
MUHAMMET
EMİN AKBAŞOĞLU (Çankırı) – “Haydar Bey.” demedim “Kocaeli Yuvacık Barajı”
dedim. 
BAŞKAN
– “Kocaeli Milletvekili de yanımda, biliyor hikâyeyi.” dedi. 
ENGİN
ÖZKOÇ (Sakarya) – Hayır, efendim.
BAŞKAN
– Bu, sataşma değil ki.
ENGİN
ÖZKOÇ (Sakarya) – Haydar Akar’ın da bu suça ortak olduğunu, onun partisinin
yaptığını ima etti.
MUHAMMET
EMİN AKBAŞOĞLU (Çankırı) – Hayır, hayır, alakası yok, öyle bir şey yok. 
BAŞKAN
– Öyle bir şey söylemedi “Haydar Akar suça ortak.” demedi efendim, yapmayın. 
MUHAMMET
EMİN AKBAŞOĞLU (Çankırı) – Bakın, söylediğim ortada, söylediğim nettir. 
HAYDAR
AKAR (Kocaeli) – Sayın Başkan…
BAŞKAN
– Tutanakları isteyeceğim arkadaşlar.
HAYDAR
AKAR (Kocaeli) – Sayın Başkan, hayır, kabul etmiyorum. 
AYKUT
ERDOĞDU (İstanbul) – Partiye sataştı, Haydar Akar konuşacak.
BAŞKAN
– Tutanakları isteyeceğim, Grup Başkan Vekilleri müsaade edin.
HAYDAR
AKAR (Kocaeli) – Sayın Başkan, niye uzatıyorsunuz, bitmişti şimdiye.
ENGİN
ÖZKOÇ (Sakarya) – Bir dakika, müsaade edin…
BAŞKAN
– Buyurun, siz devam edin Sayın Özkoç.
ENGİN
ÖZKOÇ (Sakarya) – Sayın Başkan…
BAŞKAN
– Tutanakları isteyeceğim.
ENGİN
ÖZKOÇ (Sakarya) – Tabii ki tutanakları isteyin, tutanaklara bakın. 
BAŞKAN
– Bakacağım. 
AYKUT
ERDOĞDU (İstanbul) – Sayın Başkan, bu kadar açık bir şeye tutanak mı istenir?
Cumhuriyet Halk Partisine sataştı. 
METİN
YAVUZ (Aydın) – AND denetim şirketinden bahsedin Sayın Özkoç. 
MUHAMMET
EMİN AKBAŞOĞLU (Çankırı) – Sayın Özkoç’u muhatap alarak konuşuyorum ve Kocaeli
Yuvacık Barajı’yla ilgili CHP’nin yapmış olduğu yolsuzluğu ihbar ediyorum.
Sayın Özkoç muhatabım. 
Buyurun.

ENGİN
ÖZKOÇ (Sakarya) – Eğer Sayın Başkan… 
BAŞKAN
– Sayın Özkoç, burada, şimdi sataşma var, kim istiyorsa cevabı o verebilir.
İsterse siz… 
HAYDAR
AKAR (Kocaeli) – Ben söz istiyorum. 
BAŞKAN
– Sayın Akar, buyurun kürsüye. 
Sayın
Özkoç, buyurun. 
ENGİN
ÖZKOÇ (Sakarya) – Sayın Başkan, AKP Grup Başkan Vekilinin bunu söylediğini
söyleyince CHP Grup Başkan Vekiline inanmıyorsunuz; o, suçunu ikrar edince
“Sataşmadan söz veriyorum.” diyorsunuz.
BAŞKAN
– Ben gene de tutanakları isteyeceğim Sayın Özkoç, merak etmeyin. Tutanakları
getirteceğim, sizi de göstereceğim. 
ENGİN
ÖZKOÇ (Sakarya) – Tutanakları isteseniz de onun itirafı var. 
BAŞKAN
- Çok çok dikkatli dinliyorum.
ENGİN
ÖZKOÇ (Sakarya) – Onun itirafı var. 
BAŞKAN
– Ben tutanakları getirteyim, size göstereceğim. 
ENGİN
ÖZKOÇ (Sakarya) – Bizim sesimizi kısarak bir yere varamazsınız Sayın Başkan. 
BAŞKAN
– Peki. 
Teşekkür
ediyorum. 
METİN
YAVUZ (Aydın) – AND denetim şirketi kimden talimat alıyor? Sayın Özkoç,
belediyeleri ziyaret edip kimlere talimat verdiğinizi açıklayın. 
BAŞKAN
- Buyurun Sayın Akar. 
VI.- SATAŞMALARA İLİŞKİN KONUŞMALAR (Devam)
4.- Kocaeli Milletvekili Haydar Akar’ın, Çankırı Milletvekili Muhammet
Emin Akbaşoğlu’nun yerinden sarf ettiği ifadeleri sırasında Cumhuriyet Halk Partisine
ve şahsına sataşması nedeniyle konuşması
HAYDAR
AKAR (Kocaeli) – Sayın Başkan, değerli milletvekilleri; Yuvacık Barajı 524
milyon dolara mal oldu, on beş senelik bir yap-işlet-devret projesidir. 2,2
milyar dolar hazinenin ödediği para var, on beş sene sonra 140 milyon
metreküple. Yani inşaat maliyetinin 5,4 katı Yuvacık Barajı için ödenmiştir on
beş yılda, buraya kadar doğru, nokta. Siz buna “hırsızlık” diyorsunuz
“Cumhuriyet Halk Partisinin hırsızlığı” diyorsunuz. Şimdi, en büyük hırsızlığı
açıklıyorum: Osmangazi Köprüsü. (CHP sıralarından alkışlar) 1 milyar 300 milyon
dolara mal oldu. 40 bin araç geçiş garantisiyle, yirmi iki yıl sonra 11,8
milyar dolar ciro yapacak. Şimdi size soruyorum: Maliyetin 5,4 katı mı daha
büyük, maliyetin 9 katı mı daha büyük? Evet, bir hırsızlık varsa Osmangazi
Köprüsü’nde var. Bir hırsızlık varsa, Avrasya Tüneli’nde var. Bir hırsızlık
varsa Yavuz Sultan’da var, İstanbul Havaalanı’nda var. (CHP sıralarından
alkışlar) 
Varsa
yürekli adam, tartışalım burada. 
KEMAL
ÇELİK (Antalya) – Yapılanları say, yapılanları. 
HAYDAR
AKAR (Devamla) – Yuvacık Barajı’na laf söyleyebilmeniz için bugün, Türkiye’de
bu hırsızlıkların, yolsuzlukların olmaması gerekiyordu. Bir kez daha
söylüyorum...
EMİNE
YAVUZ GÖZGEÇ (Bursa) – Senin ömrün yetmez yapılanları anlatmaya. 
HAYDAR
AKAR (Devamla) - Bir kez daha söylüyorum: Yuvacık Barajı 140 milyon metreküple
5,4 katına mal oldu maliyetin. Bir kez daha söylüyorum: 1 milyar 300 milyon
dolarlık maliyetle, sadece 40 bin araç geçerse, sadece 40 bin, devlet
garantisiyle, 11,8 milyarlık bir ciroyla 9 katına mal oluyor. (AK PARTİ
sıralarından gürültüler)
KEMAL
ÇELİK (Antalya) – Haydar, bizim icraatları saydın sen!
RECEP
ÖZEL (Isparta) – Tebrik ederiz seni!
HAYDAR
AKAR (Devamla) - Sayın Grup Başkan Vekilim, hırsızlıksa bu hırsızlık, eğer
sizin tanımınızla yolsuzluksa bu yolsuzluktur diyor, saygılar sunuyorum. (CHP
sıralarından alkışlar) 
BAŞKAN
– Sayın Akbaşoğlu, buyurun.
5.- Çankırı Milletvekili Muhammet Emin Akbaşoğlu’nun, Kocaeli
Milletvekili Haydar Akar’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri; evet, Yuvacık Barajı, gerçekten tarihin en büyük yolsuzluklarından
bir tanesidir, hazineye maliyeti 4,5 milyar dolardır arkadaşlar. (CHP
sıralarından gürültüler)
ENGİN
ÖZKOÇ (Sakarya) – Hadi canım sen de ya!
AHMET
TUNCAY ÖZKAN (İzmir) – Ooo!
MUHAMMET
EMİN AKBAŞOĞLU (Devamla) – İstediğiniz leke temizleyiciyi kullanın,
çıkartamazsınız, “İSKİ’gate”i çıkartamazsınız. Sizin tarihiniz, yolsuzluk
tarihi. [CHP sıralarından “Bravo” sesleri, alkışlar (!)] 17-25 Aralıkın yıl
dönümünde, FETÖ'cü ağzını tekrar burada kullanıyorsunuz, bastırmaya
çalışıyorsunuz. [CHP sıralarından “Bravo” sesleri, alkışlar (!)] Türkiye'nin en
büyük yatırımlarını, dünyadaki en büyük 10 yatırımdan 6 tanesini Türkiye'ye
kazandırdığımız gerçeğinin üstünü örtmeye çalışıyorsunuz. [CHP sıralarından
“Bravo” sesleri, alkışlar (!)]
HAYDAR
AKAR (Kocaeli) – Maliye Bakanı orada! Eski Maliye Bakanı orada!
MUHAMMET
EMİN AKBAŞOĞLU (Devamla) – Evet, bu şekilde bastıramazsınız. [CHP sıralarından
“Bravo” sesleri, alkışlar (!)] Bu sizin acziyetiniz. [CHP sıralarından “Bravo”
sesleri, alkışlar (!)] Acziyet içerisindesiniz gerçekten. [CHP sıralarından
“Bravo” sesleri, alkışlar (!)] Büyük yolsuzluk ve büyük hırsızlık sizin
geçmişiniz, sizin tarihinizdir. [CHP sıralarından “Bravo” sesleri, alkışlar
(!)] Bu, bir çarpıtmadır. [CHP sıralarından “Bravo” sesleri, alkışlar (!)]
BAŞKAN
– Sayın Özkoç, rica ediyorum…
MUHAMMET
EMİN AKBAŞOĞLU (Devamla) – Evet, millet görüyor, biz sizi dinledik ama siz
dinlemeye tahammül edemiyorsunuz. [CHP sıralarından “Bravo” sesleri, alkışlar
(!)] Hakikatleri bu şekilde bastıramazsınız, yalanlarınızı, dolanlarınızı
unutturamazsınız. [CHP sıralarından “Bravo” sesleri, alkışlar (!)] 
BAŞKAN
– Sayın Özkoç…
MUHAMMET
EMİN AKBAŞOĞLU (Devamla) – Siz, FETÖ'cüler ağzıyla konuşan ve gerçekten
Türkiye'nin kalkınmasına ket vurmaya çalışan, Türkiye'nin gerçekten karşısında
duran bir zihniyete sahipsiniz. [CHP sıralarından “Bravo” sesleri, alkışlar(!)]
Yazıklar olsun size! [CHP sıralarından “Bravo” sesleri, alkışlar(!)] Yazıklar
olsun size! [CHP sıralarından “Bravo” sesleri, alkışlar(!)] Yazıklar olsun
size! [CHP sıralarından “Bravo” sesleri, ayakta alkışlar (!)]
BAŞKAN
– Birleşime beş dakika ara veriyorum.
Kapanma Saati: 22.56 
YEDİNCİ OTURUM
Açılma Saati: 23.03
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Yedinci Oturumunu açıyorum. 
2020
Yılı Merkezi Yönetim Bütçe Kanun Teklifi’nin görüşmelerine kaldığımız yerden
devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Komisyon yerinde.
Gruplar
adına, Adalet ve Kalkınma Partisi Grubu adına İstanbul Milletvekili Sayın Eyüp
Özsoy. 
Buyurun.
(AK PARTİ sıralarından alkışlar) 
AK
PARTİ GRUBU ADINA EYÜP ÖZSOY (İstanbul) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nin 12’nci
maddesi üzerinde AK PARTİ Grubu adına söz almış bulunmaktayım. Gazi Meclisimizi
ve aziz milletimizi saygıyla selamlıyorum. 
Allah’a
hamdolsun ki hiçbir partinin geçmişinde başaramadığı birçok icraatı yapmayı
Rabb’im bizlere nasip etti ve bugün de milletimizin desteğiyle 18’inci kez
bütçe yapabilmeyi Hükûmetimize nasip etti. Bu sebeple, üzerimizdeki yükün ve
sorumluluğun farkındayız ancak herkes de şunun farkında olmalıdır ki Türkiye
artık eski Türkiye değil ve yeni Türkiye, gücüne güç katan, geleceğe güvenle
bakmamızı sağlayan, hayalleri gerçekleştiren büyük ve güçlü Türkiye’dir. Artık,
IMF kapılarında para isteyen değil, IMF’ye borç verebilecek ekonomiye sahip;
yerli ve millî savunma sanayisini geliştirmiş; kendi İHA’sı, SİHA’sı, gemisi
olan; hastaneler, havalimanları, köprüler, yollar yapan; terör örgütleri ve
teröristlerle sonuna kadar mücadele eden bir Türkiye var. 
Gönül
isterdi ki burada günlerdir yapılan bütçe konuşmalarında bütçeyle ilgili
konuları dinleyelim ancak üzülerek söylemeliyim ki bütçeyle ilgisi olmayan bir
sürü gerçek dışı ithamları ve yalanları dinlemek zorunda kaldık. Burada, bu
bütçenin içerisinde işçinin olmadığını, emekçinin olmadığını söyleyen hatipler
oldu ama ne tezattır ki bu hatiplerin partilerinin belediye başkanları, seçimi
kazanır kazanmaz binlerce işçiyi kapının önüne koydular. Bu mu sizin işçiye,
emekçiye verdiğiniz değer? 
Yine,
burada, on yedi yılda 4,5 milyardan fazla fidanı toprakla buluşturmuş AK PARTİ
iktidarını çevreci olmamakla suçlayanlar, İstanbul’da göreve gelir gelmez,
çevre için yüksek öneme sahip biyolojik arıtma tesisinin ihalesini iptal
ettiler. Bu mu sizin çevreye verdiğiniz önem?
Değerli
milletvekilleri, her şeyden önce, yaptığımız her işte samimi olmamız gerekir.
Tarihin her döneminde, yapılan hizmetleri görmek istemeyen veya engellemek
isteyenler olmuştur. Ancak bizler, milletimizden aldığımız güçle bu hizmet
yürüyüşümüze devam edeceğiz ve bu yolda bizi engellemeye kimsenin gücü
yetmeyecek. 
Yavuz
Sultan Selim Köprüsü’ne, Marmaray’a, Avrasya’ya, İstanbul Havalimanı’na yani
milletimizin yararına olan ne varsa kimler karşı çıkmışsa, şu anda da Kanal
İstanbul Projesi’ne aynı kişiler karşı çıkmaktadır.
Bakınız,
burada bir ifadeyi sizlerle paylaşmak istiyorum: “Boğaz’da artan deniz
trafiğine bir çözüm bulmamız lazım. İstanbul’un Avrupa yakasında, Karadeniz ile
Marmara arasında bir kanal açmalıyız. Böyle bir kanalın açılması durumunda,
tanker ve şilep trafiği bu kanala aktarılır ve Boğaz trafiği rahatlar.” Tarih
18 Ocak 1994. Kim söylüyor bu sözleri? CHP’nin eski Genel Başkanı Bülent Ecevit
söylüyor. Ben inanıyorum ki Ecevit bugün ayağa kalksa, dirilse ve CHP’nin
bugünkü hâlini görse “Hepinize yazıklar olsun.” derdi. 
Sayın
Başkan, değerli milletvekilleri; Sayın Cumhurbaşkanımız Recep Tayyip Erdoğan’ın
liderliğinde, milletimizin gönlündeki yerimizi daha da sağlam hâle getirmek
için gece gündüz demeden çalışıyoruz. Bizler her zaman milletimizin yanında
olduk ve elhamdülillah milletimizi de her zaman yanımızda bulduk. Türkiye,
bölgesinde ve dünyada söz sahibi, güçlü bir ülke hâline gelmişse, millî
menfaatlerini korumak için hiç kimseden icazet alma ihtiyacı duymuyorsa bu,
Sayın Cumhurbaşkanımızın önderliğinde, yüce milletimizin ve tam manasıyla millî
bir şuurla oluşmuş Cumhur İttifakı’nın eseridir ve bu kazanımları da yok etmeye
kimsenin gücü yetmeyecektir.
Sözlerime
son verirken geçtiğimiz günlerde ABD Senatosunun Ermeni yalanlarıyla ilgili
kabul etmiş olduğu sözde kararı, buradan, yüce Meclisimizin kürsüsünden bir kez
daha kınıyorum. Yabancı bir devlet, ülkemizin ve milletimizin aleyhinde bir
kararı oy birliğiyle alabilirken bizim kendi Meclisimizde bu karara karşı
alınan kararı oy birliğiyle çıkaramamamıza sebep olanları, ömürlerinde bir kez
dahi milletimizin, devletimizin yanında yer alamayan zihniyeti de şiddetle
kınıyor ve tarih sizleri asla affetmeyecek diyorum. (AK PARTİ sıralarından
alkışlar) 
Bu
duygu ve düşüncelerle 2020 yılı bütçemizin ülkemize, milletimize ve bütün
mazlum coğrafyalara hayırlar getirmesini temenni ediyor, yüce Meclisi ve aziz
milletimizi saygıyla selamlıyorum. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan...
BAŞKAN
– Sayın Özkoç, buyurun. 
IV.- AÇIKLAMALAR (Devam)
32.- Sakarya Milletvekili Engin Özkoç’un, İstanbul Milletvekili Eyüp
Özsoy’un 129 sıra sayılı 2020 Yılı Bütçe Kanun Teklifi’nin 12’nci maddesi
üzerinde AK PARTİ Grubu adına yaptığı konuşmasındaki bazı ifadelerine ve Bülent
Ecevit’in ilkelerine layık siyaset yapmaya devam edeceklerine ilişkin
açıklaması
ENGİN
ÖZKOÇ (Sakarya) – Rahmetli Sayın Bülent Ecevit, hayatı boyunca sosyal demokrat
olarak yaşamış, haktan, hukuktan ve dürüstlükten yana bir siyasi liderdi. Bizim
Genel Başkanlığımızı yapması bizim için gurur vesilesidir. Adı asla hırsızlığa,
yolsuzluğa karışmamış bir siyasi liderdir. Kendi siyasi liderlerinin hırsızlık
ve yolsuzlukla olan ilişkilerinden kurtulamamış anlayışların, Bülent Ecevit’i
örnek vererek bize atıfta bulunması aslında bizi gururlandırır. Biz, Bülent
Ecevit’in ilkelerine layık bir şekilde, onun söylediği sözlerin, dürüstlüğün ve
namusun arkasında durarak siyaset yapmaya devam edeceğiz; sizler de bizi takip
ederseniz eminim doğru yolu bulursunuz. 
Teşekkür
ediyorum. (CHP sıralarından alkışlar) 
HAKKI
SARUHAN OLUÇ (İstanbul) – Sayın Başkan...
BAŞKAN
– Buyurun. 
33.- İstanbul Milletvekili Hakkı Saruhan Oluç’un, İstanbul Milletvekili
Eyüp Özsoy’un 129 sıra sayılı 2020 Yılı Bütçe Kanun Teklifi’nin 12’nci maddesi
üzerinde AK PARTİ Grubu adına yaptığı konuşmasındaki bazı ifadelerine ve
Türkiye'nin tarihsel sorunlarının tartışılması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Hatip
konuşurken bizi kastetti ve kınadı, ben de kendisini kınıyorum. Burası bir
Meclis ve her siyasi parti grubunun kendi siyaseti, yaklaşımı, tutumu vardır.
Yani kınamaya başlayacak olursak bu ülkeyi bu hâle düşürdüğünüz için sizin
kınanacak çok fazla şeyiniz var. Amerika ile Rusya arasında pinpon topuna
dönüştürdüğünüz bir ülkeden bahsediyoruz. Yani siz, yaptıklarınızı dış
politikada çok anlamlı buluyor olabilirsiniz ama dış politikada yaptıklarınızın
ne kadar yanlış olduğunu önümüzdeki yıllarda göreceğiz. “Stratejik derinlik”
diye “Suriye’de Emevi Camisi’nde namaz kılacağız.” diye söyleyen Başbakanınızın
peşinden gittiğiniz o dönemde duvara tosladınız, aynen şimdi de
toslayacaksınız. Onun için bizi kınamayın. Tarih esas sizi affetmeyecek. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Toparlıyorum efendim, son cümlelerim. 
BAŞKAN
– Son cümlelerinizi alayım, buyurun. 
HAKKI
SARUHAN OLUÇ (İstanbul) – Bu yaptığınız yanlışlar ve verdiğiniz zararlar
yüzünden, bu toplum için yarattığınız ciddi sorunlar açısından tarih sizi
affetmeyecek ve göreceğiz bunların hepsini. Nasıl son birkaç senede ortaya
çıktıysa yaptığınız yanlışlar, yine ortaya çıkacak. 
Biz
aldığımız tutumda çok kararlıyız, doğru bir tutum aldık ve Türkiye'nin
sorunlarını, tarihsel sorunlarını bu Parlamentoda tartışalım dedik; tekrar
söylüyoruz bunu. 
Teşekkür
ederim. 
BAŞKAN
– Sayın Akbaşoğlu, buyurun. 
34.- Çankırı Milletvekili Muhammet Emin Akbaşoğlu’nun, tarihin kimi
affedip affetmeyeceğine hem tarih hem de aziz milletin karar vereceğine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Sayın
milletvekilimiz kendi kanaatlerini özgür bir şekilde, özgün bir şekilde ortaya
koymuştur. 
Sonuç
itibarıyla, tarihin kimi affedip affetmeyeceğine hem tarih hem de aziz ve asil
milletimiz karar verecektir. 
Teşekkür
ederim. (AK PARTİ sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
BAŞKAN
– Şahıslar adına ilk söz, Balıkesir Milletvekili Sayın Belgin Uygur’un. 
Buyurun
Belgin Hanım. (AK PARTİ sıralarından alkışlar)
BELGİN
UYGUR (Balıkesir) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi’nin 12’nci maddesi üzerinde şahsım adına söz almış
bulunmaktayım. Gazi Meclisimizi ve aziz milletimizi saygıyla selamlıyorum. 
2020
yılı bütçesi her alanda yerliliği ve millîliği ön planda tutan; enerji, savunma
sanayisi, tarım, ulaştırma ve teknoloji başta olmak üzere, yerli ve millî
kaynaklarımızı en verimli şekilde kullanmaya yönelik bir bütçedir. Sayın
Cumhurbaşkanımız Recep Tayyip Erdoğan’ın vizyonu ve öncülüğünde tüm
bakanlıklarımızın yerli ve millî anlayışla geliştirdiği, toplumumuzun tüm
kesimini kucaklayan, ekonomik kalkınma ve refah artışına odaklanan bir
bütçedir. 
Sayın
Başkan, değerli milletvekilleri; ülkemizin içinde bulunduğu coğrafya
çatışmaların yoğun olduğu bölgelerden biridir. Bu da her an teyakkuz hâlinde
olmamızı, gücümüzü artıracak çalışmalarda yeni yöntemler geliştirmemizi zorunlu
kılmaktadır. Bu açıdan yerli kaynaklarımızı kullanarak savunma sanayisinde dışa
bağımlılığımızı tamamıyla ortadan kaldırmayı hedeflemekteyiz. Son yıllarda
Batılı ülkeler savunma alanında Türkiye’ye ambargo uygulamaktadır. Özellikle
Suriye’deki Barış Pınarı Harekâtı ve Doğu Akdeniz’deki gelişmelerin ardından bu
uygulamaların daha da sertleştiğini görmekteyiz. Biz de silahlı ve silahsız
insansız hava araçlarımızı ve helikopterlerimizi kendimiz ürettik. Görüldüğü
üzere önümüze çıkan engeller bizi durdurmamakta, tam tersine azmimizi
artırmaktadır. Yerli ve millî kaynaklarımızla 2023, 2053 ve 2071 hedeflerimize
ulaşmak için tüm gayretimizle çalışmaktayız. 2002 yılında yüzde 80 oranında
olan savunma sanayisindeki dışa bağımlılık oranı bugün yüzde 30’a inmiştir.
2002 yılında sadece 62 savunma projesi yürütülürken bugün bu sayı 700’e
yaklaşmıştır. 2002 yılında 5,5 milyar dolar bütçeli savunma projeleri
yürütülürken bugün yaklaşık 11 katlık bir artışla 60 milyar dolarlık proje
hacmine ulaşılmıştır. 2002 yılında yalnızca 248 milyon dolar olan savunma ve havacılık
ihracatı bu yılın ilk on bir ayında 2,5 milyar dolar olmuştur. Bugün dünyanın
en büyük 100 savunma şirketi arasında bizim de 5 firmamız bulunmaktadır.
Sayın
Başkan, değerli milletvekilleri; hükûmetlerimiz döneminde yerli üretime verilen
önem ve desteğin sonuçlarını bor sektöründe de görmekteyiz. Dünya rezervinin
yüzde 73’üne sahip olduğumuz borun üretilmesi, işletilmesi ve ihraç edilmesi
hususundaki çalışma ve yatırımlarda yerli kaynaklarımızın kullanımını
hızlandırdık. 2018 yılında bor satışları yüzde 11 artmış, dünya bor
sektöründeki liderliğimiz 2018 yılında yüzde 59 pazar payıyla daha da
güçlenmiştir. (AK PARTİ sıralarından alkışlar) Kendi seçim bölgem olan
Balıkesir’de kurulu 2 bor tesisinden 1’i olan ve aynı zamanda Türkiye
rezervinde önemli bir yere sahip olan Bigadiç Bor Fabrikasında 2018 yılı
itibarıyla kârımızın satışlara oranı yüzde 70’e yükseltilmiş, dönem kârımız 830
milyon lira olmuştur. Bandırma Bor Fabrikamızda ise 455 ton olan üretimin
neredeyse tamamına yakını ihraç edilmiştir. 2018 yılı için 164 milyon lira
dönem kârı planlanmışken 596 milyon lirayla programın yüzde 264 üstünde kâr
elde edilmiştir.
Sayın
Başkan, değerli milletvekilleri; yine, savunma, nükleer, metalürji ve makine
sanayisinde ve pek çok alanda kullanılmak üzere, bor karbür elde etmek amacıyla
Türkiye’nin ilk Bor Karbür Tesisinin temelini de 25 Ekim 2019 tarihinde
Bandırma’da attık. Böylelikle, doğal kaynaklarımızı yalnızca ham madde olarak
değil, uç ürün ve ileri teknoloji ürünleri olarak da ihraç edeceğiz. Yine, bor madeni
kuruluşumuz Eti Madende de “yerlileştirme” politikasıyla, tesislerin ana
ekipmanlarının tamamına yakını ülkemizde tasarlanmış, üretilmiş ve bu dönemde
yaklaşık 50 milyon lira tasarruf sağlanmıştır. 
Sayın
Başkan, değerli milletvekilleri; ülkemiz son on yedi yılda yalnızca ekonomik
değil, siyasi anlamda da söz sahibi olmuş ve önemli bölgesel güç merkezlerinden
biri olmuştur. Türkiye’nin yükselen ekonomik ve siyasi güç olmasına liderlik
eden Sayın Cumhurbaşkanımıza buradan bir kez daha teşekkür ediyoruz. 
Bu
duygu ve düşüncelerle 2020 yılı bütçemizin ülkemize ve milletimize hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Şahsı adına ikinci söz talebi Çanakkale Milletvekili Sayın Özgür Ceylan’ın.
Buyurun.
(CHP sıralarından alkışlar) 
ÖZGÜR
CEYLAN (Çanakkale) – Sayın Başkan, değerli milletvekilleri; Bütçe Kanun
Teklifi’nin 12’nci maddesi üzerine şahsım adına söz aldım. Yüce heyetinizi
saygıyla selamlıyorum.
12’nci
maddeye göre, Hazine tarafından sağlanacak garantili imkân ve dış borcun ikraz
limiti ile Hazinenin borç üstlenim taahhüdü 4,5 milyar dolar olarak
düzenlenmektedir. Bu maddeyle, yap-işlet-devret projelerinde ihaleyi alıp
bitiremeyen firmaların dış borç yüklerini devletin üstlenmesinin önü açılmaktadır.
On sekiz yıllık iktidar pratiği göstermiştir ki saray rejimi, kamu-özel iş
birliği projelerinde yani yap-işlet-devret projelerinde mahirdir. Bu projelerde
öylesine mahirdir ki yüklenici firmaların hiçbir risk üstlenmesi söz konusu
değildir. Millete söven müteahhitler bu ihaleleri alır, işi bitirse de
bitirmese de bu firmalara bir şey olmaz. “Nasıl olsa benim vatandaşımın ağzı
var, dili yok; öyle de aç, böyle de aç; yandaş borcunu vergiler marifetiyle
sırtlarına yükleriz.” deniliyor. “Nasıl olsa geçmediği köprüye, kullanmadığı
otoyola, gidemediği şehir hastanesine para ödüyor, sesi çıkmıyor.” denilerek bu
anlayışın sürdürülmesi doğru bir şey değildir. 
Her
fırsatta yerli ve millî olduğunu söyleyenlerin, daha düne kadar vatandaşımıza
elindeki dövizi “Türk lirasına çevirin.” diye kampanyalar organize edenlerin
bütçe kanununda borç ödeme taahhüdünü dolar cinsinden ifade etmesi ise başlı
başına bir çelişkidir. Saray rejiminin yaptığı sözleşmelerin neredeyse tamamı
döviz cinsinden yapıldığından garantiler de döviz üzerinden veriliyor. Kurda
gerçekleşecek 1 kuruşluk artış dahi hazinenin borç yükünü artıracaktır. 
Değerli
milletvekilleri, bu kürsüden ne kadar tozpembe tablo çizerseniz çizin, gerçek
sizin resmettiğiniz gibi değil. Bu ülkede 2 milyon 136 bin kişi asgari ücretin
altında ücret alarak evini geçindirmeye çalışıyor, 847 bin dul ve yetimin
emekli aylığı bin liranın altında, 6 milyon 850 bin kişi 2 bin liranın altında
emekli aylığı alıyor. Gerçek, yalanın ve yalan üzerine bina edilen saltanatın
panzehridir. Cumhuriyet Halk Partisi yaygın ve demokratik kooperatifçiliği
yerel yönetimler üstünden hayata geçirmeye başladıkça AKP’nin kredi kartına
dayalı tüketim ekonomisinin bir yanılsama olduğunu emekçiler de kavrayacak. 
Değerli
milletvekilleri, vatandaş gırtlağına kadar borçlu. Bireysel tüketici kredisi,
kredi kartı borçları 1 Ocak-22 Kasım 2019 tarihleri arasında 51 milyar artarak
569 milyara çıktı. Üzerinde görüştüğümüz bütçeyle ilgili tek gerçek ise bu
bütçede halkın olmadığı, yatırımın olmadığı gerçeğidir. Bu bütçede faiz ödemesi
vardır, kamu-özel iş birliği projelerine garantili ödeme ve taahhüt vardır. Bu
bütçede hakkı olan tarımsal destekleri alamadığı için artık üretemeyen
çiftçiler yok. Bu bütçede kirasını, stopajını, vergi primini ödeyemeyen esnaf
yok; yurt ve burs talebi olan öğrencilerimiz yok; atama bekleyen üniversite
mezunu yüz binlerce işsiz gencimiz yok. 
Buradan
milletime çağrım, biraz daha sabırlı olmaları ve gelecek güzel günlere olan
inançlarını kaybetmemeleridir. Saray rejimi için yolun sonu görülmüştür. Biz,
emekten, özgürlüklerden, hak ve hukuktan yana, üretici ve tüketici
kooperatifleriyle halktan yana olmaya devam edeceğiz. Çözüm, sizlerin
elindedir; çözüm, kara kışta ısınmak için evinin salonunda battaniyeye
sarılarak oturmak zorunda kalan ve saray rejiminin zam bombardımanı altında
hayatta kalmaya çalışan vatandaşlarımızın elindedir. Halkın kendi kendini
yönetebileceği gerçek demokrasiyi birlikte inşa edeceğiz. Yerel yönetimlerin
yetkilerini artırarak halkın kamu görevlilerini denetleyebilme ve yönetime
farklı düzeylerde katılabilmelerini sağlayacağız. Medyanın saray rejiminin
güdümüne girdiği bu karanlık günler bitecek. Ülkemiz için, ekonomimiz için,
demokrasimiz için, halkımız için, gençlerimiz ve çocuklarımız için kurtuluşun yolunu
ilk seçimlerde halkımızla el ele vererek hep birlikte başaracağız. (CHP
sıralarından alkışlar) 
Bu
duygu ve düşüncelerle, zenginin daha zengin, yoksulun daha yoksul olmasından
başka hiçbir amaca hizmet etmeyecek bu bütçeye ret oyu vereceğimi bildirir,
yüce heyetinizi saygıyla selamlarım. (CHP sıralarından alkışlar) 
BAŞKAN
– Değerli milletvekilleri, soru-cevap işlemine geçiyorum. 
Sayın
Taşkın, buyurun. 
ALİ
CUMHUR TAŞKIN (Mersin) – Teşekkür ederim Sayın Başkan. 
Sorum
Çevre ve Şehircilik Bakanımıza olacak: Sayın Bakanım, günümüzde şehirler, nüfus
artışı, çevre, sağlık, ulaşım gibi temel alanlarda zorluklarla karşı karşıya
kalmakta ve kaynak kapasitesinde sınırlara ulaşılmaktadır. Şehirlerin küresel
olarak birbirine bağlı bir ekonomide rekabet edebilme ve kent sakinlerinin
refahını sürdürülebilir bir şekilde sağlayabilme ihtiyacı ülkeleri ve şehirleri
yeni teknoloji ve yenilikçi yaklaşımları değerlendirmeye yönlendirmektedir. Bu
kapsamda coğrafi bilgi sistemleri alanında yapılan çalışmalar nelerdir? 
Teşekkür
ederim. 
BAŞKAN
- Sayın Erdem… 
ARZU
ERDEM (İstanbul) – Teşekkür ederim Sayın Başkan.
Sorum
Sayın Çevre ve Şehircilik Bakanına: Sayın Bakan, vatanımızın dört bir yanında
gösterdiğiniz hassasiyeti biliyoruz. Bingöl Kültür Mahallesi’nde Kentsel
Dönüşüm Projesi kapsamında eski diye tadilata ihtiyaç duyulduğu için Kültür
Mahallesi’nde evlerin yıkımı yapılmış mıdır? Kaç evin yıkımı yapılmıştır?
Evleri yıkılan Bingöllülerin mağduriyeti giderilmiş midir? 2018 yılında Bingöl
Belediyesi tarafından “kentsel dönüşüm” adı altında başlatılan ve 5 etap
şeklinde ihalesi gerçekleşen projenin son durumu nedir? Proje ne zaman
tamamlanacaktır? Hak sahiplerine ilişkin son durum nedir? Bingöl’e geldiğiniz
vakitte bu konuyla ilgili birtakım değerlendirmeler yaptınız; bilgi verebilirseniz
sevinirim. 
Saygılarımla.

BAŞKAN
– Sayın Şevkin…
MÜZEYYEN
ŞEVKİN (Adana) – Teşekkür ederim.
İller
Bankası kalkınma ve yatırım bankacılığını hangi ilkeler çerçevesinde
gerçekleştirmektedir? Kredi verilmesindeki kriterler nelerdir? Kredibilitesi
olmadığı hâlde kredi verilen belediyeler hangileridir? Banka bu nedenle mi
kredi veremez duruma gelmiştir? Döviz kredisi verilen belediyeler hangileridir?
Döviz kredisi verilmek istendiği hâlde verilemeyen belediye var mıdır? Hangi
belediyeler ayrıcalıklı olarak destek görmektedir? 
Ayrıca,
son yıllarda yapılan atamalar dikkat çekicidir. Kamu deneyimi olmayanların
atanmaları iş barışını bozmaktadır. Bakan çocuğu, yönetim kurulu yakını,
milletvekili çocuğu, meslekle ilgisi olmayan, çalışmamış olsalar da deneyimi
olmayanlar kabul edilerek buraya alınıyor mu? Sonuçta, Banka hem ortağı olan
belediyelere hem de çalışanlara adaletsiz davranmakta mıdır? Size sormak
istiyorum Sayın Bakan.
BAŞKAN
– Sayın Tuncer…
MUSTAFA
TUNCER (Amasya) – Sayın Bakan, 2019 ilkbaharında Amasya merkez ve ilçelerinde
sık sık dolu ve sel afetleri yaşanmıştır. Ürünlerin büyüme döneminde meydana
gelen bu afetler nedeniyle, mahsul yüzde 90-yüzde 100 oranında zarar görmüştür
ve çiftçiler, 2019 yılında ya ürün alamamış ya da çok düşük rekolteli ürün
alabilmişlerdir. Bunun doğal sonucu olarak da bu sene Amasya çiftçisi gelir
elde edememiş; Tarım Kredi Kooperatiflerine, bankalara ve esnafa olan borcunu
da ödeyememiştir. Bu kere, borcunu ödeyemeyen çiftçiler teker teker Tarım Kredi
Kooperatifleri, bankalar ve esnaflar tarafından icraya verilmeye başlanmıştır.
Çiftçi tahmin edemeyeceğiniz kadar zor durumdadır. Çiftçi intiharlarının
başlamaması için acil önlem almanız zaruridir. Bu kapsamda, çiftçileri bu
darboğazdan kurtarmak için borçlarının silinmesi veya faizlerinin silinerek
anaparanın 5 eşit takside bölünmesi gibi ya da başka bir tasarrufunuz olacak
mıdır?
Teşekkür
ederim.
BAŞKAN
– Sayın Akar…
HAYDAR
AKAR (Kocaeli) – Sayın Bakan, Kocaeli’nin Derince ilçesinde otuz yedi yıldır
bir depoda tutulan BHC ve DDT’den oluşan kimyasal maddeler yıllardır bertaraf
edilmeyi beklemektedir. Son olarak Bakanlığınızca 2018 yılında taşınarak
bertaraf edileceği belirtilen bu kimyasal atıklar, maalesef, hâlen eski bir
depoda tutulmakta ve vatandaşlarımızı da tehdit etmektedir. Bugün itibarıyla
taşınmayı bekleyen kaç ton kimyasal atık bulunmaktadır? Neden bugüne kadar
taşınma işlemi gerçekleşmemiştir? Bunların taşınarak tamamen bertaraf
edilmesine ilişkin bir tarih var mıdır? Bu zehirden Derince halkı ne zaman kurtulacaktır?
BAŞKAN
– Sayın Yılmaz…
ÜMİT
YILMAZ (Düzce) – Teşekkür ediyorum Sayın Başkan.
Ülke
kamuoyunu günlerdir meşgul eden Melen Barajı Düzce’de yer almaktadır ve adının
“Düzce Melen Barajı” olması gerekmektedir. Bildiğiniz gibi, Düzce, İSKİ’nin su
havzası içinde yer almaktadır. Düzce’ye gelen yatırımcının en ufak bir yatırımı
için İSKİ’den onay alması gerekmekte, bu da İSKİ’nin keyfî uygulamalarına sebep
olmaktadır. Düzce olarak İSKİ’nin Düzce suyundan pay almak istiyoruz. Pay almak
bir tarafa, Düzce ve ilçelerinin altyapısına İSKİ’nin hiçbir faydası yoktur.
Düzce olarak suyumuzu kullanan İSKİ’nin gelirinden pay istiyoruz. Ayrıca Düzce
ve ilçelerinin altyapısının İSKİ tarafından yapılmasını bekliyoruz ve barajın
adının da “Düzce Melen Barajı” olarak değiştirilmesini talep ediyoruz.
BAŞKAN
– Sayın Bakan…
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri;
kentsel dönüşümle ilgili 81 ilimizde 4 ana başlık altında ve hızlı, yerinde,
gönüllü olmak üzere dönüşüm projelerini başlattık ve bu çerçevede bütün
gittiğimiz illerde de acil, öncelikli dediğimiz alanların dönüşümünü yapmaya
çalışıyoruz. 
Bingöl’de
de şehrin içinde Valiliğimizin bulunduğu alanda kent meydanı düzenlemesi
yapacağız; Valiliğimiz başka alana taşınacak, Valiliğin bulunduğu o bölgeyi
meydan, meydanın altını otopark ve yine hemen Valiliğin yanında bulunan bir
yeşil alanı da birleştirmek suretiyle bir düzenleme yapmak istiyoruz. 
Kültür
Mahallesi’yle ilgili dönüşümü evet, daha önce Belediyemiz başlatmış; buna
ilişkin gerçekten hem vekillerimiz hem Belediyemiz yoğun uğraşlar veriyorlar.
Biz de Bakanlığımız, Toplu Konut İdaresi Başkanlığımız eliyle buradaki
vatandaşımızın mağduriyetinin bir an önce bitirilmesi amacıyla ama yaptığımız
iş de bittiği zaman Bingöl’e yakışacak şekilde burada gerçekten doğru düzgün
bir iş yapılsın istiyoruz. 856 hak sahibi var, 86 bin metrekare alan yıkılmış
durumda. Bizim vatandaşımıza en son söylediğimiz: 120 metrekarelik konutları
kabul etmeleri hâlinde Bakanlığımız eliyle yapabileceğimizi ifade ettik ve
onlardan bu anlamda dönüş bekliyoruz. Bingöl Vekilimiz Feyzi Berdibek Bey de bu
konuyu takip ediyorlar yine Cevdet Yılmaz Bakanımızla birlikte. İnşallah, hak
sahipleriyle bu anlaşmanın bitmesini müteakip Bingöl’deki dönüşümü yapmak
istiyoruz. 
“Ağrı
iline hiçbir şey yapılmadı.” dendi Dirayet Dilan Vekilimiz tarafından. Murat
Nehri’nin geçtiği 100. Yıl, Fevzi Çakmak, Küpkıran, Bulut, Murat, Kurtuluş,
Alpaslan ve Fırat Mahalleleri’ni kapsayan 358 bin metrekarelik alanda,
içerisinde yürüyüş ve bisiklet yollarının olduğu, dinlenme alanlarının olduğu
Millet Vadisi Projesi’ni Ağrı’ya kazandırıyoruz. TOKİ Başkanlığımız eliyle
gerçekleştireceğimiz projenin temelini Mart 2020’de atacağız ve en kısa sürede
bu projeyi tamamlayacağız. 
Yine,
içinde millet bahçesi olan Taşlıçay Deresi Islah Projesi ile yapacağımız millet
vadisini birleştirerek de yeşil bir koridor oluşturacağız. Yani yeni yapmış
olduğumuz meydan ile buradaki Murat Nehri’nin geçtiği bu mahalleleri kapsayan
alanı birleştirip bir ekolojik koridor oluşturmak istiyoruz. Taşlıçay Millet
Bahçesi içerisinde çocukevi projemiz var. Bu projenin tamamlanması için
Belediyemize İlbank Genel Müdürlüğümüz tarafından 2 milyon lira hibe verildi.
Yeni belediye hizmet binası var. Yeni belediye hizmet binasının tamamlanması
için Belediyemize 25 milyon lira kredi veriyoruz ve 2020 yılı içerisinde
tamamlanmasını öngörüyoruz. Yine Belediyemizin yanında, altında 250 otoparklık
bir Meydan Projesi var. Bu Meydan Projesi’nin yapımı için de yeni orduevinin
yapımı talimatını Toplu Konut İdaresi Başkanlığımıza verdik ve hızlı bir
şekilde bu süreci başlatacaklar. 
Yine
Ağrı’da, yeni Belediye binasının yanında 20 bin metrekarelik bir meydan olacak.

Yine
İLBANK tarafından, Eleşkirt’e 700 ve 1 milyon lira kredi; Tahir’e 250 bin lira
hibe; Taşlıçay’a 3 milyon lira hibe, 800 bin lira kredi; Yayladüzü’ne 500 bin
lira kredi verilmiştir. 
Şehir
merkezindeki hayvan ahırlarının yukarıya taşınması amacıyla bir Kentsel Dönüşüm
Projesi başlatılmıştır. Bu çerçevede 50, 75 ve 100 başlıklı 500 ahır
projelendirdik; bunların inşaatına Nisan 2020’de başlamayı düşünüyoruz.
Başlayıp şehrin içindeki o 1.300 ahırı şehrin içinden taşıyarak Ağrı’yı başka
bir sürece taşıyacak bu projeyi yapacağız. 
Suçatağı
Mahallesi’nde Kentsel Dönüşüm Projesi için 400 ihaleyi, Nisan 2020’de
yapıyoruz. 
Halil
Öztürk Vekilimizin sorduğu Kırıkkale içerisindeki atık su sorunu. Kırıkkale
ilçelerinden Bahşili, Çerikli ve Delice belediyeleriyle ilgili atık su arıtma
tesisi talepleri İLBANK’a iletilmiştir ve süreçleri devam etmektedir. Bazı
belediyelerimizin atık su arıtma tesislerine ilişkin talepleri ise yerine
getirilmiş, talebi olmayan belediyelerin de taleplerinin gelmesi hâlinde
başvurular değerlendirmeye alınacaktır. 
(Mikrofon
otomatik cihaz tarafından kapatıldı)
BAŞKAN
– Sayın Bakan, tamamlayın sözlerinizi lütfen. 
ÇEVRE
VE ŞEHİRCİLİK BAKANI MURAT KURUM - Mersin ilindeki Akdeniz ilçesi Ataş
alanındaki kentsel dönüşümde proje kapsamında 416 konut, 44 dükkân, 300 kişilik
cami inşası projelendirilmektedir.
Yine,
Akdeniz ilçesinin Bahçe ve Barış Mahalleleri’ndeki kentsel dönüşüm için de 413
konut, 20 dükkân, kapalı otoparktan oluşan ve maliyetinin de 146 milyon lira
olacağı bir proje üretilmiş; en kısa zamanda ihaleleri yapılacaktır. 
BAŞKAN
– Teşekkür ediyorum Sayın Bakan. 
12’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
13’üncü
maddeyi okutuyorum:
Gelir ve giderlere ilişkin diğer hükümler
MADDE 13- (1) 22/2/2005 tarihli ve 5302 sayılı İl Özel İdaresi
Kanununun 51 inci maddesinin birinci fıkrasının (f) bendi ile 3/7/2005 tarihli
ve 5393 sayılı Belediye Kanununun 68 inci maddesinin birinci fıkrasının (f)
bendi uyarınca il özel idareleri ve belediyelerin ileri teknoloji ve büyük
tutarda maddi kaynak gerektiren altyapı yatırımlarında Cumhurbaşkanınca kabul
edilen projeleri için yapılacak borçlanmalar, 5302 sayılı Kanunun 51 inci
maddesinin birinci fıkrasının (d) bendi ile 5393 sayılı Kanunun 68 inci
maddesinin birinci fıkrasının (d) bendi kapsamında hesaplanan faiz dâhil borç
limitinin hesaplanmasına dâhil edilir. Ancak, il özel idareleri, belediyeler ve
bunların bağlı kuruluşları ile sermayesinin yüzde 50’sinden fazlasına sahip
oldukları şirketler tarafından Avrupa Birliği ile katılım öncesi mali iş
birliği çerçevesinde desteklenen projelerin finansmanı için yapılan
borçlanmalar, çok taraflı yatırım ve kalkınma bankaları ile yabancı devlet
kuruluşlarından doğrudan veya İller Bankası Anonim Şirketi aracılığıyla yapılan
borçlanmalar ile SUKAP kapsamında yürütülecek işler için İller Bankası Anonim
Şirketinden yapılan borçlanmalarda söz konusu borç stoku limitine uyma şartı
aranmaz.
(2) Türkiye İhracat Kredi Bankası Anonim Şirketinin politik risk
kapsamında yapacağı tahsilatın ve Bankanın faaliyet kârlarından Hazineye
tekabül eden temettü tutarlarının ve olağanüstü yedek akçelerinin tamamı veya
bir kısmını, Bankanın politik risk alacağına mahsup etmeye ve mahsup
işlemlerini mahiyetlerine göre ilgili Devlet hesaplarına kaydetmeye Hazine ve
Maliye Bakanı, bu işlemlere karşılık gelen tutarları bir yandan bütçeye gelir,
diğer yandan da ilgili tertiplere ödenek kaydetmeye Cumhurbaşkanı yetkilidir.
(3) 2006 yılından önce katma bütçeli olan idarelerden 5018 sayılı
Kanunla genel bütçe kapsamına alınanların ilgili mevzuatında belirtilen kurum
gelirleri, genel bütçe geliri olarak tahsil edilir.
BAŞKAN
– Gruplar adına ilk söz talebi İYİ PARTİ Grubu adına Sayın İsmail Ok, Balıkesir
Milletvekili.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA İSMAİL OK (Balıkesir) – Sayın Başkan, değerli milletvekilleri;
İYİ PARTİ Grubu adına bütçe kanunu teklifinin 13’üncü maddesi üzerine söz almış
bulunmaktayım. Mensubu olmakla şeref duyduğum büyük Türk milletinin her bir
ferdini ve Gazi Meclisi saygıyla selamlıyorum.
Tabii,
dertler elvan elvan, dolayısıyla değinilecek çok konu var ama bu kısa zaman
içerisinde, kısa başlıklar hâlinde değinmek istiyorum. 
Dün
Bandırma’dan bir hemşehrimiz aradı. Malumunuz, Diyanet İşleri Başkanlığı yeni
bir genelge yayınladı, engelli vatandaşlarımızın camilerde artık namaz
kılışlarına müdahale edilir noktasına geldi. Bu yaşta ve engelli olan
vatandaşlarımızın camilerde ibadetine müdahale edilerek onların ağlatacak hale
getirilmesini gerçekten anlamıyorum. Özellikle Diyanet İşleri Başkanlığının bu
almış olduğu kararını bir kez daha gözden geçirmesini özellikle milletimiz
adına talep ediyorum. 
Yine,
zaman zaman arkadaşlarımız dile getiriyorlar. Doğu Türkistan’da yapılan zulüm
gerçekten artık dünyaya değil, arşa ulaşmış durumda. Yapılan zulüm, işkence ve
insanlık dışı muameleyi kelimelerle ifade etmek mümkün değil. Ölümden daha ağır
uygulamalarla Doğu Türkistanlı kardeşlerimiz karşı karşıya kalmaktadırlar.
Çocukları zorla ellerinden alınmakta, erkekleri sürgüne gönderilmekte, evlerine
Çinli erkekler yerleştirilmektedir; bu, utanç verici bir uygulamadır. Asla
Filistin ile bir başka yerde yapılan zulmü kıyaslama gibi bir hataya düşmem söz
konusu değil ama ağzını açtığında Filistin’i her defasında söyleyen Sayın
Cumhurbaşkanını ve siyasi iradeyi temsil edenleri Doğu Türkistan’a sahip
çıkmaya davet ediyorum. (İYİ PARTİ sıralarından alkışlar) 
Yine,
bugün aldığım bir habere göre, gazilerimizi üzen bir uygulamayla karşı
karşıyayız. 
Sayın
milletvekilleri, bugün bu ülkede beş vakit Ezanımuhammediye okunuyorsa, ay
yıldızlı bayrağımız dalgalanıyorsa, öyle veya böyle, eksiklerine rağmen hür bir
şekilde bu vatan topraklarında yaşıyorsak bunu şehit ve gazilerimize borçluyuz.
Ama maalesef üzülerek ifade etmek istiyorum ki Türkiye’nin çeşitli yerlerinden
227 gazimizin aylıkları kesilmiş. Şimdi ne yapacak bunlar? Mesleğine dönemez bu
kışta kıyamette ve arkasının da geleceği söyleniyor. Özellikle bunu, yine
gazilerimiz adına ve gazi aileleri adına, ülkeyi yöneten siyasi iradeden bir
kez daha gözden geçirmesini talep ediyorum; aksi takdirde tepkimiz çok daha farklı
olacaktır. 
Yine,
gerçekten defalarca burada gündeme getirmeme rağmen bir arpa boyu yol alamadık.
Türkiye’nin birçok yerinde ve özellikle Balıkesir’imizde akarsularımızı,
nehirlerimizi, göllerimizi, göletlerimizi çok ciddi bir şekilde kirletiyoruz.
Yürekler dayanmayacak şekilde, balıklar bir nefes alabilme adına kafalarını
dışarıya çıkarıyor.
Bugün
Sayın Bakanımıza ifade ettim ve özellikle ilgisi için de teşekkür ediyorum,
bürokratlarıyla konuştuk. Yasalar o kadar aciz ki göz göre göre toprağımızı,
suyumuzu, havamızı kirletenlere çok komik cezalar kesiliyor, sanki “Kirletmeye
devam edin.” der gibi.
Toprakların,
suyun, havamızın kirletilmesi yüz yıllara mal olan ve gelecek nesillerimizin
hayatını tehdit eden bir çevre felaketidir. Muhalefet değişik defalarda bu
konuyu gündeme getirdi, şahsım da birçok defa getirdim. Biz bunları dile
getirdiğimizde hemen itiraz ediliyor. Buradan, Sayın Grup Başkan Vekiline, AK
PARTİ Grup Başkan Vekiline ve özellikle AK PARTİ’lilere diyorum ki: Siz gündeme
getirin, siz yasal düzenlemelerin altyapısını hazırlayın, biz destek verelim.
Bu toprakları, bu havayı, bu suyu kirletmeye hakkımız yok. Ne olur, yarın
hepimizin çocukları gerçekten bu konuda kayıtsız kalanlara beddua edecekler.
Daha fazla zaman geçirmeyelim. Nasıl termik santraller konusunda geri adım
atıldıysa bu konuyla ilgili de derhâl yasal düzenlemeler yapılmalıdır.
Biraz
önce de ifade ettiğim gibi, dertler elvan elvan, hangisine sıra gelecek, belli
değil. Ama özellikle seçim bölgem başta olmak üzere, Türkiye’de tarım ve
hayvancılık can çekişiyor. Geri dönüşü olmayan bir yola doğru gidiyoruz. Geçen
hafta bu kürsüde ifade etmiştim ve ifademin hemen arkasından, Türkiye,
gerçekten vicdan sahibi herkesi rahatsız eden bir uygulamayla karşı karşıya
kaldı, tabiri caizse şapkadan tavşan çıkarıldı; Türk köylüsü ve çiftçisini
desteklemek üzere var olan Ziraat Bankası -“yandaş” dendiği zaman alınıyor
arkadaşlarımız- sözde bir iş adamını kurtarmak üzere milyonlar akıtıyor. Ya,
bunu gerçekten, Allah için soruyorum, hepinize soruyorum: Vicdanınız buna razı
geliyor mu? Niye sesinizi çıkarmıyorsunuz? Böyle bir şey olabilir mi?
Balıkesir’de -geçen hafta söyledim- Türkiye'nin ve Balıkesir’in en önemli süt
ürünleri fabrikalarından biri kapanmak üzere. Yüzlerce emekçi bu kış gününde ne
yapacağını bilmiyor, binlerce ton süt veren binlerce çiftçimiz alacaklarını
tahsil edemiyor, 2-3 tanesi daha kapısına kilit vurmak üzere çünkü Balıkesir’de
ekonomi tarım ve hayvancılığa bağlı. Tarım ve hayvancılığa bağlı sanayi de
tarım ve hayvancılığın çökmesi dolayısıyla çökmek üzere. İşte, Ziraat Bankası
bunun için var ama “Devlet şeker üretmez, devlet çimento üretmez.” diyenler
bugün simit satmaya talip oluyorlar. 
CEMİL
YAMAN (Kocaeli) – Gerçek dışı o.
İSMAİL
OK (Devamla) – Gerçek dışı değil, hiç inkâr etmeyin. 
MUHAMMET
EMİN AKBAŞOĞLU (Çankırı) – Gerçek dışı, gerçek dışı.
ENGİN
ÖZKOÇ (Sakarya) – Belgesi burada. 
İSMAİL
OK (Devamla) – Lütfen, inkâr etmeyin, ne olur. 
Bakın,
sizleri incitmek için söylemiyorum. Öbür dünyanızı da tehlikeye atıyorsunuz.
İlla partili Sayın Cumhurbaşkanı konuştuktan sonra konuşmak durumunda kalmayın.
Bu millet hepimizi, sizi de bizi de burada tüyü bitmedik yetimin hakkını
korumak üzere gönderdi. Dolayısıyla öncelikle sizlerin buna karşı çıkmasını,
Balıkesir ve Türk tarım ve hayvancılığı adına sizlerden talep ediyorum.
Değerli
milletvekilleri, bizden önceki, iktidar partisinin konuşmacıları Türkiye’de
tarım ve hayvancılığın uçtuğunu söylüyorlar. Rakamlar yalan söylemez. Bakın,
sadece 2010 yılından sonra 1 milyon 485 bin 298 adet büyükbaş hayvan ithal
edilmiş -yanlış duymadınız- 406.821 adet küçükbaş hayvan ithal edilmiş, bunlar
da yetmezmişçesine tonlarca karkas et ve et ürünleri ithal edilmiş. Türk
köylüsü ve çiftçisi için harcanacak bu paralar, maalesef, bunları ithal
ettiğimiz ülkelerin çiftçilerini kalkındırmak üzere harcanıyor. Sadece
hayvancılıkta mı? Tarım ürünlerinde de yine aynı. 
Buradan,
özellikle Gazi Meclisimizin milletvekillerine ve yine özellikle iktidar
partisinin milletvekillerine sesleniyorum: Bu kötü gidişi durduralım, yarın çok
geç olacak. Çiftçilik yapacak, tarlada çalışacak genç zaten kalmadı; artık
yaşlılarımız da küsmeye başladı. Dün televizyonda izledim -bunu yandaş
kanallarda göremezsiniz- 70 yaşına merdiven dayamış çiftçimiz ağlıyordu,
ağlıyordu. Lütfen, aklımızı başımıza toplayalım.
Ben
bu duygularla yüce Meclisi saygıyla selamlıyorum ve bütçenin her kuruşunun
kuyumcu terazisi hassasiyetiyle harcanması üzere yetkilileri göreve davet
ediyorum. (İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Aksaray Milletvekili Sayın Ramazan
Kaşlı.
Buyurun.
(MHP sıralarından alkışlar) 
MHP
GRUBU ADINA RAMAZAN KAŞLI (Aksaray) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin 13’üncü maddesi olan “Gelir
ve giderlere ilişkin diğer hükümler” üzerine Milliyetçi Hareket Partisi
Grubumuz adına söz almış bulunuyorum. Sözlerimin başında, heyetinizi, Genel
Kurulu, ekranları başında bizleri izleyen değerli vatandaşlarımızı ve Aksaraylı
hemşehrilerimi saygıyla selamlıyorum.
Ülkemizin
beşerî ve iktisadi varlıklarını değerlendirerek mali istikrarın korunması, yurt
içi tasarrufların artırılması, rekabet gücü yüksek bir üretim yapısına
ulaşılması, altyapının geliştirilmesi, çevrenin korunması, doğal kaynakların
rasyonel kullanımı ve yönetimi, nitelikli kentleşme, afet risklerinin
azaltılması, bölgesel gelişmişlik farklarının azaltılması ve kırsal kalkınmanın
sağlanması gibi toplumun refahı üzerine doğrudan etkisi olan alanlarda,
sürdürülebilir, bütüncül bir bakış açısının geliştirilmesi gerekmektedir.
Ülkemizi de sarmalayan zorlu küresel ve bölgesel ekonomik ve siyasi koşullara,
etrafımızda cereyan eden terör olaylarına ve 15 Temmuz hain darbe girişimine
rağmen, gerçekleştirilen yapısal reformlar ve özellikle, uygulanan politikalar
sayesinde ülkemizde ekonomik istikrar ve güven ortamı korunmuş, büyüme ve
kalkınma süreci kararlı bir biçimde sürdürülmüştür.
21’inci
yüzyılda günümüz koşullarında modern ulus devletlerinin en önemli görevlerinden
biri de kamu hizmetlerini kamu yararı düşüncesi içerisinde, vatandaşların
beklentisi doğrultusunda sunabilmektir. Ayrıca ülkeler, makroekonomik anlamda
istikrarı sağlamak, ülke genelinde ise kalkınmayı sürdürebilmek için yerel
yönetimler vasıtasıyla yüksek ve nitelikli olarak büyüme sağlamak durumundadır.
Yerel yönetimler, yerel özellik taşıyan çok sayıda kamu hizmetini etkin ve
halkın tercihlerine uygun olarak yerine getirmelerinin yanı sıra demokrasiyi
kurumsallaştırmanın da bir aracıdırlar. Her biri demokrasi okulu olarak görülen
yerel yönetimler, yeterli gelir kaynaklarına sahip olabildikleri takdirde
kendilerinden beklenen fonksiyonları arzulanan düzeyde yerine
getirebileceklerdir. Günümüzde teknolojide yaşanan gelişmeler, demokrasiye olan
inancın kuvvetlenmesi, sosyoekonomik yapıdaki değişmeler, yerelde nitelikli
ihtiyaç ve taleplerin de artmasına neden olmuş, yerel kalkınmayı zorunlu hâle
getirmiştir. Yerel kalkınma, kırsal bölgede yaşayan insanımızın sosyal,
ekonomik ve kültürel açıdan olumlu yönde değişmesine sebep olan, refah düzeylerinin
geliştirilmesini amaç edinen bir kalkınma modelidir. 
Yerel
kalkınma, genel olarak, toplumdaki herkesin yaşam kalitesini artıran ve
ekonomik yararları yükselten, sürdürülebilir ekonomik büyümeyi gerçekleştirmek
için yerel otoritelerin, özel sektörün, kâr amacı gütmeyen kurumların ve yerel
halkın birlikte çalışması şeklinde ifade edilebilir. 
Sayın
Başkan, değerli milletvekilleri; bu bağlamda, özellikle belediyelerden
bahsetmenin gerekli olduğu kanaatindeyim. Belediyeler, vatandaşların
tercihleriyle tutarlı farklılaştırılmış hizmet arzı sayesinde kaynakların daha
etkin ve verimli kullanımını sağlayarak ekonomik büyüme ve kalkınma üzerine
pozitif birtakım etkiler meydana getirmektedir. 
Belediyelerin
en önemli gelir kalemini, merkezî yönetim genel bütçe vergi gelirlerinden pay
verilmesi oluşturmaktadır. Belediyelerin genel bütçeden alınan pay dışında
kanunda sayılan görev ve hizmetleri yürütmesi konusunda sahip olduğu mali
olanaklar 5393 sayılı Belediye Kanunu’nun 59’uncu maddesince sabittir. 
2020
Yılı Merkezi Yönetim Bütçe Kanun Teklifi’nin 13’üncü maddesiyle de Avrupa
Birliği projeleri için, borç limiti şartı olmaksızın, belediyelerimiz
tarafından geliştirilen projelere Avrupa Birliği mali yardımları kapsamında
finansal imkân sağlanmaktadır. Belediyelerimizin finansmandan faydalanabileceği
başlıca alanlar ise şöyledir: Avrupa Birliği üyesi ülkelerdeki belediyelerle
diyaloğun geliştirilmesi, çevre altyapısı, bölgesel rekabetin güçlendirilmesi,
sınır ötesi ve bölgesel iş birliği, sosyal içerikli konular. Buradan hareketle,
başta belediyeler, il özel idareleri olmak üzere yerel kalkınma konusunda
yeterli kaynağa sahip olunması, yeterli fırsat ve kaynak sağlanması hâlinde
yerel idarenin, yerel kalkınmaya destek verebileceği sonucuna ulaşılmaktadır.
Bu sayede, yerel kalkınma, dolaylı olarak ulusal kalkınmanın da bir aracını
oluşturacaktır. 
Tam
bu noktada, Milliyetçi Hareket Partisi olarak 2023’e Doğru Yükselen Ülke
Türkiye Sözleşmesi’nde belirttiğimiz bir hususun tekrar altını çizmek
istiyorum: Türkiye Cumhuriyeti, Türk milletine dayalı millî ve üniter bir
devlet yapılanmasını vazgeçilemez öncelikle kabul etmiştir. Dolayısıyla
hizmetin vatandaşa daha yakın ve hızlı ulaştırılmasını amaçlayan, yetkilerin ve
kaynakların yerel yönetimlerce kullanıldığı yerinden yönetim yapısının üniter
devlet yapılanmasına karşı olacak şekilde siyasi yerinden yönetime
dönüştürülmesine hizmet edecek hiçbir düzenlemeye fırsat verilmemelidir.
Milletimizin terör belasından kurtarılması, Milliyetçi Hareket Partisi olarak
milletimize en önemli taahhütlerimizdendir. Bu nedenle, Milliyetçi Hareket
Partisi, özellikle 20 Temmuz 2015’ten sonra başlatılan PKK, PYD ve IŞİD gibi
terör örgütlerine yönelik amansız mücadeleye açık ve net bir şekilde destek
vermiştir. Böylelikle, bölücü terörün tüm unsurlarıyla kökünden kazınacağı ve
vatandaşlarımızın terör örgütünün himayesinden kurtarılacağı konusunda
taahhüdümüz, Hükûmete verdiğimiz güçlü destekle birlikte uygulama imkânı
bulmuştur. Terörle mücadeledeki net tavrımız ve bu konuda Hükûmete verdiğimiz
destek devam edecek, Türkiye terörden tamamen temizlenerek huzurlu ve güvenli
bir ülke hâline gelecektir. Nitekim, terör örgütünün hamiliğini yapan
belediyelere kayyum atanması, iç savaş hazırlığı için kurulan hendeklerin yerle
bir edilmesi, terörün tahrip ettiği yerleşim yerlerinin yeniden imar edilmesi,
terör eylemlerinin ve mağdurlarının sayısında ciddi azalma yaşanması gibi
birçok olumlu gelişme, verdiğimiz destek sürecinde devletimizce elde edilen en
önemli başarılardır.
Bugün
gelinen noktada, Milliyetçi Hareket Partisi olarak dış politikada, siyasette ve
ekonomide Türkiye'yi köşeye sıkıştırmaya yönelik faaliyetlerin önüne geçmek,
Türk devletinin ve Türk milletinin bekasına yönelen tüm tehditleri ortadan
kaldırmak, milletimizin, huzur ve refahını artırmaya yönelik tüm sosyal ve
ekonomik tedbirleri almak bizlerin en kutsi görevi olacaktır.
Sayın
Başkan, değerli milletvekilleri; bu bağlamda, esnafımızın yaşadığı bazı
sorunlara da değinmek istiyorum: Esnaflar ticaretin ilk dönemlerinden bu yana
iş hayatı içerisinde etkin rol oynamıştır. Hem makroekonomik hem de yapısal
sorunlardan kaynaklanan nedenlerle rekabette her geçen gün daha çok kan
kaybetmektedirler. Modernleşmenin bir sonucu olarak her sokak ve caddeyi
kuralsız dolduran zincir marketler ve AVM’ler, hem kentsel dokuyu bozmakta hem
de esnafımızın varlığını tehdit etmektedir. Elektronikten kırtasiyeye, gıdadan
konfeksiyona her türlü ihtiyaca cevap veren zincir marketler her sokağa peş
peşe açılarak esnafı bitirme noktasına getirmiştir. Esnafımızın bu sorununu
çözmek adına, büyük market zincirlerinin şehir merkezinde şube açmaları için
asgari iş yeri büyüklüğü standardı getirilmeli ve bu standarda uymayan mevcut
şubelerin program dâhilinde yerleşim dışına taşınması sağlanarak, küçük esnaf
aleyhine gelişen haksız rekabetin önüne geçilmelidir. 
Esnaf
ve sanatkârlara sicil affı getirilerek stopaj ve BAĞ-KUR primleri düşürülmeli,
ÖTV indirimi sağlanmalıdır. İş yerleri 50 metrekarenin altında ve kira olan
küçük esnafımıza bir defaya mahsus olmak üzere kira yardımı yapılmalı ve bunun
yanı sıra mevcut kredi borçları faizsiz olarak ertelenmelidir. 
Ülkemiz
genelinde sayıları 1 milyon 785 bin 586 olan esnaf sayımız, toplumda en çok
çalışan kesim olmasına rağmen emeklilikte en uzun prim gün sayısını
ödemektedir. 
Anayasa’nın
173’üncü maddesinde belirtilen “Devlet, esnaf ve sanatkârı koruyucu ve
destekleyici tedbirleri alır.” hükmü gereğince, esnafımızın prim ödeme gün
sayıları, Emekli Sandığı ve SGK sigortalısı olarak çalışan kesimle aynı
olmalıdır. Ekonomiye destek vermek ve istihdam oluşturmak isteyen milyonlarca
esnaf, vergi ve SGK prim borçlarını ödemekle uğraşmaktadır. Vergi ve SGK
borçlarından dolayı ticarete yönelemeyen esnafımız, devlete olan kamu borçları
için adım atılmasını beklemektedir. Esnafın birikmiş vergi ve SGK prim
borçlarının bu konuya dâhil edilmesini talep ediyoruz.
Diğer
taraftan şunu da söylemek isterim ki bu yapılandırmayla kastettiğimiz bir vergi
affı değil, sadece kesinleşmiş amme alacaklarının yapılandırılmasıdır. Vergi
affından herhangi bir indirim yapılmaksızın faiz katsayıları üzerinde indirim
yapılmak suretiyle, borçların taksitlendirilerek ödeme kolaylığı sağlanmasının
gerekli olduğu kanaatindeyim.
Sözlerime
son verirken 2020 yılı bütçesinin ülkemiz için hayırlara vesile olmasını temenni
ediyor, Gazi Meclisimizi, ekranları başında bizleri izleyen büyük Türk
milletini ve Aksaraylı hemşehrilerimi saygıyla selamlıyorum. (MHP sıralarından
alkışlar)
BAŞKAN
– Halkların Demokratik Partisi Grubu adına İstanbul Milletvekili Sayın Züleyha
Gülüm. (HDP sıralarından alkışlar) 
HDP
GRUBU ADINA ZÜLEYHA GÜLÜM (İstanbul) – Yine iyi geceler.
Ben
nefret suçlarından bahsetmek istiyorum. Zira, yaşam hakkının olmadığı bir yerde
ne bütçenin bir anlamı kalıyor ne de başka bir tartışmanın. Nefret suçları
aslında çok yaygın yaşanan ama Türkiye ceza hukukunda gerçek anlamda karşılığı
olmayan ve iktidarlar tarafından da korunan suçlar. Nefret suçları aslında
mağdurların var oluşlarını hedefleyen politik suçlar, öyle, düşünüldüğü gibi,
kişisel, bireysel suçlar değil. 
Kapitalist
sistemler ve emperyalizm düşmanlıklar üzerinden de aslında iktidarlarını
koruyorlar. Halkları, din ve mezhepleri birbirine düşman ederek kendi
iktidarlarını sağlamlaştırıyorlar. İktidar kendi bekasını, tekçi anlayışın
çerçevesi içinde yer alanların bekası gibi göstererek ötekini bu grubun düşmanı
hâline getirir. Bu, aynı zamanda, asıl sorumlu olanlara, sömürenlere karşı
suçun ve suçlunun üstünün örtülmesini sağlar. Halkı, eşit, özgür, herkesin
kendi haklarıyla yaşayabileceği bir toplumun mümkün olmayacağına ikna eder.
Öteki olanın hep bölücü olduğunu, onun iktidara gelmesi ya da eşit yaşam
hâlinde diğerini yok edeceğini söyler ve inandırır. Hep bir düşman yaratır,
zira, kendisinin ayakta kalmasının koşulu düşmanlara bağlıdır. Basınıyla,
eğitimiyle, politik söylemleriyle düşmanlaştırır. Bazen de yok sayarak bu
zemini besler. 
Nefret
suçları yıkıcı bir etki yaratır. Nefret suçu mağduru kişiler ve toplumsal
kesimler, toplum tarafından ve iktidar tarafından verilen, hoş
karşılanmadıkları, güvende olmadıkları, sürekli hayati risk taşıdıkları
mesajlarını alırlar. Mağdurlara, var oluşlarının ve kimliklerinin tanınmadığı,
makbul olmadıkları ve o toplumda istenmedikleri mesajı sürekli iletilir.
Mağdurların talep ve şikâyetleri, devleti, otoriteyi temsil eden kişiler
tarafından ciddiye alınmaz; alaycı, suçlayıcı hatta yargılayıcı tutumlarla
karşılaşır, bir daha ileri adımı ise suçluları koruyan tavırlar geliştirilir.
Mağdurlar hukuk sisteminin yanlı olduğunu, onları desteklemeyeceğine
inandıkları için -ki bu inanç gerçektir- yargıya başvurmazlar, cezasızlıkla
sanıklar ödüllendirilir, failler ise böyle bir ortamda yeniden saldırılarına
devam ederler. 
İktidarca
körüklenen bu durum, dönem dönem kendini egemen görenlerin fiilî saldırısına
dönüşürken bazen de iktidarca planlanmış provokatif süreçlere yol açar. Öteki
sayılanlar egemene benzemek zorundadır; inancını, kültürünü, ulusal kimliğini,
cinsiyet kimliğini, cinsel yönelimini bir kenara bırakmadan yaşama hakkı
tanınmaz. Ya egemen olana, tekçi anlayışa benzeyeceksin ya da yaşam hakkın dahi
yoktur. Ülkemizde ise iktidar direkt veya dolaylı olarak bu nefret
söylemlerinin zeminini hazırlar, bu suçu işleyenleri korur, kollar. Türk’ü
Kürt’e, Ermeni’ye, Süryani’ye, Laz’a, Çerkez’e, Roman’a; Sünni olanı Alevi’ye
Hristiyan’a, ateiste, Yahudi’ye, Ezidi’ye düşman eder, tüm toplumu da
LGBTİ’lilere düşman kılar. Bu politikaların sonucu olarak da işte şunlar
gelişir: Adapazarı’nda Şirin Tosun, İstanbul’da Sedat Akbaş, Antalya’da Mahir
Çetin Kürtçe konuştuğu için öldürülür. Kadir Sakçı “Kürt müsünüz?” sorusuna
“Evet.” cevabı verdiği için oğlunun yanında silahla öldürülür, oğlu da ağır
yaralanır. Ekim ayında, Çanakkale’de, 74 yaşındaki Ekrem Yaşlı, eşiyle Kürtçe
konuştuğu için hastanede bir hasta yakınının saldırısına uğrar. Antalya’da Kürt
öğrenciler saldırıya uğradıkları için okullarını bırakmak zorunda kalırlar. Bu
ülkede “Evlerinizi başınıza yıkacağız, sizi buradan çıkaracağız.” diyerek
Kürtler saldırıya maruz kalıyor, ev ve iş yerleri tahrip ediliyor. Kürt
illerinden gelen otobüs ve araçlara saldırılıyor. Hemen depremin ertesinde
“Allah sizin belanızı verdi.” başlıkları atılıyor. Kürtçe konuşan futbolculara
küfür ve hakaretler ediliyor. Bir dergide, Kürtlerden alışveriş yapmayın
çağrısı yapılıyor. Ama bu nefret suçlarının hepsi cezasız kalıyor.
Yılbaşı
yaklaşırken başka bir konuya da dikkat çekmek istiyorum. Her yılbaşı öncesi
olduğu gibi 2016 yılında da Noel Baba’nın kafasına silah dayanan parodilerden
billboardlarda boy boy afişlere kadar apaçık bir nefret söylemi yaygınlaştırılmıştı.
Unutmayalım, yılbaşı kutlaması yaptıkları için bu ülkede Reina katliamı oldu,
39 insan hayatını kaybetti. Benzer şekilde, geçtiğimiz ekim ayında Konya
Büyükşehir Belediyesine ait otobüs duraklarında asılan, Yahudileri ve
Hristiyanları hedef gösteren afişler için yapılan suç duyurusu takipsizlikle
sonuçlandı. Malatya Zirve Yayınevi katliamını unutmayalım bunları konuşurken.
LGBTİ+’lar
“sapkın” ve “ahlaksız” gibi söylemlerle doğrudan nefret suçlarının muhatabı
olan en büyük kesimlerden biri. 2016’da transkadın Hande Kader yakılarak
öldürüldü. Afyonkarahisar’da yaşayan transkadın Defne, bir erkek tarafından
boğazı kesilerek öldürüldü. Didem Akay yaşadığı baskılardan dolayı daha fazla
dayanamadı ve intihar etti. Antalya’da transkadın Gökçe Saygı evinde sırtından
7 bıçak darbesiyle öldürüldü. Son beş yılda onlarca transkadın öldürüldü.
Ankara’da yani Meclisin olduğu yerde, Eryaman’da translara karşı sistematik
yağma ve yaralamalar yaşandı. Türkiye transkadın cinayetlerinde Avrupa’da
1’inci sırada, dünyada ise 9’uncu sırada, işte Türkiye’nin rakamları.
Nefret
suçuyla karşı karşıya kalan Aleviler ise bu topraklarda yıllardır insanlık
suçlarına da maruz kaldılar. Maraş, Çorum, Sivas bu ülkede organize edilen -en
hafif deyimiyle söylüyorum- iktidarın yol verdiği, göz göre göre gelen
katliamlar. Birçok Alevi katliamı ve saldırılarının cezasızlık politikasıyla
ödüllendirilmesi, katliamı tetikleyen en önemli etkenlerden biri. Bunun
yanında, Alevilik inancının tanınmaması, yasal haklarının verilmemesi, zorla Sünni
İslam’ın dayatılması, zorunlu din dersleri, Alevi köylerine cami yapılması da
nefret suçlarını körükleyen iktidarın diğer eylem ve etkinlikleri. İktidar
bloğundan gelen sözlere bakalım: “Affedersiniz Alevi.” “Sapkın bir mezhep,
Nusayri.” “Cemevi, cümbüşevi.” “ateist” “Alevilik” gibi tanımlar, Madımak
katliamı davası zaman aşımına uğrayınca “Hayırlı olsun.” sözleri, “Reyhanlı’da
53 Sünni vatandaşımız hayatını kaybetti.” ifadesi, Alevilerin katledilmesi için
fetva veren Ebussuud’un övülmesi, yargı için “Yargıyı dedeler yönetiyor.”
sözleri nefret söyleminin iktidar odağından gelen örnekleri. Sadece son yedi
yılda 32 ayrı yerde 100’ü aşkın Alevi ailenin evleri işaretlendi. En son
geçtiğimiz günlerde İzmir’in Gaziemir ilçesinde bir Alevi ailenin evinin duvarına
“Defol Alevi.” yazıldı. Mersin’de Yenişehir ilçesinde Alevilerin kapılarına
tarihler yazılarak işaretlendi. Bu nefret suçlarını işleyenlerini cezalandırmak
yerine devlet yetkilileri şöyle buyurdu: “Mezhepsel bir durum, işte,
sarhoşların işi.” dedi. Ataşehir Cemevi Başkanı Metin Arslan, kullandığı araçta
cemevi logosu bulunduğu için trafik polisleri tarafından aracı bağlanmak
istendi, karşı çıktığında ise polislerin biber gazlı ve coplu saldırısına
uğradı. Aliağa Belediyesinde 30 Mart yerel seçimlerinden sonra yeni başkanın
yaptığı ilk icraat çoğunluğu Kürt ve Alevi işçilerin oluşturduğu 104 kişinin
işten çıkarılması oldu. 
BAKİ
ŞİMŞEK (Mersin) – Aliağa Belediyesinde 30 Marttan önce de aynı başkandı. 
ALİ
MUHİTTİN TAŞDOĞAN (Gaziantep) – Aynı başkandı, başkan değişmedi. 
ZÜLEYHA
GÜLÜM (Devamla) – İnsan, varoluşuyla nefreti getirmez, doğuştan getirilmez.
Nefret suçu işleyenler bunu bir yönlendirme altında yapsa da asıl sorumlu
olanlar bu zemini besleyen iktidardır. Farklı olana düşmanlık politikalarından
bir an önce vazgeçilmeli, nefret suçlarına ilişkin caydırıcılığı sağlayacak,
gerçek anlamda önleyecek hukuki düzenlemelerin bir an önce hayata geçirilmesi
gerekmektedir. 
Son
olarak Irak’taki işçilerin durumundan bahsetmek istiyorum. Irak’ta bir firmada
çalışan işçiler haklarını alamadıkları için, maaşlarını alamadıkları için
direnişteler. Bu sadece Irak’ta geçerli değil, aslında yurt dışında çalışan çok
fazla sayıda işçi maalesef haklarını alamayarak işverenin oyalama taktikleriyle
iş yerinden istifa noktasına getirilerek hakları ödenmiyor. İşçiler şu an
çatışma bölgesi içerisinde silahların gölgesinde çalışmak zorunda
bırakılıyorlar, aynı zamanda su basmış konteynerlerde yaşamak zorunda
kalıyorlar. İşveren bir şekilde her seferinde aynı uygulamayı yaparak işçilerin
haklarını gasbediyor. Emekten yanaysanız, işçiden yanaysanız Irak’ta yaşanan bu
soruna müdahale edin ve emekçilerin haklarını almasını sağlayın. 
Teşekkürler.
(HDP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan… 
MUHAMMED
LEVENT BÜLBÜL (Sakarya) – Sayın Başkan… 
BAŞKAN
– Sayın Akbaşoğlu önce söz istemişti. 
Buyurun
Sayın Akbaşoğlu. 
IV.- AÇIKLAMALAR (Devam)
35.- Çankırı Milletvekili Muhammet Emin Akbaşoğlu’nun, İstanbul
Milletvekili Züleyha Gülüm’ün 129 sıra sayılı 2020 Yılı Bütçe Kanun Teklifi’nin
13’üncü maddesi üzerinde HDP Grubu adına yaptığı konuşmasının nefret temelli
olduğuna ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Sayın
Başkanım, değerli milletvekilleri; biraz evvel kürsüde konuşan hatibin
konuşmasını reddediyoruz. Hakikaten, kişinin eleştirdiği hususları kendisinin
ortaya koyması örneğiyle nefret temelli bir konuşma dinledik aslında. Nefret
suçları asla iktidarımız tarafından korunmuyor. Nefret suçlarını Ceza Kanunu’na
derceden bir iktidarız, TRT Kurdî’yi yayın hayatına kazandıran bir iktidarız.
Her türlü kültürel farklılığı bir zenginlik olarak ve kesreti vahdet olarak
yani çoğulculuğu birlik içerisinde ortaya koyan, Mevlâna’nın anlayışını
hakikaten kültürel anlamda ortaya koyan bir iktidarız; onu ifade etmek isterim.

Aynı
zamanda, daha önceki konuşmalarda bir hususun da düzeltilmesini kısaca ifade
edeceğim. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Kahramanmaraş olaylarıyla ilgili daha önce yapılan
konuşmalarda, bir milletvekilinin yapmış olduğu konuşmada Sayın Abdülkadir
Aksu’nun Kahramanmaraş’ta Emniyet Müdürü olduğuyla ilgili bir bilgi
paylaşılmıştı. Kendilerinin vermiş olduğu bilgi çerçevesinde, Kahramanmaraş’ta
Vali olarak bulunduğu tarihten bir yıl sonra yani hiçbir görevi yok
Kahramanmaraş olayları esnasında. Bu hususun zabıtlara geçmesini ben bir bilgi
paylaşımı olarak da sizlerle paylaşmak istedim. 
Teşekkür
ediyorum. 
BAŞKAN
– Sayın Bülbül… 
36.- Sakarya Milletvekili Muhammed Levent Bülbül’ün, İstanbul
Milletvekili Züleyha Gülüm’ün 129 sıra sayılı 2020 Yılı Bütçe Kanun Teklifi’nin
13’üncü maddesi üzerinde HDP Grubu adına yaptığı konuşmasındaki bazı
ifadelerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Şimdi,
kürsüden konuşan HDP’li hatip herhâlde şu anlayışla hareket ediyor: Algı
gerçektir diye düşünüyor herhâlde. Öyle bir algı oluşturup sanki Türkiye’de
büyük bir nefret suçu işleniyor ve bunun sistematik, devlet tarafından, böyle bir
politika çerçevesinde, gerçekleştiğini iddia ediyor. Bunu kabul etmek mümkün
değil, şiddetle reddediyoruz. 
ZÜLEYHA
GÜLÜM (İstanbul) - Reddetseniz de gerçek gerçektir. 
MUHAMMED
LEVENT BÜLBÜL (Sakarya) – Bunun devamında, mesela, şimdi, neden algı oluşturmaya
çalıştıklarını şununla ifade edeyim; konuşmasından iki örnek vereyim: Mesela
Sakarya’yla alakalı olarak; Şirin Tosun’un önce ağır yaralandığı, sonrasında
hayatını kaybettiği hadiseyle ilgili olarak defaatle burada açıklama yapmamıza
rağmen ve bunlar resmî kayıtlarda da olmasına rağmen bu yalana hâlâ
başvuruluyor.
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – Evet, mevsimlik fındık işçisi olarak oraya gelmiş
olan bu kardeşimizin, 6 alkollü kişiyle 2 arkadaş giriştikleri bir tartışma
neticesinde bu vahim hadise meydana geliyor. Burada, o 6 kişinin içerisinde
yine Kürt kökenli insanların olduğu tespit edilmiş durumda. 
Şimdi,
Kürtçe konuştuğu için karşı tarafın katledildiğini söylüyorsunuz; bu tarafta
bunu katlettiğini iddia ettiğiniz kişiler de Kürt. Bu nasıl bir anlayış, bu
nasıl bir yalan? Bunu nasıl kabul etmemizi bekliyorsunuz? Kaldı ki içinde Kürt
olmasa bile onun Kürtçe konuştuğundan dolayı orada öldürüldüğüne dair en ufak
bir delil var mı elinizde? İftiradan başka bir şey değil. Çıkın, ispat edin.
Yeter artık ya! Bu iftiralarla nereye kadar gideceğiz? 
31
Marttan sonra, Aliağa Belediyesinden, Alevi oldukları için işçilerin
çıkarıldığını söylüyorsunuz. Kardeşim, 31 Marttan önce de burası MHP belediyesi,
31 Marttan sonra da MHP belediyesi. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Eğer Alevi olduğu için çıkartıldıysa, o zaman bu MHP
belediyesi 31 Marttan önce bunu niye çalıştırdı burada? Yani, böyle bir
ayrımcılık söz konusu olsa burada işleri ne? Demek ki işten çıkarılmış da
olabilir. “Bir Alevi’nin işten çıkarılmaması” diye bir yasak var mı arkadaşlar?
Sebepleri, sonuçları başkadır; tartışılır. Ama bu, aynı Milliyetçi Hareket
Partisi belediyesinde çalışıyorsa; arkasında da devam eden süreçte, 31 Marttan
sonra da Milliyetçi Hareket Partisi belediyesiyse bu iddialar havada
kalmaktadır. Bu, sadece benim tespit ettiğim iki müşahhas, bildiğimiz hadiseye
verdiğimiz cevap. Allah bilsin, diğer söylediklerinize karşı ne cevaplar
verilebilir; onu da kamuoyunun takdirine bırakıyorum. (MHP ve AK PARTİ
sıralarından alkışlar) 
BAŞKAN
– Sayın Dervişoğlu…
37.- İzmir Milletvekili Dursun Müsavat Dervişoğlu’nun, istismar edilmesi
muhtemel her farklılıktan beslenmeye kalkışma alışkanlığını doğru bulmadığına
ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım. 
Öncelikle
istismar edilmesi muhtemel her farklılıktan beslenmeye kalkışma alışkanlığını
doğru bulmadığımı ifade etmek istiyorum. Türkiye bu kabîl ayrılıklardan ve bu
ayrılıklara bağlı istismar edilecek alanların yaratılmasından geçmişte çok
büyük sıkıntılar çekmiştir ve tarihten ders çıkarmayı becerebilen bir millet
olma özelliğiyle de temayüz etmiştir. Şimdi, buralardan farklı yorumlar
çıkarmaya kalkışmayı, doğrusunu isterseniz, çok anlamlı bulmuyorum. Kendi seçim
çevrem olması münasebetiyle İzmir’de yaşanmış hadiseyi bizzat yerine giderek,
aileyle görüşerek değerlendirebilme imkânına sahip bulundum. 
(Mikrofon
otomatik cihaz tarafından kapatıldı) 
BAŞKAN
– Buyurun. 
DURSUN
MÜSAVAT DERVİŞOĞLU (İzmir) – Aile, İYİ PARTİ’nin bir üyesi yani o hanesinin
üzerine çarpı işareti vurulduğu söylenen aile, partimizin bir üyesidir. Babayla
görüştüm -anne ile baba ayrı- anneyle görüştüm, evlatla da görüştüm. Provokatif
amaçlı bir olay olduğu kanaatini taşımıyorum, münferit bir hezeyandan
ibarettir. Müteaddit defalar bunu kürsüye taşıdınız. Bir İzmirli olarak böyle
şeylerin İzmir’de yaşanamayacağına işaret etmek bakımından söylediklerimi de
değerli bulmanızı istirham ediyorum. Olup bitenlerden ders çıkaralım,
bataklıkları kurutalım, sivrisineklerle uğraşmak bizim için çok anlamlı,
kıymetli şeyler değil ama Allah rızası için, bir fırsat yakaladık, bunun peşine
gidelim, “Bunu istismar edelim.” düşüncesinden de sıyrılmaya gayret sarf
edelim.
Teşekkür
ediyorum. (İYİ PARTİ sıralarından alkışlar)
BAŞKAN
– Sayın Oluç…
38.- İstanbul Milletvekili Hakkı Saruhan Oluç’un, İzmir Milletvekili
Dursun Müsavat Dervişoğlu’nun yaptığı açıklamasındaki bazı ifadelerine, esas
itibarıyla sorunların ortadan kaldırılması ve daha başka iklimin
oluşturulabilmesi için ne yapabilirizin konuşulması gerektiğine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
Vekiller, birincisi; önce şunu söyleyeyim: Herhangi bir şeyi istismar etmek
diye bir derdimiz yok çünkü eğer bu ülkenin herhangi bir şehrinde, herhangi bir
mahallesinde sorun yaşanıyorsa bu hepimizin sorunudur. Dolayısıyla bunu
istismar edip herhangi bir avantaj sağlamak diye bir şey söz konusu olamaz;
hele hele bu tür konularda, hele hele bu tür konularda. Biz geçen gün de bunu
konuştuk ve hatta söyledik; ilk fırsatta bu konuda bir araştırma önergesi de
indireceğiz buraya. Hem o zaman tartışalım hem de hakikaten belki bizim söylediklerimiz
abartılı olabilir, belki sizin söyledikleriniz abartılı olabilir ama sorunlar
var, bize bu konuda çeşitli başvurular yapılıyor yani bu insanların
konuştukları dilden dolayı ayrımcılığa uğradığı çeşitli örnekler var.
(Mikrofon
otomatik cihaz tarafından kapatıldı) 
BAŞKAN
– Devam edin, buyurun.
HAKKI
SARUHAN OLUÇ (İstanbul) – Yapmamız gereken şey, bunlar üzerine tartışmak
yerine, bu tür sorunlar nerelerde yaşanıyorsa bu sorunların ortadan
kaldırılması için, daha başka bir iklimin oluşması için ne yapabiliriz bunu
konuşmaktır esas itibarıyla, yoksa öfkelenip birbirimize bağırmamız değil. Yani
“Türkiye'de toplum içinde böyle hiçbir sorun yok, her şey güllük
gülistanlıktır.” diyorsa eğer bazı arkadaşlarımız bunun doğru olmadığını
kendilerine hatırlatalım. Kim sorun yaşıyorsa o derdini aktarıyor çünkü sonuç
itibarıyla. O yüzden bu konuyu rahat bir şekilde konuşmak, tartışmak önemlidir.
İstismar kesinlikle söz konusu değildir, onu bir kez daha vurgulamış olayım. Bu
konuyu getireceğiz. Eğer siz söylediklerinizin çok doğru olduğuna inanıyorsanız
biz de inanıyorsak kuralım bir araştırma komisyonu bu konuyu araştıralım ve
sonuçlarını ortaya çıkaralım.
Teşekkür
ederim.
BAKİ
ŞİMŞEK (Mersin) – Yalan olduğu ispatlanmış Aliağa’dakinin. 
ZÜLEYHA
GÜLÜM (İstanbul) – Önemsemediğiniz için bu cinayetler işleniyor. Size göre her
şey münferit zaten.
BAŞKAN
– Sayın Gülüm, rica ediyorum, lütfen…
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Cumhuriyet Halk Partisi Grubu adına İzmir Milletvekili Sayın Tuncay Özkan.
Sayın
Özkan, buyurun. (CHP sıralarından alkışlar)
CHP
GRUBU ADINA AHMET TUNCAY ÖZKAN (İzmir) – Teşekkür ederim.
Sayın
Başkan, değerli arkadaşlar; çürüyen her şey düşer. Çürüyen şeylerin bir yerde
durabilmesi mümkün değildir. Bütçe çürük, düşüyor. Düşerken çürüyen bütçe
demokrasiyi de çürütüyor ve bir gün bu ayakları çöken, çürüyen bütçenin altında
kalacağız. Nasıl mı? 1 trilyon 95 milyar gider öngörüyoruz, 956,5 milyar Türk
lirası gelir öngörüyoruz, 138,9 milyar lira açık öngörüyoruz; bütçeyi yaparken
öngörüyoruz. Çürük, düşecek. Kimin için yapıyorsunuz? Borçlanabilmek için
yapıyorsunuz. Kimden borçlanacaksınız? Faiz lobisinden. Başlarken… İnanmıyor
musunuz yaptığınız rakamlara? İnanın. Siz getirdiniz bu bütçeyi, ben
getirmedim. Bütçeyi CHP getirmedi arkadaşlar, saraydan geldi; onaylıyoruz. Bu
bütçeyi CHP yapmadı. Bu bütçe sizin eseriniz. Faiz lobisi için yaptınız. Çürük;
demokrasiyi çürütüyor, altında kalacağız. (CHP sıralarından alkışlar) 
İsraf
bütçesi; daha başlarken 63 milyar 295 milyon 717 lira falan ama rakamları
artıracaksınız. Ne yapacaksınız bununla? Kimin için yapıyorsunuz? Kimin için bu
rakamları artırıyorsunuz? Ne için yapıyorsunuz? Arkadaşları besleyeceksiniz.
Kimler onlar? Aç kalanlar. Neden aç kaldılar? Çünkü bütçe denk gelmiyor.
Paranız bitti; daha çok borçlanacaksınız, daha çok harcama öngörüyorsunuz.
Canavarın karnına daha çok para lazım. Nereden bulacaksınız? Emperyalistlerden.
Denk bütçe hâline getiremediğiniz şey sizin ayağınızdaki prangadır. O pranganın
esirisiniz arkadaşlar. Bütçeyi biz yapmadık, bütçeyi siz yaptınız. (CHP
sıralarından alkışlar) Bütçeyi siz yaptınız. Bu bütçe israf bütçesidir,
prangalı bütçedir. Bu bütçenin altından kalkamazsınız. 
Tefecilere
ne kadar gideceksiniz? Tefecilere çok borçlanmak için gideceksiniz. Borçlanma
limitlerinin çok üstüne çıktınız. Niye Türkiye Büyük Millet Meclisinin size
çizdiği sınırlar içinde değil de daha çok borçlanıyorsunuz? İhtiyacınız ne?
Çürük! Tutamazsınız; yama tutmaz, düzen tutmaz. Çürük olduğu için bu bütçenin
altında kalacaksınız. 
Ne
için bütçe yapıyorsunuz? Yandaş besleyeceksiniz. Simitçi için bütçe
yapıyorsunuz. Simitçiyi en eski ben tanırım, sizden de önce tanırım; bu
Abdullah var ya, daha önce Emlak Gayrimenkul Yatırımı batırdı, Kristal Kola
yolsuzluğuna bakın, görürsünüz. Simitçi için bütçe yaparsanız sonuç bu olur.
Simit çay hesabı diye çıktığınız yolculukta simitçi kazanır, o hesabı
yaptığınız halk kaybeder. Bu bütçe, halkın bütçesi değil. Neden değil? Çünkü
Simit Sarayı için veriyorsunuz. Peki, bu bütçeden aldığınız parayı aktardığınız
kişi, simitçi bunu nerede kullanacak zannediyorsunuz? Merak etmeyin, yurt
dışında, Londra’da, oraya götürecek parayı. 
HACI
TURAN (Ankara) – Yok ya! 
AHMET
TUNCAY ÖZKAN (Devamla) – Yok mu, emin misin? Var mısın benimle iddiaya?
RAMAZAN
CAN (Kırıkkale) – Bu, Hacı Turan, “Emin” değil!
AHMET
TUNCAY ÖZKAN (Devamla) – Emin değil mi? Hacı Turan, emin misin simitçi için
olmadığına? Yok olduğuna emin misin? Vereyim mi belgeyi? Vereyim mi belgeyi?
Vereyim mi belgeyi? Var mısınız benimle iddiaya?
OSMAN
AŞKIN BAK (Rize) – Varız.
AHMET
TUNCAY ÖZKAN (Devamla) – Cumhuriyet Halk Partisi başvurdu. Bakın, arkadaşlar,
“Ziraat Bankası bize bağlı…” Cumhuriyet Halk Partisi olarak başvurduk. Nereye
başvurduk? Ziraat Bankası Gayrimenkul Yatırım Ortaklığına, gittik, başvurduk;
Dosya No: 2019-3-76; Para Kredi Kuruluna. Vereyim mi? İsteyen var mı aranızda?
RAMAZAN
CAN (Kırıkkale) – Netice ne?
SÜLEYMAN
KARAMAN (Erzincan) – Nereye başvurdun?
AHMET
TUNCAY ÖZKAN (Devamla) – Vereyim mi?
BAŞKAN
– Sayın Özkan, lütfen Genel Kurula hitap edin.
OSMAN
AŞKIN BAK (Rize) – Ver.
AHMET
TUNCAY ÖZKAN (Devamla) – Gel al.
Bu
bütçe çürük arkadaşlar, bu simit yenmez arkadaşlar. Haram diyorsanız haram
arkadaşlar.
RAMAZAN
CAN (Kırıkkale) – Netice ne, netice?
EYÜP
ÖZSOY (İstanbul) – İş Bankasından aldıklarınızı da söyleyin CHP olarak.
BAŞKAN
– Sayın Özsoy…
AHMET
TUNCAY ÖZKAN (Devamla) – İş Bankası aslan gibi yerinde duruyor. Ne oldu İş
Bankasına?
“Marmaray’ı
Ecevit yaptı.” dediğim zaman bağırıyorsunuz, Ecevit yaptı tabii. Yatın kalkın
Ecevit’e dua edin, yatın kalkın sosyal demokrat iktidar ortaklıklarına dua
edin. Yolsuzlukla mücadele ettiler, Avrupa Birliğine götürdüler, Orta Doğu
bataklığına götürmediler. Marmaray dâhil olmak üzere o projeleri
gerçekleştirdiler. Bakanlar Kurulu kararlarını da çıkartır gösteririm. “Bravo
kardeşim, çok doğru bir konuşma yaptın, Ecevit’in hakkını teslim ettin.”
Aferin, bu kadar.
RAMAZAN
CAN (Kırıkkale) – Çürük bir iddia, çok çürük bir iddia.
AHMET
TUNCAY ÖZKAN (Devamla) – Ya, Bakanlar Kurulu kararına baksana, eski
Başbakanlık…
HACI
TURAN (Ankara) - İddian çok çürük. 
AHMET
TUNCAY ÖZKAN (Devamla) – Ya, sen devlet mi biliyorsun? Bırak Allah’ını
seversen! Demokrasi dedikleri şey nedir biliyor musunuz? Demokrasi dedikleri
şey: Simitçi için çalışan devlet değildir. Simitçi için bütçe değildir, halk
içindir, halk! 
İntiharlar
için ne diyorsunuz?
RECEP
ÖZEL (Isparta) – Ama bütün simitçiler alınıyor senden ha!
AHMET
TUNCAY ÖZKAN (Devamla) – Çok şükür geldin, ben de neredeydin diyordum. Azıcık
konuş da biraz daha seçim yeri kazanalım; İstanbul’u hediye ettin, sağ olasın,
var ol, hoş geldin. (CHP sıralarından alkışlar) YSK’deki gibi değil ama burası.

Bu
bütçe çürük bir bütçe. Neden bu bütçe...
RECEP
ÖZEL (Isparta) – Sen konuş, konuş; bütün simitçileri karşına alıyorsun.
AHMET
TUNCAY ÖZKAN (Devamla) – Bütün simitleri sen ye, o simitler senin için. Hepsini
ye, doy ama çürük, yediklerini sonra -karışmam- nasıl hazmedersin? 
Bu
bütçe çürük bir bütçe. Borçla ayakta tutacaksınız. Demokrasinin çürüyen
temelleri açısından çok büyük bir...
HACI
TURAN (Ankara) – Ne kadar borç var? 
AHMET
TUNCAY ÖZKAN (Devamla) – Vereyim mi rakamları? Sen yaptın bütçeyi. Ne kadar
borçlandığını bilmiyor musun?
RAMAZAN
CAN (Kırıkkale) – Demin “Saray yaptı.” diyordun. 
AHMET
TUNCAY ÖZKAN (Devamla) – Saray yaptı, sen onaylayacaksın işte.
RAMAZAN
CAN (Kırıkkale) - Bırak bu işleri Allah’ını seversen!
AHMET
TUNCAY ÖZKAN (Devamla) – Bırak Allah’ını seversen!
BAŞKAN
– Ya, Sayın Can...
AHMET
TUNCAY ÖZKAN (Devamla) – Bu bütçeyle ilgili olarak getirdiğiniz rakamların
tamamı çökecek, hiçbirinin ayakta kalması mümkün değil. Borçlanma limitlerini
aşacaksınız, faiz lobisine gideceksiniz. Faiz lobisi sizi çok zor durumlarda
bırakacak. Ama demokrasi bizim, hepimiz bu demokratik çatının altında
bulunuyoruz. Sorunumuz şu: Bu çürüğü nasıl temizleyeceğiz? Bu çürüğü
temizlemenin bir tek yolu var arkadaşlar, halktan yana bütçe yapacaksınız.
Hepiniz kamudan geldiniz, kendinizin özel sektörde işleriniz vardı, bütün
buralardan geldikten sonra halkı unutmanızı anlamıyorum. Halka düşmanlık etmek
neden? Bu halk sizi niye bu kadar çok kızdırıyor? Bu halktan niye bu kadar çok
korkuyorsunuz ve kaçıyorsunuz.
KEMAL
ÇELİK (Antalya) – Halk bizimle.
RAMAZAN
CAN (Kırıkkale) – On beş yıldır geliyoruz ya!
AHMET
TUNCAY ÖZKAN (Devamla) – Halktan korkulmaz. Egemenlik kayıtsız şartsız
milletindir.
Türkiye
Büyük Millet Meclisinin bütçe yapma yetkisini elinden alıp saraya verirseniz,
tek adam düzeni yaratırsanız bu, çürür arkadaşlar. (AK PARTİ sıralarından
“Asansör...” sesi)
“Asansör”
diyen, asansörle ilgili olarak yiyen borun mu kesildi, ne oldu? Asansör işi mi
yapıyorsun? Kimse o asansör işi yapan, belediyelerimize gitsin, müracaat etsin,
ona da verirler, merak etmesin. Bizim asansörle falan bir işimiz yok. 
Ama
size bir şey daha söyleyeceğim, her bütçenin bir yapıcısı, bir de yıkıcısı
olur.
KEMAL
ÇELİK (Antalya) – Bir de Kanaltürk...
AHMET
TUNCAY ÖZKAN (Devamla) – Ne oldu Kanaltürk’e, rahatsızlık mı var? Sen alsaydın,
niye almadın? Ya sen o zaman oturuyordun devletin… Gelip sen alsaydın; sen
parayı verdin de sana vermedik mi? Ne olacak, ne var? Gelseydin Sayın Vali,
gelseydin. (CHP sıralarından alkışlar) 
BAŞKAN
– Arkadaşlar, lütfen, rica ediyorum, on dört saat oldu.
KEMAL
ÇELİK (Antalya) – Size emanet miydi?
AHMET
TUNCAY ÖZKAN (Devamla) – Emanete hıyanet etmem ben. Halkın size emanet ettiği
bütçeye hıyanet ediyorsunuz. (CHP sıralarından alkışlar) Yapmayın diyorum,
uyarıyorum!
KEMAL
ÇELİK (Antalya) – Sen rahat ol.
AHMET
TUNCAY ÖZKAN (Devamla) - Demokrasilerde çare tükenmez. Yapamadığınız yerde
bırakacaksınız. Bıraktığınız zaman yapan gelecek. Biz yapmaya talibiz
arkadaşlar, biz yapmaya talibiz.
KEMAL
ÇELİK (Antalya) – Sen yapamazsın!
KADİR
AYDIN (Giresun) – Yapan geldi, yapmaya da devam ediyor. 
AHMET
TUNCAY ÖZKAN (Devamla) - On sekiz yılda yaptığınız bütün bütçeler sizi faiz
lobisinin kucağına oturttu!
BAŞKAN
– Arkadaşlar, lütfen…
AHMET
TUNCAY ÖZKAN (Devamla) - Kurtuluş çaresi halk için bütçe yapmaktır. Gelin, halk
için bütçe yapın. Gelin, millet için birlikte çalışalım. Denk bütçeyi getirin,
yapalım. Bütçenin her kuruşunu takip etmek için gelin, komisyon kuralım.
Denetlenmeyen bir bütçe…
Melen
Barajı, Gördes Barajı, bin küsur tane baraj, hepsinde bir sorun var, yarısı
sorunlu. Peki, soruyorum: Hesabı kime soracağız? Kime soralım hesabı? Saraya mı
soralım, size mi soralım? Yoksa kime soracağız hesabı?
İzmir’in
suyu: Membran döşedik, gene tutmuyor arkadaşlar. İzmir susuz kalacak. Peki,
sorumlusu kim?
RAMAZAN
CAN (Kırıkkale) – Büyükşehir belediyesi. 
SÜLEYMAN
KARAMAN (Erzincan) – Belediye sorumlu, belediye. 
AHMET
TUNCAY ÖZKAN (Devamla) - E, baraj yaptınız. Hani Gördes Barajı’ndan su
getirecektiniz, ne oldu? Yok, iş yapmayı bilmeyen yandaşlara verdiğiniz para
eridi, gitti. Melen Barajı ne oldu? İstanbul yıllar yılı, kırk yıl daha susuz
kalmayacaktı. Ne oldu Melen Barajı? Hikâye. Hikâyelerle yapılan bütçe çürük
bütçedir, çürüyen her şey düşer, iktidarınız düşmek üzeredir.
KEMAL
ÇELİK (Antalya) – Çok beklersin! 
AHMET
TUNCAY ÖZKAN (Devamla) - Onun için gelin, denk bir bütçe oluşturalım, bir bütçe
denetleme komisyonu kuralım. Sayıştayın üstündeki baskıyı kaldırın, biz
birlikte, güzelce Türkiye’yi yönetelim.
Yönetimin
1’inci kuralı: Arkadaşlar, millet için, egemenliğin kaynağını kendisinden
aldığınız millet için bütçe yapacaksınız. En önemli şey, milleti unutanları
millet affetmez, sırtınızı yerden kaldıramayacaksınız!
Hoşça
kalın. (CHP sıralarından alkışlar) 
RAMAZAN
CAN (Kırıkkale) – Çürük bir konuşma oldu bu.
KEMAL
ÇELİK (Antalya) – Az konuştun. 
BAŞKAN
– Ne oldu Sayın Akbaşoğlu?
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu, hayırdır? 
MUHAMMET
EMİN AKBAŞOĞLU (Çankırı) – Efendim, bir açıklama yapmak istiyorum konuşmacının
bize karşı haksız eleştirileriyle ilgili. 
BAŞKAN
– Eleştiri mi vardı? 
MUHAMMET
EMİN AKBAŞOĞLU (Çankırı) – Evet. 
BAŞKAN
- Buyurun. 
IV.- AÇIKLAMALAR (Devam)
39.- Çankırı Milletvekili Muhammet Emin Akbaşoğlu’nun, İzmir
Milletvekili Ahmet Tuncay Özkan’ın, 129 sıra sayılı 2020 Yılı Bütçe Kanun
Teklifi’nin 13’üncü maddesi üzerinde CHP Grubu adına yaptığı konuşmasındaki
bazı ifadelerine, bu bütçenin, milletin, umudun ve yeniden başlangıcın bütçesi
olduğuna ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım. 
Değerli
milletvekilleri, biraz evvel Sayın Özkan’ın konuşmaları çerçevesinde… Yani
“Halktan niye kaçıyorsunuz?” “Bu bütçe farklı kesimlerin bütçesi.” diye
nitelendirmelerde bulundu. Şimdi, 
“halka rağmen halk için jakoben” anlayışı ile “halkın içinde, halkla beraber”
anlayışının farkını on sekiz yıldır aziz milletimiz bütçeyi AK PARTİ’ye
hazırlatmakla veriyor zaten, bu ayrımı yapıyor. (AK PARTİ sıralarından
alkışlar) 
BAŞKAN
– Teşekkür ediyorum.
MUHAMMET
EMİN AKBAŞOĞLU (Çankırı) – Efendim, ikinci olarak şöyle: Bakın “faiz bütçesi”
dendi ancak bütçenin yüzde 43’ü faize gidiyordu daha önce, şimdi ise yüzde
12’si faize gidecek; yüzde 43’ten yüzde 12’ye indirmişiz.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) – Biz iktidara geldiğimizde bütçenin yüzde 43’ü faize
gidiyordu, şimdi yüzde 12’ye indirmişiz. İnşallah bunu daha da dibe
götüreceğiz. 
Bu
bütçe, milletin bütçesidir, umudun bütçesidir, yeniden başlangıcın bütçesidir.
[AK PARTİ sıralarından alkışlar, İYİ PARTİ sıralarından alkışlar (!)] 
BAŞKAN
– Teşekkür ederim.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, size hiç bir şey söylemedi, grubunuzu da itham etmedi. 
ENGİN
ÖZKOÇ (Sakarya) – Ben 69’a göre söz istemiyorum, 60’a göre istiyorum.
BAŞKAN
– 60’a göre söz vereyim bir dakika yerinizden.
Buyurun.

40.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Özkan’ın bahsettiği çürümüşlüğün temel nedenlerinden
bir tanesi; bu bütçe, hazinenin içinde tuttuğunuz şehit düşen insanlarımızın
yardımları için toplanan 309 milyon lirayı orada tuttuğunuz için, ona el
koyduğunuz için çürüktür; masumun ve mağdurun bütçesidir. Beşiktaş’ta
katledilen polislerin yakınlarına parayı vermeyip 55 milyonu hazinede
tuttuğunuz için bu bütçe çürüktür. 377 gazimizin maaşını kesip onların maaşına
göz koyduğunuz için bu bütçe çürüktür. Onun için, feveran etmeye gerek yok. Her
şeyi bitirdiniz, gözü şehitlerin paralarına ve yardımlarına diktiniz. Onun
için, hayatınız boyunca utanacağınız bir bütçe olacaktır bu bütçe. (CHP
sıralarından alkışlar) 
MUHAMMET
EMİN AKBAŞOĞLU (Çankırı) – Bununla ilgili açıklamaları defaatle yaptık, başka
bir açıklamaya da gerek yok.
Teşekkür
ediyorum.
SÜLEYMAN
KARAMAN (Erzincan) – Sırtları yerde, bir de bizimkini yere getirecekler!
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve Bütçe
Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Adalet ve Kalkınma Partisi Grubu adına Sayın Refik Özen, Bursa Milletvekili. 
Refik
Bey, yeni bir tartışmaya yol açmadan lütfen, saat gece on iki otuz.
Buyurun.
(AK PARTİ sıralarından alkışlar)
AK
PARTİ GRUBU ADINA REFİK ÖZEN (Bursa) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin 13’üncü maddesi üzerine AK
PARTİ Grubu adına görüşlerimi belirtmek üzere söz almış bulunuyorum. Bu
vesileyle Genel Kurulu ve aziz milletimizi saygıyla selamlıyorum.
Sayın
Başkan, değerli milletvekilleri; uzun süren bütçe görüşmelerimizin sonuna doğru
yaklaşmış bulunuyoruz. Hepimiz siyaset yapıyoruz. Elbette bazı konularda farklı
düşüncelerimizin ve görüş ayrılıklarımızın olması kadar doğal bir şey yok.
Fakat bu ülkenin ve milletin güvenliğini ve geleceğini ilgilendiren konularda
ortak hareket edebilme kabiliyetimizi daha fazla artırmamız gerektiğine olan
inancımı ve arzumu bu vesileyle ifade etmek istiyorum.
Yaşanılan
son süreçte gerek Suriye, Irak tezkerelerinin uzatılmasında ve gerek Barış
Pınarı Harekâtı sırasında ABD ve AB ülkelerinin aldığı olumsuz kararlara karşı
yayınladığımız ortak bildiride gerekse de en son, ABD Senatosunun sözde Ermeni
soykırımı kararına karşı aldığımız kınama kararında olduğu gibi, kendisini bu
ülkeye ait hisseden ve Batı’nın emperyal yaklaşımını kabul etmeyen ve de asil
bir duruş sergileyen, başta AK PARTİ Grubumuz olmak üzere, CHP, MHP ve İYİ
PARTİ Gruplarına huzurlarınızda teşekkür etmek istiyorum. 
Sayın
Başkan, değerli milletvekilleri; tam bağımsız Türkiye olma yolunda en önemli
mihenk taşlarından biri olarak gördüğüm ve kendimize yeter duruma gelme ve dışa
bağımlılığımızı bitirmede çok önemli çalışmalara imza atan savunma sanayimiz
hakkında, Cumhuriyet Dönemi ve günümüzde yapılan yatırımlar hakkında sizlerle
bazı bilgileri paylaşmak istiyorum.
1923
sonrası, cumhuriyetimizin banisi Gazi Mustafa Kemal Atatürk’ün öncülüğünde,
karşılaşılan tüm iktisadi ve teknolojik olumsuzluklara rağmen, ulusal savunma
sanayisi bakımından temel oluşturacak nitelikte bazı yatırımlar yapılmıştır.
1924 yılında Ankara’da hafif silah ve top tamir atölyeleri ile fişek
fabrikaları, yine aynı yıl Yavuz zırhlısının bakımı amacıyla Gölcük Tersanesi
kurulmuş. 1925 yılında Şakir Zümre tarafından Türkiye'nin ilk özel sektör
savunma sanayisi fabrikası kurulmuş, 1926 yılında Türk havacılık sanayisi
faaliyetleri başlamış, Tayyare ve Motor Türk Anonim Şirketi Kayseri’de
kurulmuş. 1930’lu yıllarda İstanbul’da Nuri Killigil tesisleri de yine savunma
sanayisi alanında ilk özel firmalar arasında yer almış, 1940 yılında Nuri
Demirağ Uçak Fabrikası tarafından NUD-36 eğitim uçağı ve 6 kişilik NUD-38 yolcu
uçağı üretilmiştir. 
Sayın
Başkan, değerli milletvekilleri; peki, bu kadar önemli adımlardan sonra ne
olmuş? 1948 yılında “Marshall yardım planı” adı altında, başta ABD olmak üzere
emperyalist güçlerin sözde sağladıkları askerî yardımlarla, savunma
sanayimizdeki bu kazanımlarımız maalesef heba olup gitmiştir. Ta ki 1974
yılında Kıbrıs Barış Harekâtı sonrası uygulanan silah ambargolarıyla bu
alandaki hazırcılığın ülkeyi ne kadar zor duruma düşürdüğü ve savunma sanayisi
alanında dışa bağımlı olmadan kendi ayakları üzerinde durmanın ne kadar önemli
olduğu daha net anlaşılmaya başlanmıştır. Nitekim, yerli ve modern savunma
sanayisinin geliştirilmesi amacıyla 1985 yılında Savunma Sanayii Geliştirme ve
Destekleme İdaresi Başkanlığı kurulmuş, maalesef bu konuda da 2002 yılına kadar
istenen netice alınamamıştır. 
Sayın
Başkan, değerli milletvekilleri; günümüze gelindiğinde, Türk savunma sanayisi
güçlü altyapısı sayesinde istikrarlı bir şekilde büyümeye devam ediyor.
Cumhurbaşkanımız Sayın Recep Tayyip Erdoğan liderliğinde, savunma ve güvenlik
teknolojilerinde uluslararası platformda lider ve yol gösterici bir Türkiye
için, AK PARTİ iktidarları döneminde savunma sanayisi alanında birçok önemli
adım atılmıştır. 2002 yılında yaklaşık 5,5 milyar dolar bütçeli savunma
projeleri yürütülürken geldiğimiz noktada yaklaşık 11 katlık bir artışla 60
milyar dolarlık proje hacmine ulaşılmıştır. 2002 yılında 1 milyar dolar olan
ciro rakamı, 2018 yılında 8 milyar 760 milyon dolara yükselmiştir. Yine, 2002
yılında yalnızca 248 milyon dolar olan savunma ve havacılık ihracatı, bu yılın
ilk on bir ayında yaklaşık 2,5 milyar dolar olmuştur. Neredeyse yok düzeyinde
olan AR-GE harcaması 1 milyar 448 milyon dolara çıkmıştır. 
Bugün,
elhamdülillah, gururla söyleyebiliriz ki dünyanın en büyük 100 savunma şirketi
arasında 5 firmamız bulunmaktadır. ANKA insansız hava aracı yerli motorla ilk
uçuşunu başarıyla gerçekleştirmiş olup millî muharip uçak çalışmalarımızda
takvimi hızlandırmış bulunmaktayız. Tasarımdan üretimine her aşamada yerli
olacak savaş uçağımızı inşallah, 2023 yılında hangardan çıkarmış olacağız, bu
gurur kaynağımızı tüm dünyaya göstermenin mutluluğunu da hep birlikte
yaşayacağız. Bununla birlikte ve daha birçok alanda isimlerini sayamadığım üst
düzey savunma sanayisi yatırımlarıyla gurur duyuyoruz ve duymaya da devam
edeceğiz. 
Sizlerin
de AK PARTİ iktidarları döneminde imza atılan bu önemli projeleri yürekten
desteklediğinizi umut ediyor, üzerinde görüştüğümüz 2020 Yılı Merkezi Yönetim
Bütçe Kanun Teklifi’nin ülkemize ve milletimize hayırlı olmasını diliyor, Genel
Kurulu saygılarımla selamlıyorum. (AK PARTİ ve MHP sıralarından alkışlar) 
BAŞKAN
– Şahıslar adına ilk söz, Bolu Milletvekili Sayın Arzu Aydın’a aittir. 
Buyurun.
(AK PARTİ sıralarından alkışlar) 
ARZU
AYDIN (Bolu) – Sayın Başkan, değerli milletvekilleri; 2020 Yılı Merkezi Yönetim
Bütçe Kanun Teklifi’nin 13’üncü maddesi üzerine şahsım adına söz almış
bulunmaktayım. Sizleri, sizlerin şahsında aziz milletimizi, Köroğlu’nun torunları
değerli Bolulu hemşehrilerimin vekâletleriyle saygı ve hürmetle selamlarım. 
Söz
konusu madde belediyelerle alakalı olduğu için ben de ilimle alakalı birkaç
bilgi vermek isterim. Misalen, Bolu halkının evlerinde de memba suyu içmelerine
imkân sağlayacak olan Karadere Suları Projesi’ne, belediye el değiştirmiş
olmasına rağmen devam eden süreçte Tarım ve Orman Bakanlığımız tarafından 9
milyon liralık yatırım yapılmış olup projenin tamamlanması, Bolu Belediyesinin
üzerine düşen tünel betonlama işini yapmasına kalmıştır. Yine, aynı şekilde
Bolu Belediyesi tarafından yapılması taahhüt edilen Millet Bahçesi Projesi de,
belediye, verilen süre içinde yapım işine başlayamadığı için Çevre ve
Şehircilik Bakanlığı tarafından devralınmış ve bu suretle Bolu Belediyesi bu
işin maliyetini de üstlenmekten kurtulmuştur. Ben bu minvalde hem bakanlarımıza
hem de elbette Cumhurbaşkanımız Sayın Recep Tayyip Erdoğan’a Bolu halkı adına
müteşekkir olduğumuzu ifade etmek isterim. (AK PARTİ sıralarından alkışlar)
Bu
esnada, Bolu Belediyesi ve Belediye Başkanı da çalışmalarına devam etmektedir.
Örneğin, Belediye Başkanı Bolu’da yer altı çöp konteyner sistemi kurulmuş
olmasına rağmen çöp toplama işinin aksaması ve vatandaşın şikâyeti üzerine,
çöplerin bazı vatandaşlarımız tarafından kötü niyetli olarak dışarı atıldığını,
insanların bunu sırf belediyeyi kötülemek amacıyla yaptığını ifadeyle, çözümü,
her çöp konteynerinin başına bir kamera sistemi kuracağını ve çöplerin
karıştırılarak suçluya ait delil aranacağını açıklamakta bulmuştur. Başkanın
söyleminden çok net olarak anlaşılmaktadır ki belediyenin başarısız olmasını
isteyenler, son yerel seçimde Cumhur İttifakı olarak AK PARTİ’ye oy veren yüzde
45’tir. Buradan bir Bolulu olarak hangi siyasi görüşe mensup olursa olsun
hiçbir hemşehrimin böyle küçük işlere tevessül edeceğine inanmadığımı ve
Bolulular adına hakaret olarak kabul ettiğim bu beyan ve uygulamayı külliyen
reddettiğimi ifade etmek isterim. (AK PARTİ sıralarından alkışlar)
Bu
bağlamda da “Herkesin belediye başkanı olacağım.” ya da “Her şey çok güzel
olacak.” diyenlerin yerel yönetimlerdeki uygulamalarını da yorumsuz olarak
milletimizin takdirine sunmayı da görev bilirim. (AK PARTİ sıralarından
alkışlar)
Bütçe
görüşmeleri esnasında bazı vekillerin, şiddet sonucu hayatını kaybeden
kadınların fotoğraflarını sıraların üzerine koyduklarını gördüğümde bir anne
olarak, şiddete uğrayıp hayatını kaybeden benim evladım olsa, siyasilerin onu
öz çekim malzemesi olarak kullandıklarını görsem ne hissederim diye düşündüm,
içim acıdı, isyan ettim. (AK PARTİ sıralarından alkışlar) 
GÜLİZAR
BİÇER KARACA (Denizli) – İçin acıyacağına o gidenler için hesap sorsana!
Ölümlere acı!
ARZU
AYDIN (Devamla) – Sırf başörtülü diye ikinci sınıf insan olarak görülüp,
onların uğradığı şiddeti görmezden gelen, dillendirmeyen vekillerin varlığına,
her konuşmalarında kadın olgusundan dem vurup da Diyarbakır’da evlat nöbeti
tutan anneleri görmezden gelenlere ise için için haykırarak isyan ettim. (AK
PARTİ sıralarından alkışlar) 
GAMZE
TAŞCIER (Ankara) – Gereğini yapacaksınız, öldürtmeyeceksiniz, iktidar sizsiniz!
ARZU
AYDIN (Devamla) – Yani demem o ki gelin, kadınları, iktidarı dövmek, alışık
olduğunuz şekilde Avrupa’ya şikâyet etmek için malzeme olarak kullanmaktan
vazgeçin. 
GAMZE
TAŞCIER (Ankara) – Sokakta kadınlar yürüyemez hâlde! Gereğini yapın.
ARZU
AYDIN (Devamla) – Gelin, sizden veya bizden ayrımı yapmadan, teferruatta değil
öznede buluşalım ama yeter ki bu milletin vatanına, askerine, polisine sahip
çıkan asil kadınlarını yoksun, sinik, güçsüz göstermeyin. (AK PARTİ
sıralarından alkışlar) Yani fikir üretin, çözüm getirin ama kadını muhalefet
anlayışınıza kurban etmeyin. (AK PARTİ sıralarından alkışlar) 
SİBEL
ÖZDEMİR (İstanbul) – Kadın zaten sizin bu düşünceniz nedeniyle öldürülüyor,
katlediliyor! Zaten kadınları siz bu düşünceyle kurban ediyorsunuz! 
ARZU
AYDIN (Devamla) – Velhasılıkelam bir grubun ısrarla “işgal” ve “soykırım”
ifadelerini kullandığı yüce Mecliste…
GAMZE
TAŞCIER (Ankara) – Keşke kadınlar öldürülürken de…
BAŞKAN
– Sayın Taşçıer, lütfen… Gamze Hanım, lütfen…
GAMZE
TAŞCIER (Ankara) – Hayır, kadınlar öldürülürken neredeydi acaba?
ARZU
AYDIN (Devamla) – …buna siyasi mülahazalarla itiraz edemeyenlere şahitlik
ederken ülkemin geleceğini AK PARTİ’min hedefleriyle birleştirelim…
MÜZEYYEN
ŞEVKİN (Adana) – Günde 3 kadın öldürülürken hangi tepkiyi gösteriyorsanız!
ARZU
AYDIN (Devamla) – …ve bu milleti âli değerlerini hâlâ anlayamayan zihniyetlere
ithaf olarak da geçen sene olduğu gibi bu sene de bir şiirle bitirelim ve
diyelim ki…
GAMZE
TAŞCIER (Ankara) – Ailelerin hepsinin davasını takip ediyoruz. Siz neredesiniz?
ARZU
AYDIN (Devamla) – “Slogana kanıp binme dolmuşa, 
Ayırt
eyle, kim firavun kim Musa.
Avrupa’ya
bel bağlayan deyyusa, 
Canını
sıkarsan bu vatan senin.” 
GÜLİZAR
BİÇER KARACA (Denizli) – Keşke bu konuşmayı Ceren Özdemir öldüğünde de bu
kürsüden yapabilseydiniz hep birlikte sizi alkışlardık! 
ARZU
AYDIN (Devamla) – Gazi Meclisi saygıyla selamlıyorum vesselam. (AK PARTİ
sıralarından “Bravo” sesleri, alkışlar) 
GÜLİZAR
BİÇER KARACA (Denizli) – Yazık ya, yazık! O kadınlar bu toprağa girerken bu
konuşma yazık!
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun... 
SİBEL
ÖZDEMİR (İstanbul) – Bir davaya gittiniz mi Arzu Hanım? Arzu Hanım, bir davaya
gittiniz mi?
GAMZE
TAŞCIER (Ankara) – Pazartesi günü…
MÜZEYYEN
ŞEVKİN (Adana) – Ya, kime konuşuyoruz?
BAŞKAN
– Değerli milletvekilleri, hanımefendiler; bakın, Sayın Grup Başkan Vekiliniz
konuşuyor, rica edeceğim…
Buyurun.
IV.- AÇIKLAMALAR (Devam)
41.- Sakarya Milletvekili Engin Özkoç’un, Bolu Milletvekili Arzu
Aydın’ın 129 sıra sayılı 2020 Yılı Bütçe Kanun Teklifi’nin 13’üncü maddesi
üzerinde şahsı adına yaptığı konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Hatibin Bolu
Milletvekili olması ve Belediyeyi kaptırmış olması nedeniyle, daha önceden
milletvekilliği yapmış, şimdi de Belediye Başkanlığını onların elinden çekip
almış Tanju Bey’e yaptığı saldırıları ben anlayışla karşılıyorum; kolay bir şey
değil, bir travma hâlidir, kolay bir şey değildir. (CHP sıralarından alkışlar)
İkincisi:
“Katledilen kadınların fotoğraflarını neden koyuyorsunuz?” diyor. Katledilen
kadınların aileleri diyor ki: “Çocuklarımızın resmini gösterin. Biz bu
evlatlarımızı, bu bebelerimizi…”
RAVZA
KAVAKCI KAN (İstanbul) – Çok inandırıcı!
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ÖZKOÇ (Sakarya) – Ceren’in babası söylüyor. 
Bu
konuşmayı yaptıktan sonra, Sayın Milletvekili gülerek kendi sırasına giderken
çok önemli bir konuşma yapmış gibi arkadaşları tarafından alkışlandı. (AK PARTİ
sıralarından gürültüler)
RECEP
ÖZEL (Isparta) – Çok güzel bir konuşma yaptı ya! Çok güzel, harika bir konuşma
yaptı.
ENGİN
ÖZKOÇ (Sakarya) – Bu ülkede kadın cinayetlerini yapanları İçişleri Bakanınız
tutuklayamadığı için o annelerin, o babaların evlatları katlediliyor. Utanmanız
gereken şeye gülerek, alkışlayarak karşılık veriyorsunuz. Yazıklar olsun size!
(CHP sıralarından alkışlar)
Üçüncüsü:
HDP’nin il binasının önünde oturan kadınlardan bahsediyorsunuz. (AK PARTİ
sıralarından “Anne onlar, anne!” sesleri) Devleti o kadar aciz bir duruma
düşürdünüz ki bizim çocuklarımızı terör örgütleri kaçırıyor ama siz, bir il
binasının önüne gidip anneleri oturtarak onlardan medet umuyorsunuz. 
RECEP
ÖZEL (Isparta) – Çok rahatsız olmuş!
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – Oysa annelere de sahip çıkması gereken, çocuklara da sahip
çıkması gereken devletken bunu becerememiş olmanızı annelerin oradaki acılarını
kullanarak yapıyorsunuz. Onun için de size yazıklar olsun diyorum. (CHP
sıralarından alkışlar) 
BAŞKAN
– Sayın Akbaşoğlu…
42.- Çankırı Milletvekili Muhammet Emin Akbaşoğlu’nun, Bolu Milletvekili
Arzu Aydın’ın 129 sıra sayılı 2020 Yılı Bütçe Kanun Teklifi’nin 13’üncü maddesi
üzerinde şahsı adına yaptığı konuşmasının tarihe geçecek bir konuşma olduğuna
ve aynen iştirak ettiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Bolu
Milletvekilimiz, biraz evvel, müthiş, enteresan, hakikaten tarihe geçecek bir
konuşma yaptı, kendisini tebrik ediyorum. (AK PARTİ sıralarından alkışlar) Çok
naif bir konuşmaydı, noktası virgülüne dokunmadan aynen ben de iştirak ettiğimi
buradan ifade etmek istiyorum.
BAŞKAN
– Başka bir şey söylemeyin o zaman.
MUHAMMET
EMİN AKBAŞOĞLU (Çankırı) – Başka bir şey söylemeye gerek yok.
BAŞKAN
– Teşekkür ediyorum.
MUHAMMET
EMİN AKBAŞOĞLU (Çankırı) – Ancak bir başka mesele var: O da Hacire anneyi
burada dile getirmeden, Hacire anneye buradan selam vermeden, orada
Güneydoğu’daki annelere, evlatlarını kurtarmak isteyen annelere selam vermeden
olur mu? Bunu hep beraber dile getirmemiz lazım. Ancak maalesef birtakım siyasi
hesaplarla bu konuda çekingen davranan, terör örgütleriyle kol kola
davrananları da millet takdir ediyor, her şeyi görüyor.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum. 
Evet,
şahsı adına ikinci söz…
ENGİN
ÖZKOÇ (Sakarya) – Sayın Başkan, açık açık…
BAŞKAN
– Bir şey demedi ki.
AHMET
TUNCAY ÖZKAN (İzmir) – Ya, daha ne desin?
ENGİN
ÖZKOÇ (Sakarya) – Daha ne desin Sayın Başkan?
BAŞKAN
– Yani aslında Sayın Oluç’un da… Yani “HDP il binası” falan demedi, siz bir de
“HDP il binası” dediniz yani.
ENGİN
ÖZKOÇ (Sakarya) – “Terör örgütleriyle kol kola giren.” dedi, daha ne desin?
MUHAMMET
EMİN AKBAŞOĞLU (Çankırı) – Ben size demedim.
BAŞKAN
– Buyurun…
OSMAN
AŞKIN BAK (Rize) – Hayret bir şey, öyle bir şey mi var?
MUHAMMET
EMİN AKBAŞOĞLU (Çankırı) – Efendim şöyle: Kendileri üzerlerine alınıyorsa
yapacak bir şey yok zaten.
BAŞKAN
– Siz kastetmedi ama siz üzerinize…
OSMAN
AŞKIN BAK (Rize) – Hayır, öyle bir şey mi var ya? Tutanaklarda var. 
BAŞKAN
– Buyurun.
43.- Sakarya Milletvekili Engin Özkoç’un, CHP’nin kazandığı
belediyelerde yaptığı hizmetleri baltalamak için bir ekibin, bir çetenin
hunharca hareket ettiğine ve 15 Temmuz şehitleri için toplanılan paranın neden
şehit ailelerine verilmediğinin açıklanması gerektiğine ilişkin açıklaması
ENGİN
ÖZKOÇ (Sakarya) – Sayın Başkan, şimdi, Bolu Belediye Başkanımızı ben de
takdirle karşılıyorum. Orada yapılan hizmetleri baltalamak için gerçekten bir
ekip, bir çete -sadece Bolu’da değil, kazandığımız belediyelerin tamamında-
hunharca ve ahlaksızca hareket hâlindeler; onları tek tek tespit edeceğiz ve
teşhir edeceğiz. O insanları tek tek tespit edip teşhir edeceğiz. (AK PARTİ
sıralarından gürültüler)
BAŞKAN
– Sayın Özkoç, bir milletvekilinin yapmış olduğu bir konuşma üzerine yani bu
“ahlaksızca” ifadesiyle yürümek çok doğru olmadı; bunu düzeltin, rica ediyorum.
ENGİN
ÖZKOÇ (Sakarya) – Sayın Başkan, milletvekiliyle ilgili söylediğim herhangi bir
şey yok. Benim söylediğim şudur, net olarak söylüyorum: Orada yapılan
hizmetleri baltalamak amacıyla orada hunharca, vahşice hareket edenleri, çete
hâlinde hareket edenleri gerekirse kameralarla tespit edeceğiz; adaletin,
yargının karşısına çıkaracağız.
(Mikrofon
otomatik cihaz tarafından kapatıldı) 
BAŞKAN
– Devam edin.
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Vereceğim Sayın Akbaşoğlu, müsaade edin.
ENGİN
ÖZKOÇ (Sakarya) – Daha bitmedi, daha heyecanlanmayın.
MUHAMMET
EMİN AKBAŞOĞLU (Çankırı) – Buyurun, buyurun, hayır bitti zannettim.
ENGİN
ÖZKOÇ (Sakarya) – Heyecanlanma, daha dur, ben bir konuşayım.
MUHAMMET
EMİN AKBAŞOĞLU (Çankırı) – Heyecanlanmadık ya.
ENGİN
ÖZKOÇ (Sakarya) – Dur, daha heyecanlanma, tek tek.
MUHAMMET
EMİN AKBAŞOĞLU (Çankırı) – Rahatız ya.
ENGİN
ÖZKOÇ (Sakarya) – İkincisi: Sayın Başkan, şehitlerden bahseden bir iktidarın,
şehitler için toplanan paranın üstüne oturmuş, gaziler için toplanan paranın
üstüne oturmuş bir iktidar olduğunu belgeleriyle kanıtlamış bir Cumhuriyet Halk
Partisi var burada. Sayın Başkan, bir insanın birazcık yüzünün kızarması
gerekiyor. Şehitler için toplanan parayı şehit ailelerine vermediklerini neden
söylemiyor? Mademki terör örgütlerine bu kadar karşı, terör örgütlerinin
katlettiği şehitler için toplanan paraları neden şehit ailelerine vermiyorlar,
neden açıklamıyorlar? (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Evet Sayın Akbaşoğlu, buyurun.
44.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, ben genel bir konuşma yaptım, üzerlerine alınmışlar terör
örgütleriyle kol kola gezmeyi. Peki, cevap verdiler.
ENGİN
ÖZKOÇ (Sakarya) – “CHP” dedin.
MUHAMMET
EMİN AKBAŞOĞLU (Çankırı) – Şunu ifade edeyim: Bolu Belediyesindeki çeteyi
çıkartın, varsa çeteyi ama önce kendi içinizdeki çeteyi çıkartın, Muharrem
İnce’nin bahsettiği çeteyi çıkartın. (AK PARTİ sıralarından alkışlar) Yalan
söyleyen, Cumhurbaşkanımıza iftira atan ve Cumhurbaşkanımızın bir CHP’liyle
görüşerek kendisine genel başkanlık teklif ettiği yalanını uyduran çeteyi,
bütün arkadaşlarınızı töhmet altında bırakan çeteyi açıklayın; hadi bakalım,
hadi bakalım. (AK PARTİ sıralarından alkışlar, CHP sıralarından gürültüler)
BAŞKAN
– Değerli Grup Başkan Vekilleri, böyle devam ederse birleşime on beş dakika ara
vereceğim. (Gürültüler)
ENGİN
ÖZKOÇ (Sakarya) – Sayın Başkan...
BAŞKAN
– Sayın milletvekilleri, müsaade edin.
Buyurun
Sayın Özkoç, son kez açıyorum mikrofonunuzu.
45.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, bize eğer böyle saldırırsa biz konuşmaya devam
ederiz.
Şimdi,
Muharrem İnce ile biz yol arkadaşıyız, bizim grup başkan vekilimizdi. Daha
önceden ne söylerse söylesin Muharrem İnce’yle cevabını biz veririz, biz
konuşuruz, kendi aile işimizdir, Grup Başkan Vekilini hiç ilgilendirmez ama ben
size söyleyeyim: CHP’nin içini karıştırmak için yaptığınız komplo olmadı
arkadaşlar. (AK PARTİ sıralarından gürültüler) O komplo elinize, yüzünüze,
gözünüze bulaştı. O komplonun içine giren herkes rezil oldu ve sizin lideriniz
Recep Tayyip Erdoğan “Biz yaptığımız şeyden vazgeçiyoruz.” demek zorunda kaldı.

OSMAN
AŞKIN BAK (Rize) – Kimin rezil olduğunu millet gördü. 
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu, bir şey demediler size. 
MUHAMMET
EMİN AKBAŞOĞLU (Çankırı) – Komplo yaptığımızdan bahsetti, bizi töhmet altında
bıraktı. 
BAŞKAN
– Peki, Sayın Akbaşoğlu, buyurun. 
Milletvekillerimiz
gayet memnunlar durumdan. 
46.- Çankırı Milletvekili Muhammet Emin Akbaşoğlu’nun, Cumhurbaşkanı
Recep Tayyip Erdoğan’a komplo kurulmaya çalışıldığına ilişkin açıklaması
MUHAMMET
EMİN AKBAŞOĞLU (Çankırı) – Şöyle: Komplo yapıldı, doğru. Kime komplo yapıldı?
Sonuç itibarıyla Sayın Cumhurbaşkanımıza komplo yapılmaya çalışıldı, ellerinde
patladı; bir. 
İkinci
olarak kendilerine komployu yapanlar, Deniz Baykal’ı CHP’nin başından
götürenler FETÖ’cüler. Şu anda FETÖ’cülerle beraber kol kola yürüyorlar. Siz
kendinize kumpas kuranları beraberce bize yöneltmeye çalışıyorsunuz. Asıl
komployu kuranlar kendi içinizde. Bunu ilk önce temizleyin diyorum. 
Teşekkür
ediyorum. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
47.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Cumhuriyet Halk Partisi mi FETÖ’cülükle suçlanan? Hani,
FETÖ’nün bir numaralı sanıklarından Savcı Zekeriya Öz için “Arkasında ben kale
gibi duruyorum.” diyen Recep Tayyip Erdoğan değil miydi? O partinin Grup Başkan
Vekili olarak mı konuşuyor? “Ben, Zekeriya Öz’ün arkasındayım.”
AHMET
TUNCAY ÖZKAN (İzmir) – Altı yıl beni yatırdın ya. Konuşturma beni, edebimle
susuyorum. 
ENGİN
ÖZKOÇ (Sakarya) – PKK’lı Şemdin Sakık’ın gizli tanıklığıyla Genelkurmay
Başkanını hapse attıran Recep Tayyip Erdoğan’ın Grup Başkan Vekili olarak mı
Cumhuriyet Halk Partisine FETÖ’cü diyor? “Beraber yürüdük biz yolları.” diyerek
“Seni çok özledik Fetullah Gülen, gel artık Türkiye’ye.” diyen Recep Tayyip
Erdoğan’ın Grup Başkan Vekili olarak mı Cumhuriyet Halk Partisine FETÖ’cü
diyor? 
(Mikrofon
otomatik cihaz tarafından kapatıldı)
BAŞKAN
– Buyurun. 
ENGİN
ÖZKOÇ (Sakarya) – Sizin milletvekillerinizin elleri bağlı, Fetullah Gülen’in
Amerika’daki malikânesinde el pençe duran siyasi partinin Grup Başkan Vekili
olarak mı bize çamur atmaya kalkıyor? Onların hiçbirisi Cumhuriyet Halk
Partisini tutmaz. (CHP sıralarından alkışlar) 
OSMAN
AŞKIN BAK (Rize) – Kendi Genel Başkan Yardımcınız söyledi ya, Yılmaz Ateş
söyledi. Adamı yaktınız be! 
BAŞKAN-
Sayın Akbaşoğlu, buyurun. 
48.- Çankırı Milletvekili Muhammet Emin Akbaşoğlu’nun, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Aslında, devlet FETÖ’yü terör örgütü olarak ilan
ettikten sonra, kendilerinin sarmaş dolaş olduğunu kendi Genel Başkan
Yardımcıları itiraf ediyor. 
ENGİN
ÖZKOÇ (Sakarya) – Kimle?
MUHAMMET
EMİN AKBAŞOĞLU (Çankırı) – Yılmaz Ateş dedi ki: “MHP’yi tebrik ediyorum,
FETÖ’ye teslim olmadı ama CHP FETÖ’ye teslim oldu ve onun için 15 Temmuz
darbesi oldu.” FETÖ’yü cemaziyelevvelini bilen CHP Genel Sekreteri Kasım
Gülek’e sormak lazım, Moon tarikatının Türkiye lideri olan Kasım Gülek FETÖ’yü
bugünlere hazırlayan CHP’nin Genel Sekreteri.
BAŞKAN
– O olsa… 1965’e gittiniz. 
MUHAMMET
EMİN AKBAŞOĞLU (Çankırı) – FETÖ’nün 17-25 Aralık iddialarını burada gündeme
getiren Kılıçdaroğlu değil mi? 
OSMAN
AŞKIN BAK (Rize) – Yılmaz Ateş’e sor, Yılmaz Ateş’e! 
MUHAMMET
EMİN AKBAŞOĞLU (Çankırı) – Tankların arasından sıvışarak -tankın üstüne çıkması
gereken- ve ondan sonra 20 Temmuza “karşı darbe” diyen, FETÖ’nün kelamını
burada bildiren, söyleyen Kılıçdaroğlu’nun kendisi değil mi? 
(Mikrofon
otomatik cihaz tarafından kapatıldı) 
BAŞKAN
– Değerli Grup Başkan Vekilleri, bakın, on dört saat sonra, gecenin saat
birinde yani bir FETÖ tartışması açarsak iki saat daha bu işin içerisinden
çıkamayız. Rica ediyorum, lütfen…
ENGİN
ÖZKOÇ (Sakarya) – Efendim, son olarak Genel Başkanımızla ilgili söylediği bir
söz için söz istiyorum.
BAŞKAN
- Son bir söz, buyurun Sayın Özkoç. 
49.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin tekraren
açıklaması
ENGİN
ÖZKOÇ (Sakarya) – Bizim Genel Başkanımız darbe olduğu zaman Hayati Yazıcı’nın
elini tutup da “Merak etme, biz seninle beraberiz, bu ülkede darbelere izin
vermeyiz.” diyen Genel Başkanımızdır. 
AHMET
TUNCAY ÖZKAN (İzmir) – Uçakta… 
ENGİN
ÖZKOÇ (Sakarya) – Bizim Genel Başkanımız havaalanında uçaktan indikten sonra…
(AK PARTİ sıralarından gürültüler)
AHMET
TUNCAY ÖZKAN (İzmir) – Uçakta…
OSMAN
AŞKIN BAK (Rize) – Sade kahve içerken mi?
BAŞKAN
– Sayın Özkan, Sayın Bak; bakın, Grup Başkan Vekili konuşuyor, yapmayın. 
ENGİN
ÖZKOÇ (Sakarya) – Arkadaşlar, bir ben konuşayım ya. 
…doğru
Türkiye Büyük Millet Meclisinin yolunu tutan liderdir. Ama telefonun arkasından
-bembeyaz hâliyle- milleti sokağa davet edip de kendi korumalarıyla ortada
gözükmeyen Recep Tayyip Erdoğan ile Kemal Kılıçdaroğlu’nu birbirine
karıştırmasın. (AK PARTİ sıralarından gürültüler) 
OSMAN
AŞKIN BAK (Rize) – Sade kahve içerken mi?
BAŞKAN
– Sayın Akbaşoğlu, buyurun. 
50.- Çankırı Milletvekili Muhammet Emin Akbaşoğlu’nun, Mustafa Kemal
Atatürk’ün önderliğinde bu devletin kurulduğuna, “tam bağımsız Türkiye”
idealini 15 Temmuz ikinci istiklal mücadelesiyle zafere ulaştıranın Recep
Tayyip Erdoğan olduğuna ilişkin açıklaması
MUHAMMET
EMİN AKBAŞOĞLU (Çankırı) - Bir dakika…
Sayın
Başkan, değerli milletvekilleri; bu millet, evet, bu Gazi Meclisin kuruluşunda
bir istiklal mücadelesi verdi ve Mustafa Kemal Atatürk’ün önderliğinde bu
devleti kurduk. Mustafa Kemal Paşa’nın önderliğinde kurulan bu devletin
istiklalitammeye ulaşması hususunda “tam bağımsız Türkiye” idealini 15 Temmuz
ikinci istiklal mücadelesiyle zafere ulaştıran komutan Recep Tayyip
Erdoğan’dır! (AK PARTİ sıralarından “Bravo” sesleri, alkışlar) 
BAŞKAN
– Birleşime beş dakika ara veriyorum.
Kapanma Saati: 00.53
SEKİZİNCİ OTURUM
Açılma Saati:00.57
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat ALTACA KAYIŞOĞLU
(Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 37’nci Birleşiminin
Sekizinci Oturumunu açıyorum. 
2020
Yılı Merkezi Yönetim Bütçe Kanun Teklifi’nin görüşmelerine kaldığımız yerden
devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Komisyon yerinde.
Şahsı
adına ikinci söz, Bursa Milletvekili Sayın Ahmet Kamil Erozan’ın.
Buyurun.
(İYİ PARTİ sıralarından alkışlar)
AHMET
KAMİL EROZAN (Bursa) – Sayın Başkan, değerli milletvekilleri; ben, izin
verirseniz, kaldığım yerden devam edeceğim; Dışişleri Bakanlığı bütçesine konuştuğumuz
noktadan devam edeceğim. 
O
günkü konuşmamda Sayın Bakana “Bu Soçi Mutabakatı’nın içindeki “KOC” nereden
çıktı, bunu nasıl yuttunuz, nasıl hazmedebildiniz?” demiştim. Konuşmamdan sonra
dışarı çıkmak durumunda kaldım. Sayın Bakan bunu cevaplandırmış ve şöyle bir
cümleyle cevaplandırmış: “Ruslar metni yanlış tercüme ettiler.” diye. 
Şimdi
biz Dışişleri Bakanlığı memurları garip bir mahlukatız. Bu mahlukatın özelliği,
cevabını bildiği soruları sorar, tekrar ediyorum, cevabını bildiği soruları
sorar ve 2 defa kontrol ettikten sonra sorar. Biz bunu Ruslara sorduk: “Bu
nedir? Bunun tercümesi midir?” diye. “Yok, alakası yok.” dediler. Ayıp oluyor
Bakan açısından. Bir defa bu bilgiyi esirgiyor bu Türkiye Büyük Millet
Meclisinden, arkasından Ruslara “Siz tercüme yapmaktan âcizsiniz.” diyor. Bu
zabıtların hepsini okuyor Ruslar, benimkini de okuyacaklar. 
Montrö…
Yine geçen konuşmamda “İki temel belgesi var cumhuriyetin: Bir tanesi Lozan
Antlaşması, bir tanesi Montrö.” dedim. Sayın Cumhurbaşkanı Atina’ya gitti, ne
dedi? “Lozan’ı gözden geçirelim.” dedi. Nereden çıktı; hangi karar, hangi erk,
bilmiyoruz. Şimdi dostlarımızdan birinin ilgisi gereği, belki de Atlantik
ötesindeki bir dostun ilgisi gereği bu Kanal İstanbul’la bağlantılı olarak
Montrö’nün tartışıldığı bir gündeme geldik. Ben şunu söylüyorum: Montrö’nün
“m”sine veya Fransızcada “x”ine dokunursanız başınıza gökten değil, Moskova’dan
taş yağar. 
S-400’ler…
Hâlâ bitmedi, hangi füzeyi aldığımızı hâlâ bilmiyoruz. Savunma Bakanı “Bir
şekilde aldık bunları biz.” diyor. “Hangi tip aldınız?” diyorum, onu da
söylemiyor, söyleyemiyor. Çünkü söylerse, biz bu sistemin ulusal bir savunma
sistemi mi, yoksa kişisel bir savunma sistemi mi olduğunu anlayacağız.
Dolayısıyla bu bilgiyi de esirgiyor ama bunlar arkasında daha F-35’ler var,
CAATSA var. Var, arkası geliyor; Demokles’in kılıcı bir değil, birkaç tane.
Bunlardan bir tanesi düştü zaten, daha bu sabah düştü. ABD’nin 2020 Savunma
Bakanlığı bütçesi konuşulurken, garnitür olarak, daha asıl yaptırımlara
gelmedik, garnitür olarak önümüze sürüverdiler cezaları.
Bir
de Ermeni soykırımı çıktı biliyorsunuz arada; hâlbuki Ermeni soykırımı
konusunda Amerikalı senatörler “Zamansız Sırası değil şimdi, sonra bakacağız.”
diyorlardı; palas pandıras çıkıverdi o. Niye çıktı? O, NATO zirvesiyle alakalı,
onu da söyleyeceğim birazdan. NATO zirvesine gittik, ne dedik? “YPG’yi terörist
ilan ettireceğiz, öyle geleceğiz.” dedik; kös kös, boş boş geri döndük. NATO
Genel Sekreteri çıktı “YPG konusu hiç konuşulmadı burada.” dedi. Ne oldu? Hani
YPG, terörist ilan edilecekti NATO tarafından, ikna edecektiniz? Bunun neresi
başarı, bilemiyoruz.
Bir
de şunu unutmamak lazım: Uluslararası kuruluşlarda kararlar toplantılarda
alınmaz; bir evvelki yemekte, bir evvelki gecedeki yemekte, sabahki kahvaltıda
veya kahve molasında alınır. Siz toplantıda karar alınacak diye giderseniz boş
dönersiniz. 
Geleyim
Ermeni soykırımı meselesine ve NATO’yla ilişkisine. Son zamanlarda siz
duymadınız ama biz duyduk, Sayın Putin -sayın demeyeyim isterseniz, Putin
diyeyim- Sayın Cumhurbaşkanı hakkında ne söylüyor biliyor musunuz? “NATO’daki
adamımız.” diyor. Enteresan. Diğer müttefikler ne diyorlar? “NATO’da bir Truva
Atı var.” diyorlar. 
NİYAZİ
GÜNEŞ (Karabük) – Uydurma, uydurma! 
AHMET
KAMİL EROZAN (Devamla) – Ben şimdi “uydurmamayı” Rus’un ağzından söyleyeceğim
size. 
Ayın
11’inde Sayın Cumhurbaşkanı, NATO’dan döndükten sonra Putin’e telefon etti.
Telefonu kapattı, 21.20’de kapattı; on dakika sonra Kremlin’den bir açıklama
yapıldı: “Sayın Cumhurbaşkanı Erdoğan bize telefon etti ve NATO’daki
görüşmeleri aktardı.” denildi. Ne desin daha? Hasmı mı Rusya NATO’nun? Hasım.
Hasmınıza siz “NATO’da görüşülenleri aktardık.” diyorsunuz ve Rus da bu fırsatı
kaçırmıyor; şak diye yayınlıyor. Ha, şimdi, dolayısıyla buyurun cenaze
namazına. Ne oldu? 11’inde bu konuşmayı yaptınız, 12’sinde Ermeni soykırımı
tasarısı oy birliğiyle geçti.
Vaktim
çok az, 18 sayfam daha var ama merak etmeyin; ben, o 18 sayfayı bir cümleyle
özetleyeceğim size. Binmişiz bir alamete, gidiyoruz bir felakete. Allah,
vatanı, milleti korusun. 
Saygılarımla.
(İYİ PARTİ sıralarından alkışlar) 
BAŞKAN
– Değerli milletvekilleri…
MUHAMMET
EMİN AKBAŞOĞLU (Çankırı) – Sayın Başkan, kayıtlara geçmesi açısından bir tek
cümleyle ifade ediyorum. 
Sayın
Cumhurbaşkanımız Recep Tayyip Erdoğan, kimsenin adamı değil, sadece ve yalnızca
milletin adamıdır. Bunun herkes tarafından bilindiğini de bütün dünya da
bilmektedir.
Teşekkür
ederim. (AK PARTİ sıralarından alkışlar) 
BAŞKAN
– Kayıtlara geçti.
Teşekkür
ediyorum.
Değerli
milletvekilleri, soru-cevap işlemine geçiyorum.
Sayın
Aygun…
İLHAMİ
ÖZCAN AYGUN (Tekirdağ) – Sayın Kurum, Türkiye'nin en stratejik kurumları,
arazileri Katar Şeyhi’ne satılıyor. Tank Palet Fabrikası, Katar’a verildi,
Karadeniz’deki araziler Katar Şeyhi’ne satılıyor. Şimdi, rant kokan Kanal
İstanbul güzergâhındaki araziler de Katar Şeyhi’nin annesi tarafından satın
alınıyor. Katar Emiri’nin annesi, bu güzergâhı nasıl öğrenip de Türkiye’de
şirket kurarak bu alanda 44 dönüm arsa satın almıştır? Arsa değerlerinin 3 kat
artacağı bilinerek Katar’ın kasası neden dolduruluyor, açıklar mısınız? Katar
Şeyhi ve Katarlıların bugüne kadar aldıkları arazi, konut ve emlak tutarı
nedir? Özdere’de bulunan Silahlı Kuvvetlere ait askerî kamp alanının
Katarlılara satıldığı iddialarına yönelik açıklamanız nedir? Katar’la 2018’de
15 milyar dolarlık ve Kasım 2019’da yeni bir anlaşma yapıldı. 2 merkez bankası
arasındaki swap anlaşması tutarı, 3 milyar dolardan 5 milyar dolara çıktı;
böylece ülkemizdeki talan hızlandı. Cumhurbaşkanı Erdoğan’ın “kara gün dostu”
dediği Katar’ın yeni projelerle Türkiye'deki ranttan aslan payını alması, sizce
millî ve yerli duruş mudur? 
Yine,
şeker fabrikalarını kapattınız, şimdi, Rusya’dan şeker alıyorsunuz. Kendi
çiftçinizi yok etmek için iktidarınızı…
(Mikrofon
otomatik cihaz tarafından kapatıldı) 
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ederim Sayın Başkan.
Sayın
Bakanım, seçim bölgem olan Mersin’de belediyeler, hem Mersin’de yaşayan
insanlarımıza hizmet ediyorlar hem de 400 bine yakın Suriyelilere hizmet ediyorlar.
Tabii, yazın da yüz binlerce insanımız, Mersin’e ve sahil kentlerimize tatil
amacıyla geliyorlar. Ben buradan İller Bankası ve Maliyeden belediyelere
gönderilen paralara ilave olarak Suriyeliler ve yazın gelen yazlıkçılar için de
belediyelerin bütçesine ilave bir para gönderilmesini talep ediyorum çünkü
belediyeler sadece o paralarla… Erdemli’de kışın 100 bin nüfus var, yazın 500
bin nüfus var. Yani 100 binlik parayla 500 bin nüfusa yeterli hizmet
üretilemiyor Sayın Bakanım. Bir de Suriyeliler var, Mersin’de 400 bine yakın
Suriyeli var, bir de bunlara hizmet götürülmesi gerekiyor. Dolayısıyla
sahildeki kentlere ve Suriyelilerin yoğun yaşadığı illere mutlaka ilave para
gönderilmesini talep ediyor, saygılar sunuyorum.
BAŞKAN
– Sayın Karaca...
GÜLİZAR
BİÇER KARACA (Denizli) – Sayın Bakan, Uşak, Denizli, Aydın ovalarını sulayarak
Ege Denizi’ne akan Menderes Nehri, sanayi atıkları, kimyasal atıklar, jeotermal
akışkanlar nedeniyle kirlenmekte ve artık kirliliğin boyutu, geri dönülemez
boyutlara ulaşmak üzeredir. Sayın Bakan, Türkiye’nin en verimli ovalarından
biri olan Menderes Ovası’nı sulayan Menderes Nehri’nin kirliliğinin önlenmesi
için bir çalışmanız var mıdır?
Yine,
aynı kaderi paylaşan Acıpayam ilçemizin sınırlarından geçip Dalaman’a akan
Dalaman Çayı’nda da aynı şekilde, kirliliğin boyutları geri dönülemez şekilde
büyümektedir. Bu çayın da temizliği ve kirlenmesinin önlenmesi için bir
projeniz var mıdır? 
Konuşmanızda
iklim krizine ilişkin 2020 yılında çok ciddi çalışma yürüteceğinizi ifade
ettiniz, çok umut verici bir gelişme. İklim krizinin sebebi, fosil yakıtlardır.
Termik santrallerin kapatılması için bir tarih öngörüyor musunuz?
Teşekkür
ediyorum.
BAŞKAN
– Sayın Adıgüzel...
MUSTAFA
ADIGÜZEL (Ordu) – Sayın Bakan, 2/B arazilerinin hak sahiplerine tapulandırılmasıyla
ilgili belirlenen fiyatlar inanılmaz yüksek; milletin bunu ödemesi mümkün
değil. Benim ilim Ordu’da şu anda hiç başvuru yapılmayan yerler var. Yaylanın
başında, dağın başında 1 dönüm araziye 1 ton fındık fiyatı bedeli isteniyor.
Ya, böyle bir bedeli eğer devlet vatandaşa verirse vatandaş arazisini ona
satabilir. Bununla ilgili daha önce AK PARTİ’li siyasilerden birçok söz
verildi, hâlâ bu yapılmadı. Bununla ilgili bir yeni düzenleme yapmayı düşünüyor
musunuz?
Elektrik,
su, doğal gaz faturaları el yakıyor. Geçen yıl sadece doğal gaz ve elektriğe 10
defa zam yapıldı. Şimdi, bir de hâl böyleyken bu “açma kapama parası” adı
altında resmen soygun yapılıyor, devletin gözetiminde resmen soygun yapılıyor.
“Açma kapama” adı altındaki bu soyguna son verecek misiniz? Yoksa bu millet,
ilk seçimde hesabı tam kapatacak, faturayı da size ödetecek, haberiniz olsun.
BAŞKAN
– Sayın Kılıç...
İMRAN
KILIÇ (Kahramanmaraş) – Teşekkür ederim Sayın Başkanım.
Basında
yer alan açıklamalarınızda 22 şehrimizde ekolojik koridorların açılmasının
başlatılacağı yer almıştır. Ekolojik koridor çalışmasıyla neyi kastediyorsunuz?
Bu iller nasıl belirlenmiştir? Bu çalışmanın ülke geneline yayılması, daha
doğru olmaz mı? 
BAŞKAN
– Sayın Kılavuz…
OLCAY
KILAVUZ (Mersin) – Sayın Bakanım, Niğde iline bağlı Çiftlik ilçesi Azatlı
beldesinin Yeşilkent Mahallesi’nde 3 bölgeye ayrılan alanın orta kısmına kaya
düşmesi, yamaç sellenmesi sebebiyle bölgede 32 tane evin taşınmasına karar
verildi. Diğer geriye kalan alanların kaya ıslahı yapılarak, afete maruz kalan
bölgeden çıkarılarak, imara açılıp inşaat yapılabilecektir. AFAD Niğde İl
Müdürlüğü düzenlediği raporu AFAD Başkanlığına göndermiştir. Azatlı
Belediyesinin çok kıymetli sakinleri, taşınacak evleri sabırsızlıkla
beklemektedir. 
BAŞKAN
– Evet, Sayın Bakan, buyurun. 
ÇEVRE
VE ŞEHİRCİLİK BAKANI MURAT KURUM – Sayın Başkan, değerli milletvekilleri;
Kocaeli’deki kimyasal atıkların taşınmasıyla ilgili Haydar Akar Vekilimizin
sorduğu soru: Kalıcı organik kirletici stokların bertarafı ve KOK salımlarının
azaltılması için 2013 yılına kadar yapılan yaklaşık 540 tonluk bertaraf işlemi,
Almanya’daki farklı tesislere gönderilerek gerçekleştirilmiştir. 
Merkim
Endüstri AŞ depo alanında bulunan atıklardan 244,6 ton kalıcı organik kirletici
ve KOK’la kirlenmiş atık, Bakanlığımız kontrolünde İZAYDAŞ’ta bertaraf
ettirilmiştir. Diğer 3 depoda bulunan yaklaşık 2.010 ton atığın bertarafı
amacıyla 2019 yılı Haziran ayında çalışmalara sahada başlanmış, 2020 yılında
bertarafı sağlanacaktır. 
Çevre
cezalarının düşük olduğuna dair, Bakanlığımız tarafından 18 Aralık 2019 tarihi
itibarıyla 48.322 tesise çevre denetimi gerçekleştirilmiştir. Bu denetimler
sonucunda 6.288 tesise toplamda 137 milyon lira para cezası, ayrıca 272
işletmenin de yürütmesi durdurulmuştur. 
“İller
Bankası hangi kriterlere göre kredi veriyor?” İller Bankası, uluslararası
finans kuruluşlarından düşük faizli, uzun vadeli krediler temin etmektedir.
Yerel yönetimlerin altyapı, enerji, ulaşım, afet risk yönetimi kapsamındaki
projeleri için finansman desteği vermektedir. Belediyeler, uygulama
projelerinin hazır olması ve desteklenen sektörlerin içinde yer alması,
kredibilitesinin, gelir getirmeyen nüfus oranı gibi kriterlerin uygun olması
şartıyla 81 ilimizdeki belediyeye kredi verilebilmektedir. 
Bankamızda
bakan çocuğu, milletvekili çocuğu şu an için yönetim kademesinde -benim
bildiğim, alt kademede de- yer almamaktadır. 
Ekolojik
koridorlar için neyi kastediyoruz? Ekolojik koridorlar, iklim değişikliğiyle
mücadelede en büyük araçlardan biridir. Ekolojik koridorlar, ülkemizin korunan
alanlarını birleştirerek kırsal bölgelerde ve özellikle kentsel alanlarda
ekosistem işlevlerinin bölünmeden devamını sağlayacaktır ve bu çerçevede,
özellikle, oldukça önemli karbon yutağı konumunda, durumunda olan sulak alanlar
ve bataklıklar, ekolojik koridor sistemiyle diğer korunan alanlara bağlanacak
ve bu sayede, iklim değişikliğini korumada bütünsellik sağlanacaktır. Bu da
iklim değişikliğine karşı mücadelede etkinliği artıracaktır. Bu çalışmayı ilk
etapta 22 ilimizi bağlayacak şekilde başlattık, önümüzdeki yıl da bütün ülke
genelinde yaygınlaştıracağız.
Silahlı
Kuvvetlerimizle alakalı; Türk Silahlı Kuvvetleri ve Emniyet güçlerimizin
değişen talepleri doğrultusunda ihtiyaç duydukları teçhizat yatırımları
yapılmaktadır. Bununla birlikte, mevcut bina, ekipman modernizasyonu,
yenilenmesi ve yatırımları da düzenli olarak yapılmaktadır. 
2020
yılı bütçesi, halkımızın bütçesidir. 2020 yılı bütçesi, IMF’ye muhtaç olmama
bütçesidir. 2020 yılı bütçesi, 3,4 milyon kamu çalışanı için 333,9 milyar lira
maaş, ücret ve sosyal güvenlik prim ödemesinin yapıldığı; aileleriyle birlikte
16 milyon vatandaşımızın bütçeden doğrudan yararlandığı; 290 bin çiftçimizin
ücretlerinin, sosyal güvenlik prim ödemelerinin karşılandığı; işçilerimiz için 23,6
milyar lira ödemenin yapıldığı; 31 bin KOBİ ve girişimcimize 1,4 milyar lira
KOSGEB ödemesinin yapıldığı; 2,7 milyon çiftçimize yine 22 milyar lira destek
ödemesinin yapıldığı; 24,3 milyon ilk, orta, yükseköğretim öğrencisinin
faydalandığı eğitim hizmetleri için 176,1 milyar lira kaynağın ayrıldığı; 82
milyon vatandaşımızın yararlanacağı sağlık hizmetleri için 188,6 milyar liranın
ayrıldığı; engelli ödemeleri, evde bakım ödemeleri, 65 yaş üstü muhtaç
vatandaşlarımızın maaşı, ödeme gücü olmayan vatandaşlarımızın sağlık primleri
gibi sosyal harcamaları için 69,5 milyar liranın ayrıldığı bir bütçedir. Bu
rakamlar gösteriyor ki, bu bütçe, yüzde 100 vatandaş bütçesidir. AK PARTİ
hükûmetleri bütçeleri, hep halkın bütçesi olmuştur. Bunun böyle olması sayesinde
bu millet on sekiz yıldır bu iktidara oy vermektedir. (AK PARTİ sıralarından
alkışlar) Çürük düşer, doğru. Siz çürük bütçe yaptınız ve siz düştünüz; biz ise
on sekiz yıldır milletin sağlam, sağlıklı bütçesini yaptığımız için
milletimizin çınarının gövdesinde sapasağlam bütçe yapmaya devam ediyoruz.
Hepinize
saygılar sunuyorum. (AK PARTİ sıralarından alkışlar) 
SERPİL
KEMALBAY PEKGÖZEGÜ (İzmir) – 196 milyarı sermayeye verdiniz, onu söylemediniz.
196 milyarı sermayeye peşkeş çektiniz, onu söylemediniz, saymadınız.
BAŞKAN
– Sayın Özkoç, buyurun.
IV.- AÇIKLAMALAR (Devam)
51.- Sakarya Milletvekili Engin Özkoç’un, Çevre ve Şehircilik Bakanı
Murat Kurum’un “Siz çürük bütçe yaptığınız için düştünüz.” ifadesine ilişkin
açıklaması
ENGİN
ÖZKOÇ (Sakarya) – Efendim, çok kısa olarak cevap vereceğim. “Siz çürük bütçe
yaptığınız için düştünüz.” falan dedi ya Sayın Bakan. Şimdi, Sayın Bakan,
tabii, burada bir bürokrat olarak konuşuyor, siyasi olarak bunlara cevap
vermesine gerek yok. (AK PARTİ sıralarından gürültüler)
BAŞKAN
– Onları geçtik. 
ENGİN
ÖZKOÇ (Sakarya) – Ama ben cevap veriyorum kendisine. Gerçekten, siz, artık
çürük bir bütçe yaptığınız için, o yüzden İstanbul’u kaybettiniz, Antalya’yı
kaybettiniz, Ankara’yı kaybettiniz, Adana’yı kaybettiniz, Mersin’i kaybettiniz.
(CHP sıralarından alkışlar) Millet sizin yüzünüzü gördüğü için kaybetmeye devam
ediyorsunuz.
BAŞKAN
– Sayın Akbaşoğlu, buyurun. (MHP sıralarından gürültüler)
Arkadaşlar,
müsaade edin.
52.- Çankırı Milletvekili Muhammet Emin Akbaşoğlu’nun, Bursa Milletvekili
Ahmet Kamil Erozan’ın 129 sıra sayılı 2020 Yılı Bütçe Kanun Teklifi’nin 13’üncü
maddesi üzerinde şahsı adına yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Öncelikli
olarak bir bilgiyi paylaşmak isterim. Biraz evvel İYİ PARTİ adına, böyle,
üstenci bir yaklaşımla, hakikaten rahatsız edici bir üslupla konuşan sayın
milletvekili, görüşmelerde hiçbir şekilde YPG’yle ilgili herhangi bir şeyin
gündeme gelmediğinden bahsetti ama NATO Genel Sekreteri Stoltenberg’in,
açıklamalarında NATO içindeki müttefiklerin YPG’yle ilgili görüş ayrılığında
olduğunu ifade ettiği, hepimizin malumudur. “YPG konusunda farklı görüşler söz
konusudur.” diye basın açıklamasını kendisi yaptı. Demek ki gündeme geldi; bu,
onu gösteriyor; bir.
İkinci
olarak, Sayın Cumhurbaşkanımızın Putin’le yapmış olduğu görüşmeye atfen …
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) - …hakikaten nasıl bir yaklaşım içerisinde olduğunu
hep beraber duyduk. Bunu ispata davet ediyorum, ispat etmezse müfteridir. Sonuç
itibarıyla, NATO’nun birtakım bilgilerini Rusya’ya söylediğiyle ilgili, âdeta,
sanki böyle casusvari bir yaklaşımı kendi devlet başkanına yakıştıran bir
kimsenin hakikaten vatanperverlik konusundaki yaklaşımının irdelenmesi lazım
gelir. 
HÜSEYİN
ÖRS (Trabzon) – Bir de bir şiir oku bari. 
MUHAMMET
EMİN AKBAŞOĞLU (Çankırı) – Türkiye'nin Rusya’yla ilgili münasebetlerine ilişkin
bir değerlendirmesi söz konusudur.
YASİN
ÖZTÜRK (Denizli) – Ver mehteri, ver! Ver coşkuyu!
MUHAMMET
EMİN AKBAŞOĞLU (Çankırı) – Bu bühtan ve iftira asla kabul edilemez, kendisine
iade ediyorum. 
Teşekkür
ederim. (AK PARTİ sıralarından alkışlar) 
DURSUN
MÜSAVAT DERVİŞOĞLU (İzmir) – Sayın Başkan…
BAŞKAN
– Sayın Dervişoğlu, buyurun.
DURSUN
MÜSAVAT DERVİŞOĞLU (İzmir) – Sayın Başkanım, Sayın Genel Başkan Yardımcımız
Ahmet Kamil Erozan Bey’e 69’a göre kürsüden söz hakkı talep ediyoruz efendim.
BAŞKAN
– Buyurun Sayın Erozan. (İYİ PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
6.- Bursa Milletvekili Ahmet Kamil Erozan’ın, Çankırı Milletvekili
Muhammet Emin Akbaşoğlu’nun yaptığı açıklaması sırasında şahsına sataşması
nedeniyle konuşması
AHMET
KAMİL EROZAN (Bursa) – Teşekkür ederim Sayın Başkan.
Değerli
milletvekilleri, ben, açık bir kaynaktan bahsediyorum. Kremlin’in her zaman
yaptığı, bu gibi vesileler sonrasında yaptığı basın açıklamalarından o akşamki,
11 Ekim saat 21.20’deki 1’inci cümleyi okuyun. Ne diyor? “Sayın Erdoğan,
telefon etti ve bizi NATO’daki temasları konusunda bilgilendirdi.” diyor. (AK
PARTİ sıralarından gürültüler)
MUHAMMET
EMİN AKBAŞOĞLU (Çankırı) – Bakın, farklı cümle söylediniz.
AHMET
KAMİL EROZAN (Devamla) – Ne dedim?
MUHAMMET
EMİN AKBAŞOĞLU (Çankırı) – Evet, şimdi ben geleceğim. Devam edin, devam edin.
AHMET
KAMİL EROZAN (Devamla) – Havadan sudan bahsetmiş olabilir! 
MUHAMMET
EMİN AKBAŞOĞLU (Çankırı) – Ha, tamam.
AHMET
KAMİL EROZAN (Devamla) – Teşekkür ediyorum Sayın Başkanım. (İYİ PARTİ
sıralarından alkışlar) 
BAŞKAN
– Değerli milletvekilleri…
MUHAMMET
EMİN AKBAŞOĞLU (Çankırı) – Bir dakika, ben cevap vereceğim efendim.
(Gürültüler)
BAŞKAN
– Arkadaşlar, bir müsaade edin, duyamıyorum yahu. 
MUHAMMET
EMİN AKBAŞOĞLU (Çankırı) – Sözlerimizi başkalaştırarak… (Gürültüler)
BAŞKAN
– Lütfen, rica ediyorum değerli milletvekilleri. 
Yerinizden
söz vereyim, buyurun.
MUHAMMET
EMİN AKBAŞOĞLU (Çankırı) – Hayır hayır, sataşma var, benim söylediğimi
farklılaştırarak beyan etti.
ENGİN
ÖZKOÇ (Sakarya) – Sataşma yok efendim, sataşma yok.
MUHAMMET
EMİN AKBAŞOĞLU (Çankırı) – Birinci konuşması ile ikinci konuşması arasında…
BAŞKAN
– Sayın Akbaşoğlu, yerinizden vereyim sözü. 
MUHAMMET
EMİN AKBAŞOĞLU (Çankırı) – Hayır efendim, sataşmadan dolayı çünkü açık… 
ORHAN
ÇAKIRLAR (Edirne) – Ne sataşması! Hayır efendim!
MUHAMMET
EMİN AKBAŞOĞLU (Çankırı) - İç Tüzük 69’a göre şöyle: Benim söylediğimi
farklılaştırarak bir açıklama yaptı sonuç itibarıyla… 
ENGİN
ÖZKOÇ (Sakarya) – Sataşma yok efendim. 
BAŞKAN
– Buyurun Sayın Akbaşoğlu. (İYİ PARTİ sıralarından gürültüler) 
DURSUN
MÜSAVAT DERVİŞOĞLU (İzmir) – Sayın Başkanım, bir araba lafa bir cümle… 
Sayın
Başkanım, ortada fol yok, yumurta yok!
ENGİN
ÖZKOÇ (Sakarya) – Ama sataşma yok efendim. 
7.- Çankırı Milletvekili Muhammet Emin Akbaşoğlu’nun, Bursa Milletvekili
Ahmet Kamil Erozan’ın sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; sonuç
itibarıyla, bakınız, Sayın Konuşmacının, İYİ PARTİ Milletvekilinin birinci
konuşmasının tutanakları ile ikinci konuşmasının tutanakları bedihidir,
açıktır, kamuoyu önünde olmuştur. Birinci söylediğinde bir ima, bir ihsas, bir
itham ve bir iftira söz konusuydu ancak sonra gerçeği görünce tornistan “Aman,
çevir kazı, yanmasın.” noktasına getirildi. Bu, apaçık bir durumdur. (İYİ PARTİ
sıralarından gürültüler) 
ENGİN
ÖZKOÇ (Sakarya) – Aynı şeyi söyledi, aynı şeyi. 
MUHAMMET
EMİN AKBAŞOĞLU (Devamla) - Sizi kendi iftiranızı ispatlamaya davet ediyorum.
İspatlamazsanız müfterisiniz! (AK PARTİ sıralarından “helal” sesleri, alkışlar;
İYİ PARTİ sıralarından gürültüler)
ENGİN
ÖZKOÇ (Sakarya) – Aynı şeyi söyledi. 
DURSUN
MÜSAVAT DERVİŞOĞLU (İzmir) – Sayın Başkan… 
BAŞKAN
– Sayın Dervişoğlu… 
IV.- AÇIKLAMALAR (Devam)
53.- İzmir Milletvekili Dursun Müsavat Dervişoğlu’nun, Bursa
Milletvekili Ahmet Kâmil Erozan’ın 129 sıra sayılı 2020 Yılı Bütçe Kanun
Teklifi’nin 13’üncü maddesi üzerinde şahsı adına yaptığı konuşmasının gayet
açık ve sarih olduğuna, herhangi bir ithamının bulunmadığına, AK PARTİ
iktidarlarının barışmayı öğrenip, kurumlara karşı rövanşist bir söylem
geliştirmek yerine aklıselimi tercih etmesi gerektiğine ilişkin açıklaması
DURSUN
MÜSAVAT DERVİŞOĞLU (İzmir) – Efendim, gecenin bu saatinde böyle bir konuya alet
olmuş olmaktan ötürü fevkalade muzdaribim. O kadar rahat konuşuyorsunuz ki
“İftira, müfteri…” Bu hakaretamiz ifadelerin kabul edilebilir bir yanı yok.
Sayın Hatibimizin ifadeleri gayet açık ve sarih. Delil gösterdiği yer de bir
resmî site. Bunun hiçbir tarafında iftira anlamına gelecek bir şey yok,
herhangi bir itham yok, herhangi bir ihsas yok. Burada sadece şu var: Dış
politika alanında atılmış yanlış adımların ve özel ilişkilere bağlı dış
politika geliştirme yöntemlerinin bu milletin başına bela teşkil edebilecek
sonuçlar doğurabileceğine işaret ediyor. 
(Mikrofon
otomatik cihaz tarafından kapatıldı) 
DURSUN
MÜSAVAT DERVİŞOĞLU (İzmir) – Bunun neresi iftira? 
OSMAN
AŞKIN BAK (Rize) – Öyle bir işaret nerede var ya! 
BAŞKAN
– Buyurun. 
DURSUN
MÜSAVAT DERVİŞOĞLU (İzmir) – Ne var? Hangi söylediği… 
OSMAN
AŞKIN BAK (Rize) – Öyle bir işaret nerede var! Nerede var! Biz de oradaydık,
NATO toplantısındaydık. 
DURSUN
MÜSAVAT DERVİŞOĞLU (İzmir) – Elinle, kolunla konuşma! 
OSMAN
AŞKIN BAK (Rize) – Ne diyorsun sen be! 
DURSUN
MÜSAVAT DERVİŞOĞLU (İzmir) – Konuşma elinle, kolunla!
OSMAN
AŞKIN BAK (Rize) – Konuşuyorsun. Yıllarca Dışişlerinde çalışmış, ne faydası
olmuş be! Ne faydası olmuş! Ne faydası olmuş! Konuşuyorsunuz.
DURSUN
MÜSAVAT DERVİŞOĞLU (İzmir) – Sayın Başkan, işte ruh hâli budur. 
OSMAN
AŞKIN BAK (Rize) – Yukarıdan bakarak konuşuyorsunuz be! 
DURSUN
MÜSAVAT DERVİŞOĞLU (İzmir) – İşte ruh hâli budur. 
OSMAN
AŞKIN BAK (Rize) – Konuşma! Hadi canım! 
DURSUN
MÜSAVAT DERVİŞOĞLU (İzmir) – İşte kompleks budur. Monşerlerle…
OSMAN
AŞKIN BAK (Rize) – Ne kompleksi! Kompleks kendisinde. Kürsüde görüyoruz
kompleksi.
DURSUN
MÜSAVAT DERVİŞOĞLU (İzmir) – Konuşma sen, muhatabım değilsin, Grup Başkan
Vekilinle konuşuyorum.
OSMAN
AŞKIN BAK (Rize) – Kürsüde kompleksi görüyoruz be! Yapma be!
BAŞKAN
– Sayın Bak…
YASİN
ÖZTÜRK (Denizli) - Konuşma be!
OSMAN
AŞKIN BAK (Rize) – Kompleksi görüyoruz, çok bilmiş havalarında!
BAŞKAN
– Sayın Bak…
OSMAN
AŞKIN BAK (Rize) – Şu kompleksi görüyoruz. Çok bilmiş havalarında!
BAŞKAN
– Sayın Osman Aşkın Bak…
DURSUN
MÜSAVAT DERVİŞOĞLU (İzmir) – Şimdi, Sayın Başkan…
(AK
PARTİ ve İYİ PARTİ sıraları arasında karşılıklı laf atmalar)
BAŞKAN
– Değerli milletvekilleri…
OSMAN
AŞKIN BAK (Rize) – Çok bilmiş havalarında ya! Bu ne ya! Ayıptır ya!
BAŞKAN
– Sayın Dervişoğlu, tamamlayın.
DURSUN
MÜSAVAT DERVİŞOĞLU (İzmir) – Şimdi, bakın, burada…
OSMAN
AŞKIN BAK (Rize) – Çok bilmiş havalarında, ne zannediyor kendini?
BAŞKAN
– Sayın Bak, lütfen.
OSMAN
AŞKIN BAK (Rize) – Çok bilmiş havalarında konuşuyor, yok “Şöyle olmuş.” “Böyle
olmuş.” Gördük hâlinizi.
DURSUN
MÜSAVAT DERVİŞOĞLU (İzmir) – Sen kendi hâline bak, utanmaz adam! 
OSMAN
AŞKIN BAK (Rize) – Bir dakika, sakin ol, ben sana bir şey demedim ki.
Arkadaşına söylüyorum. (İYİ PARTİ sıralarından gürültüler)
DURSUN
MÜSAVAT DERVİŞOĞLU (İzmir) – Söylemedik laf bırakmadı.
OSMAN
AŞKIN BAK (Rize) – Sakin ol!
BAŞKAN
– Sayın Dervişoğlu, devam edin lütfen.
DURSUN
MÜSAVAT DERVİŞOĞLU (İzmir) – Şimdi, Sayın Başkanım, sözlerimin başında böyle
bir işin malzemesi olmak istemediğimi ifade ettim. Kelam sarf ederken de azami
ölçüde nezakete özen gösteriyorum.
(Mikrofon
otomatik cihaz tarafından kapatıldı)
BAŞKAN
– Buyurun.
DURSUN
MÜSAVAT DERVİŞOĞLU (İzmir) – Ama her şeyin bir sınırı var. Siz, dost olmayı
beceremediğiniz bir devleti yönetiyorsunuz. (İYİ PARTİ sıralarından alkışlar)
AYLİN
CESUR (Isparta) – Yönetemiyorlar. 
DURSUN
MÜSAVAT DERVİŞOĞLU (İzmir) - Onun için zaman zaman Dış İşlerinin, zaman zaman
Türk Silahlı Kuvvetlerinin bazı kesimleriyle geçmişe yönelik mücadelelerin
içine girdiniz. (AK PARTİ sıralarından gülüşmeler) Ancak gülersiniz, ancak
gülersiniz.
Şimdi,
tarihe şerh edilmiş doğrular var. Ben size dünden bugüne hep onu öneriyorum.
Düşmanı olduğunuz devleti yönetmek noktasında değilsiniz. On yedi seneden beri
bu devleti yönetiyorsunuz, barışmayı öğrenin, kurumlara karşı rövanşist bir
söylem geliştirmek yerine aklıselimi tercih edin. (İYİ PARTİ sıralarından
alkışlar) 
HASAN
TURAN (İstanbul) – Kendi devlet başkanını neyle suçluyorsun?
DURSUN
MÜSAVAT DERVİŞOĞLU (İzmir) – Anlamadım.
OSMAN
AŞKIN BAK (Rize) – Siz halkla barışın, halkla.
HASAN
TURAN (İstanbul) – Kendi devlet başkanını neyle suçluyorsun?
EYÜP
ÖZSOY (İstanbul) – Şehit kaymakamın babasına laf söylediniz, daha ne
konuşuyorsunuz ya?
DURSUN
MÜSAVAT DERVİŞOĞLU (İzmir) – Hangi devlet başkanı, neyle?
HASAN
TURAN (İstanbul) – Ya, Putin’in ağzından kendi devlet başkanı…
DURSUN
MÜSAVAT DERVİŞOĞLU (İzmir) – İsterseniz, Adalet ve Kalkınma Partisinin bütün
milletvekillerine Grup Başkan Vekili olarak ayrı ayrı cevap vereyim, muhatabım
kim Sayın Başkanım?
BAŞKAN
– Teşekkür ediyorum Sayın Dervişoğlu.
HASAN
TURAN (İstanbul) – Putin’in ağzından kendi devlet başkanına iftira ediyorsun,
bu mu devlet adamlığı? 
BAŞKAN
– Sayın Turan, müsaade edin.
MUHAMMET
EMİN AKBAŞOĞLU (Çankırı) – Sayın Başkan…
DURSUN
MÜSAVAT DERVİŞOĞLU (İzmir) – Devlet terbiyesini sorgulamayın, devleti bu hâle
siz getirdiniz. 
KEMAL
ÇELİK (Antalya) – Ayıp! Ayıp!
DURSUN
MÜSAVAT DERVİŞOĞLU (İzmir) – Sen hele hiç konuşma Kemal Bey. Ağzınla, burnunla,
elinle konuşma. Sen kendine tahsis edilen bakanlığın kapısını açıp içeriye
girmeyi beceremeyen adamsın, otur oturduğun yerde.
BAŞKAN
– Sayın Akbaşoğlu, toparlamak ve kapatmak için son sözü veriyorum, başka da
vermeyeceğim.
MUHAMMET
EMİN AKBAŞOĞLU (Çankırı) – Toparlamak için, evet.
BAŞKAN
– Buyurun.
54.- Çankırı Milletvekili Muhammet Emin Akbaşoğlu’nun, Anayasa’ya göre
Cumhurbaşkanının milleti, devleti temsil ettiğine ve eleştirilebileceğine ancak
iftirada bulunulmasının zül olduğuna ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, bakınız, sonuç itibarıyla İYİ PARTİ adına kürsüden konuşan
hatip, ilk konuşmasında Putin’in “NATO’da bizim adamımız var.” şeklinde, Sayın
Cumhurbaşkanımıza yönelik çok çirkin bir bühtanda, bir iftirada bulunmuştur ve
sonra da bunun kendisinin yorumu olduğu ortaya çıkmıştır ikinci beyanıyla. Bu
kadar açıktır.
DURSUN
MÜSAVAT DERVİŞOĞLU (İzmir) – Hayır, onu Putin söylemiş!
BAŞKAN
– Teşekkür ederim, kayıtlara geçti. 
MUHAMMET
EMİN AKBAŞOĞLU (Çankırı) – Ancak milletini, devletini temsil eden bir insan…
(Mikrofon
otomatik cihaz tarafından kapatıldı) 
BAŞKAN
– Buyurun. 
İLHAMİ
ÖZCAN AYGUN (Tekirdağ) – Yeter ya, yeter!
MUHAMMET
EMİN AKBAŞOĞLU (Çankırı) – Anayasa’ya göre Cumhurbaşkanı, milleti ve devleti temsil
eder. Eleştirebilirsiniz, hepimizi temsil eder. Devletin başına böyle bir
iftirada bulunmak, zül olarak Dışişleri eski mensubuna gerçekten yeter de artar
bile. 
Teşekkür
ederim. 
BAŞKAN
– Teşekkür ediyorum.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
- Sayın milletvekilleri, evet, 13’üncü maddeyi oylarınıza sunuyorum: Kabul
edenler... Etmeyenler... Kabul edilmiştir. 
Sayın
milletvekilleri, programımız gereğince bugünkü görüşmeler tamamlanmıştır.
Programa
göre, 2020 Yılı Merkezi Yönetim Bütçe Kanun Teklifi’nin oylanmamış maddeleri
ile 2018 Yılı Merkezi Yönetim Kesin Hesap Kanunu Teklifi’nin maddelerini
görüşerek oylarını yapmak için, 19 Aralık 2019 Perşembe günü saat 11.00’de
toplanmak üzere birleşimi kapatıyorum.
Kapanma Saati: 01.24




(x) 129, 130 S.
Sayılı Basmayazılar ve Ödenek Cetvelleri 09/12/2019 tarihli 28’inci Birleşim
Tutanağı’na eklidir.



(x) Bu ifadeye ilişkin düzeltme bu
birleşim Tutanak Dergisi’nin 231’inci sayfasındadır.


(X)
Bu düzeltmeye ilişkin ifade bu birleşim Tutanak Dergisi’nin 123’üncü
sayfasındadır. 



(x) Bu bölümde hatip tarafından Türkçe
olmayan kelimeler ifade edildi.




