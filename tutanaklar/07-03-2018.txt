



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 67’nci
Birleşim
 7
Mart 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mustafa Sezgin Tanrıkulu’nun, hak ihlallerine
ilişkin gündem dışı konuşması
2.- Denizli Milletvekili Cahit Özkan’ın, 1-7 Mart Yeşilay Haftası’na
ilişkin gündem dışı konuşması
3.- Batman Milletvekili Mehmet Ali Aslan’ın, Batman’daki Ahmet Kaya
Halkevinin isminin değiştirilmesine ilişkin gündem dışı konuşması

IV.- AÇIKLAMALAR
1.- Amasya Milletvekili Mehmet Naci Bostancı’nın, Batman Milletvekili
Mehmet Ali Aslan’ın gündem dışı yaptığı konuşmasındaki bazı ifadelerine ilişkin
açıklaması
2.- Edirne Milletvekili Erdin Bircan’ın, tarım arazilerini toplulaştırma
çalışmalarındaki sıkıntılara ilişkin açıklaması
3.- Kastamonu Milletvekili Murat Demir’in, tüm kahraman kadın şehitlere
Allah’tan rahmet dilediğine ve 8 Mart Dünya Kadınlar Günü’nü kutladığına
ilişkin açıklaması
4.- Mersin Milletvekili Aytuğ Atıcı’nın, AKP’nin mazot ve gübreye destek
vermesi yerine bunlardaki vergiyi kaldırması gerektiğine ilişkin açıklaması
5.- Hatay Milletvekili Serkan Topal’ın, Suriye savaşı nedeniyle Hatay’da
esnaf ve çiftçinin zor durumda olduğuna ve kredi ödemelerinin ertelenmesi
gerektiğine ilişkin açıklaması
6.- Tekirdağ Milletvekili Ayşe Doğan’ın, girişimciliğin yeni projelerle
daha da ilerlemesini temenni ettiğine ve bu alanda görev yapanlara başarılar
dilediğine ilişkin açıklaması
7.- Bursa Milletvekili Nurhayat Altaca Kayışoğlu’nun, Boğazköy
Barajı’nda balıkların karaya vurduğuna ve Çevre ve Şehircilik Bakanlığı ile
Gıda, Tarım ve Hayvancılık Bakanlığını acilen göreve davet ettiğine ilişkin
açıklaması
8.- Adana Milletvekili İbrahim Özdiş’in, 8 Mart Dünya Emekçi Kadınlar
Günü’nü kutladığına ilişkin açıklaması
9.- Denizli Milletvekili Kazım Arslan’ın, 8 Mart Dünya Emekçi Kadınlar
Günü’nü kutladığına ve şeker fabrikalarının özelleştirilmesi kararından
vazgeçilmesi gerektiğine ilişkin açıklaması
10.- Artvin Milletvekili İsrafil Kışla’nın, 7 Mart Artvin’in düşman
işgalinden kurtuluşunun 97’nci yıl dönümünü kutladığına ve bütün şehitleri
rahmetle andığına ilişkin açıklaması
11.- Kahramanmaraş Milletvekili Nursel Reyhanlıoğlu’nun, 8 Mart Dünya
Kadınlar Günü’nü kutladığına ilişkin açıklaması
12.- Kırklareli Milletvekili Vecdi Gündoğdu’nun, 8 Mart Dünya Emekçi
Kadınlar Günü’nü kutladığına ilişkin açıklaması
13.- Adıyaman Milletvekili Behçet Yıldırım’ın, Tarsus T Tipi Kapalı
Cezaevinde bulunan 78 yaşındaki Sise Bingöl’ün yaşadığı sağlık sorunlarına
rağmen tahliye edilmemesini Adalet Bakanının nasıl değerlendirdiğini öğrenmek
istediğine ve tüm emekçi kadınların 8 Mart Dünya Emekçi Kadınlar Günü’nü
kutladığına ilişkin açıklaması
14.- Çanakkale Milletvekili Bülent Öz’ün, et ithal etmek yerine
besicilerin üretim yapması için planlı destek yapılması gerektiğine ilişkin
açıklaması
15.- Bursa Milletvekili Erkan Aydın’ın, Bursa’nın Mustafakemalpaşa
ilçesine bağlı Kosova köyüne kurulacak biyokütle enerji santraline, yöre
halkının sesini dinleyerek Hükûmetin izin vermemesi gerektiğine ilişkin
açıklaması
16.- Hatay Milletvekili Hilmi Yarayıcı’nın, MESAM’a kayyum atanmasının
bir saray darbesi olduğuna ve bu darbeye zemin hazırlayan sözde sanatçıları
şiddetle kınadığına ilişkin açıklaması
17.- Kayseri Milletvekili Sami Dedeoğlu’nun, Kayserili çiftçilerin
Mehmetçik için başlattıkları kampanyaya ilişkin açıklaması
18.- Mersin Milletvekili Ali Cumhur Taşkın’ın, 1-7 Mart Yeşilay
Haftası’na ilişkin açıklaması
19.- Kocaeli Milletvekili Haydar Akar’ın, Kocaeli’nin Derince ilçesinde
bulunan BHC ve DDT’den oluşan zehirli kimyasal maddelerin bir an evvel bertaraf
edilmesi gerektiğine ilişkin açıklaması
20.- Hatay Milletvekili Birol Ertem’in, 8 Mart Dünya Emekçi Kadınlar
Günü’nü kutladığına ilişkin açıklaması
21.- Kahramanmaraş Milletvekili İmran Kılıç’ın, 1-7 Mart Yeşilay
Haftası’nı kutladığına ve ölüm yıl dönümünde Selâhaddîn Eyyubî’yi rahmetle
andığına ilişkin açıklaması
22.- Kocaeli Milletvekili Fatma Kaplan Hürriyet’in, kamu kurum ve
kuruluşlarında çalışan taşeron şoförlerin sorunlarına ilişkin açıklaması
23.- İzmir Milletvekili Kerem Ali Sürekli’nin, 8 Mart Dünya Kadınlar
Günü’nü kutladığına, Yunanistan’da ırkçı parti mensuplarının Türk Bayrağı’nı
yakmasını esefle kınadığına ve Yunanistan Hükûmetini göreve çağırdığına ilişkin
açıklaması
24.- Batman Milletvekili Mehmet Ali Aslan’ın, Mersin’de gözaltına alınan
4 kadının başörtülerinin çıkartılması konusunda Hükûmet yetkililerinden cevap
beklediklerine ilişkin açıklaması
25.- İzmir Milletvekili Necip Kalkan’ın, 8 Mart Dünya Kadınlar Günü’nü
kutladığına ilişkin açıklaması
26.- İstanbul Milletvekili Selina Doğan’ın, 8 Mart Dünya Emekçi Kadınlar
Günü’nü kutladığına ilişkin açıklaması
27.- Giresun Milletvekili Bülent Yener Bektaşoğlu’nun, il genel meclisi
üyelerinin sorunlarına ve 8 Mart Dünya Kadınlar Günü’nü kutladığına ilişkin
açıklaması
28.- Hakkâri Milletvekili Nihat Akdoğan’ın, Demokratik Bölgeler Partisi
Eş Genel Başkanı Mehmet Arslan’a Rize Kalkandere L Tipi Cezaevinde uygulanan
şiddet nedeniyle Adalet Bakanlığından açıklama beklediklerine ilişkin
açıklaması
29.- İstanbul Milletvekili Sibel Özdemir’in, 8 Mart Dünya Emekçi
Kadınlar Günü’nü kutladığına ilişkin açıklaması
30.- Burdur Milletvekili Mehmet Göker’in, şeker fabrikalarının
özelleştirilmesi kararından vazgeçilmesi gerektiğine ilişkin açıklaması
31.- Amasya Milletvekili Mehmet Naci Bostancı’nın, dört Meclis başkan
vekilinin 15 kişiye söz verilmesi konusunda mutabakata vardıklarına ve onun
dışında özel birtakım uygulamalar yapmanın doğru olmayacağı kanaatinde
olduklarına ilişkin açıklaması
32.- Samsun Milletvekili Erhan Usta’nın, 1-7 Mart Yeşilay Haftası’na,
vefatının 825’inci yılında Selâhaddîn Eyyubî’yi rahmetle andığına, Samsun’un
İlkadım ilçesi ile İzmir’in Konak ilçesinde çıkan yangınlarda yaralananlara
acil şifalar dilediğine, Artvin’in düşman işgalinden kurtuluşunda mücadeleye
katılan gazi ve şehitleri rahmetle andığına ve Yunanistan’da ırkçı bir parti
tarafından 5 Mart tarihinde Türk Bayrağı’nın yakılmasını şiddetle kınadığına
ilişkin açıklaması
33.- İstanbul Milletvekili Filiz Kerestecioğlu Demir’in, 8 Mart Dünya
Emekçi Kadınlar Günü’nü kutladıklarına, 8 Martın tatil ilan edilmesi için kanun
teklifi verdiklerine, Cumhuriyet gazetesi davasında tutuklu bulunan
gazetecilerin bir an önce özgürlüklerine kavuşmalarını dilediklerine, güvenlik
soruşturması nedeniyle atanamayan sağlıkçıların sorunlarına ve Meral Danış
Beştaş’a grup başkan vekilliğinde başarılar dilediğine ilişkin açıklaması
34.- İstanbul Milletvekili Engin Altay’ın, Meral Danış Beştaş’a
görevinde başarılar dilediğine, güvenlik soruşturması nedeniyle atanamayan
sağlıkçılara, Parlamentoya saygının gereği olarak Hükûmetin bir üyesinin Genel
Kurulda olması gerektiğine, katledilişinin yıl dönümünde Çetin Emeç’i rahmetle
andığına, hiçbir faili meçhul cinayet kalmaması için hakikatleri araştırma
komisyonunun kurulması gerektiğine, Artvin’in düşman işgalinden kurtuluş gününü
tebrik ettiğine ve Türkiye Büyük Millet Meclisi üyeleri ile gazetecilerin
hükümleri kesinleşmeden cezaevinde tutulmalarının demokrasiye ve ülkeye hiçbir
katkısının olmayacağına inandığına ilişkin açıklaması
35.- Amasya Milletvekili Mehmet Naci Bostancı’nın, Meral Danış Beştaş’a
görevinde başarılar dilediklerine, Artvin’in kurtuluş yıl dönümünde
Artvinlilere selam gönderdiklerine, Yunanistan’da Türk Bayrağı yakılmasının
trajik bir olay olduğuna, 8 Mart Dünya Kadınlar Günü’nü kutladıklarına ve
kadınların hayatın her alanında daha fazla rol alacağına inandıklarına ilişkin
açıklaması
36.- Adana Milletvekili Meral Danış Beştaş’ın, tebriklerini ileten grup
başkan vekillerine teşekkür ettiğine, Türkiye’de HDP’ye farklı bir hukuk
işletildiğine, bunun durdurulması gerektiğine ve 8 Mart Dünya Emekçi Kadınlar
Günü’nü kutladığına ilişkin açıklaması
37.- Samsun Milletvekili Erhan Usta’nın, Meral Danış Beştaş’a görevinde
başarılar dilediklerine ilişkin açıklaması
38.- İstanbul Milletvekili Filiz Kerestecioğlu Demir’in, Düzce
Milletvekili Ayşe Keşir’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
39.- Düzce Milletvekili Ayşe Keşir’in, İstanbul Milletvekili Filiz
Kerestecioğlu Demir’in yaptığı açıklamasındaki bazı ifadelerine ilişkin
açıklaması
40.- Adana Milletvekili Meral Danış Beştaş’ın, önemli bir kanunu
görüştüklerine ve soru-cevap bölümünde Maliye Bakanının hazır bulunması
gerektiğine ilişkin açıklaması
41.- İstanbul Milletvekili Mehmet Muş’un, Tunceli Milletvekili Gürsel
Erol’un 533 sıra sayılı Kanun Tasarısı’nın 2’nci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması
42.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
43.- İstanbul Milletvekili Filiz Kerestecioğlu Demir’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
44.- İstanbul Milletvekili Mehmet Muş’un, İstanbul Milletvekili Engin
Altay ile İstanbul Milletvekili Filiz Kerestecioğlu Demir’in yaptıkları
açıklamalarındaki bazı ifadelerine ilişkin açıklaması
45.- İstanbul Milletvekili Mehmet Muş’un, Trabzon Milletvekili Haluk
Pekşen’in 533 sıra sayılı Kanun Tasarısı’nın 3’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
46.- İstanbul Milletvekili Mehmet Muş’un, Batman Milletvekili Mehmet Ali
Aslan’ın 533 sıra sayılı Kanun Tasarısı’nın 6’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
47.- Batman Milletvekili Mehmet Ali Aslan’ın, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
48.- İstanbul Milletvekili Engin Altay’ın, Kayseri Milletvekili Mustafa
Elitaş’ın sataşma nedeniyle yaptığı konuşmasındaki bazı ifadelerine ilişkin
açıklaması
49.- Kayseri Milletvekili Mustafa Elitaş’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
50.- Adana Milletvekili Meral Danış Beştaş’ın, Kayseri Milletvekili
Mustafa Elitaş’ın yaptığı açıklamasındaki bazı ifadelerine ilişkin açıklaması
51.- İstanbul Milletvekili Engin Altay’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
52.- İstanbul Milletvekili Filiz Kerestecioğlu Demir’in, Genel Kurula
ara verildiği sırada HDP milletvekillerine yönelik bir saldırı olduğuna,
milletvekillerinin darbedildiğine ve bunun Meclise yakışmadığına ilişkin
açıklaması
53.- Kayseri Milletvekili Mustafa Elitaş’ın, İstanbul Milletvekili Filiz
Kerestecioğlu Demir’in yaptığı açıklamasındaki bazı ifadelerine ilişkin
açıklaması
54.- İstanbul Milletvekili Engin Altay’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
55.- Adana Milletvekili Meral Danış Beştaş’ın, Kayseri Milletvekili
Mustafa Elitaş’ın yaptığı açıklamasındaki bazı ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, 15 kişiye söz
verilmesi kuralının farkında olduğuna, emsal teşkil etmeyeceğine ve söz verme
konusunda esneklik imkânı olduğunu düşündüğüne ilişkin konuşması
2.- Oturum Başkanı TBMM Başkan Vekili Mithat Sancar’ın, Meral Danış
Beştaş’a görevinde başarılar dilediğine ilişkin konuşması
3.- Oturum Başkanı TBMM Başkan Vekili Mithat Sancar’ın, Rize’deki
işkence iddiasıyla ilgili Adalet Bakanıyla görüştüğüne ve Rize Cumhuriyet
Başsavcısı tarafından olayın bütün yönleriyle incelendiğine, adli ve idari
soruşturma başlatıldığına ilişkin bir açıklamanın tarafına iletildiğine ilişkin
konuşması

VI.- ÖNERİLER
A) Siyasi Parti Grubu Önerileri
1.- MHP Grubunun, Kahramanmaraş Milletvekili Fahrettin Oğuz Tor ve
arkadaşları tarafından, 18-24 yaş arasındaki gençlerin lise eğitimini
tamamlamadan eğitimi terk etmelerinin sebeplerinin tespit edilerek alınacak
önlemlerin belirlenmesi amacıyla 7/3/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 7 Mart 2018 Çarşamba günkü birleşiminde
yapılmasına ilişkin önerisi
2.- HDP Grubunun, İstanbul Milletvekili Grup Başkan Vekili Filiz
Kerestecioğlu Demir tarafından, Türkiye’de kadınların yaşadıkları ayrımcılık ve
cinsiyete dayalı eşitsizliklerin araştırılması amacıyla 7/3/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 7 Mart 2018 Çarşamba günkü
birleşiminde yapılmasına ilişkin önerisi
3.- CHP Grubunun, Kocaeli Milletvekili Haydar Akar ve arkadaşları
tarafından, Türk Telekomünikasyon AŞ’nin özelleştirme sonrası durumu ve
sorunlarının tespit edilmesi ile çözüm yollarının belirlenmesi amacıyla
6/3/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 7 Mart 2018
Çarşamba günkü birleşiminde yapılmasına ilişkin önerisi

VII.- SATAŞMALARA İLİŞKİN KONUŞMALAR
1.- Kocaeli Milletvekili Haydar Akar’ın, Manisa Milletvekili Uğur
Aydemir’in CHP grup önerisi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
2.- Trabzon Milletvekili Haluk Pekşen’in, İstanbul Milletvekili Mehmet
Muş’un yaptığı açıklaması sırasında Cumhuriyet Halk Partisine sataşması
nedeniyle konuşması
3.- Kayseri Milletvekili Mustafa Elitaş’ın, İstanbul Milletvekili Garo
Paylan’ın 533 sıra sayılı Kanun Tasarısı’nın 9’uncu maddesiyle ilgili önerge
üzerinde yaptığı konuşması sırasında AK PARTİ Grubuna sataşması nedeniyle
konuşması
4.- İstanbul Milletvekili Filiz Kerestecioğlu Demir’in, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması

VIII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Adana Milletvekili Mevlüt Karakaya’nın Kamu İktisadi
Teşebbüsleri Komisyonu üyeliğinden istifasına ilişkin önerge (4/138) yazısı

IX.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliklere seçim
2.- Plan ve Bütçe Komisyonunda boş bulunan üyeliğe seçim

X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533)

XI.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu’nun, Hazine
Müsteşarlığı ihalelerine ilişkin Başbakandan sorusu ve Başbakan Yardımcısı
Mehmet Şimşek’in cevabı (7/22984)
2.- İstanbul Milletvekili Mustafa Sezgin Tanrıkulu’nun, bağlı kurum ve
kuruluşların merkez teşkilatında kullanılan araçlara, bunlar için yapılan
harcamalara ve Kurum lojmanlarına ilişkin sorusu ve Başbakan Yardımcısı Mehmet
Şimşek’in cevabı (7/23089)
3.- Niğde Milletvekili Ömer Fethi Gürer’in, AVM’lere dair çeşitli
verilere ilişkin Başbakandan sorusu ve Gümrük ve Ticaret Bakanı Bülent
Tüfenkci’nin cevabı (7/23288)
4.- İstanbul Milletvekili Mustafa Sezgin Tanrıkulu’nun, kamu kurumu
niteliğindeki meslek kuruluşlarına ait ihalelere ilişkin Başbakandan sorusu ve Gümrük
ve Ticaret Bakanı Bülent Tüfenkci’nin cevabı (7/23686)
7 Mart 2018 Çarşamba
BİRİNCİ OTURUM
Açılma Saati: 14.00
BAŞKAN: Başkan
Vekili Mithat SANCAR
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN – Türkiye
Büyük Millet Meclisinin 67’nci Birleşimini açıyorum. 
Toplantı yeter
sayısı vardır.
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, hak ihlalleriyle ilgili söz isteyen İstanbul Milletvekili Sayın Mustafa
Sezgin Tanrıkulu’na aittir.
Buyurun Sayın
Tanrıkulu, süreniz beş dakikadır. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mustafa Sezgin Tanrıkulu’nun, hak ihlallerine
ilişkin gündem dışı konuşması
MUSTAFA SEZGİN
TANRIKULU (İstanbul) – Kırk yıllık arkadaşım, dostum, hocam, müvekkilim Mithat
Sancar’a şimdi “Sayın Başkan, Sevgili Başkan” diye hitap ediyorum. 
Hayırlı uğurlu
olsun Sayın Hocam, Sayın Başkan. 
BAŞKAN – Çok
teşekkür ederim… Çok teşekkür ederim…
MUSTAFA SEZGİN
TANRIKULU (Devamla) – Yarın 8 Mart Dünya Kadınlar Günü. Öncelikle tüm dünyada 8
Mart Dünya Emekçi Kadınlar Günü nedeniyle evinde, iş yerinde, karakolda,
hapishanede, tarlada işkence gören, kötü muamele gören, ezilen tüm kadınların
Kadınlar Günü’nü kutluyorum. Kadına karşı şiddeti ve istismarı buradan bir kez
daha kınıyorum ve kadınların gördüğü şiddet ve istismarın, sömürünün nedeninin
kadınlar olmadığı, erkekler olduğu inancını taşıyorum. Bu nedenle bu sorunun
ortadan kalkması açısından da birinci vazifenin erkeklerde olduğunu buradan, bu
kürsüden de ifade ediyorum. 
Değerli
milletvekilleri, bir insanı alçaltan en önemli fiillerden biri, başka bir
insanın bedenine, ruhuna kasten ve sistematik olarak acı veren bir eylem
yapmaktır ve bunun adı da literatürde işkencedir. Adalet ve Kalkınma Partisi
2002 yılında iktidara “işkenceye sıfır tolerans” iddiasıyla geldi ama şimdi
“işkenceye sonsuz tolerans” noktasına geldi. Neden mi bunu söylüyorum değerli
arkadaşlar? İşkence ve kötü muamele iddialarını denetleyen üç veya dört
mekanizma var. 1980’li, 1990’lı yıllarda da sıkıyönetim ve olağanüstü hâl vardı
ama iktidarları denetleyen mekanizmalar ayaktaydı.
Birisi medya;
güçlü bir medya vardı 1980’li, 1990’lı yıllarda. (Uğultular)
BAŞKAN – Sayın
Tanrıkulu, bir dakika izin verirseniz… 
Değerli
milletvekilleri, hatip kürsüde önemli bir konudan söz ediyor. Lütfen düzeni
sağlayalım ve sessiz olalım. 
Buyurun Sayın
Tanrıkulu. 
MUSTAFA SEZGİN
TANRIKULU (Devamla) – 1980’li, 1990’lı yıllarda Cizre’deki dışkı olayını ortaya
çıkaran bir medya vardı, yazan medya vardı ama bugün bu iktidar döneminde medya
yok; tamamen el konulmuş, susturulmuş ve hapsedilmiş. (CHP sıralarından
alkışlar) 
Yine işkence
iddialarını denetleyen ikinci mekanizma bağımsız ve tarafsız yargıdır. 1980’li,
1990’lı yıllarda sıkıyönetim mahkemeleri vardı, devlet güvenlik mahkemeleri
vardı ama yine birer mahkemeydiler. Onların bağımsızlığını ve tarafsızlığını
sürekli tartıştık ama şu anda mahkemeler yok, yargı yok, tarafsızlığı ve
bağımsızlığı tartışılmayacak derecede bir yargı ortamı var. Dolayısıyla ha DSİ
Genel Müdürlüğü ha Çağlayan’daki adliye ha da HSK, hiçbir farkı kalmadı. Yargı
da yok. (CHP sıralarından alkışlar) 
Değerli dostlar,
üçüncü mekanizma Türkiye Büyük Millet Meclisi. 1990’lı yıllarda yazılan
raporlar Türkiye'nin yakın tarihinin en değerli raporlarıydı. Faili meçhul
cinayetler raporu, Susurluk raporu, boşaltılan köyler raporu… Bugün Meclis
İnsan Hakları Komisyonu, cezaevlerine gitmekten âciz, işkence iddialarını
denetlemekten âciz. Yine o zaman uluslararası kurumların raporlarından çekinen,
utanan, yüzü kızaran hükûmetler vardı ama şimdi uluslararası mekanizmaların
hiçbir raporunu dikkate almayan bir hükûmet anlayışı var. Neden söylüyorum?
Haberiniz yok sizin, geçen hafta Birleşmiş Milletler İşkence Özel Komiserinin
Türkiye’yle ilgili 1 sayfalık raporu vardı. Ne yazıyordu orada biliyor musunuz
sizin iktidarınız bakımından? “Türkiye’de gaddarca yöntemler uygulanıyor.” Bu
yöntemleri de açıklamasında yazmış: “Dayak, elektroşok, soğuk, soğuk suya
batırma, uykudan mahrum bırakma, hakaret ve cinsel saldırı.” Evet, bunları
yazıyor. 
Kasım 2016
tarihli Avrupa İşkenceyi Önleme Komitesinin raporu Adalet Bakanlığının rezervi
yüzünden hâlen yayınlanamadı değerli milletvekilleri. Eğer işkence yoksa,
cezaevlerinde, gözaltı merkezlerinde işkence yoksa bu raporu neden
yayınlatmıyorsunuz? Human Rights Watch’un, İnsan Hakları İzleme Örgütünün
raporu.
Bakın değerli
arkadaşlar, bu iktidarlar değişir, siyaset biter, siyasetçilerin sıfatı biter
ama üzerlerine yapışan “işkenceci” sıfatı bitmez. Bu iktidara yapışacak diğer
bir sıfat da “işkenceci” sıfatıdır, “işkenceci” sıfatı, böyle ağır bir sıfat.
Uluslararası raporlara geçmiş, mahkeme kararlarına geçmiş iddialar bunlar. Bu
Hükûmet işkenceye karşı maalesef ve maalesef duyarsız. 
Kazakistan’da
zorla kaybedilme olayı; yazıyorum, cevap vermiyorlar, yazıyorum; bakan
telefonuma çıkmıyor. 30 Eylül’de Türkiye’ye teslim edilmiş 2 kişi var, Zabit
Kişi ve Enver Kılıç…
(Mikrofon
otomatik cihaz tarafından kapatıldı) 
BAŞKAN – Sayın
Tanrıkulu, sözlerinizi tamamlayın.
MUSTAFA SEZGİN
TANRIKULU (Devamla) – Zabit Kişi yüz yirmi beş gün gözaltında kaldı, tutuklu şu
anda; Enver’den hâlâ haber yok. Zorla kaybedilme en ağır insanlık suçudur.
Buradan soruyorum: Nerede? 
Hasta
tutuklular… Her gün cezaevlerinde 1 kişi ölüyor, 300’den fazla ağır hasta
tutuklu var, binden fazla hasta tutuklu var, hamile kadınlar var, 700’e yakın
çocuk var hapishanelerde. Bütün bu ağır insan hakları tablosu Hükûmetinizin
üzerine yapışmış en ağır tablo olarak tarihe geçecektir.
Teşekkür
ediyorum.
Saygılar
sunuyorum Sevgili Başkan. (CHP sıralarından alkışlar)
BAŞKAN –
Teşekkürler Sayın Tanrıkulu.
Gündem dışı
ikinci söz, Yeşilay Haftası münasebetiyle söz isteyen Denizli Milletvekili
Cahit Özkan’a aittir.
Buyurun Sayın
Özkan. (AK PARTİ sıralarından alkışlar)
Süreniz beş
dakikadır.
2.- Denizli Milletvekili Cahit Özkan’ın, 1-7 Mart Yeşilay Haftası’na
ilişkin gündem dışı konuşması
CAHİT ÖZKAN
(Denizli) – Sayın Başkan, değerli milletvekilleri; Yeşilayın 98’inci kuruluş
yıl dönümü anısına söz almış bulunmaktayım. Yüce Meclisi saygıyla selamlarım.
1-7 Mart
tarihleri, bağımlılıkla mücadele amacıyla kurulmuş bulunan Hilal-i Ahdar yani
Yeşilay Haftası olarak kutlanmaktadır. Yeşilay Haftası’nın ülkemiz, milletimiz
ve tüm insanlık için hayır ve başarılarla dolu çalışmalara vesile olmasını
temenni ediyorum. 
Bağımlılıkla
mücadele sadece ülkemiz açısından değil tüm dünyanın, tüm insanlığın
meselesidir. Bu konuda küresel bir dayanışma içerisinde olunması hâlinde başarı
elde edilebileceği açıktır. 
Birinci
Dünya Savaşı’ndan sonra İngiliz işgal güçleri alkollü içki dolu binlerce kasayı
gençlerimize bedava dağıtmak istemişlerdir, gençlerimizi zehirleyerek işgale
karşı direnişini kırmak istemişlerdir, istiklalimizi teslim alma gayesinde
olmuşlardır. İşte böyle bir ortamda, Yeşilay, alkol bağımlılığıyla mücadele
amacıyla Şeyhülislam İbrahim Haydarizade’nin, Doktor Mazhar Osman ve
arkadaşlarının kurmuş olduğu, 5 Mart 1920 tarihinde İstanbul’da “Hilal-i Ahdar”
adıyla faaliyete başlayan kuruluşumuzdur. “Hilal-i Ahdar” adıyla dikilen bu
fidan bugün “Yeşilay” adını alarak hamdolsun asırlık bir çınara dönüşmüştür. 
Yeşilay,
bağımlılıkla mücadele alanında ülkemiz genelinde 110 şubede, dünyada 40 ülkede
ve yüz binlerce gönüllüsüyle çalışmalarına devam etmektedir; halkımızın ve
bilhassa gençlerimizin bütün zararlı alışkanlıklardan korunması için yaptığı
çalışmalarla kamuya hizmet vermektedir; millî değerlerine bağlı nesiller
yetiştirmeyi amaçlayan, 19 Eylül 1934 tarihli Bakanlar Kurulu Kararı’yla kamuya
yararlı cemiyetler arasında yer alan bir sivil toplum kuruluşudur. 
Uluslararası
niteliğe kavuşan Yeşilay, şu an itibarıyla 40 ülkede kuruluş çalışmalarını
tamamlamıştır. Bu çerçevede, Nisan 2016 tarihinde İstanbul merkezli
Uluslararası Yeşilay Federasyonu kuruluşunu gerçekleştirmiştir. Federasyonun
amacı, diğer ülkelerde kuruluşu tamamlanmış olan ülke Yeşilaylarının İstanbul
merkezli olarak bir araya gelmesini sağlamaktır. İlkokullarda Yeşilay
kulüpleri, üniversitelerde genç Yeşilay teşkilatlarıyla küçük yaştan itibaren
gençlerimize Yeşilay ve bağımlılıkla mücadele bilinci aşılanmaktadır. Yeşilayın
Millî Eğitim Bakanlığıyla yaptığı protokol çerçevesinde Türkiye bağımlılıkla
mücadele eğitimleri başlatılmış, şu an itibarıyla 11 milyon öğrenci ve 2 milyon
yetişkinimizin eğitimi tamamlanmıştır.
Devletimiz,
zararlı alışkanlıklar ve bağımlılıkla mücadele bağlamında eğitim, güvenlik,
sağlık ve yargı alanlarında etkin mücadele ortaya koymaktadır. Birkaç yıl önce
alkol düzenlemesiyle yaptığımız projelerde koparılan gürültüyü eminiz hepiniz
iyi hatırlıyorsunuz. Ülkenin tamamı için hayırlı olduğu açık olan bu düzenleme,
yorumcular, gazeteler ve kimi siyasetçiler tarafından maalesef günlerce
eleştirilmiştir. “Alkol yasaklanıyor.” “Özel hayatımız kısıtlanıyor.” “Yaşam
tarzımıza müdahale ediliyor.” söylemleriyle maalesef felaket tellallığı
yapılmıştır. Biz ise insanımızı seviyor, sağlıklı bir nesil için ne gerekiyorsa
onu yapmaya çalışıyoruz. Milletin faydasını istiyorsak neden alkollü araç
kullananlara verilecek idari cezanın artırılmasından rahatsız olunabilir ki?
Evlatlarımızı alkol, sigara, teknoloji bağımlılığından korumanın özgürlükle,
yaşam tarzına müdahaleyle ne alakası olabilir?
Bugün
küresel bir tehdide dönüşen teknoloji bağımlığıyla tüm dünyada gençlerin
beyinleri yıkanmaktadır. Gelişmiş ülkelerde teknoloji bağımlılığının esiri
olan, okulu basarak sınıf arkadaşlarını otomatik silahlarla öldüren gençler, bu
tehdidin somut örneğidir. Yine, oyun karakterlerine özenerek, gerçeklikten
çıkarak sanal âlemde dolaşan küçücük çocuklar intiharlara sürüklenmektedir. Bu
mücadele, her türlü siyasi çekişmenin, din, dil, mezhep farklılığının dışında
topyekûn verilmesi gereken bir mücadeledir.
İşte
Yeşilay, tüm bu bağımlılık tehditlerini de gündemine alarak ülkemizde ve
dünyada mücadelesini artırarak devam ettirmektedir. Bizlere düşen, Yeşilay
başta olmak üzere, bağımlılıkla mücadele eden tüm kurumlarımızın çabalarına
destek vermektir.
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Özkan. 
CAHİT ÖZKAN
(Devamla) – Yeşilayın 98’inci kuruluş vesilesiyle Yeşilaya, ülkemizde ve tüm
dünyada Yeşilay gönüllülerine, bu mücadeleye destek veren tüm insanlığa
teşekkürlerimi iletiyor, başarılar diliyorum. 
Yine siz değerli
milletvekillerimizi başta Yeşilay olmak üzere bağımlılıkla mücadele eden tüm
kuruluşlarımıza destek vermeye davet ediyor, yüce Meclisi saygıyla
selamlıyorum. (AK PARTİ sıralarından alkışlar)
BAŞKAN –
Teşekkürler Sayın Özkan.
Gündem dışı
üçüncü söz, Batman’daki Ahmet Kaya Halkevinin isminin değiştirilmesi hakkında
söz isteyen Batman Milletvekili Mehmet Ali Aslan’a aittir. 
Buyurun Sayın
Aslan. (HDP sıralarından alkışlar)
Süreniz beş
dakikadır.
3.- Batman Milletvekili Mehmet Ali Aslan’ın, Batman’daki Ahmet Kaya
Halkevinin isminin değiştirilmesine ilişkin gündem dışı konuşması
MEHMET ALİ ASLAN
(Batman) – Teşekkürler Sayın Başkan.
Sayın Genel
Kurulu saygıyla selamlıyorum ve Sayın Başkanı da genç ve yakışıklı Başkanımızı
da tebrik ediyorum bu arada, başarılar diliyorum.
BAŞKAN –
Teşekkürler.
MEHMET ALİ ASLAN
(Devamla) - Bunu süreme ilave etmeyi unutmayın Sayın Başkanım.
Evet, az önce de
Sayın Başkanımız dile getirdi, maalesef 19 Şubatta yani 28 Şubat üzerinden
yirmi yıl geçtikten sonra Batman kayyumu, Ahmet Kaya Halkevi tabelasını
indirerek ismini değiştirmiştir. Ahmet Kaya’yı iyi biliyorsunuz, 28 Şubatta
sözünü esirgememiş birisiydi. Bakın, Ahmet Kaya 28 Şubat zulmüyle ilgili,
başörtüsü yasağıyla ilgili ne demiş: “Sistemler ve koşullar ne olursa olsun
benim annemin kafasındaki türbanı kimse çıkaramaz. Zulüm kimin tepesindeyse biz
onun tepesinde olacağız. Sokaklarda, caddelerde, okul önlerinde, hapishanelerde
coplandığımız zaman sesini çıkarmayan bu türbanlı kardeşlerimize sahip çıkmak
zorundayız. Onların yapmadığını biz yapacağız ve biz türbanlılara zulmeden insanların
tam tepesinde olacağız. Bunun başka yolu yok. İnanca saygı, düşünceye özgürlük;
gerçek budur. Zulmün olduğu her yerde zulme başkaldıracağız. Demokrasi zulüm
gören herkes için vardır.” 
Bakın, Sayın
Ahmet Kaya en zor dönemde, yanınızda kimse yokken sizin dirinize sahip çıktı;
siz iktidar oldunuz onun ölüsüne sahip çıkamadınız. 
Daha dört beş ay
önce Sayın Cumhurbaşkanlığı Sözcüsü İbrahim Kalın Paris’e giderken bakın, yine,
Ahmet Kaya hakkında ne söyledi, mezarını ziyaret ederken: “Ahmet Kaya, sazıyla sözüyle
ve şiiriyle her zaman hakkın, haklının yanında olmuştur. Yeri geldi, bu ülkenin
namuslu solcularını, sağcılarını savundu; yeri geldi, 28 Şubat başörtüsü
mağduru olan kardeşlerimizi savundu. Tabii, Ahmet Kaya’nın başına gelen büyük
haksızlık, bir cinnet hâlinin oluşturduğu iklimde meydana geldi yani 28 Şubat
sürecinde ama hamdolsun, o günlerden bugünlere çok şey değişti.” Sayın İbrahim
Kalın, evet, doğru söylüyor, çok şey değişti; bugün, artık, onun isminin yazılı
olduğu tabelalara dahi tahammül kalmamıştır, atadığınız kayyumlar, Ahmet Kaya
gibi cesur, onurlu, namuslu, ülkesini seven bir insanın ismine tahammül
edememiştir. Gelinen nokta maalesef budur. 
Yine, ne demiş
Sayın İbrahim Kalın? “Bizim, o günlerin bir daha yaşanmaması için, hele ki
böyle kıymetli sanatçılarımızın bu tür haksızlıklara maruz kalmaması için
hepimizin el birliğiyle çalışmaya devam etmesi gerekiyor.” demiş. Herhâlde, el
birliğiyle çalışmanın neticesi, isminin sökülmesi olmuş. 
Sayın
Cumhurbaşkanı ne demiş bu konuda, mitinglerde, televizyon programlarında?
Hatırlarsınız o fotoğrafı, bir televizyon programında Sayın Cumhurbaşkanı,
Ahmet Kaya’dan söz edilirken ağlamıştır ve gözyaşlarını silmiştir. Bakın Sayın
Cumhurbaşkanı ne demiş? “Yıllarca halkın diliyle müzik yaptılar. Ahmet Kaya ve
daha nicesi bu baskıya, bu tek tipçiliğe, bu zihniyete karşı itiraz olarak
ortaya çıktılar. Sazlarından başka bir şeyleri yoktu ama sazları ve sözleriyle
baskıya, zulme, toplum mühendislerine çok güçlü bir şekilde isyan ettiler.
Ahmet Kaya’ya yapılanları unutmayın, neler yaptılar; o, köşelerinde yazı
yazanlar, çok satan gazetelerin köşe yazarları neler yaptılar. O gün Ahmet
Kaya’ya saldıranlar bugün ‘Orada değildim.’ diye bahane uyduruyorlar. Hepiniz
oradaydınız be!” demiş Sayın Cumhurbaşkanı. Biz de hatırlatmak isteriz, onun
ismi tabeladan sökülürken, ismi değiştirilirken sizin iktidarınız da
Batman’daydı, sizin atadığınız kayyum Batman’da ve hâlâ görevi başında. Ben
Hükûmetten ve iktidardan istirham ediyorum, şimdi, hanginiz doğru söylüyor?
Sayın Cumhurbaşkanının yaptığı mı doğru, kayyumun yaptığı mı doğru? Kayyum bunu
Hükûmetten bir talimat alarak mı uyguladı, yoksa, Hükûmete rağmen mi bunu
yapıyor?
(Mikrofon
otomatik cihaz tarafından kapatıldı) 
BAŞKAN – Sayın
Aslan, sözünüzü tamamlayın.
MEHMET ALİ ASLAN
(Devamla) – Evet, burayı bir daha tekrar edeceğim: Kayyum, Hükûmetten emir
alarak mı bu ismi değiştirmiştir, indirmiştir yoksa Hükûmete rağmen mi
yapmıştır?
Yine, Sayın
Cumhurbaşkanı konuşmasında “Türkiye'nin sesini, nefesini, sevgili dostum Ahmet
Kaya’yı rahmetle anıyorum.” demiştir. “Ah diyorum, ah; o da burada olsaydı.”
“Ah, burada olsaydı…” diyorsunuz ya, vallahi de, billahi de “…”(x) Ahmet Kaya şimdi burada olsaydı
hapiste olurdu. Örneklerini maalesef görüyoruz. Evet, Sayın Cumhurbaşkanının
Ahmet Kaya’yla ilgili söylediği her şeyin altına ben imzamı atıyorum ama
ayetikerimede diyor ki… 
(Hatip
tarafından Saf suresinin 2’nci ayetikerimesinin okunması)
MEHMET ALİ ASLAN
(Devamla) – “Ey iman edenler, yapmayacağınız şeyleri neden söylüyorsunuz.”
Ahmet Kaya’yla ilgili yaşanan durum da budur. Biz bu konuda cevap istiyoruz.
Kayyum efendi de tıpkı Ahmet Kaya’nın dediği gibi “nereden baksan tutarsızca,
nereden baksan ahmakça” bir uygulamaya imza atmıştır. 
Sizlere teşekkür
ediyorum. (HDP sıralarından alkışlar)
BAŞKAN –
Teşekkürler Sayın Aslan.
MEHMET NACİ
BOSTANCI (Amasya) – Sayın Başkan…
BAŞKAN – Buyurun
Sayın Bostancı.
IV.- AÇIKLAMALAR
1.- Amasya Milletvekili Mehmet Naci Bostancı’nın, Batman Milletvekili
Mehmet Ali Aslan’ın gündem dışı yaptığı konuşmasındaki bazı ifadelerine ilişkin
açıklaması
MEHMET NACİ
BOSTANCI (Amasya) – Teşekkürler Sayın Başkan.
Ahmet Kaya, kısa
ömrü içerisinde farklı politik kesimleri kucaklayan, özgün müzik yapmış, halka
mal olmuş bir sanatçıdır, şüphesiz, Türkiye'nin politik tartışmaları içerisinde
de yer almış, belli bir yerde durmuş ama -ülke sevgisi, vatan sevgisi-
kollarını bütünüyle açarak herkesi -en azından- müziğiyle, duyarlılıklarıyla
kucaklayan bir sanatçı profili çizmiştir. Ölümü de trajiktir. Yurt dışında
hayatını kaybetmiştir genç yaşta. 
Sayın
konuşmacının bahsettiği husus muhakkak bizim araştıracağımız bir konudur. Bu
tür isim değiştirmelerini uygun bulmayız.
Teşekkürler.
BAŞKAN –
Teşekkürler Sayın Bostancı.
Sayın
milletvekilleri, şimdi sisteme giren milletvekillerine yerlerinden birer dakika
süreyle söz vereceğim. Bu sözlerin ardından sayın grup başkan vekillerinin de
söz taleplerini karşılayacağım. Uygulama, genellikle sisteme giren ilk 15
milletvekiline birer dakika söz verme şeklindedir ancak ben bu imkânın
Parlamentonun en işlevsel, en verimli aracı olduğunu düşünüyorum. Bugün sisteme
giren bütün milletvekillerine söz vereceğim. (CHP ve HDP sıralarından alkışlar)
Bu konuda, Genel Kurulun ve grup başkan vekillerinin de anlayış göstereceğine
inanıyorum.
Sibel Özdemir’in
yerine Sayın Bircan…
2.- Edirne Milletvekili Erdin Bircan’ın, tarım arazilerini toplulaştırma
çalışmalarındaki sıkıntılara ilişkin açıklaması
ERDİN BİRCAN
(Edirne) – Teşekkür ederim Sayın Başkan.
Tarım
arazilerini toplulaştırma çalışmaları devam ediyor. Toprak sahibi
yurttaşlarımızın ciddi bir sıkıntısı var. Seçim bölgem Edirne Enez ilçesi
köylerinde yaşadığımız sorunu birçok yerde de yaşıyoruz. Yurttaşlarımızın orman
bölgesinde kalan tapulu alanları var, burada tarım yapamıyorlar, ormandaki
canlı çeşitliliği nedeniyle güvenle kendi topraklarını kontrole bile
gidemiyorlar. Öteki taraftan, hazineye ait orman vasfını yitirmiş tarım
arazileri var. Yöre halkı bu toplulaştırma işleminde vatandaşın orman
alanındaki tapulu arazileri ile bu orman vasfını yitirmiş tarım arazilerinin
takas yapılmasını talep ediyor. Böylece orman alanları da korunmuş olacaktır.
Toplulaştırma işlemlerini yapmaya başlayan Orman ve Su İşleri Bakanı Sayın
Veysel Eroğlu’ndan yurttaşlarımızın çağrısına kulak vermesini bekliyorum.
Teşekkür
ediyorum.
BAŞKAN
– Sayın Demir…
3.- Kastamonu Milletvekili Murat Demir’in, tüm kahraman kadın şehitlere
Allah’tan rahmet dilediğine ve 8 Mart Dünya Kadınlar Günü’nü kutladığına
ilişkin açıklaması
MURAT
DEMİR (Kastamonu) – Sayın Başkan, cumhuriyetimizin odak noktasında yer alan
kadınlarımız modern ve çağdaş günlere gelmemizde önemli görevler
başarmışlardır. Vatanı için savaşta erkek kılığına giren Halime Çavuş, sırtında
mermi taşıyan Şerife Bacı, küçük teknesiyle denizden mermi taşıyan Rahime
Kaptan, Hüma Hatun ve tüm kahraman kadın şehitlerimize Allah’tan rahmet
diliyor, yüreklerindeki sevgi ve şefkati karşılıksız veren fedakâr
kadınlarımızın 8 Mart Kadınlar Günü’nü kutluyor, Türk ve dünya kadınlarına
sağlık, huzur ve mutluluk getirmesi temennisiyle selam ve saygılarımı
sunuyorum.
BAŞKAN
– Sayın Atıcı…
4.- Mersin Milletvekili Aytuğ Atıcı’nın, AKP’nin mazot ve gübreye destek
vermesi yerine bunlardaki vergiyi kaldırması gerektiğine ilişkin açıklaması
AYTUĞ
ATICI (Mersin) – Teşekkür ederim Sayın Başkan.
AKP
Hükûmeti çiftçinin belini kırdığı gibi bir de alay ediyor. Nasıl mı? Gübreye
destek veriyorum diyerek dönüm başına 4 lira ödeyerek. Nasıl mı? Mazot desteği
veriyorum diyerek dönüm başına 9 lira ödeyerek. 5 dönüm arazisi olan çiftçi 20
lira gübre desteği, 45 lira mazot desteği alır, ayıptır yahu! Bakın, belgesi de
buradadır. Belgesini de sizlere takdim ediyorum, her şey burada yazıyor. Çiftçi
bu parayı almak için şehre giderse daha fazlasını yol gideri olarak
harcamaktadır. Çiftçilerimizle dalga geçmeyi bir an önce bırakın. AKP bunu
yapacağına mazot ve gübreden vergiyi kaldırmalıdır. Her türlü zorluğa rağmen
üretmeye devam eden çiftçimiz yüksek ecrimisil fiyatları altında ezilmektedir.
Mersin’in Tarsus, Akdeniz, Erdemli, Silifke, Mut, Gülnar ve Yenişehir ilçeleri
başta olmak üzere bütün çiftçilerimizin yanındayız.
BAŞKAN
– Sayın Topal…
5.- Hatay Milletvekili Serkan Topal’ın, Suriye savaşı nedeniyle Hatay’da
esnaf ve çiftçinin zor durumda olduğuna ve kredi ödemelerinin ertelenmesi
gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Buradan
Hükûmete bir kez daha sesleniyorum. Yedi yıl boyunca süren Suriye savaşından
ekonomik anlamda en çok etkilenen illerin başında Hatay geliyor ve bu yüzden
Hatay’da esnafımız, çiftçimiz zor durumda. Bir kez daha sesleniyorum: Hatay’da
nisan ayında ilk taksiti başlıyor KOSGEB kredilerinin, bu yüzden ertelenmesi
talep ediyorum. Çiftçilerimizin Ziraat Bankasındaki kredileri ertelensin.
Esnafımızın SGK borçları ertelensin. Esnafımıza kredi olanağı tanınsın.
Buradan
bir kez daha Hükûmete sesleniyorum: Hatay’a ses ver!
Teşekkür
ediyorum.
BAŞKAN – Sayın
Karayel yerine Sayın Doğan...
6.- Tekirdağ Milletvekili Ayşe Doğan’ın, girişimciliğin yeni projelerle
daha da ilerlemesini temenni ettiğine ve bu alanda görev yapanlara başarılar
dilediğine ilişkin açıklaması
AYŞE DOĞAN
(Tekirdağ) – Teşekkürler Sayın Başkan.
Türkiye dünyada
10 büyük ekonomi içerisindedir. Ülkemizde sanayiden üniversitelere, sivil
toplum kuruluşlarından akademisyenlere kadar her alanda yeni girişimlerimizi
görmekteyiz. Yerli ve millî projeler ülkemiz için en önemli konulardan biridir.
Ekonomimize katma değeri yüksek olan teknolojik yatırımları Hükûmetimiz en üst
seviyede desteklemeye devam ediyor. Ülkemizde son zamanlarda, özellikle terörle
mücadelede ve Afrin Zeytin Dalı Harekâtı’nda yerli ve millî yatırımların ne
kadar önemli olduğunu gördük. Bilim, Sanayi ve Teknoloji Bakanlığımız
bünyesinde bu alanda birçok proje hayata geçirilerek girişimcilik kültürü hızla
gelişiyor. Her alanda millî teknoloji konusunda büyük projeler ortaya koymaya
devam ediyoruz. Teknolojimizin gücüyle mesajlarımızı daha net olarak tüm
dünyaya ulaştırıyoruz. Girişimciliğin yeni projelerle daha da ilerlemesini
temenni ediyor, bu alanda görev yapan tüm kardeşlerimize başarılar diliyorum.
BAŞKAN – Sayın
Kayışoğlu...
7.- Bursa Milletvekili Nurhayat Altaca Kayışoğlu’nun, Boğazköy
Barajı’nda balıkların karaya vurduğuna ve Çevre ve Şehircilik Bakanlığı ile
Gıda, Tarım ve Hayvancılık Bakanlığını acilen göreve davet ettiğine ilişkin açıklaması
NURHAYAT ALTACA
KAYIŞOĞLU (Bursa) – Teşekkür ediyorum Sayın Başkan.
Bursa’da çevre
felaketlerinin önüne bir türlü geçilemiyor. Daha dün, Bursa’nın İnegöl ilçesi
ile Yenişehir ilçesi arasında kalan Kocasu Çayı üzerinde kurulu Boğazköy
Barajı’nda balıklar karaya vurdu. Burası bir baraj ve bu barajdan binlerce
dekar alan sulanıyor. Balıkların öldüğü bir barajdan ve o baraj sularıyla
beslenen topraklardan söz ediyoruz. Çevre Bakanlığı ile Gıda, Tarım ve
Hayvancılık Bakanlığını acilen göreve davet ediyorum. Çünkü balıklar da
balıkların öldüğü sularla sulanan topraklar da o topraklarda yetişen ürünler de
o ürünleri yiyen insanlar da büyük tehlike altındadır.
BAŞKAN – Sayın
Özdiş...
8.- Adana Milletvekili İbrahim Özdiş’in, 8 Mart Dünya Emekçi Kadınlar
Günü’nü kutladığına ilişkin açıklaması
İBRAHİM ÖZDİŞ
(Adana) – Teşekkür ediyorum Sayın Başkan.
Yarın 8 Mart
Dünya Emekçi Kadınlar Günü. Ülkemizde 100 kadından sadece 30’u çalışabiliyor;
onların da yarısı kayıt dışı, sigortasız, güvencesiz çalıştırılıyor. Kadına
sadece anne ve ev hanımı rolü verilen Türkiye’de daha fazla eşitlik bekliyoruz.
Kadına şiddet sadece kamu spotu vererek çözülebilecek bir sorun değildir. Evine
ekmek götürmek için alın teri döken emekçi kadınlarımızın 8 Mart Kadınlar
Günü’nü bu vesileyle kutluyor, daha eşit, adil ve aydınlık bir Türkiye
diliyorum. 
Teşekkür
ediyorum Sayın Başkan. 
BAŞKAN – Sayın
Arslan…
9.- Denizli Milletvekili Kazım Arslan’ın, 8 Mart Dünya Emekçi Kadınlar
Günü’nü kutladığına ve şeker fabrikalarının özelleştirilmesi kararından
vazgeçilmesi gerektiğine ilişkin açıklaması
KAZIM ARSLAN
(Denizli) – Teşekkür ederim Sayın Başkan. 
Yarın 8 Mart
Dünya Emekçi Kadınlar Günü, bütün kadınlarımızın gününü kutluyorum;
kadınlarımızın toplum içinde yerini alabilecek, saygın duruma gelebilecek
düzenlemelerin bir an önce yapılmasını diliyorum. 
Başbakana
soruyorum: Ülkemizin en iyi çalışan, her kesime faydası olan, sağlıklı şeker
tüketimine katkısı olan 14 şeker fabrikamızın özelleştirilmesine karar
verdiniz. Çiftçisinden işçisine, köylüsünden esnafına kadar bütün millet
ayakta, bu özelleştirmelere karşı durmaktadır. Nişasta bazlı şekerin insan
sağlığını olumsuz etkilediği, kanserin, kısırlığın, şeker ve obezite
hastalığının temel sebebi olan bu şekerin önünü açacak olan, çiftçimizi,
işçimizi, köylümüzü mağdur edecek olan bu özelleştirme kararından lütfen
vazgeçin. Nişasta bazlı şekerin üretimini ve tüketimini kısıtlayın, şeker
pancarından üretilecek şekerin üretimini ve tüketimini teşvik edin. 
Teşekkür ederim.

BAŞKAN – Sayın
Özkan yerine Sayın Kışla…
10.- Artvin Milletvekili İsrafil Kışla’nın, 7 Mart Artvin’in düşman
işgalinden kurtuluşunun 97’nci yıl dönümünü kutladığına ve bütün şehitleri
rahmetle andığına ilişkin açıklaması
İSRAFİL KIŞLA
(Artvin) – Sayın Başkan, değerli milletvekilleri; bugün 7 Mart Artvin’in düşman
işgalinden kurtuluşunun 97’nci yıl dönümü. Bütün hemşehrilerimin kurtuluş
gününü kutluyorum. 
Artvinli kırk
beş yıl boyunca işgal altında zor günler yaşamıştır; fakirlik, yokluk ve her
türlü baskıya rağmen bağımsızlığından vazgeçmemiş, asla esarete boyun
eğmemiştir; Türk milleti ve devletiyle yoluna devam etme isteğini kararlılıkla
ortaya koymuştur. Bu kararlılığını karşılıksız bırakmayan Türkiye Büyük Millet
Meclisi de 7 Mart 1921 tarihinde Artvin’i ilelebet Türkiye Cumhuriyeti hudutları
içerisine almış ve Artvin’de Türk Bayrağı dalgalanmaya başlamıştır. Artvin’in
kurtuluşunda emeği geçen bütün ecdadımızı rahmetle anıyorum, mekânları cennet
olsun. Bu vesileyle, ülkemizin istikrarı ve istikbali adına Afrin’de vatan için
canlarını siper eden kahramanlarımızı selamlıyorum, dualarımızın onlarla
beraber olduğunu iletmek istiyorum. Afrin şehitlerimiz, 15 Temmuz şehitlerimiz
başta olmak üzere bütün şehitlerimizi rahmetle anıyorum. 
BAŞKAN – Sayın
Reyhanlıoğlu…
11.- Kahramanmaraş Milletvekili Nursel Reyhanlıoğlu’nun, 8 Mart Dünya
Kadınlar Günü’nü kutladığına ilişkin açıklaması
NURSEL
REYHANLIOĞLU (Kahramanmaraş) – Sayın Başkan, yarın 8 Mart Dünya Kadınlar Günü.
Günümüzde kadın tüm dünya üzerinde maalesef ki cinsiyeti dolayısıyla istihdam, etkinlik
ve ilerleme gibi birçok alanda geride bırakılmakta, görmezden gelinmekte ve
hakkı olanı alamamaktadır. Oysa kadını ya da kadının mücadelesini sadece
cinsiyet açısından değerlendiren düşünceyi son derece yanlış ve eksik bulduğumu
belirtmek isterim çünkü kadın aynı zamanda anne, eş, kardeş ve arkadaştır.
Kadın her şeyden önce insandır. 
Cumhurbaşkanımız
Sayın Recep Tayyip Erdoğan’ın da dediği gibi “Yeni Türkiye’yi inşallah
ülkemizin kadınlarıyla inşa edeceğiz. Geleceğin güvenli, huzurlu, adil, müreffeh
dünyasını doğudan batıya, kuzeyden güneye yerkürenin her köşesindeki
kadınlarımızla birlikte kuracağız.” diyor, hepinizi saygıyla selamlıyorum.
BAŞKAN – Sayın
Gündoğdu…
12.- Kırklareli Milletvekili Vecdi Gündoğdu’nun, 8 Mart Dünya Emekçi
Kadınlar Günü’nü kutladığına ilişkin açıklaması
VECDİ GÜNDOĞDU
(Kırklareli) – Teşekkür ediyorum Sayın Başkan.
Son beş yılda
yaklaşık 600 bin çocuğumuz suça sürüklendi. Boşanmalar yüzde 38, fuhuş yüzde
790, cinsel taciz yüzde 449 arttı. Çocukta cinsel istismar yüzde 434, kadına
yönelik şiddet ise ne yazıktır ki yüzde 1.400 arttı. AKP, ülkemizi sosyal ve
ahlaki uçuruma doğru sürüklemektedir. Bu sürüklenişi durdurmanın yolu kadının
özgürleşmesi, kadının eşit, saygın ve eli öpülesi birer birey olarak kabul
görmesidir. 
Bu duygularla,
daha demokratik bir ülke, daha özgür, daha eşitlikçi bir yaşam, savaştan ve
şiddetten arındırılmış bir dünya umuduyla eli öpülesi tüm kadınlarımızın 8 Mart
Dünya Emekçi Kadınlar Günü’nü yürekten kutluyor, saygılar sunuyorum.
BAŞKAN – Sayın
Yıldırım…
13.- Adıyaman Milletvekili Behçet Yıldırım’ın, Tarsus T Tipi Kapalı
Cezaevinde bulunan 78 yaşındaki Sise Bingöl’ün yaşadığı sağlık sorunlarına
rağmen tahliye edilmemesini Adalet Bakanının nasıl değerlendirdiğini öğrenmek
istediğine ve tüm emekçi kadınların 8 Mart Dünya Emekçi Kadınlar Günü’nü
kutladığına ilişkin açıklaması
BEHÇET YILDIRIM
(Adıyaman) – Teşekkürler Başkanım.
Tarsus T Tipi
Kapalı Cezaevinde bulunan 78 yaşındaki hasta tutuklu Sise Bingöl, sağlık
sorunları her geçen gün ağırlaşırken yaşadığı sağlık sorunlarına rağmen tahliye
edilmiyor. Ciddi sağlık sorunları yaşayan Sise ananın avukatı Tarsus İnfaz
Hâkimliğine denetimli serbestlik başvurusu yapmıştı. Ancak Tarsus İnfaz
Hâkimliği kararında, Sise ananın denetimli serbestlik uygulamasından yararlanamayacağını
belirtmiştir. 
Adalet Bakanına
soruyorum: Bu kararı nasıl değerlendiriyorsunuz? FETÖ davasından tutuklanan
damatlarınız uyku apnesi gerekçesiyle denetimli serbestlik yasasından
yararlanabiliyor da 78 yaşındaki ciddi hastalıkları olan Sise ana niçin bu
yasadan yararlanamıyor? 78 yaşında hasta bir kadının tahliye edilmemesi aslında
korkunuzun ne kadar büyük olduğunun bir göstergesidir. 
Başta Sise ana
olmak üzere tüm emekçi kadınların gününü bugünden kutluyor, Sise Bingöl’ün bir
an önce özgürlüğüne kavuşmasını ümit ediyorum. 
BAŞKAN – Sayın
Öz… 
14.- Çanakkale Milletvekili Bülent Öz’ün, et ithal etmek yerine
besicilerin üretim yapması için planlı destek yapılması gerektiğine ilişkin
açıklaması
BÜLENT ÖZ
(Çanakkale) – Sayın Başkan, Et ve Süt Kurumu şubat ayında 100 bin baş kasaplık
sığır et ithal etmek üzere ihale açmıştı. Bu ihale daha sonuçlanmadan bu kez 60
bin baş kasaplık hayvan ithal etmek üzere ihale açtı. Hükûmetin sayesinde ihraç
eden konumdan ithal eden konuma düştük. Et ve Süt Kurumunun adı ithalat kurumu
oldu. “Türkiye, bu konuda, ithalat konusunda nereye gidiyor?” diye sormak
lazım. İthal edeceğimize bu bütçe yerli besicimizin üretim yapması yönünde
harcanmalıdır. Yem başta olmak üzere vergi indirimi yapılmalıdır, ıslah
çalışmaları yaygınlaştırılmalıdır. Yem bitkileri ve yem ham maddelerinin
üretiminin artırılması ve kombine ırkların yaygınlaştırılması gerekmektedir.
Besilik hayvanların damızlığını üreten çiftliklere ağırlık verilmelidir.
Destekler planlı yapılmalıdır. Günübirlik ithalat politikasının çözüm olmadığı
artık görülmelidir. 
Teşekkür ederim.

BAŞKAN – Sayın
Aydın… 
15.- Bursa Milletvekili Erkan Aydın’ın, Bursa’nın Mustafakemalpaşa
ilçesine bağlı Kosova köyüne kurulacak biyokütle enerji santraline, yöre
halkının sesini dinleyerek Hükûmetin izin vermemesi gerektiğine ilişkin
açıklaması
ERKAN AYDIN
(Bursa) – Teşekkür ederim Sayın Başkan. 
Seçim bölgem
Bursa ili Mustafakemalpaşa ilçesine bağlı Kosova köyünde yaklaşık bir yıldan bu
yana yaşanan tedirginlik ve endişe artarak büyüyor. Yerleşim alanına 500 metre
mesafe yakınlığına Elektrik Üretim AŞ ve üzeri ortaklığıyla biyokütle enerji
santrali kurulmak isteniyor. Tarım il müdürlüğü, bölgenin tarım alanı olması
dolayısıyla onay vermiyor. Buna rağmen “ÇED raporu gerekli değil.” diye onay
alınıyor. Biyokütle enerji, yakın zamanda ölmüş orman ürünleri, atıklar,
hidrojen gaz ve alkali yakıtlar veya yaşayan biyolojik materyallerden
sağlanıyor. Eğer bu santral kurulursa binlerce dönüm tarım alanı yok olacak. 
Hükûmetin bir an
önce harekete geçerek yöre halkının sesini duymasını ve bu santrale izin
vermemesini talep ediyorum. 
Saygılarımla. 
BAŞKAN – Sayın
Yarayıcı…
16.- Hatay Milletvekili Hilmi Yarayıcı’nın, MESAM’a kayyum atanmasının
bir saray darbesi olduğuna ve bu darbeye zemin hazırlayan sözde sanatçıları
şiddetle kınadığına ilişkin açıklaması
HİLMİ YARAYICI
(Hatay) – Sayın Başkan, bu ülkede artık tek bir gerçek hüküm sürmektedir:
AKP’li değilsen, saraya biat etmediysen sana yaşam hakkı tanınmaz. Bunun son
örneği yasa dışı bir şekilde MESAM’a kayyum atanmasıdır. 18 Martta genel
kurulunu yapacak olan bir yönetimi kayyumlar atayarak görevden el çektirmek
olsa olsa bir korkunun dışa vurumudur. İktidar, ele geçiremediği kurumları ya
kayyumlar ya da baskı ve sindirme araçlarıyla ele geçirmeye çalışıyor. Sanat,
saraylara biatlarla değil halkın yüreğinde var olmakla bugünlere gelmiştir.
MESAM’a yapılan bir saray darbesidir. Bu saray darbesini ve bu darbeye zemin
hazırlayan sözde sanatçıları şiddetle kınıyorum. Bugünler elbette geçecek,
halkımız kendi bağrından çıkıp saraya kul köle olanları asla unutmayacak ve
affetmeyecektir.
Teşekkür ederim.
BAŞKAN – Sayın
Dedeoğlu…
17.- Kayseri Milletvekili Sami Dedeoğlu’nun, Kayserili çiftçilerin
Mehmetçik için başlattıkları kampanyaya ilişkin açıklaması
SAMİ DEDEOĞLU
(Kayseri) – Teşekkür ediyorum Sayın Başkan.
Değerli
milletvekilleri, Kayserili çiftçilerimizce Mehmetçik için başlatılan kampanya
büyük ilgi gördü. Damızlık Sığır Yetiştiricileri Birliği tarafından güvenlik
güçleri için 15 ton süt toplatılmıştır. Ayrıca, sosyal medyada çiftçilerimizin
çektiği video klip milletimizi ve bizleri duygulandırdı. Üreticilerden gelen
talep doğrultusunda sağdıkları sütleri Türk Silahlı Kuvvetlerine, devletimize
destek için toplattıklarını belirttiler. Bizim, 81 milyonun, Türkiye olarak her
zaman güvenlik güçlerimizin yanında olduğu çiftçilerimizin yaptığı kampanyayla
bir kez daha tescillenmiş oldu. Anadolu insanı farkını burada da göstermiştir.
İslam coğrafyasına karşı yürütülmekte olan terör olaylarına dur demek adına
başlatılan Zeytin Dalı Harekâtı’na millet olarak devletimiz ve askerimizin
yanındayız. Damızlık Sığır Yetiştiricileri Birliği Başkanı Sayın Ünay Çakı’ya
yönettiği bu kampanyadan dolayı teşekkür ediyorum.
Genel Kurulu
saygıyla selamlıyorum.
BAŞKAN – Sayın
Taşkın…
18.- Mersin Milletvekili Ali Cumhur Taşkın’ın, 1-7 Mart Yeşilay
Haftası’na ilişkin açıklaması
ALİ CUMHUR
TAŞKIN (Mersin) – Teşekkür ederim Sayın Başkan.
Bilindiği üzere
1-7 Mart tarihleri arasını Yeşilay Haftası olarak kutluyoruz. Her zaman
devletimizle el ele vererek bağımlılıkla savaşan Yeşilaya buradan
teşekkürlerimi iletmek istiyorum. 
Tüm dünyada
olduğu gibi ülkemizde de madde bağımlılığı özellikle gençleri tehdit etmekte,
dolayısıyla da geleceğimize kastetmektedir. Devletimizin ilgili kurumları ve STK’lerimiz
uyuşturucu madde bağımlılığı sorunuyla topyekûn bir mücadele içerisindedir.
Yine, Gazi Meclisimizde kurduğumuz Madde Bağımlılığı Araştırma Komisyonu konuya
ilişkin önemli çalışmalar yapmaktadır. Geleceğimizi tasarlarken bağımlılık
hastalığından tamamen arınmış bir ülke hayal ediyoruz ve bu doğrultuda
Türkiye’nin aydınlık geleceği için radikal kararlar almaya devam edeceğiz. 
Sağlıklı gelecek
ancak sağlıklı bir nesille mümkündür diyor Genel Kurulu saygıyla selamlıyorum.
BAŞKAN
– Sayın Kuyucuoğlu…
ERKAN
AYDIN (Bursa) - Onun yerine Haydar Akar.
HAYDAR
AKAR (Kocaeli) – Yok Başkan, yerine Haydar Akar. 
BAŞKAN
– Buyurun Sayın Akar. 
19.- Kocaeli Milletvekili Haydar Akar’ın, Kocaeli’nin Derince ilçesinde
bulunan BHC ve DDT’den oluşan zehirli kimyasal maddelerin bir an evvel bertaraf
edilmesi gerektiğine ilişkin açıklaması
HAYDAR
AKAR (Kocaeli) – Teşekkür ederim Sayın Başkan. 
İnsan
sağlığını tehdit eden, Dünya Sağlık Örgütü tarafından yasaklanan, ancak otuz
yıldır Kocaeli’nin Derince ilçesinde bulunan ve yıllardır bertaraf edilmesi
beklenen, BHC ve DDT’den oluşan zehirli kimyasal maddelere ilişkin Bakanlığın
vermiş olduğu cevaba göre, 2017 yılına kadar yaklaşık 515.480 ton zehirli atık
Almanya’ya gönderilmiştir. Tabii, bu gönderilenlerin dışında söylediğim 2,5
milyon tona yakın bir zehirli atık söz konusu. Bu atıkların hangi şartlarda ve
ne zaman bertaraf edileceği konusunda bir plan bulunmamaktadır. Bu nedenle de
şu anda depolarda ne kadar bu kimyasallardan kalmıştır? 2018 yılında taşınması
planlanan BHC ve DDT miktarları ne kadardır? Bu zehirli kimyasallar ne zaman
tamamen taşınacaktır? Özellikle iktidar partisindeki Kocaeli milletvekili
arkadaşlarımın da bu konuyla ilgilenmesini talep ediyorum. Çünkü gerçekten
insan sağlığı için çok önemli olan bu zehirli maddelerin bir an evvel bertaraf
edilmesi gerekiyor. 
BAŞKAN
– Sayın Ertem…
20.- Hatay Milletvekili Birol Ertem’in, 8 Mart Dünya Emekçi Kadınlar
Günü’nü kutladığına ilişkin açıklaması
BİROL
ERTEM (Hatay) – 8 Mart, kadınlara karşı her türlü ayrımcılığın kaldırılması ve
kadına yönelik şiddete son verilmesi istemlerinin bir kez daha dile getirildiği
gündür. Bugün hâlâ kız çocuklarının okutulmamasına, kadın cinayetlerinin devam
etmesine, iş yaşamında kadın istihdamının engellenmesine olanak sağlayan her
türlü düşünce ve yapı, artan gerici politikalarla birlikte ülkenin her
noktasına yayılarak kuşatmaya devam etmektedir. Mustafa Kemal Atatürk’ün “Bir
toplum aynı amaca bütün kadınları ve erkekleriyle beraber yürümez ise
ilerlemesine teknik olarak imkân, bilimsel olarak da ihtimal yoktur.” sözünü
hatırlatarak özgürlüklerin kısıtlanmadığı, eşitliğin mutlak olduğu, barış ve
huzur içerisinde olan bir Türkiye umuduyla tüm kadınlarımızın Dünya Kadınlar
Günü’nü kutlarım. 
Teşekkür
ediyorum. 
BAŞKAN
– Sayın Kılıç…
21.- Kahramanmaraş Milletvekili İmran Kılıç’ın, 1-7 Mart Yeşilay
Haftası’nı kutladığına ve ölüm yıl dönümünde Selâhaddîn Eyyubî’yi rahmetle
andığına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan. 
Yeşilay
Haftası’nı kutluyorum. 
Ölüm
yıl dönümünde Selâhaddîn Eyyubî’yi rahmetle anıyorum. Bir kısım sorunlarımızın
çözümünün merhemi Selâhaddîn Eyyubî’yi anlamaktan geçer. Eski-yeni kavgasına
gerek yok. Her şeyin diğer şeyle ilgisi vardır. Geleceğe adım atabilmek için
düne tutunmak gerekir. Ağaç da toprağa tutunarak yarınlara uzanır. Önceki adım
sonrakiler için nişanedir. Geçmişi olmayanın geleceği olmaz. Beşerin büyük
kültür mirası, kuşaklar boyu süren birikimlerle doğar. Önce doğup deneyim
kazandı diye eski mi olur yeni? Tarih şuuru geçmişin hâlde de var olduğunu
anlamak demektir. Yüzü geleceğe dönük olarak geçmişi hatırlayan kişi nereye
gittiğini bilir. Geçmişi unutma ama oraya takılıp kalma. Doğru, makul tut da
bir yol, durma yürü, bahtiyar ol.
BAŞKAN
– Sayın Hürriyet…
22.- Kocaeli Milletvekili Fatma Kaplan Hürriyet’in, kamu kurum ve
kuruluşlarında çalışan taşeron şoförlerin sorunlarına ilişkin açıklaması
FATMA KAPLAN
HÜRRİYET (Kocaeli) – Teşekkür ediyorum Sayın Başkan.
Kamu kurum ve
kuruluşlarında yıllardır görev yapan ancak kadroya alınmayan şoförler,
Türkiye’nin her yerinden bize ulaştılar ve kadro taleplerini ilettiler.
Hatırlatmak gerekirse kamu kurumlarında uzun süredir araç ihtiyaçları kiralama
yöntemiyle karşılanıyor. Dolayısıyla kiralık araçlarda görev yapan şoförler de
yine kurum personeli dışındaki çalışanlardan oluşuyor. Bu şoförler de hâliyle
taşeron statüsünde çalışıyor ama Türkiye’nin pek çok yerinde kadro sınavlarına
katılamayacaklarını öğrendiler. Kadro sınavlarının başladığını ve 22 Marta
kadar da süreceğini biliyoruz ancak bizim anlayamadığımız birkaç nokta var:
Bazı belediyeler taşeron şoförlerinin kadro sınavına katılabileceklerini
açıkladı. Bir tarafta yüzde 70 gerekliliği sağlayamadığı için kadroya
alınmıyorlar, diğer tarafta alınıyorlar; bu ilginç bir durum. Hani Anayasa’nın
eşitlik ilkesi nerede kaldı? Yani eşitlik için illa her seferinde Anayasa’dan
örnek mi vermek gerekiyor? Eşitlik kavramınız bu kadar zayıfsa en azından
vicdanınızın sesini dinleyin ve tüm taşeron şoförleri kadroya alın diyorum.
Teşekkür ederim.
BAŞKAN – Sayın
Sürekli…
23.- İzmir Milletvekili Kerem Ali Sürekli’nin, 8 Mart Dünya Kadınlar
Günü’nü kutladığına, Yunanistan’da ırkçı parti mensuplarının Türk Bayrağı’nı
yakmasını esefle kınadığına ve Yunanistan Hükûmetini göreve çağırdığına ilişkin
açıklaması
KEREM ALİ
SÜREKLİ (İzmir) – Teşekkür ediyorum Sayın Başkan.
Öncelikle
geleceğimizin mimarı kadınlarımızın 8 Mart Kadınlar Günü’nü kutluyorum. 
Yunanistan’da
ırkçı parti mensupları tarafından şanlı Türk Bayrağı’mız yakılmıştır.
Yunanistan, bayrağımızın şanlı, şerefli ve zafer kokan tarihine yakından
şahitlik etmiştir. Bayrağımızdaki kırmızı renk şehitlerimizin kanını; hilal,
bağımsızlığımızı ve yıldız da kahraman askerlerimizi temsil etmektedir.
Türkiye’nin millî ve manevi değerlerine hakaret etmek kimsenin haddi değildir.
İşlenen bu nefret suçunu esefle kınıyor ve Yunanistan Hükûmetini göreve
çağırıyorum. Failler derhâl yakalanarak yargılanmalı ve hak ettikleri cezayı
almalıdır.
BAŞKAN – Sayın
Aslan, buyurun.
24.- Batman Milletvekili Mehmet Ali Aslan’ın, Mersin’de gözaltına alınan
4 kadının başörtülerinin çıkartılması konusunda Hükûmet yetkililerinden cevap
beklediklerine ilişkin açıklaması
MEHMET ALİ ASLAN
(Batman) – Geçenlerde basına da yansıdı, Adana MAZLUMDER şubesi bunu
raporlaştırdı. Mersin’de gözaltına alınan 4 başörtülü kadının başörtüleri
çıkartılmıştır ve sadece ibadet vaktinde kendilerine verilmiştir; bu, dediğim
gibi, raporda da yer almaktadır. Gerekçe ise gerçekten hepimizin güleceği,
komik bir gerekçe: O başörtüleriyle kendilerini asabilirlermiş, o yüzden
başörtülerini aldıklarını beyan etmiş ilgili Emniyet yetkilileri. Yani bunun
artık sokaktaki her insana da uygulanabilecek, ateşsiz silah şekline de
dönüştürülebilecek bir potansiyeli var demek ki. Bu konuda biz Hükûmet
yetkililerinden bir cevap bekliyoruz.
Teşekkürler. 
BAŞKAN – Sayın
Kışla yerine Sayın Kalkan, buyurun.
25.- İzmir Milletvekili Necip Kalkan’ın, 8 Mart Dünya Kadınlar Günü’nü
kutladığına ilişkin açıklaması
NECİP KALKAN
(İzmir) – Teşekkürler Muhterem Başkanım.
Tüm
kadınlarımızın 8 Mart Dünya Kadınlar Günü’nü en içten dileklerimle kutluyorum. 
Kadınlar
geleceğimizin mimarlarıdır. Adalet ve Kalkınma Partisi olarak gerek siyasi
arenada gerekse karar mekanizmalarında kadınlarımızın aktif roller alması adına
çok önemli adımlar attık ve atmaya devam edeceğiz. Dünya Kadınlar Günü
vesilesiyle kadına şiddet olaylarını bir kez daha kınıyorum. 
Peygamber
Efendimiz Veda Hutbesi’nde “Kadınlar size Allah’ın emanetidir, onlara iyi
davranın.” demiştir. Bu söz, temsil ettiğimiz medeniyette kadına şiddete asla
yer olmadığını açıkça göstermektedir. Kadına şiddet insanlığa, geleceğe
ihanettir. Kadına şiddet uygulayan herkesin en ağır cezayı almasını diliyor,
hepinize saygılar sunuyorum.
BAŞKAN – Sayın
Doğan…
26.- İstanbul Milletvekili Selina Doğan’ın, 8 Mart Dünya Emekçi Kadınlar
Günü’nü kutladığına ilişkin açıklaması
SELİNA DOĞAN
(İstanbul) – Sayın Başkan, yarın 8 Mart Dünya Emekçi Kadınlar Günü. Böylesine
bir günü 1857 yılında insanlık tarihine kazandıran New York’taki dokuma işçisi
kadınları selamlıyoruz öncelikle. 
Kadınların
yıllardır mücadele ede ede kazandıkları haklar AKP iktidarında bir bir geri
alınıyor. Kadın cinayetleri artık sıradan magazin haberleri hâline geldi.
Kadınlar kamusal alan başta olmak üzere tüm alanlardan geri çektirilmekle
kalmıyor, zaman zaman kadına yönelik şiddet bizzat kolluk güçlerince
sürdürülüyor. Geçtiğimiz hafta sonu Ankara'da kadınların düzenlemek istediği
etkinliğe polis biber gazıyla müdahale etmiş ve 15 kadını ters kelepçeleyerek
gözaltına almıştır. Bunu yapan bir zihniyetin kadına yönelik şiddeti
engellemesi beklenemez ancak tüm bunlara rağmen kadınlar boyun eğmeyecek,
onlarca yılın birikimini ve kazanımını terk etmeyecek.
Bu toprakların
yetiştirdiği en önemli edebiyatçılarından ve feministlerinden biri olan Surpuhi
Düsap'ın bir sözüyle erkek egemen iktidara seslenmek istiyorum: “İki cins
arasında eşitlik olduğunda yani hayatın zevklerinde, cezalarında ve çalışmada
eşitlik sağlandığında zincirler kırılacak, riyakârlık son bulacak ve toplum,
güçlerin eşitsizliğinden kaynaklanan kayıpları telafi ederek dengeye
ulaşacaktır.”
BAŞKAN – Sayın
Bektaşoğlu…
27.- Giresun Milletvekili Bülent Yener Bektaşoğlu’nun, il genel meclisi
üyelerinin sorunlarına ve 8 Mart Dünya Kadınlar Günü’nü kutladığına ilişkin
açıklaması
BÜLENT YENER BEKTAŞOĞLU
(Giresun) – Teşekkür ederim Sayın Başkan.
Görev yaptıkları
dönem boyunca illerinin tüm ilçeleri ile belde, köy ve mahallelerini kapsayacak
biçimde hizmet yürüten il genel meclisi üyeleri, görev alanlarının tüm ili
kapsaması sebebiyle yerel vekil olarak tanımlanırlar. İl genel meclisi
üyelerinin görev yaptıkları sürece tanınan hakları dışında diğer seçilmişler
gibi hiçbir kalıcı özlük hakkı ve güvenceye sahip olmadıkları görülmektedir.
696 sayılı Kanun Hükmünde Kararname’yle en az bir dönem muhtarlık, belediye
başkanlığı yapmış olanlara görev bitimlerinde ateşli silah bulundurma ve taşıma
ruhsatlarında tanınan vergi ve harç muafiyetinin il genel meclisi üyelerine de
tanınması uygun olacaktır. Bu hususta Hükûmetin gerekli düzenlemeyi yapması
gerektiğini il genel meclisi üyeleri adına ifade etmek istiyorum.
8 Mart Kadınlar
Günü’müz de kutlu olsun.
BAŞKAN – Sayın
Akdoğan…
28.- Hakkâri Milletvekili Nihat Akdoğan’ın, Demokratik Bölgeler Partisi
Eş Genel Başkanı Mehmet Arslan’a Rize Kalkandere L Tipi Cezaevinde uygulanan
şiddet nedeniyle Adalet Bakanlığından açıklama beklediklerine ilişkin
açıklaması
NİHAT AKDOĞAN
(Hakkâri) – Teşekkür ediyorum Sayın Başkan.
Her gün artan
bir biçimde Türkiye'de tutuklu onlarca mahpusa yönelik, gardiyanlar tarafından,
çıplak arama, darp ve sözlü taciz vakaları kamuoyuna yansımaktadır. En son
olarak Rize Kalkandere L Tipi Cezaevinde çıplak arama yapmak isteyen
gardiyanların bu hukuk dışı yaptırımını kabul etmeyen Demokratik Bölgeler
Partisi Eş Genel Başkanı Mehmet Arslan’a yönelik 10 gardiyan tarafından şiddet
uygulandığı ve zorla çıplak aramaya tabi tutulduğu avukatların ziyaretine
gitmesi sonucunda ortaya çıkmıştır. 
Türkiye’deki
cezaevlerinde artan darp, saldırı ve taciz vakalarının tüm yönleriyle
aydınlatılmasını ve sorumlularına gerekli olan yaptırımların uygulanmasını
yargı erkinden bekliyoruz. Aynı zamanda Adalet Bakanlığından bu konuda da bir
açıklama bekliyoruz. 
Bütün
mahpusların doğuştan sahip oldukları insanlık onurunun ve değerinin
gerektirdiği saygın muamelenin uygulanmasını bekliyoruz.
Teşekkür
ediyorum. 
BAŞKAN
– Sayın Özdemir…
29.- İstanbul Milletvekili Sibel Özdemir’in, 8 Mart Dünya Emekçi
Kadınlar Günü’nü kutladığına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Yarın
8 Mart Dünya Emekçi Kadınlar Günü ancak ülkemizde yaşayan biz kadınlar için
durum hiç de iç açıcı değil. Küresel cinsiyet eşitliğinde dünyada 144 ülke
arasında 131’inci sıraya kadar geriledik. 
Toplumsal
Cinsiyet ve Kadın Algısı Araştırması sonuçlarına göre 2018 yılında kadınların
en büyük sorunu yine şiddet, ikincisi işsizlik, üçüncü sırada eğitimsizlik ve
son olarak da sokakta baskı ve taciz. 
2017
yılında en az 290 kadın cinayeti işlenmiş, sadece bu şubat ayında 47 kadın
öldürülmüş. Her 10 kadından sadece 3’ü çalışıyor, çalışan kadınların yarıya
yakını ise kayıt dışı. Çocuk yaşta evlendirilenlerin ve çocuk annelerin sayısı
da giderek artıyor. 
Değerli
milletvekilleri, Adalet ve Kalkınma Partisi hükûmetleri değişmedikçe ülkeyi
kadınlara cehennem eden bu düzen değişmeyecektir. 
BAŞKAN
– Evet, son olarak Sayın Göker…
30.- Burdur Milletvekili Mehmet Göker’in, şeker fabrikalarının
özelleştirilmesi kararından vazgeçilmesi gerektiğine ilişkin açıklaması
MEHMET
GÖKER (Burdur) – Teşekkürler Sayın Başkanım. 
Nişasta
bazlı şekerin sağlığa olan zararları Bakanlıkça onaylanmış iken şeker
pancarının üreticiden tüketiciye, nakliyeciden hayvancılığa her kesimin ortak
paydası olduğu bilinirken ve dahası önceki yapılan özelleştirmelerin nasıl
AVM’ye dönüştüğü ortada iken şeker fabrikalarını neden özelleştiriyorsunuz? 
Şeker
fabrikalarını özelleştirmek, böbrekleri satıp diyalize mahkûm olmaktan başka
bir şey değildir. Bu kararınızdan vazgeçmenizi temenni ediyorum. 
BAŞKAN
– Evet, şimdi, söz talebinde bulunan…
MEHMET
NACİ BOSTANCI (Amasya) – Geçmeden önce söz alabilir miyim?
BAŞKAN
– Buyurun, tabii. 
Zaten
size sıra gelecek birazdan ama…
MEHMET
NACİ BOSTANCI (Amasya) – Aradan, bu konuşmaların hemen arkasından…
BAŞKAN
– Tabii, buyurun.
31.- Amasya Milletvekili Mehmet Naci Bostancı’nın, dört Meclis başkan
vekilinin 15 kişiye söz verilmesi konusunda mutabakata vardıklarına ve onun
dışında özel birtakım uygulamalar yapmanın doğru olmayacağı kanaatinde
olduklarına ilişkin açıklaması
MEHMET
NACİ BOSTANCI (Amasya) – Çok teşekkür ediyorum.
Sayın
Başkan, iki gündür 15 kişinin üzerinde söz veriyorsunuz. Göreve yeni
başladınız, bu çerçevede bir uygulama olduğunu düşündüğüm için, bir de
uygulamanızın insicamını bozmamak bakımından araya girip söz almadım. Ama siz
de biliyorsunuz ki bu tür uygulamalar Başkanlık Divanı tarafından ortak bir
şekilde teamüle bağlanmış uygulamalardandır. Dört Meclis başkan vekili 15
kişiye söz verilmesi hususunda bir mutabakata varmışlardır. Söylememe ve
hatırlatmama bile gerek yok ki demokrasi kurumlar ve kurallar meselesidir. Onun
dışında özel birtakım uygulamalar yapmanın doğru olmayacağı kanaatindeyiz. Bu
uygulamanın düne ve bugüne ait olması ümidiyle bu hatırlatmayı lüzumlu gördüğüm
için yaptım.
Çok
teşekkür ediyorum.
BAŞKAN
– Teşekkür ederim Sayın Bostancı.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, 15 kişiye söz
verilmesi kuralının farkında olduğuna, emsal teşkil etmeyeceğine ve söz verme
konusunda esneklik imkânı olduğunu düşündüğüne ilişkin konuşması
BAŞKAN
- Belki söz verirken düşmem gereken bir not vardı, o eksik kaldı. Emsal teşkil
etmemek üzere bu haftaya özgü olarak söz talebinde bulunan milletvekillerine
söz vereceğimi belirtmeliydim, açıklamam böyle olmalıydı. Kuralın farkındayım.
Burada bir esnekliğin de mümkün olduğunu düşünüyorum. O esnekliğin ölçüsünü de
Genel Kurul çalışmalarının akışı içinde değerlendirir, mutlaka diğer grup
başkan vekilleriyle de görüşerek devam ederiz. (HDP ve CHP sıralarından
alkışlar) Ama kuralın farkındayım, emsal teşkil etmeyeceğini de belirteyim.
MAHMUT
TOĞRUL (Gaziantep) – Etsin, etsin Başkanım.
FİLİZ
KERESTECİOĞLU DEMİR (İstanbul) – Etsin, etsin.
ERTUĞRUL
KÜRKCÜ (İzmir) – Zaten nasıl edebilir ki!
BAŞKAN
– Bu emsal teşkil etme meselesine girmek doğru değil çünkü bu konuda Meclisin
işleyişinin kuralları var ve o kararları da Başkanlık Divanı, grup başkan
vekilleriyle görüşerek alır. Yine bir mutabakat esastır ama burada da bir
esneklik imkânı olduğunu düşünüyorum.
CEYHUN
İRGİL (Bursa) – Şimdi, güzel bir uygulama. Ne yapsın bu kadar milletvekili?
Hepsinin grup başkan vekili olacak hâli yok ya.
BAŞKAN
– Teşekkür ederim.
Şimdi
söz talebinde bulunan grup başkan vekillerine söz vereceğim.
Sayın
Usta, buyurun.
IV.- AÇIKLAMALAR (Devam)
32.- Samsun Milletvekili Erhan Usta’nın, 1-7 Mart Yeşilay Haftası’na,
vefatının 825’inci yılında Selâhaddîn Eyyubî’yi rahmetle andığına, Samsun’un
İlkadım ilçesi ile İzmir’in Konak ilçesinde çıkan yangınlarda yaralananlara
acil şifalar dilediğine, Artvin’in düşman işgalinden kurtuluşunda mücadeleye
katılan gazi ve şehitleri rahmetle andığına ve Yunanistan’da ırkçı bir parti
tarafından 5 Mart tarihinde Türk Bayrağı’nın yakılmasını şiddetle kınadığına
ilişkin açıklaması
ERHAN
USTA (Samsun) – Teşekkür ederim Sayın Başkan.
Yeşilay
5 Mart 1920 tarihinde “Hilal-i Ahdar” adıyla kurulmuştur. Ülkemizde de 1-7 Mart
tarihleri Yeşilay Haftası olarak kutlanmaktadır. Temel olarak Yeşilay, alkollü
içkilerle mücadele, o bağımlılıkla mücadele amacıyla kurulmuş olmakla birlikte,
zaman içerisinde bağımlılık türleri arttıkça Yeşilayın çalışma alanı
genişlemiş, sigara, uyuşturucu, kumar ve yakın tarihimizde teknoloji
bağımlılığı da Yeşilayın mücadele alanı içerisine girmiştir. 
Madde
bağımlılığı, bireyi ve toplumu çok derinden etkileyen, çok önemli bir
sıkıntıdır. Sigara, alkol ve uyuşturucu yüzünden ülkemizde her yıl 350 bin kişi
hayatını kaybetmektedir, aileler dağılmaktadır. Bu anlamda, bağımlılıkla
mücadele konusunda Yeşilaya daha da fazla destek verip Yeşilayın imkânlarını
artırmamız gerektiğini ifade etmek isterim.
Kudüs'ü yeniden
fetheden, haçlılara karşı büyük zaferler kazanan şarkın efsane sultanı, büyük
komutan Selâhaddîn Eyyubî’yi vefatının 825’inci yılında rahmetle anmak
istiyorum. 
Onun dışında,
Sayın Başkan, Samsun’un İlkadım ilçesinde Gülsan Sanayi Sitesinde ve İzmir’in
Konak ilçesindeki bir otelde yangın çıkmış ve maddi hasar meydana gelmiştir.
İzmir’deki yangında 2 yaralımız vardır. Ben yaralılarımıza acil şifalar
diliyorum, esnafımıza da geçmiş olsun dileklerimi iletmek istiyorum.
7 Mart tarihi,
aynı zamanda, Artvin’in düşman işgalinden kurtuluşunun da tarihidir. Bugün
Artvinliler için, Türk milleti için kutlu bir gündür, Türk Bayrağı’nın
Artvin’de dalgalandığı bir gündür. Kurtuluş mücadelesinde emeği geçen,
mücadeleye katılan gazi ve şehitlerimizin hepsini rahmetle anmak istiyorum.
Yunanistan’da
ırkçı bir parti tarafından Atina’da 5 Mart tarihinde ülkemiz aleyhine
düzenlenen bir gösteri sırasında Türk Bayrağı yakılmıştır. Bunu öncelikle
şiddetle kınıyorum.
(Mikrofon
otomatik cihaz tarafından kapatıldı) 
BAŞKAN – Sayın
Usta, sözlerinizi tamamlayın.
ERHAN USTA
(Samsun) – Teşekkür ederim.
Yunanistan
Cumhurbaşkanı Pavlopulos’un “Tarihsel olarak bize düşmesi gereken topraklara
sahip olmayabiliriz. Tarih bizi mecbur ettiği takdirde atalarımızın yaptığını
yaparız.” şeklindeki açıklamaları da Yunan basınına yansımıştır. Atalarının
yaptığını hatırlıyor ancak atalarının sonunun ne olduğunu, zannediyorum, Yunan
Cumhurbaşkanı hatırlamıyor. Afrin’de yürüttüğümüz mücadele çerçevesinde
kendisinde güç bulup bu açıklamaları yapma cüretini gösteren Yunanistan bilsin
ki Türkiye Cumhuriyeti Afrin’de de Kıbrıs’ta da Ege’de de bulunan adalar
konusunda yedi düvele karşı gösterdiği gibi varlık haklarını sonuna kadar
savunabilecek güce sahiptir. Komşumuzun bu şekilde bir fırsatçılık yapması,
hiçbir şey olmasa komşuluk hukukuyla bağdaşmamaktadır. Birileri Yunan
Hükûmetine 1921’de, 1922’de neler olduğunu anlatmalıdır. Anlatacak yoksa biz
yeniden Ege’ye kurşun gibi saplanmasını bilir, tarihi tekrar öğretiriz. 
Teşekkür ederim
Sayın Başkanım. 
BAŞKAN –
Teşekkürler Sayın Usta. 
Sayın
Kerestecioğlu…
33.- İstanbul Milletvekili Filiz Kerestecioğlu Demir’in, 8 Mart Dünya
Emekçi Kadınlar Günü’nü kutladıklarına, 8 Martın tatil ilan edilmesi için kanun
teklifi verdiklerine, Cumhuriyet gazetesi davasında tutuklu bulunan gazetecilerin
bir an önce özgürlüklerine kavuşmalarını dilediklerine, güvenlik soruşturması
nedeniyle atanamayan sağlıkçıların sorunlarına ve Meral Danış Beştaş’a grup
başkan vekilliğinde başarılar dilediğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Yarın 8 Mart
Dünya Kadınlar Günü. Tüm kadınların 8 Mart mücadele ve dayanışma gününü
kutluyoruz.
Bugünden ifade
etmek istiyorum çünkü yarın olması gerektiği gibi bu günü kadınlarla birlikte
sokaklarda, alanlarda kutlayacağız. Tüm kadınlar 8 Martlarda alanlarda ya da
nerede olmak istiyorlarsa orada kadınlarla bir arada olabilsinler diye, 8
Martın tatil ilan edilmesi için bu yıl da yine kanun teklifi verdik ve bu
konunun da Meclisin bir an önce gündemine gelmesini istiyoruz. 
Değerli
arkadaşlar, yarın yani 8 Mart, kadınların her gün evde veya işte verdikleri
emek için teşekkürleri kabul ettikleri ya da kürsüleri, rahatça dolaşamadıkları
sokakları erkeklerden bir günlüğüne devraldıkları bir gün değildir. 8 Martın
kadınların sömürü tarihi kadar eski olan mücadele tarihinden gelen bir tarihi
vardır ve bir mücadele günüdür. Bunun için mücadele eden, kadınların kurtuluşu
için mücadele eden kız kardeşlerimizin isyanını devam ettirdikleri bir gündür.
8 Mart, kadınlar
olarak kendi tarihimizi yazarken üzerinde duracağımız en önemli ve simgesel
gündür. Bunun öyküsü de 19’uncu yüzyıl ortasında kadın tekstil işçilerinin
“eşit işe eşit ücret” için verdikleri mücadeleye ve iş saatlerinin kısaltılması
için verdikleri mücadeleye dayanır. Ama tabii ki bunu çok aşmıştır 8 Mart,
ülkemizde de aynı şekilde. Bedenimize, kimliğimize, emeğimize yapılan bütün
müdahalelere karşı da aynı zamanda bir isyan olarak da dile gelen, sokaklara
dökülen kadınların sesinin kaynaştığı bir gündür 8 Mart. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Kerestecioğlu. 
FİLİZ
KERESTECİOĞLU DEMİR (İstanbul) – Ben de yarın 19.30’da İstiklal Caddesi’nde
düzenlenecek feminist gece yürüyüşünde olacağım. Bütün kadınları da bütün
illerde yapılan 8 Mart etkinliklerine katılmaya davet ediyorum. 
Bu cuma günü
Cumhuriyet gazetesi davasının 6’ncı duruşması görülecek. 25 Aralık 2017’de
görülen ve kısacık süren 5’inci duruşmanın yetmiş dört gün sonrası. Ahmet Şık,
değerli gazeteci Ahmet Şık, savunma hakkının siyasi olduğu gerekçesiyle
kısıtlanması nedeniyle salondan dışarı çıkarılmış, savunma hakkı engellenmişti.
Aynı şekilde gazeteci dostlarımız Akın Atalay ve Murat Sabuncu da orada savunma
vermeyi o gün reddettiler. 
(Mikrofon
otomatik cihaz tarafından kapatıldı)
BAŞKAN – Evet,
sözlerinizi bitirin lütfen. 
FİLİZ
KERESTECİOĞLU DEMİR (İstanbul) – Akın Atalay, Murat Sabuncu’yla birlikte dört
yüz doksan üç gündür, Ahmet Şık ise dört yüz otuz iki gündür tutuklu. Bir an
önce özgürlüklerine kavuşmalarını diliyoruz. 
Sayın Başkan,
bir konu daha var ki bu sizi de bizi de hepimizi de… Sürekli, günlerdir mesaj
kutularımızı dolduran, oraya yağan mesajlar, haklı mesajlar… Bu ülkenin
yetiştirdiği sağlıkçılar günlerdir “Sesimiz olun.” diyorlar ve Sağlık Bakanlığının
yapmış olduğu (2017/5) sözleşmeli personel alımı kapsamında atanan, yaklaşık
sekiz ay süren güvenlik soruşturması sonucunda hiçbir gerekçe gösterilmeden
soruşturmanın olumsuz olduğuna dair tebligat alan sağlıkçıların sorununu dile
getirmemiz…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Kısaca tamamlamama izin verin lütfen. 
BAŞKAN – Evet,
bitirin. 
Buyurun. 
FİLİZ
KERESTECİOĞLU DEMİR (İstanbul) – Her bir sağlık personeli yıllardır emek verip
zor şartlar altında okuyup çabalamış genç insanlar. Hiçbirinin ailesi zengin
değil ve hepsi yaşamak için çalışmak zorundalar. Bu gençler onca emekle
atandıktan sonra… Topu topu sadece 900 sağlık personeli kalmış. Yani 900 sağlık
personelinin güvenlik soruşturması neden olumsuz gelir? Sadece iktidar yandaşı
olanların mı güvenlik soruşturması yapılır ya da böyle bir ülke mi
istiyorsunuz? Gerçekten sormak istiyoruz. Bu arkadaşların sorununa ses
oluyoruz, lütfen sizler de çözüm olun, çare olun, onların atanmasını sağlayın
çünkü hakikaten çok yoksulluk çekiyorlar ve intiharın eşiğine gelen insanlar
var aralarında. Bu gençlere bunu reva görmeyelim hep birlikte diyorum.
Teşekkür ederim
anlayışınız için.
BAŞKAN –
Teşekkürler Sayın Kerestecioğlu.
Evet, dünden
beri bana da birçoğunuza olduğu gibi, bu konuda çok sayıda mesaj geldi. Bunun,
gerçekten, önemli bir sorun olduğu ortada; sadece bir istihdam meselesi değil,
aynı zamanda bir insan hakları ve mesleki güvence meselesi olduğu çok açık.
Genel Kurulun bu konuya ilgi göstermesi gerektiğini ben de düşünüyorum. 
FİLİZ
KERESTECİOĞLU DEMİR (İstanbul) – Sayın Başkan, çok özür diliyorum, bizim için
de Meclis için de önemli bir şey.
BAŞKAN –
Buyurun.
FİLİZ
KERESTECİOĞLU DEMİR (İstanbul) – Sayın Başkan, dün sizi kutladık ama bugün ben
kendi eş grup başkan vekilimi de kutlamak istiyorum. Aynı zamanda, bu 8 Mart
vesilesiyle söylediğim sözlerin en başında onu söyleyecektim ama bazen
yanınızda olanı unutabilirsiniz, kusura bakmayın. 
Meral Danış
Beştaş’a da grup başkan vekilliğinde başarılar diliyorum. Ayrıca, herhâlde
Meclis tarihinde de bir ilk olduğu için, iki kadın grup başkan vekili olmamız
vesilesiyle de örnek olmasını temenni ediyorum başka partilere de ve başka
arkadaşlara da. 
Teşekkürler.
(HDP sıralarından alkışlar) 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, Meral Danış
Beştaş’a görevinde başarılar dilediğine ilişkin konuşması
BAŞKAN – Ben de
Sayın Meral Danış Beştaş’ı kutluyor, yeni görevinde başarılar diliyorum.
Sayın Altay…
IV.- AÇIKLAMALAR (Devam)
34.- İstanbul Milletvekili Engin Altay’ın, Meral Danış Beştaş’a
görevinde başarılar dilediğine, güvenlik soruşturması nedeniyle atanamayan
sağlıkçılara, Parlamentoya saygının gereği olarak Hükûmetin bir üyesinin Genel
Kurulda olması gerektiğine, katledilişinin yıl dönümünde Çetin Emeç’i rahmetle
andığına, hiçbir faili meçhul cinayet kalmaması için hakikatleri araştırma
komisyonunun kurulması gerektiğine, Artvin’in düşman işgalinden kurtuluş gününü
tebrik ettiğine ve Türkiye Büyük Millet Meclisi üyeleri ile gazetecilerin
hükümleri kesinleşmeden cezaevinde tutulmalarının demokrasiye ve ülkeye hiçbir
katkısının olmayacağına inandığına ilişkin açıklaması
ENGİN
ALTAY (İstanbul) – Teşekkür ederim Sayın Başkanım. 
Evet,
biz de Sayın Beştaş’ın bu göreve gelmesinden büyük memnuniyet duyduk, kadınlar
adına önemli bir aşama. Kutluyoruz, başarılar diliyoruz, Allah utandırmasın. 
Gerçekten,
Sayın Kerestecioğlu’nun değindiği, sizin değindiğiniz, güvenlik soruşturması
nedeniyle ataması yapılmayan sağlıkçıların sorunu, Türkiye’de maalesef artık
yeni bir trajediye dönüşecek, istenmeyen olayların, hadiselerin, vakaların
oluşmasına yol açacak gibi görülüyor. 
Maalesef,
her zaman olduğu gibi, Meclise Hükûmetin saygısının her geçen gün azaldığını
görüyoruz, gene Genel Kurulda Hükûmet üyesi yok. İç Tüzük’te şu anda olması
gerekmiyor olabilir ama Parlamentoya saygının gereği olarak Hükûmetin bir sayın
üyesinin Parlamentonun gongu çaldığında Mecliste olması lazım.
ZİYA
PİR (Diyarbakır) – Vekilleri de yok. 
ENGİN
ALTAY (İstanbul) – Vekilleri de yok. O ayrı. 
Sayın
Başkan, bir diğer konu: 7 Mart 1990, merhum Çetin Emeç’in katledilişinin yıl
dönümü. Kendisini rahmetle anarken Türkiye’de hiçbir faili meçhul cinayetin
kalmamasını, bütün gerçeklerin ortaya çıkmasını ve gerekirse -hep söylediğimiz-
bir gerçekleri, hakikatleri araştırma komisyonunun, kurulunun, neyse, kanunla
ya da kararla kurulması gerektiğinin bir kere daha altını çiziyorum. Bu ülkeye
ve bu ülkenin insanlarına yönelik her türlü hain saldırının cezasız kalmaması
gerekir. Bu ülke ve bu millet âciz değildir. 
Sayın
Başkan, öte yandan, toprağı sert, insanı mert insanların diyarı Artvin’imizin
bugün düşman işgalinden kurtuluşunun yıl dönümü. Artvin Milletvekilimiz Sayın
Uğur Bayraktutan ve çok sayıda Artvinli hemşehrimiz şu anda bu saatlerde Büyük
Atatürk’ün huzurunda…
(Mikrofon
otomatik cihaz tarafından kapatıldı) 
BAŞKAN
– Buyurun devam edin Sayın Altay.
ENGİN
ALTAY (İstanbul) – Teşekkür ederim. 
Artvinli
hemşehrilerimiz, milletvekilimizle birlikte Anıtkabir’de Büyük Atatürk’ün
huzurunda ona olan minnet ve bağlılıklarını bir kere daha ifade ediyorlar. Bu
vesileyle ben de arazisi eğimli, insanı eğitimli Artvinli hemşehrilerimin
tümünün -istisnasız ayırmadan- bu kurtuluş günlerini tebrik ediyorum. Allah bu
topraklarda, bu coğrafyada bir daha hiçbir ile, ilçeye, köye kurtuluş günü
yaşatmasın diye temennide bulunmak istiyorum. 
Aynı şekilde
Türkiye Büyük Millet Meclisinin çok sayıda üyesinin hükmü kesinleşmeyip suçu
sabitlenmeden cezaevinde bulunmasını, bizim milletvekilimiz Enis Berberoğlu
dâhil, HDP mensubu diğer milletvekillerinin bu durumunun kabul edilemez bir
noktaya geldiğinin altını çizmek istiyorum. Aynı şekilde, çok sayıda, neredeyse
yüzlerce…
(Mikrofon
otomatik cihaz tarafından kapatıldı)
BAŞKAN –
Sözlerinizi tamamlayın Sayın Altay.
ENGİN ALTAY
(İstanbul) – Hemen bitiriyorum.
…diyebileceğimiz
gazetecinin de gene hükmü kesinleşmeden cezaevinde tutulmasının, Türk
demokrasisine ve bu ülkeye ve bu ülkenin huzuruna, barışına hiçbir katkısının
olmayacağına inanıyorum. Hükûmeti, devleti sevk ve idare edenleri demokrasiye
saygıya davet ediyorum efendim.
BAŞKAN –
Teşekkürler Sayın Altay.
Sayın Bostancı…
35.- Amasya Milletvekili Mehmet Naci Bostancı’nın, Meral Danış Beştaş’a
görevinde başarılar dilediklerine, Artvin’in kurtuluş yıl dönümünde
Artvinlilere selam gönderdiklerine, Yunanistan’da Türk Bayrağı yakılmasının
trajik bir olay olduğuna, 8 Mart Dünya Kadınlar Günü’nü kutladıklarına ve
kadınların hayatın her alanında daha fazla rol alacağına inandıklarına ilişkin
açıklaması
MEHMET NACİ
BOSTANCI (Amasya) - Sayın Başkan, teşekkürler.
Sayın Meral
Danış Beştaş, grup başkan vekili seçilmiştir; tebrik ediyoruz, başarılı
çalışmalar diliyoruz.
Artvin’in
kurtuluş yıl dönümü. Artvinli kardeşlerimize buradan selamlarımızı gönderiyoruz.

Yunanistan’da
Atina’da yapılan bir gösteride Türk Bayrağı yakılması hadisesi trajik bir
olaydır. Ülkeler arasındaki ilişkilerde bayraklar ülkelerin birbirlerine
emanetidir. Yunanistan devleti bilmelidir ki -sivil kesimlerde maceraperestler
çıkar ama- oradaki Türk Bayrağı, Yunan Bayrağı onlar için ne ifade ediyorsa
aynı statüdedir ve aynı şekilde saygıyı gerektirir. Başka bayraklara saygı
gösterilmeli ki sizin bayrağınıza da saygı gösterilsin. Devletler arasında adı
konmamış temel kurallardan birisi de budur. 
Yarın 8 Mart
Kadınlar Günü. Bütün kadınlarımızın Kadınlar Günü’nü kutluyoruz. Bazı rakamlar
vermek isterim, yarın bunlar herhâlde daha geniş bir şekilde konuşulur. Bütün
dünyada mülkiyetin yüzde 2’si kadınlarda, gelişmiş ülkeler dâhil, Türkiye’de bu
oran biraz daha aşağıda. Kadın işveren oranı dünyada yüzde 8, Türkiye’de biraz
daha aşağıda. Kadınların oturdukları eve sahipliklerinin Türkiye ortalaması
yüzde 35, yüzde 65’i erkeklerin ama Türkiye haritasına baktığınızda dağılım
şöyle: En doğudan başlayarak batıya doğru giderken en doğuda bu oran yüzde 14,
en batıda yüzde 41; 35 öyle teşekkül ediyor. 
(Mikrofon
otomatik cihaz tarafından kapatıldı)
BAŞKAN –
Buyurun, devam edin Sayın Bostancı. 
MEHMET NACİ
BOSTANCI (Amasya) – Toplum geliştikçe, modernleştikçe, şehirleştikçe kadınların
mülkiyetten daha fazla pay alması istikametinde bir gelişme yaşanıyor. Bu işin
sosyolojiyle, toplumsal gelişmişlikle alakası var. Siyasetin görevi, bu
toplumsal gelişmeyi sağlamak, modernleşmeyi sağlamak; AK PARTİ de on altı
yıldan bu yana hem hukuki düzeyde hem de Türkiye sosyolojisine ilişkin o
modernleşme istikametinde çok önemli gelişmeler sağladı. Bunlar, kadınlar
bakımından da son derece önemli kazanımlardır.
Türkiye’de
kadınlar, kızlar için evlenme yaşı -son bir yıl için söylüyorum- 23,2’den
23,9’a çıkmıştır, erkeklerde 27’dir. Aynı şekilde, 18 yaş altı evlilik -mahkeme
kararıyla yapılan evlilikleri kastediyorum- yüzde 5,9’dan son bir yıl
içerisinde 5,2’ye düşmüştür. Bizim temennimiz, 18 yaş altında evliliğin hiç olmaması,
hatta mahkeme kararıyla da olmaması istikametindedir.
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Bostancı.
MEHMET NACİ
BOSTANCI (Amasya) – Kadınların Türkiye’nin ve dünyanın geleceğinde, hem kamusal
hayatta hem siyasette, hayatın her alanında daha fazla rol alacaklarına
inanıyoruz, bizim yaklaşımımız da budur.
Teşekkür
ediyorum.
BAŞKAN –
Teşekkürler Sayın Bostancı.
MERAL DANIŞ
BEŞTAŞ (Adana) – Sayın Başkan…
BAŞKAN – Söz
talebiniz mi vardı? 
Buyurun.
36.- Adana Milletvekili Meral Danış Beştaş’ın, tebriklerini ileten grup
başkan vekillerine teşekkür ettiğine, Türkiye’de HDP’ye farklı bir hukuk
işletildiğine, bunun durdurulması gerektiğine ve 8 Mart Dünya Emekçi Kadınlar
Günü’nü kutladığına ilişkin açıklaması
MERAL DANIŞ
BEŞTAŞ (Adana) – Teşekkür ediyorum.
Ben de
tebriklerini ileten sayın grup başkan vekillerine teşekkür ediyorum. Umarım
birlikte ve bir daha kesintiye uğramadan bir yasama dönemini sonlandırırız.
Üzülerek belirtmeliyim ki, benden önceki grup başkan vekilleri Sayın İdris
Baluken ve Çağlar Demirel’in cezaevinde olması ve Ahmet Yıldırım’ın da
vekilliğinin düşürülmesi sebebiyle bu görev değişimini yaptık. 
Söz almışken
şunu da belirtmek isterim: Gerçekten Türkiye'de HDP’ye farklı bir hukuk
işletiliyor ve konu biz olunca, yasalar, anayasalar, uluslararası sözleşmeler
tümüyle bir kenara konuluyor; yargı, hukuk kurallarına göre değil, siyasi
talimatlara göre karar veriyor. Şimdi, Ahmet Yıldırım’ın “padişah bozuntusu”
lafı sebebiyle vekilliğinin düşürülmesi, Türkiye'de değil, dünyada bir ilk
örnektir ve çok çok önemlidir. Siyasi rakibine eleştiri yaptığı için
milletvekilliği düşürülmüş! Bunu niye söylüyorum? Yargıtay 8. Ceza Dairesinin
bir içtihat kararı çıktı ve o davada –elimde karar örneği de var, ileride daha
uzun bir konuşmamda söyleyeceğim- tümüyle beraat yönünde bir bozma var.
Burada Muş
halkının ve tüm Türkiye halkının iradesi gasbedilmiştir aslında. Erdoğan ve
AKP, kendisine oy vermeyenleri bu milletin bir parçası olarak görmediğini ilan
etmiş oluyor. Onlara göre, Sayın Ahmet Yıldırım’a oy veren Muşlular, âdeta bu
milletin bir parçası değil. Aslında yüzyıl önceki, Kürt’ü vatandaş kabul
etmeyen anlayışın bir aynısı devam ediyor yani HDP’ye oy verenler milletin bir
parçası değil.
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Adana) – Sayın Başkan, toparlayacağım.
BAŞKAN –
Sözlerinizi tamamlayın lütfen. 
MERAL DANIŞ
BEŞTAŞ (Adana) – Yani son olarak şunu söylemek istiyorum: Gerçekten, HDP’ye ve
bizim milletvekillerine ayrı bir hukuk işletildiğini önemle hatırlatmak
istiyorum ve bunun derhâl durdurulması gerekiyor. Hukuk, herkes için eşit
derecede ve hiçbir farklılık gözetilmeden uygulanırsa hukuk olur, hukukun
üstünlüğü olur. Yani şu anda Sayın Devlet Bahçeli ve Kılıçdaroğlu’nun Erdoğan’a
yönelik sözleri, “diktatör heveslisi” “hırsızlar” “Hâkim ve savcıları ihraç
ediyorlar.” “Kazanan, dolar milyarderi Erdoğan; sevinen, hırsız çetesidir.”
diye bir sürü laf var ama biz şu anda…
Son olarak,
tabii, yarın 8 Mart. Ben de Adana’da olacağım, kendi seçim bölgemde, mitingimiz
olacak. Türkiye’deki tüm kadınların 8 Martını içtenlikle kutluyorum ve gelecek
yılın umarız gerçekten şiddetin en azından bugünkü düzeyinin altında olduğu ve…
(Mikrofon
otomatik cihaz tarafından kapatıldı)
BAŞKAN – Bitirin
lütfen.
MERAL DANIŞ
BEŞTAŞ (Adana) – …kadınların ayrımcılığa uğramadığı, kadın-erkek eşitliği,
özgürlüğü mücadelesinde önemli bir mesafe alacağımız bir yıl olması dileğiyle,
bütün kadınların 8 Martını yürekten kutluyorum ve çok teşekkür ediyorum.
BAŞKAN – Sayın
Bostancı…
MEHMET NACİ
BOSTANCI (Amasya) – Sayın Beştaş’ın “Erdoğan ve AK PARTİ, kendisine oy
vermeyenleri Türkiye halkından saymıyor.” cümlesini… 
ENGİN ALTAY
(İstanbul) – Evet.
MEHMET NACİ
BOSTANCI (Amasya) – …kışkırtıcı, provokatif ve kesinlikle hayat tarafından
tekzip edilmiş bir ifade olarak görüyorum.
MAHMUT TOĞRUL
(Gaziantep) – Sizin yaptıklarınız provokatif olmuyor.
ERTUĞRUL KÜRKCÜ
(İzmir) – Aman, kışkırmayın Naci Bey, lütfen.
MEHMET NACİ
BOSTANCI (Amasya) – AK PARTİ on altı yıldan bu yana iktidar.
FİLİZ
KERESTECİOĞLU DEMİR (İstanbul) – Evet.
MEHMET NACİ
BOSTANCI (Amasya) – Bu on altı yıl içerisinde AK PARTİ’ye oy verenler de var,
vermeyenler de var. 
Her zaman bizim
dilimiz, bütün bu ülkenin halkını kucaklama istikametinde bir dildir. Elbette,
burada muhalefet de olacak, iktidar da olacak, muhalefete de oy verilecek.
MAHMUT TOĞRUL
(Gaziantep) – Güldürmeyin ya, muhalefete tahammül mü ediyorsunuz?
MEHMET NACİ
BOSTANCI (Amasya) – Bunları gayrimeşru gördüğümüz, halkın bir parçası olmadığı
şeklinde bir hükümle davrandığımız iddiaları doğru değildir. Bunları şiddetle
reddediyorum.
ERTUĞRUL KÜRKCÜ
(İzmir) – Bunu Genel Başkanınız söylüyor “Geri kalan teröristtir.” diye.
BAŞKAN –
Teşekkürler.
Buyurun Sayın
Usta, söz istemiştiniz.
37.- Samsun Milletvekili Erhan Usta’nın, Meral Danış Beştaş’a görevinde
başarılar dilediklerine ilişkin açıklaması
ERHAN USTA
(Samsun) – Teşekkür ederim Sayın Başkan.
Ben de Sayın
Meral Danış Beştaş’ı grup başkan vekilliğine seçilmesi nedeniyle tebrik
ediyorum ve görevinde başarılar diliyorum.
Sağ olun.
BAŞKAN –
Teşekkürler.
MERAL DANIŞ
BEŞTAŞ (Adana) – Sayın Başkan…
Buyurun Sayın
Beştaş.
MERAL DANIŞ
BEŞTAŞ (Adana) – Sayın Başkan, sadece tutanaklara geçsin diye söylüyorum: Ben 9
milletvekilimizin, hâlihazırda vekilliğinin, tümüyle talimatla çalışan ve karar
veren yargı hükümleriyle düşürüldüğünü ifade etmek istiyorum ve vekillikleri
düşürülen tek partinin biz olmamız tesadüf değil. Bu, tam da bize oy verenlerin
ayrıştırılmasıdır, çifte standarda dayalı bir hukukun işletilmesidir. 
Elimdeki
Yargıtay 8. Ceza Dairesinin Türkiye Komünist Partisine ilişkin “Padişah
bozuntusu…” kararı, aynı cümlelerle verilen bir karardır. Ceza dairesinin
kararı ile istinaf dairesinin kararı arasındaki fark bile bu konudaki
ayrımcılığı ve milletin farklı şekilde değerlendirildiği, iradesinin gasbedildiği
gerçeğini ortaya koyuyor. Biz nesnel olarak olgulara dayalı, sonuçlara dayalı
söylüyoruz; bu, bizim subjektif yaklaşımımız değil.
BAŞKAN
– Teşekkürler Sayın Beştaş.
Birleşime
beş dakika ara veriyorum. 
Kapanma Saati: 15.15
İKİNCİ OTURUM
Açılma Saati: 15.32
BAŞKAN: Başkan
Vekili Mithat SANCAR
KÂTİP ÜYELER: Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN – Türkiye
Büyük Millet Meclisinin 67’nci Birleşiminin İkinci Oturumunu açıyorum.
Gündeme geçiyoruz.
Başkanlığın
Genel Kurula sunuşları vardır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, Kahramanmaraş Milletvekili Fahrettin Oğuz Tor ve
arkadaşları tarafından, 18-24 yaş arasındaki gençlerin lise eğitimini
tamamlamadan eğitimi terk etmelerinin sebeplerinin tespit edilerek alınacak
önlemlerin belirlenmesi amacıyla 7/3/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 7 Mart 2018 Çarşamba günkü birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 7/3/2018 Çarşamba (bugün) yaptığı toplantısında siyasi parti grupları
arasında oy birliği sağlanamadığından grubumuzun aşağıdaki önerisinin İç
Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla. 
 Erhan
Usta
 Samsun
 MHP
Grubu Başkan Vekili
Öneri: 
Kahramanmaraş
Milletvekili Fahrettin Oğuz Tor ve arkadaşlarının 18-24 yaş arasındaki
gençlerin lise eğitimini tamamlamadan eğitimi terk etmelerinin sebeplerinin
tespit edilerek alınacak önlemlerin belirlenmesi amacıyla 7 Mart 2018 tarih
2703 sayıyla TBMM Başkanlığına verdiği Meclis araştırması açılmasına ilişkin
önergemizin görüşmelerinin 7/3/2018 Çarşamba günkü birleşimde yapılması
önerilmiştir.
BAŞKAN –
Önerinin gerekçesini açıklamak üzere, öneri sahibi Milliyetçi Hareket Partisi Grubu
adına Kahramanmaraş Milletvekili Sayın Fahrettin Oğuz Tor’a söz veriyorum. 
Buyurun Sayın
Tor. (MHP sıralarından alkışlar) 
Süreniz beş
dakikadır. 
MHP GRUBU ADINA
FAHRETTİN OĞUZ TOR (Kahramanmaraş) - Sayın Başkan, değerli milletvekilleri;
Türkiye Büyük Millet Meclisi Başkanlığına verdiğimiz 18-24 yaş arasındaki
gençler arasında lise eğitimini tamamlamadan eğitimi terk eden gençlerin terk
etme sebeplerinin tespit edilerek alınacak önlemlerin belirlenmesi konulu
Meclis araştırması önergemiz üzerinde söz almış bulunmaktayım. Bu vesileyle
sizleri ve izleyenlerimizi saygılarımla selamlıyorum. 
Değerli
milletvekilleri, tabii, eğitimin çok ciddi problemleri vardır. Önemli birkaç
tanesini sayacak olursak, fırsat eşitsizliği, meslek liseleri, özel eğitim
öğretim, öğrencilerin uluslararası platformdaki performansları, ortalama sınıf
mevcutları, ikili eğitim, taşımalı eğitim, atama ve yer değiştirmeler, öğretmen
maaşları ve çalışma koşulları, sözleşmeli öğretmenlik uygulaması, aday
öğretmenlik ve aday öğretmen yetiştirme süreci, müfredat, Suriyeli öğrencilerin
eğitimi, terör ve eğitim, cinsel istismar ve taciz vakaları. Eğitim maalesef
birçok alanda uluslararası standartları yakalayamamıştır. 
Biliyoruz ki
gerçek bir eğitim olmadan kalkınma olmaz, insan hakları olmaz, çağdaş uygarlığa
erişilemez. Eğitimin en önemli problemlerinden biri de lise eğitimini
tamamlamadan eğitimi terk edenlerin durumlarıdır. 
Değerli
milletvekilleri, eğitim, bireye bilgi, beceri, alışkanlık ve tavırlar
kazandırma etkinliğidir. Eğitim, bireyin davranışlarında kendi yaşantısı
yoluyla planlı ve programlı olarak istenilen değişmeyi meydana getirme
sürecidir. Kişileri yaşadığı toplum ve toplumun bağlı bulunduğu çağdaş dünyanın
uyumlu bir üyesi hâline getirmenin, çağın gerektirdiği bilgi ve becerilerle
donatmanın yolu okuldan geçmektedir.
Her ne kadar
ilim, eğitim, öğretim beşikten mezara kadar ise de asgari ölçülerde çağın
gerektirdiği bilgi ve becerilerle donatma işi ortaöğretim düzeyinde, mesleki ve
teknik öğretim sonunda veya yükseköğretim süreci sonunda mümkün olabilmektedir.
Olaya bu pencereden baktığımızda, çağın gerektirdiği bilgi ve becerilerle
donanabilmek için asgari ölçülerde ortaöğretim sonuna kadar bir eğitimi
tamamlamak gerekmektedir.
Olaya ülkemiz
açısından baktığımızda, bir tarafta milyonları bulan işsizlik, diğer tarafta
sanayicinin, ticaret erbabının ara eleman bulmadaki güçlükleri göz önüne
alındığında, 18-24 yaş grubundaki gençlerimizin ortaöğretimlerini tamamlamadan,
başka bir ifadeyle asgari düzeyde bile olsa bilgi ve beceri elde etmeden
eğitimi terk etmeleri çok ciddi problemleri beraberinde getirecektir.
Bakınız, Avrupa
İstatistik Ofisi 2016 yılına ilişkin verilerine göre, Türkiye 18-24 yaş
arasındaki insanlar arasında lise eğitimini tamamlamadan eğitimi terk etmiş
olanların oranının en yüksek olduğu ülke konumundadır. Türkiye’de eğitimden
erken ayrılma oranları Avrupa Birliği ülkelerinin çok üstündedir. Rapora göre,
Türkiye’de 2016 yılı itibarıyla bu yaş grubundaki gençlerin yüzde 34,3’ü
eğitimini tamamlamadan sonlandırmışlardır. Avrupa Birliğinin liseyi bitirmeden
eğitimden ayrılma oranı ortalaması ise sadece yüzde 10,6’dır. Lise mezuniyeti
olmadan eğitimini bırakmış öğrencilerin oranı Güneydoğu Bölgemizde yüzde
51’dir. 
Bahçeşehir
Üniversitesi Ekonomik ve Toplumsal Araştırmalar Merkezinin yaptığı araştırmanın
sonuçlarına göre, Türkiye genelinde 15-19 yaş arasındaki en az 850 bin genç
eğitimine devam etmemekte ve iş gücüne katılmamaktadır. Rapora göre, 2015
yılında yaklaşık 3 gençten 1’i, başka bir deyişle, 2 milyon 43 bin genç eğitime
devam etmemektedir. Okula devam etmeyen gençlerin yaklaşık yüzde 71,4’ü en
fazla ilköğretim mezunudur. Eğitim hayatını bırakmış gençlerin azımsanmayacak
bir kısmı iş gücü piyasasına da girmemektedir. 850 binden fazla genç ise ne
eğitimine devam ediyor ne de iş gücü piyasasında bulunuyor. Ne eğitimde ne de
iş gücünde olan gençlerin yüzde 72'sini kadınlar oluşturmaktadır. Eğitime devam
etmeyenlerin yaklaşık yüzde 60'ı ilköğretim mezunudur.
Değerli
milletvekilleri, 15-19 yaş arasında eğitime devam etmeyen 239 bin genç kadın ve
132 bin genç erkek herhangi bir okuldan mezun olmadıklarını belirtmişlerdir.
İlköğretim eğitimini tamamladığını söyleyenlerin 492 bini genç kadın, 594
binini genç erkektir; dolayısıyla 15-19 yaş aralığında eğitimine devam etmeyenlerin
yüzde 71,4'ü, başka bir deyişle, yaklaşık 1,5 milyon genç en fazla ilköğretim
mezunu olarak eğitimi bırakmışlardır.
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Tor.
FAHRETTİN OĞUZ
TOR (Devamla) – Teşekkür ederim.
Eğitimi, okulu
terk etme, karşımıza çocuk işçilik olarak çıkmaktadır. Çocuk işçilik ucuz
işçilik demektir, güvencesiz, büyük oranda da kayıt dışı çalışma demektir.
Ülkemizde 2 milyona yakın çocuk işçilikten bahsedilmektedir. Örgün eğitimden
uzaklaşan, eğitimde gelecek görmeyen çocukların çok büyük kısmı da yoksul aile
çocuklarıdır. 
Yüz binlerce
gencimizin eğitimini terk etmesinin sebeplerinin tespit edilmesi, çözüm
yollarının belirlenmesi konulu araştırma önergemizin kabul edilmesini bekliyor,
bu vesileyle saygılar sunuyorum. (MHP sıralarından alkışlar) 
BAŞKAN –
Teşekkürler Sayın Tor.
Öneri üzerinde
Halkların Demokratik Partisi Grubu adına Gaziantep Milletvekili Sayın Mahmut
Toğrul’a söz veriyorum.
Buyurun Sayın
Toğrul. (HDP sıralarından alkışlar) 
Süreniz üç
dakikadır.
HDP GRUBU ADINA
MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, Genel Kurulu bu vesileyle saygıyla selamlıyorum. Milliyetçi
Hareket Partisinin verdiği önerge üzerinde grubum adına söz almış bulunuyorum. 
Değerli
milletvekilleri, eğitim sanırım ki AKP iktidarının en başarısız olduğu
alanların başında geliyor. Çocuklarımız geleceğine kuşkuyla bakıyor, kendini
güvencede görmüyor ve bir bütün olarak gelecek kaygısı taşıyor; bunu hepimiz
biliyoruz. AKP döneminde Millî Eğitimde 6 bakan değişti. Her gelen bakan
sistemle oynadı, her gelen bakan sistemin sıkıntılı olduğunu iddia ederek
yeniden bir çıkış yolu aradığını ve doğrusunun bu olduğunu iddia etti. Bakın,
Millî Eğitim Bakanlığı 2017 Faaliyet Raporu’nu açıkladı. Bu faaliyet raporu da
aslında Millî Eğitim Bakanlığındaki sorunların ne kadar ciddi olduğunun ve
kangrenleştiğinin çok açık bir göstergesi hâline gelmiştir. Bu faaliyet
raporuna tüm milletvekillerinin bir göz atmasında fayda var. 
Değerli
arkadaşlar, faaliyet raporuna göre, bakın, araştırma önergesiyle de ilgili
olarak, Millî Eğitim Bakanlığı 2015-2019 Stratejik Plan göstergelerinin
gerçekleşme durumları açısından bakıldığında, 4+4+4 sonrasında zorunlu eğitim
süresinin 12 yıla çıktığı iddia edilmesine rağmen ortalama eğitim süresi 8,5
yıl olarak hedeflenmiş ama ulaşılan oran 7,5 yılda kalmıştır. Eğitim öğretimden
erken ayrılma oranı yüzde 34,81 olarak hedeflenmiş ancak gerçekleşme yüzde
36,4’ün üzerinde. 2016-2017 eğitim öğretim yılı itibarıyla örgün eğitim dışına
çıkan öğrenci sayısı -dikkatinizi çekiyorum- 239.233 olmuştur. Yani bu kadar
vahim bir durumda değerli arkadaşlar. Bunları Millî Eğitim Bakanlığının
açıkladığı 2017 Faaliyet Raporu’ndan okuyorum değerli arkadaşlar.
Şimdi,
bugün, öğrencilerin kendini güvencede görmediği, çocuk işçiliğinin
yaygınlaştırıldığı, uyuşturucunun alabildiğine yükseldiği, okullaşma oranının
sağlanamadığı, ikili eğitimin neredeyse yüzde 30’lar civarında olduğu bir
eğitimle karşı karşıyayız. Öğretmen yetiştirme kurumlarını, eğitim
fakültelerini hâlâ olgunlaştıramadınız. Bugün hâlâ 80 bin civarında ücretli
öğretmenle eğitim öğretimi yürütüyoruz. Bugün 70 bin civarında ortaöğretim ve
üniversite öğrencisinin cezaevinde olduğu bir Türkiye’de yaşıyoruz. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Toğrul.
MAHMUT TOĞRUL
(Devamla) - Ülke meseleleriyle ilgili 3 öğrencinin bile bir araya gelmesinin
suç sayıldığı bir ortamda yaşıyoruz.
Değerli
arkadaşlar, bu rapor, ortaöğretimde disiplin durumunu da inceliyor ve
öğrencilerin ciddi disiplin sorunlarıyla da karşı karşıya olduğunu gösteriyor.
Aynı oran eğitmenlerde de yani öğretmenlerde de söz konusu.
Değerli
arkadaşlar, bir bütün olarak millî eğitim çökmüştür ve gerçekten, millî eğitim
konusunda uzun vadeli, ciddi bir stratejik çalışmaya ihtiyaç vardır. Bunun
konuşulma alanı bu Meclis olmasına rağmen, gördüğünüz gibi, birkaç
milletvekiliyle böyle önemli bir konuyu görüşmeye çalışıyoruz. Biz millî
eğitimin bir bütün olarak masaya yatırılması noktasında ısrarcıyız. Milliyetçi
Hareket Partisinin de bu önergesini desteklediğimizi ifade etmek isterim.
Teşekkür
ediyorum. 
BAŞKAN –
Teşekkürler Sayın Toğrul.
Öneri üzerinde
ikinci söz, Cumhuriyet Halk Partisi Grubu adına İstanbul Milletvekili Sayın
Sibel Özdemir’e aittir.
Buyurun Sayın
Özdemir. (CHP sıralarından alkışlar) 
Süreniz üç
dakikadır.
CHP GRUBU ADINA
SİBEL ÖZDEMİR (İstanbul) – Teşekkür ederim Sayın Başkan.
Sayın Başkan,
değerli milletvekilleri; Milliyetçi Hareket Partisinin 18-24 yaş arasındaki gençlerin
lise eğitimlerini tamamlamadan okuldan ayrılmalarıyla ilgili bugün Genel Kurul
gündemine getirdikleri Meclis araştırması önergesi üzerinde ben de grubumuz
adına söz aldım. Genel Kurulu saygıyla selamlıyorum. 
Değerli
milletvekilleri, bizlerin özellikle akademisyen, eğitmen milletvekilleri olarak
gerek Komisyonda gerek Genel Kurulda sürekli gündeme getirdiğimiz bir sorun
olan gençlerin okul terkleri bu Hükûmetin maalesef yanlış, başarısız eğitim
politikaları sonucu ortaya çıkan sorunlardan sadece bir tanesi ve en
önemlilerinden bir tanesi; özellikle 4+4+4 eğitim sisteminin bir sonucu ve
sorunu olarak bizim öngördüğümüz bir sorundu aslında. Baktığımız zaman, 4+4+4
eğitim sistemi sonrasında, özellikle benden önceki hatibin de atıf yaptığı
Millî Eğitim Bakanlığının faaliyet raporunda da açıklandığı gibi, bir
devamsızlık sorunu var, bu sürekli artma eğiliminde ve dünyada 6’ncı sıradayız.

İşte, yine aynı
sistemin bir sorunu, okullaşma oranlarındaki düşüşler. Okullaşma oranı, okul
öncesi eğitimde yüzde 9, ortaokul düzeyinde ise yüzde 3 azalma eğiliminde.
Evet, bugün konuştuğumuz en önemli sorun olan okul terkleri de aslında bu
sistemin bir sonucu. 
Bu sistem
tartışıldığı zaman, milletvekillerimiz Komisyonda, Genel Kurulda büyük bir
mücadeleyle bu sisteme karşı çıktılar; açık lisede ve özellikle de okul
terklerinde bir artış olacağını öngörmüşlerdi. Baktığımız zaman, gerek ulusal
gerekse uluslararası verilerde tespit edildiği gibi, işte, öneri sahiplerinin
de gerekçelerinde gösterdikleri gibi, Türkiye'de 18-24 yaş grubundaki gençlerin
yüzde 34’ünün eğitimini tamamlayamadıkları görülüyor. Bu oran, Avrupa Birliği
ülkeleri arasında ortalama yüzde 10 düzeyinde. 
Sayın Başkan,
değerli milletvekilleri; ben burada söz aldığımda sık sık gündeme getiriyorum.
Bugün dünyanın kalkınmış ülkelerine baktığımız zaman, işte, Avrupa ülkeleri,
Uzak Doğu ve özellikle Güney Kore örneğinde olduğu gibi, kalkınma
politikalarının temelinde uygulanan başarılı eğitim politikaları vardır.
Nitelikli insan kaynağı, kalkınma, eğitim, istihdam politikaları, bütüncül
uygulanması gereken politikalardır. Biz, baktığımızda, bırakın bütüncül eğitim
politikaları uygulamasını, bu Hükûmetin eğitim sistemindeki, sadece eğitim
sistemindeki öngörüsüz, plansız politikaları ve sadece, maalesef, dinsel eğitim
temelinde bir takıntıyla, nitelikten uzak ve bir sorunlar yumağı içindeki bir
eğitim sistemiyle karşı karşıyayız.
İşte, Hükûmetin
öngörüsüzce uyguladığı ve yine bir gecede -nasıl, nerede- uygulamasına son
verilen TEOG sistemi. Bu sistem sonucunda, zorunlu imam-hatiplere yöneltme ve
yerleştirme çabasıyla, herhangi bir okula yerleşemeyen öğrenciler zorunlu
olarak imam-hatip okullarına yerleştirildiler ve neticede… 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Özdemir.
SİBEL ÖZDEMİR
(Devamla) – …sisteme baktığımızda, bu okullara gitmek istemeyen öğrenciler ya
özel okulları ya da açık liseleri tercih ettiler ve neticede, maddi durumu iyi
olmayan öğrenciler açık liselere gittiler ve bugün karşılaştığımız bu sorunla
karşı karşıya kaldık; gerek devam zorluğu olan gerek eğitim motivasyonu düşük
olan açık liseleri gençler terk ettiler. 
Evet, bilimsel,
nitelikli müfredattan uzaklaşırken değişiklikleriyle -sürekli değişen bir
eğitim sistemi- öğrencileri, gençleri âdeta okuldan uzaklaştıran, soğutan bir
süreçte bu Hükûmetin başarısız ve hatta çöken eğitim sistemi karşısında,
değerli milletvekilleri, bugün Genel Kurul gündemine getirilen, 18-24 yaş
arasındaki gençlerin lise eğitimini tamamlamadan okulu terk etme sebeplerinin tespit
edilmesi, gerekli bütün önlemlerin alınması amacıyla verilen, bugün
konuştuğumuz Meclis araştırması önergesini biz de destekliyoruz.
Bu vesileyle
yüce heyeti saygıyla selamlıyorum. (CHP sıralarından alkışlar)
BAŞKAN –
Teşekkürler Sayın Özdemir.
Öneriyi
oylarınıza sunuyorum…
MEHMET DOĞAN
KUBAT (İstanbul) – Efendim, AK PARTİ Grubu adına Nazım Maviş konuşacak.
BAŞKAN – Öneri
üzerinde Adalet ve Kalkınma Partisi Grubu adına Sinop Milletvekili Nazım Maviş.
Buyurun Sayın
Maviş. (AK PARTİ sıralarından alkışlar)
AK PARTİ GRUBU
ADINA NAZIM MAVİŞ (Sinop) – Sayın Başkan, değerli milletvekilleri; hepinizi
saygıyla selamlıyorum.
Öncelikle,
konuştuğumuz konuyla ilgili şu tespitle başlamak lazım: Bir kere, dünyanın
bütün ülkelerinde eğitimle ilgili temel sorunlardan bir tanesi, eğitimi
tamamlama oranını yüzde 100’e ulaştırmaktır. Bu açıdan, bütün gelişmiş
ülkelerde eğitimle ilgili uğraş alanlarından bir tanesi de eğitim terkinin
önlenmesidir. Ancak, tüm ülkelerde bu alanda tam bir başarı sağlanamamıştır.
Ülkemizde de eğitim terkini önlemek için sürekli iyileştirmeler yapılmaktadır.
Millî Eğitim Bakanlığımız da eğitim terkinin önlenmesiyle ilgili birçok tedbiri
almış ve bu tedbirleri uygulamaktadır. 
Öncelikle,
Bakanlığın ortaya koyduğu stratejik planda, katılım ve tamamlama oranlarını
artırmak önemli hedeflerden bir tanesidir. Bunun için şu ana kadar yapılan
çalışmalara, ilave çalışmalara elbette ki ihtiyaç vardır. 2017-2018 yıllarında
bununla ilgili Ortaöğretime Uyum Programı devreye sokulmuş, aynı zamanda yine
Bakanlık ve UNICEF birlikte, dünyada ve Türkiye’de okul terki inceleme raporu
hazırlamıştır.
Okul terkiyle
ilgili birden çok sebep sayabiliriz. Erken evlilik, sosyoekonomik durum, özel
eğitim ihtiyacı, akademik performans, göçmenlik gibi hususlar eğitim terkiyle
ilgili önemli hususlardır. Bunların ortadan kaldırılması için bugüne kadar çok
önemli çalışmalar Bakanlığımız tarafından yapılmıştır. Öncelikle müfredatlar
yenilenmekte ve müfredatlar öğrenci açısından sıkıcı olmaktan çıkarılmaktadır.
Pedagojik formasyona önem verilmektedir. Her okulumuzda rehberlik ve psikolojik
danışmanlık uzmanlarının yer aldığı bir kadrolaşmaya gidilmektedir. Öğretmen
yetiştirme programları öğretmen-öğrenci etkileşimini verimli hâle getirecek
biçimde gözden geçirilmektedir. Yine, derslerde görselliği artıracak,
sıkıcılığı azaltacak etkileşimli tahta ve bilgi teknolojileri kullanılmaktadır.
Bunun yanı sıra,
çocukların, öğrencilerimizin öğrenim hayatlarını terkini engellemek üzere,
emniyet müdürlükleriyle iş birliği hâlinde, okul önlerinde gerekli güvenlik
önlemleri alınmakta, uyum programları yapılmakta, öğrencileri sıkıcı bir eğitim
ortamına sevk eden ödev politikalarından vazgeçilmesinin üzerinde
durulmaktadır. 
Yine bununla
ilgili şartlı eğitim destekleri, ekonomik düzeyi düşük öğrencilere, özellikle
okullaşmada dezavantajlı gördüğümüz kız öğrencilere dönük şartlı eğitim
destekleri yapılmakta, ders kitapları ücretsiz dağıtılarak ekonomik
gerekçelerle eğitimine ara vermek veya eğitimini terk etmek durumunda kalan
öğrencilerin durumları iyileştirilmektedir. 
Ayrıca,
okullarımızın fiziki standartları geliştirilmek suretiyle yani okul
binalarımızın sosyal donatıları, çocuklarımızın eğitimlerini aynı zamanda
eğlenerek ve aynı zamanda sosyal donatılardan yararlanarak
gerçekleştirebilecekleri fiziki imkânlar öğrencilerimize sağlanmak suretiyle,
okullarımız öğrencilerimizin severek, isteyerek geldikleri mekânlar hâline
getirilmeye çalışılmaktadır.
Değerli
arkadaşlar, sözlerimi tamamlarken bir hususu paylaşarak bu konuşmayı noktalamak
istiyorum. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Maviş.
NAZIM MAVİŞ
(Devamla) – Bakın sayın arkadaşlar, öğrencilerin eğitimlerini terk etme
gerekçelerinden bir tanesi de terördür. Yapılan istatistiklerde eğitimi
tamamlama oranlarının en düşük olduğu bölgemiz Güneydoğu Anadolu Bölgesi’dir. O
açıdan burada şunları açık ve net bir şekilde ifade etmek istiyorum: Herhâlde,
oranlara baktığımızda Güneydoğu Anadolu Bölgesi’nde eğitimi terk oranlarının bu
kadar yüksek olmasının temel nedeninin terör olduğunu söylemeye hacet yoktur.
Bu da terörün kıyıcılığının çocuklar üzerinde ne kadar etkili olduğunu
göstermektedir. Ellerine boylarından büyük silahlar verilen çocukların
geleceklerinin karartıldığını bu eylemi yapan terör gruplarının bilmesi
gerekir. Karanlık mağaralara çocuklarımızın aydınlık geleceklerini gömüyoruz.
Okulları yıkmaya, eğitim yapılamaz hâle getirmeye çalışanlar, eğer vicdanları
varsa Kürt çocuklarından özür dilemelidirler, çaldıkları yarınlarını nasıl
ödeyeceklerinin hesabını yapmalıdırlar.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Maviş.
FİLİZ
KERESTECİOĞLU DEMİR (İstanbul) - Sayın Başkan, oylamadan önce karar yeter
sayısı istiyoruz.
BAŞKAN
– Öneriyi oylarınıza sunacağım ama karar yeter sayısı da arayacağım.
Öneriyi
oylarınıza sunuyorum: Kabul edenler... Etmeyenler... Karar yeter sayısı yoktur.
Birleşime
beş dakika ara veriyorum.
Kapanma Saati: 15.54
ÜÇÜNCÜ OTURUM
Açılma Saati:
16.02
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin Üçüncü Oturumunu
açıyorum.
Milliyetçi
Hareket Partisi grup önerisinin oylamasında karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım. 
Kabul
edenler... Kabul etmeyenler... 
Elektronik
cihazla oylama yapacağım.
Oylama için iki
dakika süre tanıyorum.
(Elektronik
cihazla oylama yapıldı) 
BAŞKAN – Karar
yeter sayısı yoktur.
Birleşime on
dakika ara veriyorum.
Kapanma Saati: 16.06
DÖRDÜNCÜ OTURUM
Açılma Saati:
16.15
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin Dördüncü Oturumunu
açıyorum.
Milliyetçi
Hareket Partisi grup önerisinin ikinci oylamasında da karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Oylamayı
elektronik şekilde yapacağım.
Elektronik oylama
için iki dakika süre veriyorum.
(Elektronik
cihazla oylama yapıldı)
BAŞKAN – Karar
yeter sayısı vardır, öneri reddedilmiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, İstanbul Milletvekili Grup Başkan Vekili Filiz
Kerestecioğlu Demir tarafından, Türkiye’de kadınların yaşadıkları ayrımcılık ve
cinsiyete dayalı eşitsizliklerin araştırılması amacıyla 7/3/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 7 Mart 2018 Çarşamba günkü
birleşiminde yapılmasına ilişkin önerisi
7/3/2018
Türkiye Büyük Millet Meclisi Başkanlığına
Danışma
Kurulunun 7/3/2018 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Filiz Kerestecioğlu Demir 
 İstanbul
 HDP
Grubu Başkan Vekili
Öneri: 
7 Mart 2018
tarihinde, İstanbul Milletvekili Grup Başkan Vekili Filiz Kerestecioğlu Demir
tarafından -7060 grup numaralı- Türkiye'de kadınların yaşadıkları ayrımcılık ve
cinsiyete dayalı eşitsizliklerin araştırılması amacıyla Türkiye Büyük Millet
Meclisine verilmiş olan Meclis araştırması önergesinin diğer önergelerin önüne
alınarak görüşmelerinin 7/3/2018 Çarşamba günkü birleşiminde yapılması
önerilmiştir. (Uğultular)
BAŞKAN –
Önerinin görüşmelerine geçeceğiz ancak Genel Kurulda uğultu var. 
Değerli
milletvekilleri, lütfen, Genel Kurulun düzenini koruyalım ve sessiz olalım. 
Önerinin
gerekçesini açıklamak üzere öneri sahibi, Halkların Demokratik Partisi Grubu
adına İstanbul Milletvekili Sayın Filiz Kerestecioğlu Demir’e söz veriyorum. 
Buyurun Sayın
Kerestecioğlu. (HDP sıralarından alkışlar) 
Süreniz beş
dakikadır. 
HDP GRUBU ADINA
FİLİZ KERESTECİOĞLU DEMİR (İstanbul) – Teşekkürler Sayın Başkan. 
Biz, Kadınlar
Günü’nü sadece Kadınlar Günü’nde kutlayan kadınlar değiliz, yıllardır bunun
mücadelesini veriyoruz. 
Sayın Başkan,
sol taraftan çok ciddi bir uğultu geliyor yani hakikaten, AK PARTİ’li vekiller
gelse bir türlü, gelmese bir türlü oluyor. 
BAŞKAN – Evet,
Sayın Kerestecioğlu, bir dakika lütfen…
HALİL ELDEMİR
(Bilecik) – Bunu kabul etmiyoruz.
FİLİZ
KERESTECİOĞLU DEMİR (Devamla) – Etmiyorsanız, gelin, sessiz oturun arkadaşlar. 
BAŞKAN – Değerli
milletvekilleri, Genel Kurulda bulunduğunuz zamanda lütfen, hatipleri sessizce
dinleyelim. Eğer başka sohbetler yapma ihtiyacı duyuyorsanız bunu da lütfen,
kuliste sürdürün. Sessizlik rica ediyorum.
Buyurun Sayın
Kerestecioğlu.
FİLİZ
KERESTECİOĞLU DEMİR (Devamla) – Süreyi sonra mı ekleyeceksiniz?
BAŞKAN – Ben
eklerim, siz devam edin.
FİLİZ
KERESTECİOĞLU DEMİR (Devamla) – Peki.
Şimdi, bir
önerge veriyoruz; özellikle, Türkiye'nin imza attığı çok sayıda taahhüde rağmen
Türkiye’de kadınlara yönelik eşitsizlik ve ayrımcılık son yıllarda daha da
derinleşti. Hadi bunu kabul etmeyin, demeyelim, son yıllarda olmuş olmasın ama
gerçekten derin bir eşitsizlik ve ayrımcılık var Türkiye’de ve diyoruz ki bunu
araştıralım.
Şimdi,
kadın-erkek eşittir diyor musunuz arkadaşlar? Bu ülkede kadın ve erkek eşittir
fikriyatına inanıyor musunuz gerçekten?
HAYDAR AKAR
(Kocaeli) – İnanmıyoruz. 
FİLİZ
KERESTECİOĞLU DEMİR (Devamla) – Şimdi, buna inanmıyorsanız, o zaman buradaki bu
derin ayrımcılığı da görmeniz ve bunu gidermek için uğraşmanız lazım. 
Şimdi, OECD’nin
geleceğe yönelik projeksiyonunda Türkiye, eşitlik anlamında hedefi yakalamaya
en uzak ülkeler arasında yer alıyor. Türkiye İstatistik Kurumunun açıkladığı
Hanehalkı İşgücü Araştırması sonuçlarına göre de 2016 yılında Türkiye’de 15 ve
daha yukarı yaşta istihdam edilen kadınların oranı yüzde 28, erkeklerde ise bu
oran yüzde 65. Ama bu istihdama baktığınız zaman aslında, bunun bile çok gerçek
rakamları yansıtmadığını görüyorsunuz çünkü güvenceli ve insanca işlerde
çalışanların oranı değil bu yansıyan esas olarak. Evde parça başı iş yapan
kadınlar da tarımda güvencesiz çalışan kadınlar da birçok alanda güvencesiz
çalışanlar da yansıyor aslında bu istatistiklere. 
Şimdi, sorunu
tespit ediyoruz ve bunun için ne yapılması lazım? Gerçekten, çalışma
saatlerinin herkes için kısaltılması lazım öncelikle. Ev içi bakım
hizmetlerinin yaygın ve ücretsiz kreşler, sosyal hizmetlerle kamulaştırılması
lazım. Kız çocuklarının, kadınların eğitiminin her alanda teşvik edilmesi lazım
ve “eşit işe eşit ücret” ilkesinin hayata geçirilmesi lazım. 
Diğer yandan,
cinsiyetçi içerik ve uygulamalarla dolu olan eğitim müfredatı da Türkiye’de
eşitsizliğin şahikasının yaşandığı yerlerden birisi. “Kadın reise itaat eder.”
“Kadının kocasına itaati ibadettir.” Kadının şeref ve haysiyetinin korunması
için nasıl giyinmesi gerektiğine dair birtakım talimatlar. Bütün bunlar, bu
ifadeler eğitim müfredatında da yer alıyor. Kadınlar ev işleri, çocuk, hasta,
yaşlı bakımı gibi ev içi emek süreçlerinden sorumlu tutularak cinsiyetçi iş
bölümleri de güçlendiriliyor. Eğitimdeki eşitsizlik bu şekilde yansıyor. O
zaman ne yapmamız lazım? Eğitimin cinsiyet eşitliğini teşvik edici bir içeriğe
kavuşturulması lazım. Kız çocuklarının mühendislik, bilim, teknoloji
alanlarında meslek seçmeye teşvik edilmesi ve Aladağ’daki gibi yurt
yangınlarında hayatlarını kaybetmemesi için özellikle kız çocuklarının okullaşma
oranını önemli ölçüde artıran yerinde eğitimin yaygınlaştırılması lazım. 
Bu eşitsizliği
yaratan bir diğer konu, kadına yönelik şiddet. Bunu defalarca söyledik, aynı
şeyleri tekrar etmeyeceğim ama 2017’de erkekler 290 kadın ve 22 çocuğu
öldürdüler. Bunun bir öznesi var, erkekler öldürüyorlar. “Öldürüldü” demek
yetmiyor, öznesini bulmalıyız ki aynı zamanda çözümünü de bulmakta daha doğru
tespitler yapabilelim. 
137 sığınaktaki
toplam kapasite 3.433 yani… 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Kerestecioğlu. 
FİLİZ
KERESTECİOĞLU DEMİR (Devamla) – Sayın Başkan, boğazım aşındı yani şu taraftan
gelen seslerden… Hakikaten, başlatmayın lütfen süreyi ama birazcık daha burada
konuşan insanlara saygı. Yani bütün gün biz burada oturuyoruz ve yerimizden
kımıldamıyoruz arkadaşlar. 
BAŞKAN – Size
iki dakika süre veriyorum Sayın Kerestecioğlu. Sözlerinizi tamamlayın lütfen.
FİLİZ
KERESTECİOĞLU DEMİR (Devamla) – Şimdi, yaklaşık her 23 bin kişilik nüfus için
sığınmaevlerinde 1 kişinin kalabileceği yer var yani sonuçta, çözüm yok burada.
Sığınmaevlerinin çoğalması lazım çözüm için ve aynı zamanda kadınları hayata
tekrar hazırlayacak şekilde tabii o sığınmaevlerinde çalışmaların yapılması
lazım; iş imkânlarının da oradan çıkışta sağlanabilmesi lazım. Ayrımcılıklardan
birini yaratan en önemli noktalardan biri de şiddet.
Bir diğer nokta:
Siyasetçilerin kadın-erkek eşitliğini vurgulayan söylemleri gerçekten kritik
önem taşıyor ve bu konuda biz çok çok ciddi eşitsiz ve bunu tersine yönden
vurgulayan söylemlere rastlıyoruz ve kadınlar bundan zarar görüyorlar. Bunu
belki birçok kez ifade ettim. Tepede bir şey söylendiği zaman biz sokakta
tacize, tecavüze, şiddete uğramaya maruz kalıyoruz. Çünkü yukarıdan bu sözler
şiddetle kınanmadığında -şiddetle demeyeyim aslında- güçlü olarak
kınanmadığında, gerçekten eşitlik vurgusu güçlü olarak yapılmadığında, gündelik
hayatımızdaki erkeklerin şiddetine çok daha fazla muhatap oluyoruz. 
Evet, bütün
bunlarla Aile ve Sosyal Politikalar Bakanlığı ya da Kadın Erkek Fırsat Eşitliği
Komisyonu yeterince ilgilenmiyor. Bu komisyonların ve bakanlıkların görevlerini
doğru dürüst icra etmesi gerekiyor ve hakikaten, bir eylem planı dahi…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Son cümlemi söyleyeyim.
BAŞKAN – Buyurun
Sayın Kerestecioğlu.
FİLİZ
KERESTECİOĞLU DEMİR (Devamla) – 2008’den sonra Aile ve Sosyal Politikalar
Bakanlığının toplumsal cinsiyet eşitliği üzerine hazırladığı bir eylem planı
dahi yok. 
Biz artık, burada
olmayan vekillerimizden ya da yerellerde aslında kadın çalışması yürüten ama
engellenen, kayyum atanan kadın belediye başkanlarımızdan söz etmekten de
yorulmadık, yorulduk demeyeceğim, yorulmadık. Onların her fırsatta ve bu 8 Mart
vesilesiyle de özellikle cezaevinde olanlar, vekilliği düşürülenler başta olmak
üzere bütün yoldaşlarımızın, kız kardeşlerimizin ve Türkiye’nin her tarafına
aslında yayılmış olan, bu mücadeleyi yürüten ya da maruz kalan -ki Türkiye
Büyük Millet Meclisinin çatısı altında dahi bunun olduğunu biliyoruz, bu taciz
vakalarının muhtemel olduğunu ve gerçekleştiğini- her kadının ama her kadının
bu anlamda yanında olduğumuzu ve bunun için mücadele edeceğimizi bir kez daha
ifade etmek isterim. 
Hepinizi
sevgiyle, saygıyla selamlıyorum. 
Teşekkürler
Sayın Başkan. (HDP sıralarından alkışlar)
BAŞKAN
– Teşekkürler. 
Öneri
üzerinde ikinci söz, Milliyetçi Hareket Partisi Grubu adına Aydın Milletvekili
Sayın Deniz Depboylu’ya aittir. 
Buyurun
Sayın Depboylu. (MHP sıralarından alkışlar)
Süreniz
üç dakikadır. 
MHP
GRUBU ADINA DENİZ DEPBOYLU (Aydın) – Sayın Başkan, değerli milletvekilleri;
ülkemizde kadınların yaşadıkları ayrımcılık ve cinsiyete dayalı eşitsizliklerin
araştırılmasına dair verilmiş olan önerge üzerinde Milliyetçi Hareket Partisi
Grubumuz adına söz almış bulunmaktayım. Sözlerime başlamadan önce, aziz Türk
milletini ve Gazi Meclisi saygıyla selamlıyorum. 
Değerli
milletvekilleri, kadınlarımızın istihdamda, eğitimde birçok sorunu olduğunu
biliyoruz ama zannediyorum, bugünlerde öncelikle üzerinde durmamız gereken, son
dönemde kadına yönelik, çocuğa yönelik şiddet ve istismarlarla ilgili olarak
nasıl başa çıkılacağına dair öneriler ve planlar gerçekleştirmek üzerine
olmalıdır. O nedenle, şöyle bir bakıyoruz: İstatistikler… Tabii ki zamanımız
dar, bütün istatistikleri vermek belki de burada doğru olmuyor ama 2017’de 408
kadın öldürülmüş ve 2018’in Şubat ayında sadece 47 kadının hayatı cinayet
sebebiyle son bulmuş, 2017 yılında 376 kız çocuğumuz istismara uğramış. Burada
ciddi bir sorunla karşı karşıyayız zira çocuklarımızı ve kadınlarımızı
koruyamadığımız gayet aşikâr, ortada. 
Dün,
salı günü, grup toplantımızda, Milliyetçi Hareket Partisinin lideri, Genel
Başkanımız Sayın Doktor Devlet Bahçeli’nin de ifade ettiği gibi, kadın demek
insan demek, eşrefimahlukat demek. İnsanın mutsuz olduğu yerde devlet
istikrarlı olmaz, insanın korku içinde olduğu yerde asayiş ve huzurdan iz
bulunmaz. Kadın ailedir, kadın annedir, kadın vatandır, kadın gelecektir, kadın
geleceğin yaratıcısı, mimarıdır ve bu nedenle özellikle kız çocuklarımızı ve
kadınlarımızı her alanda desteklediğimiz gibi korumamız gerekiyor. Şiddet, bir
ruh sağlığı sorunudur. Burada şiddeti uygulama potansiyeline sahip herkesin bir
şekilde ruh sağlığı hizmetlerinden yararlanması ve hatta şiddet uygulaması
muhtemel kişilerin buna zorunlu tutulması gerekmektedir.
Yine, istihdam,
eğitim ve eşit fırsatlarla ilgili söylenecek belki çok şey var ama Mustafa
Kemal Atatürk’ün sözünü hatırlatmak istiyorum ben, diyor ki: “Bir toplum, bir
millet, erkek ve kadın denilen iki cins insandan meydana gelir. Mümkün müdür ki
bir topluluğun yarısı topraklara zincirlerle bağlı kaldıkça diğer kısmı göklere
yükselebilsin?” Bu durumda bizim de ülkemizde kadının durumu, kadının
statüsünün geliştirilmesi ve istihdamda, eğitimde, toplumda, her yerde hak
ettiği yeri alabilmesi için; bilimde, sanatta, siyasette, yönetimde, ticarette,
ziraatta, yaşamın hüküm sürdüğü her alanda kadın gücünün değerlendirilmesi için
tabii ki destekte bulunmamız gerekiyor. Aslında bu, bizim tarihimizde de
kültürümüzde de var iken bugün nasıl oldu da cumhuriyetin ilk yıllarındaki
kazanımlarımıza rağmen, şimdi bu noktadayız ve daha ileriye gidemediğimizi…
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Depboylu.
DENİZ DEPBOYLU
(Devamla) – Bunun tabii ki bir sebep analizini çıkarmak lazım ve neler
yapılması gerektiği üzerinde de titizlikle çalışılması gerekiyor; bugün
kadınımızın yeri istediğimiz noktada değil ama gelecekte hedeflediğimiz noktada
olması gerekiyor. 
Ve psikolojik
müdahalede itibar ettiğimiz bir sorun çözme yöntemi vardır, bunun siyasette de
uygulanması şarttır toplum yönetiminde de: Öncelikle bir sorunun varlığını
görmemiz, sonra o sorunla yüzleşmemiz, onu kabul etmemiz, ardından bu sorunu
nasıl çözeceğimize dair çözüm yolları, alternatifleri üretmemiz ve bu
alternatiflerden en doğru ve en mantıklı bulduğumuz her neyse bunun üzerinde
çalışarak hayata geçirmemiz gerekiyor. 
Türkiye
Cumhuriyeti devleti güçlü bir devlettir; tarihinde, kültüründe kadına değer
veren bir millettir. Eğer bugün bir şeyler gerçekleştiği şekilde hoşumuza
gitmiyorsa bunu da çözmenin yolu mutlaka vardır, bu da bizim kültürümüzün
kodlarında yazılıdır diyor, yüce heyetinizi saygıyla selamlıyorum. (MHP
sıralarından alkışlar)
BAŞKAN –
Teşekkürler Sayın Depboylu.
Öneri üzerinde
söz sırası, Cumhuriyet Halk Partisi Grubu adına Kocaeli Milletvekili Sayın
Fatma Kaplan Hürriyet’e aittir.
Buyurun Sayın
Kaplan Hürriyet. (CHP sıralarından alkışlar)
Süreniz üç
dakikadır.
CHP GRUBU ADINA
FATMA KAPLAN HÜRRİYET (Kocaeli) – Teşekkür ediyorum Sayın Başkan.
Sayın Başkan,
değerli milletvekilleri; HDP grup önerisi üzerine söz almış bulunmaktayım, yüce
heyetinizi saygıyla selamlıyorum.
Kadınların
yaşadıkları ayrımcılık ve cinsiyete dayalı eşitsizlikle ilgili bu grup
önerisinin tam da 8 Mart Dünya Emekçi Kadınlar Günü öncesinde olması ayrı bir
önem taşıyor bizce. 
Yüz altmış bir
yıl önce New York’ta 40 bin dokuma işçisi, daha iyi çalışma koşulları
istemiyle, bir tekstil fabrikasında greve başlar ancak işçilerin fabrikaya
kilitlenmesi arkasından çıkan yangında tam 129 kadın işçi can verir. Bu grev
her ne kadar gözyaşıyla bittiyse de onların bu mücadelesi yüzyıllar sonrasına
ilham kaynağı oldu. 
Kadınlarımızın
kurtuluş mücadelesindeki kutsal fedakârlığını karşılıksız bırakmayan,
cumhuriyetimizin kurucusu Gazi Mustafa Kemal Atatürk “Dünyada hiçbir milletin
kadını ‘Ben, Anadolu kadınından fazla çalıştım; milletimi kurtuluşa ve zafere
götürmekte Anadolu kadını kadar emek verdim.’ diyemez.” diyerek Avrupalı kadınlarda
dahi olmayan seçme ve seçilme hakkını Türk kadınına layık görmüştür. İsviçre
bile bu hakkı bizden tam otuz sekiz yıl sonra kendi ülkesinde vermiştir.
Kadına layık
görülen haklar ne yazık ki yıllar içerisinde ciddi anlamda erozyona
uğratılmıştır. Ayrıştıran, ötekileştiren söylemler kadını cinayet, tecavüz,
taciz olaylarının tam ortasında bırakmıştır. Bu söylemler son on altı yıldır
iktidarda olan AKP döneminde tavan yapmış, 2017 yılında 409 kadın katledilmiş,
sadece 2018 yılının ilk iki ayında 75 kadın öldürülmüş ve ne yazık ki faillerin
de yüzde 47’si tespit edilememiştir. Öldürülen kadınlarımızı kanlı birer
istatistik hâline getiren eylem ve söylemler kadın haklarını hiçe saymakla
kalmamış, kadınları bitmeyen bir cinayet döngüsü içerisine ve işsizlik kervanına,
çıkmazına sokmuştur.
TÜİK’in
yayınladığı istatistiklerde ne yazık ki istihdam oranı erkeklerin yarısı kadar,
yeterli ve güvenceli istihdam olanağına sahip değil kadınlarımız. Genç kadın
işsizliği artıyor. Kadınlar sınırlı iş kollarına hapsediliyor ve iş yaşamından
koparılıyor. Doğum izinleri kadınlar aleyhine kullanılıyor ama ne yazık ki
denetim sağlanmıyor. 6284 sayılı Yasa ve ilk imzacısı olduğumuz İstanbul
Sözleşmesi ne yazık ki gerektiği gibi uygulanmıyor. “Kadınlar iş aradığı için
işsizlik artıyor.” “Kadına iz bırakmadan dayak atmak mubahtır.” “Kadın ile
erkek eşit olamaz, fıtrata aykırı.” diyen zihniyet yüzünden ne yazık ki kadın
bir obje olarak görülüyor ve bu zihniyetin kadın haklarını asla ve asla çağdaş
seviyeye ulaştırma gayretini görmüyoruz ve öyle bir şeyin olacağını da
düşünmüyoruz. Kaldı ki Kadın Erkek Fırsat Eşitliği Komisyonunda bile “kadın
erkek eşitliği” ismi kaldırılmış, “eşitlik” kavramı bile orada kaldırılmış.
Aile Bakanlığının isminden “kadın” ismi kaldırılmış ne yazık ki. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Kaplan Hürriyet.
FATMA KAPLAN
HÜRRİYET (Devamla) – Tamamlayacağım Sayın Başkan. Teşekkür ediyorum.
ŞÖNİM’ler ne
yazık ki işlevsiz ve yetersiz. Bu rakamlar bize ne yazık ki acı gerçekleri de
gösteriyor. Kadınların mücadelesi bizim mücadelemiz, bizim mücadelemiz ise hak
arama mücadelesi. Ezilen, sömürülen, öldürülen, tecavüze uğrayan, ne
giyeceğimizden, kaç çocuk yapacağımızdan, hangi desibelde güleceğimize karar
verilen kadınlar olarak farklı sosyal, ekonomik sınıflara, farklı ideolojilere
sahip olabiliriz ama tüm farklılıklarımızla, birlikte mücadele etmek
gerekliliğine inanıyoruz ve buna inanmak zorundayız. 
Bu mücadelede en
önemli şey, kadınların haklarını bilmeleridir çünkü öğrenmek ve örgütlenmek hak
aramanın ilk adımıdır. Bir çığ misali yanımıza aldığımız kadınlarla biz
mücadeleyi büyüteceğiz. Sadece 8 Martlarda değil, her gün bu mücadelenin alın
terini dökeceğiz. Kadına karşı her türlü ayrımcılığın ortadan kalktığı, özgürlüklerin
kısıtlanmadığı eşit bir gelecek için çoğalan mücadelemizde var olacağımızı
hatırlatarak “Kadınlar için eşitlik ve adalet.” diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler.
Öneri
üzerinde üçüncü söz, Adalet ve Kalkınma Partisi Grubu adına Düzce Milletvekili
Sayın Ayşe Keşir’e aittir. 
Buyurun
Sayın Keşir. (AK PARTİ sıralarından alkışlar)
Süreniz
üç dakikadır. 
AK
PARTİ GRUBU ADINA AYŞE KEŞİR (Düzce) – Sayın Başkan, değerli milletvekilleri;
HDP grup önerisi üzerine söz almış bulunuyorum. 
AK
PARTİ, kuruluşundan itibaren tüm politika dokümanlarında, hedeflerinde,
icraatlarında kadının eşit temsili, eğitim, sağlık, istihdam başta olmak üzere
tüm alanlarda güçlendirilmesi konusunda kararlı bir duruş göstermiştir; Anayasa
başta olmak üzere, TCK, İş Kanunu ve tüm mevzuatta gerekli düzenlemeleri tek
tek yaparak kadının önündeki engelleri kaldırmıştır. Şimdi bunları tek tek
burada anlatmaya kalksam elbette ki vakit yetmeyecek. Cumhurbaşkanımızın dünkü
grup toplantısında kararlılıkla ifade ettiği “Kadının gasbedilen her hakkı tüm
insanlığa yöneltilmiş bir tehdittir.” sözü AK PARTİ’nin duruşunu en net
özetleyen cümledir. 
Kadının
güçlenmesi önündeki en önemli fırsat eşitliği aracı eğitimdir. Üniversite
eğitimini tamamlamış kız çocuklarının yüzde 70’inin Türkiye’de istihdama
katıldığı bilinen bir rakamdır. 2002 yılında kız çocuklarının sadece yüzde
13,5’i yükseköğrenime erişirken bugün yasakçı uygulamaların kalkması, 81 ilde
açılan üniversitelerle bu oran yüzde 49’a yükselmiştir. 
Ülkemizde
2007-2016 yılları arasında kadın istihdamı yaklaşık 3 milyon kişiyle yüzde 55,2
artmıştır. AB ülkelerinde ise bu oran ne yazık ki sadece yüzde 4,8’dir. Aynı
zamanda Avrupa Birliğine üye 11 ülkede de kadın istihdamı oranları da azalmıştır.
2002 yılında yüzde 72 seviyesinde olan kayıt dışı kadın istihdamı 2017 Ağustosu
itibarıyla yüzde 46’ya gerilemiştir, 2023 yılında bu sayıyı yüzde 30’a çekmeyi
hedeflemiş bulunmaktayız. Türkiye, OECD ülkeleri içinde 2005’ten bu yana
yarattığı istihdam artışıyla OECD ortalamasını 5’e katlamıştır. 2005’ten beri
Türkiye'deki istihdam oranındaki artış yüzde 6,2 iken aynı dönem içinde OECD
ülkelerindeki artış ne yazık ki yüzde 1,2’dir. 
Sayın
Başkan, değerli milletvekilleri; Cumhurbaşkanımızın da ifade ettiği gibi kadın
siyasetin nesnesi değil, öznesidir. On altı yıllık AK PARTİ iktidarı da hedef
ve icraatlarıyla bunu göstermiştir. AK PARTİ’yi kadın karnesiyle vurmaya
kalkanlar öncelikle kendilerine bakmalıdırlar. Kadını siyasetin kullanışlı
malzemesi olarak görme anlayışı artık çürümüş ve kokmuştur. Türkiye'de kadınlar
ve kız çocukları şiddet ve istismarın en ağırını terör mağduru olarak
yaşamaktadırlar. Önergede “güvenceli ve insanca işler” “kadına yönelik şiddet”
vurgusu sıklıkla yapılırken ne yazık ki bu konuya hiç değinilmemiştir. Biz de
her kadına yönelik şiddet konuşulduğunda terör örgütünün -başta PKK olmak
üzere- kız çocuklarının cinsel istismarı, terör mağduru olmasıyla ilgili bu
fotoğrafları göstermeye…
ERTUĞRUL
KÜRKCÜ (İzmir) – Onun cinsel istismarla ne alakası var?
AYŞE
KEŞİR (Devamla) – Cinsel istismar fotoğrafı budur, 13 yaşındaki kızlar…
ERTUĞRUL
KÜRKCÜ (İzmir) – Onu vakıflarınıza anlatın.
AYŞE
KEŞİR (Devamla) - Bu fotoğrafları göstermeye bıkmadan, usanmadan devam
edeceğiz.
Afrin’de
kahraman Türk askeri sınır güvenliğimiz için mücadele ederken bir yandan da kız
çocuklarının haklarını savunmaktadır.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Keşir.
AYŞE
KEŞİR (Devamla) – PKK başta olmak üzere terör örgütlerinin elinde esir olan,
ellerine zorla silah verilen, cinsel istismara uğrayan, kadın infazlarına maruz
kalan kadınların haklarının da mücadelesini vermektedirler. 
15
Temmuz gecesi bu Genel Kurul salonunda darbecilere, teröristlere meydan okuyan
kadınlar AK PARTİ’nin kadınlarıydı. Bu kadınların kız kardeşleri kadın subaylar
ve kahraman evlatları şimdi Afrin’de sınır güvenliğimizi korumak için
kahramanca mücadele ediyor. Buradan tüm kalbimle onları saygıyla sevgiyle
selamlıyorum.
Sözlerime
son verirken yüce heyetinize saygılarımı sunuyorum. (AK PARTİ sıralarından
alkışlar) 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Buyurun Sayın Kerestecioğlu.
FİLİZ
KERESTECİOĞLU DEMİR (İstanbul) – Çok kısa bir şey herhangi bir sataşma değil.
BAŞKAN
– Buyurun.
IV.- AÇIKLAMALAR (Devam)
38.- İstanbul Milletvekili Filiz Kerestecioğlu Demir’in, Düzce
Milletvekili Ayşe Keşir’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) – Bir sözü sadece çok sıkıntılı bulduğumu ifade
etmek isterim; özellikle bir kadının ağzından kullanılmasının kadınlar
tarafından nasıl karşılandığını bilmiyorum, başka kadınlara bırakıyorum ama en
azından ben “kadınların siyasetin kullanışlı malzemesi olarak kullanılması”
ifadesini gerçekten çok sıkıntılı bulduğumu, özellikle bir kadın siyasetçinin
ağzından çıkmasını doğru bulmadığımı ifade etmek isterim. Hiçbirimiz siyasetin
kullanışlı malzemesi değiliz. En azından bunu yapmaya niyet eden erkekler varsa
yapılması gereken şey, bunu kadın olarak böyle ifade etmek değil, aksine
kadınlarla dayanışma içerisinde olmaktır. (HDP ve CHP sıralarından alkışlar) 
Bir de tabii,
kadınların ağzına en fazla yakışan da “barış” sözüdür, “savaş”tan ziyade.
Teşekkür ederim.
AYŞE KEŞİR
(Düzce) – Sayın Başkan...
BAŞKAN – Buyurun
Sayın Keşir, size de yerinizden söz vereyim.
39.- Düzce Milletvekili Ayşe Keşir’in, İstanbul Milletvekili Filiz
Kerestecioğlu Demir’in yaptığı açıklamasındaki bazı ifadelerine ilişkin
açıklaması
AYŞE KEŞİR
(Düzce) – Teşekkür ederim Başkanım.
Siyaset
biliminde “soft topic” diye bir kavram vardır. Ne yazık ki bazı gruplar kadını
bu perspektiften kullanışlı malzeme olarak kullanmaktadırlar ve ben, o
kullananlar için bunu ifade ettim, bunun çürümüş ve kokmuş olduğunu ifade
ederek telin ettim.
Teşekkür
ediyorum Sayın Başkanım.
BAŞKAN –
Teşekkürler.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili Grup Başkan Vekili Filiz
Kerestecioğlu Demir tarafından, Türkiye’de kadınların yaşadıkları ayrımcılık ve
cinsiyete dayalı eşitsizliklerin araştırılması amacıyla 7/3/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 7 Mart 2018 Çarşamba günkü
birleşiminde yapılmasına ilişkin önerisi (Devam)
FİLİZ
KERESTECİOĞLU DEMİR (İstanbul) – Sayın Başkan, karar yeter sayısı istiyoruz
oylamadan önce.
BAŞKAN –
Halkların Demokratik Partisi Grubunun önerisini oylarınıza sunacağım, karar
yeter sayısı arayacağım. 
Kabul edenler...
Etmeyenler... Karar yeter sayısı yoktur. 
Birleşime beş
dakika ara veriyorum.
Kapanma Saati: 16.44
BEŞİNCİ OTURUM
Açılma Saati:
16.51
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin Beşinci Oturumunu
açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Kabul edenler…
Etmeyenler… 
Elektronik
cihazla oylama yapacağım.
Oylama için iki
dakika süre tanıyorum.
(Elektronik
cihazla oylama yapıldı) 
BAŞKAN – Karar
yeter sayısı yoktur.
Birleşime beş
dakika ara veriyorum.
Kapanma Saati: 16.54
ALTINCI OTURUM
Açılma Saati:
17.01
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin Altıncı Oturumunu
açıyorum.
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım.
Oylama
için elektronik yöntemi kullanacağız.
İki
dakika süre veriyorum elektronik oylama için. 
(Elektronik
cihazla oylama yapıldı)
BAŞKAN
– Karar yeter sayısı vardır. Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Kocaeli Milletvekili Haydar Akar ve arkadaşları
tarafından, Türk Telekomünikasyon AŞ’nin özelleştirme sonrası durumu ve
sorunlarının tespit edilmesi ile çözüm yollarının belirlenmesi amacıyla
6/3/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 7 Mart 2018
Çarşamba günkü birleşiminde yapılmasına ilişkin önerisi
Sayı: 598 7/3/2018
Türkiye Büyük Millet Meclisi Başkanlığına
Danışma
Kurulunun, 7/3/2018 Çarşamba günü (bugün) yaptığı toplantısında, siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Altay
 İstanbul
 Grup
Başkan Vekili
Öneri:
Kocaeli
Milletvekili Haydar Akar ve arkadaşları tarafından, Türk Telekomünikasyon
AŞ'nin özelleştirme sonrası durumu ve sorunlarının tespit edilmesi ile çözüm
yollarının belirlenmesi amacıyla 6/3/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (1771 sıra
no.lu) diğer önergelerin önüne alınarak görüşmelerinin 7/3/2018 Çarşamba günlü
birleşimde yapılması önerilmiştir.
BAŞKAN –
Önerinin gerekçesini açıklamak üzere öneri sahibi Cumhuriyet Halk Partisi Grubu
adına Kocaeli Milletvekili Sayın Haydar Akar.
Buyurun Sayın
Akar. (CHP sıralarından alkışlar) 
Süreniz beş
dakikadır. (Uğultular) 
Değerli
milletvekilleri, yine salonda bir uğultu var. Hatip kürsüye geldi, sizlere
hitap edecek. Lütfen uğultuyu bitirelim ve görüşme düzenini temin edelim.
Buyurun.
CHP GRUBU ADINA
HAYDAR AKAR (Kocaeli) – Sayın Başkan, değerli milletvekilleri; Cumhuriyet Halk
Partisi grup önerisi üzerine konuşuyorum. 
Vermiş olduğumuz
grup önerisi, TÜRK TELEKOM’a ait bir Meclis araştırma komisyonunun kurulmasıyla
ilgili. Niye ihtiyaç duyuldu buna? Kısaca özetlemek istiyorum.
TÜRK TELEKOM
hepinizin bildiği çok stratejik bir kurum ve “yerli ve millî” bir kurumdu.
Yerli ve millînin tam örtüşeceği, üzerine oturacağı bir kurumdu. 2005 yılı
öncesi özelleştirme sürecini konuşmayacağım. Yalnız 2005’te yine Hükûmetiniz
tarafından alınmış bir kararla Katarlı bir firma Oger TELEKOM’a yüzde 55
hissesi satılarak özelleştirildi demeyeceğim, kiralandı diyeceğim. Niye
kiralandı? Yirmi bir yıllığına kiralandı. Yirmi bir yıl sonra -yani 2005’ten
hesaplarsanız- yaklaşık sekiz-dokuz yıl sonra bu kurum tekrar devlete
devrolacak ve devletin bir kurumu olacak tüm hisseleriyle.
Yüzde 55’i
özelleştirildi. Bunun yüzde 25’i hazineye, yüzde 5’i Varlık Fonu’na, yüzde 15’i
de halka arz edilmiş, halkın malı yüzde 15’i de. Yani tamamı, yüzde 45’i kamuya
ait olan bir kurum bu kurum. 
Bu kurum
gerçekten değerinin çok altında, 6 milyar 550 milyon dolara özelleştirildi. Bu
özelleştirme sözleşmesi veya kiralama sözleşmesinde…(Uğultular)
Sayın Başkan…
BAŞKAN – Sayın
Akar, bir dakika bekleyin lütfen.
Değerli
milletvekilleri, Genel Kurul görüşme amaçlı toplanır ve salonda da sessizlik
esastır. Eğer özel sohbet yapmak isteyenler varsa, lütfen, salon dışına
çıksınlar. Kuliste yeterince yer vardır. 
Sizden bir kez
daha rica ediyorum, lütfen sessiz olalım. 
Buyurun Sayın
Akar.
HAYDAR AKAR
(Devamla) – Evet, teşekkür ederim.
Şimdi, burada
“yerli ve millîlik” edebiyatı yapan, sürekli konuşan arkadaşlara sesleniyorum:
Size yerli ve millî bir kurumun kiralama veya özelleştirme sonucu ne hâle
getirildiğini anlatmaya çalışıyorum. Çok övünerek bahsettiğiniz yerli ve millî
arkadaşlar lütfen dinlesin.
6 milyar 550
milyon dolara özelleştirildi ve yüzde 55 hissesi, gerçekten de değerinin çok
altında yani Avrupa Birliği ülkelerine baktığınızda bunun çok altında olduğunu
görüyorsunuz. Aile 1 milyar 300 milyon dolarını peşin verdi, gerisini de 5 eşit
taksitte ödemeyi taahhüt etti. Yalnız bu 5 eşit taksitte ödemeyi taahhüt eden
aile gitti 2007 yılında TELEKOM’un varlıklarını da teminat göstererek yani
yüzde 55 hissesini teminat göstererek bankalardan 4 milyar 750 milyon dolar
kredi kullandı ve bu kredileri bugün bu şirket bankalara ödemiyor. Kaç banka?
Yaklaşık 20 banka ve bu bankaların birçoğu yerli bankalarımız ve kamu bankaları
da var içerisinde. Kamu bankaları bu paraları talep etmelerine rağmen, bunlar
ödemiyor. 
Peki, bu
şirketin ihalesinde sadece ve sadece düşük bedelle mi verildi? Hayır, hemen
sonra, ihaleden sonra -çok yaptığınız genel bir şeyi söyleyeyim- kurumlar
vergisini yüzde 30’dan yüzde 20’ye düşürdünüz ve sonuçta yıllık 400 milyon
TL’lik bir avantaj sağladınız. Yine, abonelerden alınan sabit ücret Danıştayın
daha sonra iptal etmiş olmasına rağmen hâlen kesilmekte, yıllık 4,8 milyar TL
kazanç sağlamaya devam ediyor. 
Yirmi bir yıl
sonra elimize geçecek, tekrar bize dönecek olan bu şirket yani sekiz, dokuz yıl
sonra geri dönecek bu şirket devlete ait binaları, gayrimenkulleri ve arsaları
teminat gösteriyor, aynı zamanda satmaya devam ediyor. Buna izin veriyorsunuz.
Yine, hisselerin bankalara teminat olarak verilmesine izin verdiğinizi ifade
ediyorum.
Sonuç olarak da
şunu söylemek istiyorum: Sermaye artışı yerine borçlanma tercih edilmiş, borç
faizleri gider gösterilmesi nedeniyle 2005 yılında 812 milyon TL vergi 2017
yılında 342 milyon TL’ye düşmüş. Öz sermayesi 2005 yılında 7 milyar 690
milyonken 2017 yılında 4 milyar 555 milyona düşerek 3 milyar lira öz
sermayesinden kaybetmiş. Toplam borcu şu anda 24 milyar 593 milyon TL olup,
borcun toplam varlıklara oranı yüzde 46’dan yüzde 84’e çıkmış. Yine, borcun
sermayeye olan oranı ise yüzde 539’lara kadar yükselmiş. Kısacası, TELEKOM
elimizden kayıyor arkadaşlar, tedbir alınmaz ise TÜRK TELEKOM’u kaybedeceğiz
diyorum, Meclis araştırması konusunda desteğinizi bekliyorum ve…
(Mikrofon
otomatik cihaz tarafından kapatıldı) 
BAŞKAN – Sayın
Akar, sözlerinizi tamamlayın lütfen.
HAYDAR AKAR
(Devamla) – Gerçekten, iddia ettiğiniz gibi yerli ve millî iseniz TÜRK
TELEKOM’un bir an önce Meclis araştırma komisyonu kurularak denetim altına
alınması, problemlerinin tespit edilmesi ve problemlerin nasıl çözüleceğinin de
belirtilmesi gerektiğine inanıyorum. Çünkü gerçekten değeri çok yüksek bir
kurum, bu kurumun böyle kendi sermaye grupları içerisinde çok borçlu olan bir
şirkete bırakılmayacak kadar önemli olduğunu söylüyorum.
Hepinize
sevgiler saygılar sunuyorum. (CHP sıralarından alkışlar) 
BAŞKAN –
Teşekkürler Sayın Akar.
Öneri üzerinde
söz sırası Halkların Demokratik Partisi Grubu adına İzmir Milletvekili Sayın
Müslüm Doğan’a aittir.
Buyurun Sayın
Doğan. (HDP sıralarından alkışlar) 
Süreniz üç
dakikadır.
HDP GRUBU ADINA
MÜSLÜM DOĞAN (İzmir) – Sayın Başkan, değerli milletvekilleri; Cumhuriyet Halk
Partisinin vermiş olduğu araştırma önergesi üzerine söz almış bulunmaktayım.
Hepinizi saygıyla selamlarım.
Şeker
fabrikalarının özelleştirilmesinin gündeme geldiği şu günlerde geçmiş döneme
ait yapılan özelleştirmelerin kamuyu nasıl zarara uğrattığını en iyi TELEKOM’un
özelleştirilmesinde görmekteyiz. Devirden önce üst üste dört yıl en fazla
kurumsal vergiyi ödeyen, 2004 yılı içerisinde 2,2 milyar lira net kârı olan,
59.313 insana istihdam yaratan bu kurum, muhalefetin tüm ısrarlarına rağmen
özelleştirilmişti, iktidar vekilleri de özelleştirmeyi aklayacak onlarca
argüman sunmuşlardı. Şimdi şeker fabrikalarının özelleştirilmesi nasıl
savunuluyorsa o zaman da TELEKOM’un özelleştirilmesi aynı nedenlerle
savunuluyordu. İstihdamın daha da artacağına, altyapısı ve teçhizatlarının
yirmi bir yıl sonra yeniden kamuya ait olacağına ve en önemlisi hizmet
kalitesinin artacağı ve aynı oranda hizmetin ucuzlayacağına dair vaatlerle bu
özelleştirme yapılmıştı. Ancak görüyoruz ki bu vaatlerin hiçbirisi yerine
getirilmemiştir. 2018 yılı itibariyle bu vaatlerin tamamının gerçekleşmemiş
olduğunu da burada ayrıca ifade edeyim. 
2005 yılında
özelleştirildiğinde 7 milyar 690 milyon öz sermayesi olan TELEKOM'un şu andaki
öz sermayesi -biraz önce de belirtildi- 4 milyar 555 milyon liraya kadar
gerilemiştir. Yine, borçların toplam varlıklarına oranı yüzde 40'lardan yüzde
85'e yükselmiştir. TELEKOM'un özelleştirilmesi sonrasında uğradığı gelir kaybı
ve yüklemiş olduğu giderler yüzünden kamu ve hazine büyük bir zarar
içerisindedir. Düşünün değerli milletvekilleri, devlet dört yıl üst üste en
fazla kurumlar vergisi ödeyen bir kurumu yirmi bir yıllığına özelleştiriyor.
Altına bu kuruma dair taşınmazların satışına dair de şerh koyuyor ama bu şerh
ana sözleşme hükümlerine aykırı olarak ihlal edilmiş ve taşınmazları teker
teker satılmaktadır.
TELEKOM'un
özelleştirilmesi ve sonrasında yaşananlar aslında bir utanç tablosu olarak da
karşımızda durmaktadır. Bu milletin varlığı bu ülkenin kredisiyle
özelleştirilmektedir. Arazileri, taşınmazları göz göre göre halkın değerleri,
yarattığı değerler satılmaktadır. 
60 bin dolayında
olan personel sayısı bugün 29.313’e düşmüştür. Her yıl kâr yaparken ne
bankalara olan borcu ödeniyor, ne de hizmet kalitesinde maalesef bir artış
yaşanmıyor. Özelleştirmeden önce 150 bin kilometrelik fiber ağa sahip olan
Türkiye aradan geçen on üç yılda bir arpa yol gidemiyor. 
TÜRK TELEKOM'un
özelleştirilme süreci ve sonrasında uygulanan politikaların bir an önce
araştırılması, kamunun uğradığı zararların belirlenmesi ve sorumluların ortaya
çıkarılması anlamında bu araştırma önergesini destekliyor, hepinizi saygıyla
selamlıyoruz. (HDP sıralarından alkışlar) 
BAŞKAN –
Teşekkürler Sayın Doğan.
Öneri üzerinde
üçüncü söz Adalet ve Kalkınma Partisi Grubu adına Manisa Milletvekili Sayın
Uğur Aydemir’e aittir. 
Buyurun Sayın
Aydemir. (AK PARTİ sıralarından alkışlar)
Süreniz üç
dakikadır.
AK PARTİ GRUBU
ADINA UĞUR AYDEMİR (Manisa) – Sayın Başkan, değerli milletvekilleri; Cumhuriyet
Halk Partisinin vermiş olduğu grup önerisi aleyhinde AK PARTİ Grubumuz adına
söz almış bulunuyorum. Bu vesileyle yüce Meclisi ve milletimizi saygıyla
selamlıyorum.
Sözlerime
başlamadan önce Zeytin Dalı Harekâtı’nda şehit olan şehitlerimize ve bugüne
kadarki bütün şehitlerimize Allah’tan rahmet diliyor, gazilerimize de hayırlı
şifalar diliyorum. 
TÜRK TELEKOM
2005 yılında 9 milyar dolar değere sahipken yüzde 55’i 6 milyar 550 milyon
dolara yirmi bir yıllığına özelleştirilmiştir yani kiraya verilmiştir Haydar
Bey’in söylediği gibi. Mevcut değerinin yüzde 30 fazlasına özelleştirilmiştir.
Devletimize özelleştirme bedeli olarak da 29/3/2007 tarihi itibarıyla borçların
tamamı ödenmiştir. Şayet özelleştirme süreci 2005 yılına kadar uzamamış
olsaydı, TÜRK TELEKOM 1990’lı yıllarda özelleştirilmiş olsaydı muhtemelen çok
daha yüksek bir değere özelleştirme bedeli elde edecektik. 
Cumhurbaşkanımız
ve Genel Başkanımız Sayın Recep Tayyip Erdoğan’ın liderliğinde AK PARTİ
iktidarları olarak 2002 yılından bugüne her daim milletimizin refahını ve
mutluluğunu artırmak için çalışmalara imza attık ve atmaya devam edeceğiz. TÜRK
TELEKOM da milletimizin çıkarları doğrultusunda yirmi bir yıllığına
özelleştirilmiştir. TÜRK TELEKOM'un bugün itibarıyla yüzde 55’i ilgili firma
Oger’e, yüzde 25’i Hazineye, yüzde 5’i Varlık Fonu’na aittir, yüzde 15’i ise
halka açıktır. Hazinenin altın hissesi olduğundan önemli kararların alınabilmesi
için mutlaka Hazinenin onayı gerekmektedir. 
Sayın
milletvekilleri, TÜRK TELEKOM özelleştirilmeden bugüne kadar devletimize
yaklaşık 77 milyar nakdî fayda sağlamıştır, ayrıca TÜRK TELEKOM altyapı ve
lisans ödemeleri kapsamında 29 milyar da yatırım yapmıştır. 
Değerli
arkadaşlar, Cumhuriyet Halk Partisinin önerisine baktığımızda, gerekçelerine
baktığımızda ilgili şirkete birtakım faydalar sağladığımızı, avantajlar
getirdiğimizi söylemektedirler. Bunlardan bir tanesi, ihale sonrası kurumlar
vergisinin yüzde 30’dan yüzde 20’ye düştüğüdür. Değerli arkadaşlar, 764 bin
kurumlar vergisi mükellefi var, bunlardan bir tanesi de ilgili firma Oger
firmasıdır yani kurumlar vergisi yüzde 30’dan yüzde 20’ye düşüyor, bütün
şirketlere fayda sağlıyoruz, bunlardan bir tanesi de Oger’dir. Dolayısıyla,
Cumhuriyet Halk Partisinin burada Hükûmetimize, Maliye Bakanımıza teşekkür
etmesi lazım. Niye? Bütün şirketlere fayda sağlıyoruz.
HAYDAR AKAR
(Kocaeli) – Onların talebi üzerine yaptınız indirimi.
UĞUR
AYDEMİR (Devamla) – Bu şirketlerin bir tanesi de Oger’dir, o da bundan
yararlanmıştır. 
Diğer bir
tanesi, sabit telefonların sabit ücretleri. Evet değerli arkadaşlar, bunun da
özelleştirmeden önce kararı alınmıştır. Niye? Daha yüksek ücretle özelleştirme
yapalım diye.
Gerekçelerden
diğer bir tanesine de baktığımızda, yirmi bir yıllığına kiralanmış olmasına
rağmen gayrimenkullerin satışını... 
(Mikrofon
otomatik cihaz tarafından kapatıldı)
BAŞKAN –
Sözlerinizi tamamlayın Sayın Aydemir.
UĞUR AYDEMİR
(Devamla) – Evet, değerli arkadaşlar, gerekçelere baktığımızda gerekçelerin
bizim için hakikaten önemi olmadığı ve gerekçelerin bir şeye dayanmadığı,
gerçeklik arz etmediğinden dolayı Cumhuriyet Halk Partisi önerisine
katılmıyoruz. Kiralanan bir şey teminat olarak verilmez Sayın Haydar Bey.
Biz yirmi bir
yıllığına eğer bunları kiraya verdiysek arsaları, gayrimenkulleri, kiralanan
bir şeyi bankalara teminat koyma şansları yoktur. 2025 yılından sonra bunların
hepsi devletimize kalacaktır. Sadece ve sadece, değerli arkadaşlar,
gayrimenkuller yani iletişim ve haberleşmenin dışında kalan ne varsa, sosyal
tesisleri veya idari binaları, onlar TELEKOM’a aittir. Bankalar bunlar üzerinde
tasarruf sağlayabilirler diyorum. 
Dolayısıyla,
Cumhuriyet Halk Partisi önerisine katılmadığımızı belirtiyor, yüce Meclisimizi
ve milletimizi saygıyla selamlıyorum. (AK PARTİ sıralarından alkışlar)
HAYDAR AKAR
(Kocaeli) – Sayın Başkan…
BAŞKAN – Buyurun
Sayın Akar.
HAYDAR AKAR
(Kocaeli) – Sayın Başkan, ismimi de söyleyerek Sayın Uğur Bey…
UĞUR AYDEMİR
(Manisa) – Sataşmadım ya.
HAYDAR AKAR
(Kocaeli) – Hayır, sataşmadın.
Benim yanlış
ifade ettiğimi, aslında verilen garantilerin bununla ilgisi olmadığını ifade
ediyor. İzin verirseniz 69’a göre düzeltmek istiyorum. 
BAŞKAN – Buyurun
Sayın Akar.
VII.- SATAŞMALARA İLİŞKİN KONUŞMALAR
1.- Kocaeli Milletvekili Haydar Akar’ın, Manisa Milletvekili Uğur
Aydemir’in CHP grup önerisi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
HAYDAR AKAR
(Kocaeli) – Sayın Başkan, değerli milletvekilleri; aşağı yukarı metinlerimiz
birbirine benziyor ama gerekçelerimizi sıralarken bu gerekçelerin yanlış
olduğunu söylüyor. Hemen TELEKOM’un özelleştirilmesinden sonra -herhâlde
Hükûmetiniz bir söz verdi- kurumlar vergisini yüzde 30’dan yüzde 20’ye düşürerek…
Gerçekten de birçok kurum bundan fayda sağlamıştır ama en çok TELEKOM
sağlamıştır. En kârlı şirketlerden bir tanesiydi devletin, bu aileye verdikten
sonra düşürerek yılda 400 milyon TL’lik bir avantaj sağlamışsınızdır. 
Sabit hatlarla
ilgili şunu söyledim: Evet, belki daha yüksek fiyatlarla satmak için sabit
hatların ücretlendirmesini söylediniz ama çok yüksek satamadınız, maalesef
kiralayamadınız. Sabit hatlardan dolayı da yılda 4 milyar 800 milyon TL bu
şirket ekstra cebine koydu. Yine borçların faizlerini gider göstererek bunu da
altın hisseli hazine kabul ettiği için, borçları gider gösterdiği için ne
yapıyor? Devlete ödediği vergiler 2005’te satıldığında 800 milyondan 312
milyona düşüyor, yine bu da kamunun zararı.
Şimdi, bir
şirkete baktığınızda… Biraz evvel söylediği gibi ben “Arsaları, binaları
teminat gösteriyor.” demedim, yüzde 55 hissesini teminat göstererek kredi
alıyor. Niçin kredi aldı biliyor musunuz? Sadece yüzde 5’lik peşin ödemeden bir
avantaj sağlayabilmek için kredi aldı. Şimdi, o kamu bankaları bu paranın
peşine düştü ve paralarını geri alamıyor. 
Şimdi,
özelleştirmenin mantığına baktığınız zaman daha kaliteli hizmet, tekelcilik
anlayışının ortadan kalkması olarak düşünülebilir ama TÜRK TELEKOM, hâlen tekel
Türkiye’de, on beş yıl geçmesine rağmen, on iki-on üç yıl geçmesine rağmen
altyapı tekeli henüz kırılmış değil, bunu da diğer GSM şirketleri de dâhil
olmak üzere hepsine bir koz olarak kullanıyor. Yani “Tekelleşmenin önüne
geçeceğiz.” mantığının da doğru olmadığını görüyorsunuz. 
Onun için de
şunu söylüyorum: TÜRK TELEKOM belki sekiz, dokuz yıl sonra geri dönecek ama
elinde bir şey kalmayabilir. Bu da hepimizin zararı demektir, vatanın, milletin
zararı demektir. 
Teşekkür
ediyorum. (CHP sıralarından alkışlar)
BAŞKAN –
Teşekkürler Sayın Akar.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Kocaeli Milletvekili Haydar Akar ve arkadaşları
tarafından, Türk Telekomünikasyon AŞ’nin özelleştirme sonrası durumu ve
sorunlarının tespit edilmesi ile çözüm yollarının belirlenmesi amacıyla
6/3/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 7 Mart 2018
Çarşamba günkü birleşiminde yapılmasına ilişkin önerisi (Devam)
GARO PAYLAN (İstanbul)
– Karar yeter sayısı istiyoruz.
BAŞKAN –
Cumhuriyet Halk Partisi Grubunun önerisini oylarınıza sunacağım ve karar yeter
sayısı arayacağım.
Öneriyi kabul
edenler… Etmeyenler…
Elektronik
oylamaya geçiyorum.
Oylama için iki
dakika süre tanıyorum.
(Elektronik
cihazla oylama yapıldı)
BAŞKAN – Karar
yeter sayısı yoktur. 
Birleşime beş
dakika ara veriyorum. 
Kapanma Saati: 17.24
YEDİNCİ OTURUM
Açılma Saati:
17.31
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin Yedinci Oturumunu
açıyorum.
Cumhuriyet
Halk Partisi grup önerisinin oylamasında karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım.
Kabul
edenler… Etmeyenler… Karar yeter sayısı vardır, öneri kabul edilmemiştir.
VIII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Adana Milletvekili Mevlüt Karakaya’nın Kamu İktisadi
Teşebbüsleri Komisyonu üyeliğinden istifasına ilişkin önerge (4/138) yazısı
BAŞKAN
– Sayın milletvekilleri, Adana Milletvekili Sayın Mevlüt Karakaya’nın Kamu
İktisadi Teşebbüsleri Komisyonu üyeliğinden istifasına ilişkin yazısı 7/3/2018
tarihinde Başkanlığımıza ulaşmıştır.
Bilginize
sunulur.
Sayın milletvekilleri,
gündemin “Seçim” kısmına geçiyoruz. 
IX.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliklere seçim
BAŞKAN – Kamu
İktisadi Teşebbüsleri Komisyonunda boşalan ve Adalet ve Kalkınma Partisi
Grubuna düşen 1 üyelik için Ankara Milletvekili Nevzat Ceylan aday
gösterilmiştir. 
Oylarınıza
sunuyorum: Kabul edenler... Etmeyenler... Kabul edilmiştir. 
Kamu İktisadi
Teşebbüsleri Komisyonunda boşalan ve Milliyetçi Hareket Partisi Grubuna düşen 1
üyelik için Muğla Milletvekili Mehmet Erdoğan aday gösterilmiştir. 
Oylarınıza
sunuyorum: Kabul edenler... Etmeyenler... Kabul edilmiştir. 
2.- Plan ve Bütçe Komisyonunda boş bulunan üyeliğe seçim
BAŞKAN – Plan ve
Bütçe Komisyonunda boşalan ve Milliyetçi Hareket Partisi Grubuna düşen 1 üyelik
için Adana Milletvekili Mevlüt Karakaya aday gösterilmiştir. 
Oylarınıza
sunuyorum: Kabul edenler... Etmeyenler... Kabul edilmiştir. 
Alınan karar
gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci sırada
yer alan, Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı ile Plan ve Bütçe Komisyonu
Raporu’nun görüşmelerine kaldığımız yerden devam ediyoruz. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (x)
BAŞKAN –
Komisyon? Yerinde. 
Hükûmet?
Yerinde. 
Dünkü birleşimde
İç Tüzük’ün 91’inci maddesine göre temel kanun olarak görüşülen 533 sıra sayılı
Kanun Tasarısı’nın tümü üzerindeki görüşmeler tamamlanmıştı. 
Şimdi maddelere
geçilmesini oylarınıza sunuyorum: Kabul edenler… Etmeyenler… Kabul edilmiştir. 
Şimdi birinci
bölümün görüşmelerine başlıyoruz. 
Birinci bölüm 1
ila 21’inci maddeleri kapsamaktadır. 
Birinci bölüm
üzerinde söz isteyen milletvekillerinin adlarını okuyorum: Milliyetçi Hareket
Partisi Grubu adına Adana Milletvekili Mevlüt Karakaya, Cumhuriyet Halk Partisi
Grubu adına İzmir Milletvekili Musa Çam, Halkların Demokratik Partisi Grubu
adına İzmir Milletvekili Ertuğrul Kürkcü, şahıslar adına İzmir Milletvekili
Ertuğrul Kürkcü ve Zonguldak Milletvekili Faruk Çaturoğlu.
İlk söz,
Milliyetçi Hareket Partisi Grubu adına Adana Milletvekili Sayın Mevlüt
Karakaya’ya aittir.
Süreniz on
dakikadır.
Buyurun Sayın
Karakaya. (MHP sıralarından alkışlar)
MHP GRUBU ADINA
MEVLÜT KARAKAYA (Adana) – Sayın Başkan, değerli milletvekilleri; hepinizi
saygıyla selamlıyorum. Görüşülmekte olan tasarının birinci bölümüyle ilgili
olarak Milliyetçi Hareket Partisi Grubu adına söz aldım. 
Değerli
milletvekilleri, düzenleme de tabii çok sayıda kanunda değişiklik getirmekte.
Yatırım ve üretimin teşviki, istihdamın artırılmasına ilişkin teşvikler, vergi
tabanının genişletilmesi gibi vergi alanını, iş dünyasını ilgilendiren önemli
yasal değişiklikler söz konusu. Bunun dışında da tabii, elbette değişiklikler
var. Maddeler konusunda görüş ve düşüncelerimizi yine partimizin temsilcileri
aracılığıyla paylaşacağız. Ben özellikle burada bir iki konuyu dile getirmek
istiyorum.
Tabii, bizim
vergi yasalarımızda bir reform çalışmasının yapılmasının, en azından dil
yönüyle, anlam yönüyle bir çalışmanın yapılmasının şart olduğu ifade etmek
istiyorum. Dil bu anlamda son derece önemli. Vergi mevzuatına ilişkin, Sayın
Bakan da herhâlde burada… Ben Maliye Bakanını burada diye düşünmüştüm ama. 
HAYDAR AKAR
(Kocaeli) – Olsun, Spor Bakanı var, daha iyi anlıyor rakamlardan.
MEVLÜT KARAKAYA
(Devamla) – Efendim, mutlaka anlıyordur. 
Dil konusu
gerçekten önemli. Vergi mevzuatıyla ilgili anlaşmazlıkların önemli bir kısmı
aslında yasaların açık bir şekilde, mevzuatın anlaşılır bir şekilde
düzenlenmemesiyle alakalı. Bunun da bize ciddi bir maliyeti ve külfeti söz
konusu oluyor. 
Bakın, ben
sadece bir örnek vermek istiyorum: Birinci bölüm içerisinde yer alan 11’inci
maddemiz var. Bu maddede, yatırım teşvik belgesi kapsamında tam mükellef
sermaye şirketlerinin yurt dışından getirerek sermaye olarak koyduğu yabancı
paraların değerlemesiyle ilgili bir düzenleme var. Bakın, bu düzenleme “Kur
farklarını pasifte özel bir hesaba alır.” diyor. Belki teknik bir konu, keşke
Maliye Bakanı burada olsaydı ne demek istediğimi daha iyi anlayabilirdi,
bürokrasi mutlaka notunu alıp iletecektir ama şunu söyleyeyim ki: Buradaki
yapılan düzenleme, doğrudan doğruya vergi mevzuatının dışına çıkan ya da onun
bir başka disiplini olan muhasebe uygulamalarına yönelik de bir düzenlemeyi
getiriyor. Örnek şu: Biz, bu düzenlemeyle birlikte, tanımlanmış, tarifi
yapılmış belli kur farklarını pasifte özel bir fon hesabının alacağına
kaydedeceğimizi öğreniyoruz. Arkasından diyor ki: “Olumsuz kur farkları ise bu
hesabın borcuna kaydedilir.” Buraları bir kenara bırakalım, sadece şuna işaret
etmek istiyorum: Bakın, 1994 yılında Tek Düzen Muhasebe Sistemi Uygulama Genel
Tebliği Maliye Bakanlığı tarafından yayımlandı, yaklaşık yirmi beş yıldır da
-yirmi dört yıldır- bu uygulama kullanılıyor. Bizim muhasebe uygulamamızdaki
çift karakterli hesaplar Nuh Nebi’de kaldı yani şu an uygulamamızda çift
karakterli, hem aktif hem pasif karakterli bir hesap yok ama bizim Maliye
Bakanlığımız, getirdiği bu düzenlemede “Özel fon hesabının borcuna kaydedilir.”
diyor. Bu, önümüzdeki günlerde mali müşavirlerin tartışma konusu olacak. Burada
teknik açıdan daha söylenecek çok önemli şeyler var, ben oralara girmek
istemiyorum. Bunu sadece bir örnek olsun diye söylüyorum. En azından, Sayın
Başkan, değerli milletvekilleri; hiç olmazsa, bu 11’inci maddenin son cümlesini
çıkarın ve muhasebe uygulamalarına müdahale etmeyin. Bu, uygulamada ciddi
sorunlara neden olacak ve yine zamanımızı alacak ve birçok anlaşmazlık olarak karşımıza
çıkacak, Maliye Bakanlığının önemli sorunları hâline gelmeye başlayacak. 
Değerli
milletvekilleri, uygulamanın katkıları, faydaları ne olacak, onlara girmek
istemiyorum ama burada yatırımların teşviki noktasında bir amaç, niyet söz
konusu. Dolayısıyla katkının faydalı olacağına inanıyorum, olması gerektiğini
umuyorum en azından. 
Şimdi,
gündeme getirmek istediğim bir başka konu -birçoğunuzun, konuyla ilgili
olanların ben bilgisi dâhilinde olduğunu düşünüyorum- 2003 yılında bir uygulama
getirildi, enflasyon muhasebesi uygulaması. Bu enflasyon muhasebesinin
uygulanması, mali raporların, bilanço ve gelir tablolarının enflasyona göre
düzeltilmesi ilk defa 2004 yılında uygulandı. Bunun, uluslararası finansal
raporlama standartlarına göre bu düzeltmenin belli şartları vardı ve enflasyon
muhasebesi düzeltmesi bizim mevzuatımızda da yer aldı. Buna göre düzeltme ilk
defa 2004 yılında yapıldı. Bu, aynı zamanda son defa oldu, 2005’ten sonra
Türkiye’de enflasyon düzeltmesi yapılmadı. Neden yapılmadı? Düzeltme için
gerekli şartların söz konusu olmamasından dolayı. Ama ben burada bir konuya
dikkatlerinizi çekmek istiyorum. Enflasyon muhasebesi uygulamasıyla birlikte,
mükelleflerin lehine olan maliyet bedeli artırımı, yeniden değerleme ve son
giren ilk çıkar, “LIFO” olarak ifade ettiğimiz bazı yöntem ve müesseseler,
değerlemeye yönelik birtakım uygulamalar uygulamadan kaldırıldı. 
Değerli
milletvekilleri, bakın, 2005’ten beri uygulanmayan yeniden değerleme
dolayısıyla bugün işletmeler çok önemli ölçüde, yaklaşık yüzde 40 oranına varan
amortisman giderini yazamadılar yeniden değerleme yapamadıklarından dolayı. Ben
şöyle bir hesaplama yaptım: Ekonomik ömrü on yıl olan bir demirbaş ya da sabit
kıymetin bir firma tarafından alınması durumunda burada maliyet değeriyle, aktife
giriş değeriyle amortisman ayırmaları ile yeniden değerleme uygulaması
olmasaydı yani enflasyon düzeltmesiyle kaldırdığımız, daha sonradan da
enflasyon düzeltmesi yapılamayan bir ortamı karşılaştırmak istiyorum. On yıl
ekonomik ömrü olan bir sabit kıymette yeniden değerleme yapabilmiş olsalardı,
bakın, bin lirada 360 TL daha fazla amortisman ayıracaklardı, bunu
ayıramadılar. Sadece bu değil. Bu sabit kıymetlerin aktiften çıkması durumunda,
yine enflasyon etkisiyle “fiktif, zahirî kâr” dediğimiz kârlar ortaya çıkacak
ve mükellef bunun da vergisini ödeyecek; ödeyecek demiyorum, ödüyor.
Dolayısıyla
uluslararası finansal raporlama standartlarında maddi duran varlıkların
değerlemesiyle ilgili standartta hepinizin ya da çoğunuzun malumu olduğu üzere
yeniden değerleme seçeneği, modeli var, devam etmekte. Bunu şunun için
söylüyorum: Enflasyon muhasebesiyle birlikte var yani enflasyon muhasebesinin
şartlarının oluşmamış olması, yeniden değerlemenin, maliyet artırımının ya da
LIFO uygulamasının yapılamayacağı anlamına gelmiyor. Şu anki mevcut yapı ve
sistemde bizim bilançolarımız yine fiktif kârlar üretiyor, fiktif kârlar
üzerinden de vergiler alınmaya devam ediyor. 
Ben bu anlamda,
sonuç olarak şunu ifade etmek istiyorum: Bu konularda da Maliye Bakanlığının
bir düzenlemeyle gelmesini umuyor ve bekliyorum ve aynı zamanda, özellikle
muhasebe uygulamalarına yönelik ifadelerde, yazım dilinde daha dikkatli
olunması gerektiğini bir kez daha ikazen söylüyorum ve yüce heyetinizi tekrar
saygıyla selamlıyorum. (MHP sıralarından alkışlar) 
BAŞKAN –
Teşekkürler Sayın Karakaya. 
Şimdi söz
sırası, Cumhuriyet Halk Partisi Grubu adına İstanbul Milletvekili Sayın Mehmet
Bekaroğlu’na aittir. 
Buyurun Sayın
Bekaroğlu. (CHP sıralarından alkışlar) 
Süreniz on
dakikadır. 
CHP GRUBU ADINA
MEHMET BEKAROĞLU (İstanbul) – Teşekkür ederim Sayın Başkan. 
Değerli
arkadaşlar, hepinizi saygıyla selamlıyorum. 
533 sıra
sayısıyla görüşmekte olduğumuz Kanun Tasarısı’nın birinci bölümü üzerinde söz
aldım. 
Değerli
arkadaşlarım, bu kanun tasarısı daha önce 9 defa çıkardığımız gibi bir torba
yasa. Bu torba yasa, 43 tane kanun ve kanun hükmünde kararnamede değişiklik
yapıyor değerli arkadaşlarım. Bunları defalarca konuştuk ama her seferinde
kayıtlara geçirmekte fayda var. Böyle yasa yapılmaz; bunu herkes biliyor, bunun
kitapları yazıldı, konuşuldu, tartışıldı ama yapıyoruz. Öncelikle niye
yapılmaz? Çünkü bu kadar çok yasayı değiştiriyoruz ve birçoğu farklı ihtisas
komisyonlarında görüşülmesi gerekli konular ama maalesef hepsi, her konuda
uzman olmayan Plan ve Bütçe Komisyonuna -burada kolay oluyor çünkü Hükûmetin
mutlak çoğunluğu var, gerçi diğer komisyonlar da aynı- geliyor ve çok da
tartışılmadan geçiyor, görüşülüp gidiyor. Bu tasarıda da 43 tane kanunla ilgili
çok farklı konularda değişiklik yapılıyor, Pasaport Yasası’ndan Vergi Usul
Kanunu’na kadar çok farklı konularda değişiklik yapılıyor değerli arkadaşlarım.
Peki, bu
değişiklikler yapılıyor da ne oluyor? Bakın, 1 Kasım seçimlerinden sonra,
Adalet ve Kalkınma Partisi hükûmetleri ekonomide işlerin iyi gitmediğini fark
ettiklerinden dolayı -buna benzer, yatırım ortamını iyileştirecek, büyümeyi
teşvik edecek, tetikleyecek, bundan önce 8 tane, geçen hafta da yatırım
ortamını iyileştirmek amacıyla 1 tane çıktı- bu torba yasayla beraber 10 tane
torba yasa çıkardık değerli arkadaşlarım. 10 tane torba yasada yüzlerce
düzenleme yaptık. Cumhuriyet tarihinde hiç görülmemiş teşvikler verdik,
gerçekten cumhuriyet tarihinde hiç görülmemiş teşvikler verdik. Ne oldu? Sayın
Cumhurbaşkanı, Hükûmet yetkilileri, Adalet ve Kalkınma Partisinin sözcüleri
“dünyada rekor büyüme” diyorlar. Tek bir rakam, tek bir aylık, tek çeyreklik
tek rakam. “11,1 büyüdük, görülmemiş bir şey. ‘Ekonomi batacak.’ dediler ama
biz acayip bir şekilde uçtuk…”
Değerli
arkadaşlarım, elbette büyüme ekonomik göstergelerden bir tanesidir, önemlidir
ama bunun yanında çok daha önemli göstergeler var, bu göstergeleri Hükûmet
görmezden geliyor. Bunu sadece açıklamalar yaparken görmezden gelse ama ciddi
ciddi oturup konuşurken bunları dikkate alsa ve düzenlemeleri ona göre yapsa
söyleyecek sözümüz yok. Kur, faiz ne oluyor, cari açık ne oluyor, enflasyon ne
oluyor, Türkiye'nin borçları ne oldu, nerelere doğru gidiyor, istihdam nedir;
bunlar son derece önemli ekonomik göstergeler ama bu göstergeleri görmüyor. Son
zamanlarda büyümeyi de sadece bir çeyrekte görüyor: “Biz 11,1 büyüdük.” Peki,
sonra ne oldu?
Değerli
arkadaşlarım, geçtiğimiz ay, Hükûmet sözcüleri de öyle açıkladılar ama Hükûmet
yanlısı medyada ne denildi: “İhracatta uçtuk.” “Rekor büyüme ihracatta.” Gerçekten
değerli arkadaşlarım, ihracatta rekor büyüme var. Bakın, ihracat geçen sene
ocak ayına göre yüzde 10,7 artmış ama sadece ihracat rakamları veriliyor. Peki,
ithalatta ne olmuş değerli arkadaşlarım? İthalatta ise geçen sene ocak ayına
göre yüzde 38 oranında artma olmuş, ocak ayı dış ticareti de geçen seneye göre
yüzde 108,8 oranında artmış yani dış ticaret açığı gerçekten uçmuş. Uçan dış
ticaret açığıdır. “İhracatta uçtuk.” deyip sadece olayın bir tarafını
gösteriyorlar.
Bir daha tekrar
ediyorum: Bunu muhalefete, vatandaşa böyle gösterseler ama tedbirleri alırken
Bakanlar Kurulu uzmanlarla oturup bu konuları tartışırken bütün ayrıntısıyla
incelese, nerede eksik var, nerede ne var, bunları değerlendirse ve ona göre
tedbirler alsa söyleyecek bir şeyimiz yok ama aynen bu manşetler gibi
“İhracatta uçtuk, dolayısıyla büyüyoruz, dolayısıyla yapılacak şeyler yok…”
Değerli
arkadaşlarım, aslında ihracat için ürettiğimiz mallar bizim ürettiğimiz
mallar değil, katma değeri bizim ürettiğimiz mallar değil; bunların, Türkiye’nin
ihraç ettiği 100 doların ya da 1 doların 70 senti dışarıdan geliyor ve temel
problem de bu. Sizin alelacele, panik şeklinde yapmış olduğunuz paketler ile
büyüme olsun diye etraflıca konuşmadığınız, tartışmadığınız düzenlemeler bu
rakamları değiştirmiyor yani Türkiye’den ihraç ettiğimiz malların yüzde 70’inin
dışarıdan geldiği gerçeğini değiştirmiyor. Bu gerçek değişmediğinden dolayı da
ekonomi giderek kötüye doğru gidiyor ama biz kendimizi kandırıyoruz, “İhracatta
uçtuk…” TİM ihracat rakamlarını açıklıyor ve müthiş manşetler atılıyor, işte
bir ay sonra, iki ay sonra ithalat rakamlarını açıklıyor ama haber yapan bile
olmuyor. 
Değerli
arkadaşlarım, özellikle Çin’le ilgili ticarete bir göz atmak gerekiyor, bir de
Avrupa’ya göz atmak gerekiyor. Çin’le ilgili yapılan ticarette müthiş bir açık
veriliyor, korkunç derecede açık veriliyor. 225 milyon dolar -ocak ayı için
söylüyorum- ihracata karşılık 2 milyar 176 milyon dolar ithalat yapmışız, 9 kat
ama sürekli eleştirdiğimiz, kavga hâlinde olduğumuz Avrupa’yla ilgili işlere
baktığımız zaman öyle değil, neredeyse ihracat ve ithalatımız birbirlerine
yakın değerli arkadaşlarım. 
Değerli
arkadaşlarım, bu tedbirleri, bu paketleri sürekli şekilde görüşüyoruz ama sanki
Türkiye’de birileri bizi Çin ekonomisine çalıştırıyor gibi bir durum var.
Dolayısıyla “ihracatta uçtuk” rakamlarının hiçbir anlamı yok milleti
kandırmanın ötesinde. Sadece milleti kandırsanız –bir daha tekrar ediyorum-
söyleyecek bir şey yok ama siz de inanıyorsunuz, siz de inanıyorsunuz, kendi
kendinizi de kandırıyorsunuz ve ciddi hiçbir düzenleme yapmıyorsunuz,
getirmiyorsunuz. 
Değerli
arkadaşlarım, birkaç tane daha rakam vereyim: 2017 yılında, pamuk ülkesi olan
Türkiye 3 milyar dolarlık pamuk, iplik ve mensucat ithal etti, 3 milyar
dolarlık. Oysaki kur yüzde 15 daha değerlidir, içeride iplik üretmek çok daha
ucuzdur. Neden bir fabrika kurulmuyor? Niçin içeride üretmek için hiçbir şey
yapılmıyor? Niçin fabrika kurulmasını teşvik edecek düzenlemeler yapılmıyor
değerli arkadaşlarım? 
Otomobille
ilgili de çok ciddi rakamlar var, bunu da tekrarlayayım. 2017 yılında 25,5
milyar dolarlık kara taşıtı ihraç ettik. Müthiş bir rakam değil mi? Rekor. OECD
verilerine göre, bu sektörde ithalat payı yüzde 65,1’dir yani bu ihracat için
16 milyar dolarlık ara malı ithal ettik, katma değer olarak ihracatımız 8,9
milyar dolar oldu. Şimdi, bakın, öte yandan 2017 yılında 20,9 milyar dolarlık
taşıt aracı ithal ettik değerli arkadaşlarım. Dolayısıyla bu rekor ihracata
rağmen, taşıt araçları açısından 12 milyar dolar açığımız var. Böyle bir
ekonomiyi konuşuyoruz.
O nedenle,
“Ekonomide uçtuk, büyüme 11,1’dir. Kim ne derse desin, bütün bu konularla
ilgili söylenenler… Bizim düşmanlarımızdır, hainler böyle konuşuyor; işler
böyle değildir.” diye söylediğiniz şeylerin tamamı havada kalıyor değerli
arkadaşlarım. Ne yaptık ettik iki senede? Bakın, 2016’da yayınlanan Orta Vadeli
Program’da, 2017-2019 dönemini kapsayan Orta Vadeli Program’da cari açığın 2017
yılında 32 milyar dolar olacağı öngörülmüştü. Ne kadar oldu 2017 yılında cari
açık? 47,1 milyar dolar değerli arkadaşlar. Bakın, siz bir şeyler
konuşuyorsunuz, söylüyorsunuz ama söylediklerinizin hiçbiri gerçekleri
göstermiyor. Bütün bu tedbirlere rağmen Türkiye hızlı bir şekilde uçuruma doğru
-ekonomi açısından söylüyorum, diğer açılar da dâhil- gidiyor değerli
arkadaşlarım. O nedenle, Hükûmetin bir an evvel böyle panik tarzında
değişiklikler yaparak bir yere gidemeyeceğini görmesi gerekiyor. 
Şimdi,
elimizdeki bu pakette 20 milyar TL’lik bir teşvik öngörüyoruz, 20 milyar TL.
Daha evvel de milyarlarca lira piyasaya verdik ama ithalatımız ve ihracatımız
ortada. Gerçekten dost acı söylüyor, muhalefet söylüyor diye duymazdan
geliyorsunuz ama Türkiye ekonomisi iyi gitmiyor değerli arkadaşlarım. 
Saygılarımla.
(CHP sıralarından alkışlar)
BAŞKAN –
Teşekkürler Sayın Bekaroğlu. 
Söz sırası
Halkların Demokratik Partisi Grubu adına İzmir Milletvekili Ertuğrul Kürkcü’ye
aittir. (HDP sıralarından alkışlar)
Sayın Kürkcü,
sizin şahıs adına da beş dakika söz hakkınız var, ikisini birleştirip konuşma
sürenizi on beş dakika olarak belirliyorum. 
HDP GRUBU ADINA
ERTUĞRUL KÜRKCÜ (İzmir) – Teşekkürler Başkan.
Başarılar
diliyorum. 
Bir torba yasa
daha. İktidar torba yasayı dayatınca ister istemez biz de bunun yasama ve kamu
yönetimi açısından kabul edilemezliğine dair itirazlarımızı tekrar etmek
zorunda kalıyoruz. Biz, modern hukuka yol gösteren Roma hukukunun tek konu, tek
kanun ilkesinin halkın hakkının ve hukukunun korunması bakımından yol gösterici
ilke olduğunu kabul ediyoruz. Torba kanun yani bir kanunun birden çok konuyla
ilişkilendirilmesi Roma hukukunda bir suçtu. İktidarın bir konuda yasa
çıkartmak için başka bir konuyu rüşvet olarak sunmasının önlenmesi için bu
şekilde yasa yapılmasına izin vermeyen Roma hukukuna göre cinayet sayılan şey
şimdi bizde ilke hâlindedir. Bu, ilke hâline geldiğinden beri hukuk
fakültelerinde de Roma hukukunun öğretilmesi zorunlu olmaktan çıkartıldı. Bu
aslında şuna benzer: Üniversitelerin fizik bölümlerinde Newton yasalarının
öğretilmesinin sona erdirilmesi, bundan vazgeçilmesi esasen fizikten
vazgeçmekle nasıl eş değerse Roma hukukundan vazgeçmek de aynı şekildedir. Siz
Newton fiziği olmadan ne “görelilik”i ne “endeterminizm”i öğretebilirsiniz,
olsa olsa hokkabazlık öğretebilirsiniz. Maalesef hukuk fakültelerindeki durum
budur ama daha önemlisi, Meclisimiz ya da Hükûmet Meclise sunduğu yasayla Roma
hukukunun bu ilkesine boş vermeye Meclisi çağırmış durumda. 
Bu yasa teklifi
aslında sadece teknik olarak değil, siyasi bakımdan da her türlü kuralla bağını
kopartmış olan vahşi iktidar mücadelesinin bir parçası. Eldeki torba bir
yanıyla, ekonominin kendi dinamikleriyle işlemeye devam edebilemeyeceğinin,
buna takatinin kalmadığının, var olan ekonomik ve toplumsal yapı içerisinde
yeni bir üretici kapasite ortaya çıkarılamayacağının, ekonomi dışı yöntemlerle
arkadan itilmedikçe ekonominin yürüyemeyeceğinin bir itirafıdır. 
Bu torba yasanın
yanlış bir yordamla da olsa gerçekten yatırım ortamının iyileştirilmesi,
ekonominin teşvik edilmesi maksadıyla da bir ilgisi yoktur. Yasa teklifini
getiren Hükûmet düşünüyor ki böylece, takatten düşen çarkları yerel seçimlere
kadar dönüyor göstermek mümkündür. İçine her şeyin doldurulmaya cüret edilmesi,
iktisadi faaliyeti hiç değilse mevcut ölçekte sürdürmesi için yerli ve
uluslararası sermayeyi bütçe gelirleri ve İşsizlik Sigortası Fonu’ndan mümkün
en geniş çapta yemlemek amacıyladır. Sermaye dolaylı vergiler ve İşsizlik
Sigortası Fonu’nda biriken gelirlerle yemlenirken sermayeye kamu kaynağından
fon aktarmanın rüşveti olarak da aynı torbanın içine işçi kadınların
çocuklarına kreş desteği, asgari ücretlinin gelir vergisi diliminin
değişmemesi, Süryani vakıf mallarının iadesi gibi dezavantajlı kesimlerin
çıkarlarına sözüm ona hitap eden konular konuluyor. Umuluyor ki halk bu rüşvet
karşılığında torba yasanızı satın alır, muhalefetin itirazları havada kalır.
İnanın arkadaşlar, itirazlarımız havada kalmıyor, bunu en iyi Adalet ve
Kalkınma Partisi Genel Başkanı ve onun güvenlik ve propaganda aygıtları sizden,
bizden, hepimizden iyi biliyor yoksa bir anket bağımlısı olduğunu hepimizin
bildiği Genel Başkanınız kamuoyu yoklamalarını durdurur muydu? 
Halkların
Demokratik Partisinin ve Parlamento dışında yerel yönetimler düzeyinde siyasi
faaliyet sürdüren Demokratik Bölgeler Partisinin 7 Haziran 2015’ten bu yana
uğradığı bunca şiddet, zulüm, ayrımcılık, nefret söylemi, önleme ve
cezalandırmanın biricik nedeni muhalefetin sesinin dünyanın ve Türkiye’nin dört
yanından işitiliyor olmasıdır. 
Tam otuz üç
aydır aralıksız süregiden bu şiddet ve baskı ortamında giren çıkanlarla
birlikte 13 vekilimizi hapsettiniz, 9 vekilimizin hapistekiler de dâhil
vekilliğini düşürdünüz. 80’i aşkın belediye eş başkanımızı görevden aldınız, 5
binden fazla parti üye ve yöneticimizi hapsettiniz, on binlerce akademisyen,
memur, öğretmen, hekim seçmenimizi hapse koydunuz; partimizin siyasi
faaliyetlerini baltaladınız. Ama her kamuoyu yoklamasında kendi
yaptırdıklarınız da dâhil olmak üzere, Halkların Demokratik Partisinin seçmen
desteğinin düşürülemediğini, tersine giderek yükselmekte olduğunu gözlerinizle
gördünüz. Buna karşılık 1970’lerin milliyetçi cephelerinin bütün kılıç
artıklarını doldurmak için kesenin ağzını da, torbanın ağzını da ardına kadar
açsanız artık fareli köyün kavalcısı rolünü oynayamayacağınızı görüyorsunuz.
Torba yasalarla tahkim ettiğiniz bu topyekûn saldırı dalgaları altında toplumu
soktuğunuz 16 Nisan referandumunda düşmekten ancak Yüksek Seçim Kurulunun
darbesiyle kurtuldunuz ama inanın daha fazla kaçacak yer kalmadı. Ne yapsanız
ne etseniz ne ittifaklar kursanız, şeytanın aklına gelmeyecek ne oyunlar
düzseniz, hangi hileyi yasa şekline soksanız 1 oyunuzun 2, muhalefetin 2 oyunun
1 sayılacağı ne çeşit yasalar çıkartmaya kalksanız da inanın süreniz doldu
çünkü yettiniz artık “...”(x)

Ben karşıtınız
olduğum için bu söylediklerime kulaklarınızı tıkamayı tercih edebilirsiniz ama
İbni Haldun’un hikmetinden sual etmezsiniz, şu sözlerine kulaklarınızı açmazlık
etmezsiniz diye düşünüyorum. Okuyayım size ne demiş bu kadim zaman bilgesi:
“Hükümdarın, ekonomik ve toplumsal olayları kişisel arzularına göre yönetmeye
çalışmasıyla devlette iyileşmesi olanaklı olmayan hastalıklar ortaya çıkar.
Hükümdarın lüksünü ve desteğini, satın almış olduğu ordu ve bürokrasinin
desteğini sürdürebilmesi için vergileri artırması gerekir. Artan vergi oranları
ekonomik faaliyetlerin azalmasına neden olur ve hükümdarın amacının tersine
devlet gelirleri azalır. Yönetilenlerin devletten beklentileri zayıflar ve
umutsuzluk yayılır. Ekonomik faaliyetler duraklar, insanlar uzun vadeli planlar
yapamaz olurlar. Doğum hızı geriler, kalabalık kentlerde nüfus ve çevre
sorunları ortaya çıkar, devlet çözülmeye başlar, merkezden uzak bölgelerdeki
valiler, generaller, prensler ya da başka devletler belli toprak parçalarını
koparmaya başlarlar. Başkentte bile ordu ve bürokratlar hükümdarın otoritesine
ele geçirmeye, hükümdarı sadece makam ve sıfattan oluşan bir şeye dönüştürmeye
başlar. Sonunda dışarıdan gelen asabiyyesi güçlü, genç, sağlıklı bir topluluk
devleti istila eder ve çürüyen yapıyı ortadan kaldırıp yenisini kurar.” Dua
edin İbni Haldun yanılıyor olsun. 
Sizin torba
yasanız varsa bizim de topyekûn muhalefetimiz var. Kendimizi torbanıza ve
torbalı gündeminize hapsetmemeye kararlıyız. Halklarımızın yaşama, özgürlük ve
güvenlik hakkını, işkenceye, zalimane, gayriinsani, haysiyet kırıcı ceza veya
muameleye tabi tutulmama hakkını, barış içinde yaşama hakkını, fikir, vicdan ve
din hürriyeti hakkını, doğrudan veya serbestçe seçilmiş temsilciler vasıtasıyla
memleketin kamu işleri yönetimine katılma hakkını, kamu hizmetlerine eşitlikle
girme hakkını, iktidarın genel ve eşit oyla ve dürüst seçimlerle devredilmesi
hakkını, sosyal güvenlik hakkını, haysiyeti için ve şahsiyetinin serbestçe
gelişmesi için zaruri olan ekonomik, sosyal ve kültürel hakları, çalışma, işini
serbestçe seçme, adil ve elverişli çalışma şartları ve işsizlikten korunma
hakkını, eşit işe eşit ücret hakkını, insanlık onuruna uygun adil ve elverişli
bir ücret hakkını, sendika kurma ve sendikalara katılma hakkını, işini
serbestçe seçmeye, adil ve elverişli çalışma şartları ve işsizlikten korunma
hakkını, temiz ve güvenli bir çevrede yaşama hakkını bütün zulmünüze,
baskınıza, sözlü ve fiziki şiddetinize, yalanlarınıza, hak gasplarınıza karşı
savunmaya devam edeceğiz. 
İbni Haldun’un
söylediği asabiyyesi güçlü, genç, sağlıklı topluluk biziz. Buna yeteneği olan
kesimleri temsil ediyoruz. Bunca zulme, şiddete, ikiyüzlülüğe, adaletsizliğe,
eşitsizliğe rağmen durmaksızın hayatı ve geleceği doğuran kadınların,
gençlerin, fabrikada, hastanede, okulda, sokakta, tarlada çalışanların, düşünce
ve sanatın yaratıcılarının tarihsel direnişinden besleniyoruz. O yüzden
geleceğe umutla bakıyoruz, sinmiyoruz, tutunduğumuz siyasi mevzileri koruyor ve
pekiştiriyoruz. Her düşenin yerini yenisi alıyor. Bizi bitirdiğinizi sandığınız
zamanda Türkiye’nin sosyal muhalefet tarihinin en büyük kongresini topluyoruz
ve o yüzden merkez medyaya yerleştirdiğiniz propagandacılarınız bile bunca
zulümden sonra teslim etmek zorunda kalıyor ki HDP oylarını koruyor, seçmenler
partisine desteğini sürdürüyor, özellikle de büyük şehirlerdeki Kürt seçmen
HDP’ye desteğini koruyor. 
Yurttaşları
arkanızda toplamanız için elinizde tek çare olarak siyasi yürüyüşünüzü yurtta
savaş vitesinden cihanda savaş vitesine yükseltmek kalıyor. Propagandacılarınız
büyük bir mutlulukla haber verdiğine göre, Afrin operasyonuyla devlete ve
Hükûmete olan güven 8-9 puan artmış, Afrin bu yanıyla 15 Temmuza benziyormuş.
1918’de Birinci Dünya Savaşı’nın dumanları kalkar ve altından harap olmuş bir
dünya ve yok olmuş milyonlarca hayatın acısı yükselirken Amerikalı Senatör
Hiram Warren Johnson “Savaş çıktığında ilk kayıp hakikat olur.” demişti.
Hakikatin yerini efsanelerin, menkıbenin, psikolojik harekâtın aldığı bir
dönemde halkımızı, halklarımızı vatanın tehlike altında olduğuna, devletin
bekasının tehdit altında olduğuna inandırmak bir süre için mümkün olabilir. Ne
var ki insanların Türkiye sınırları içinde çözülmemiş Kürt sorununun bir
fonksiyonu olan isyan ve savaşa son vermek için Suriye ve Irak Kürtlerini de
hegemonya altına almanın içerideki çatışmaya son vereceğine inanması için
OHAL’i, resmî yalanı sonsuza kadar sürdürmek ve ekonominin çarklarını torba
yasalarla çevirmek mümkün olamayacaktır.
Sevgili
arkadaşlar, sizlerden bu yasayı getiren parti, onun seçtiği Hükûmet, onun iktidara
yükselttiği Cumhurbaşkanından oluşan bu heyete şu çağrıda bulunuyoruz: Gelin,
Türkiye’yi sonu gelmez bir karışıklığın içerisine atacak olan içeride ve
dışarıda savaş yönteminden içeride ve dışarıda uzlaşma ve ortaklığa tekrar
yüzünüzü geri çevirin. Bunu yapmadığınız takdirde eninde sonunda Türkiye
kendisini yönetecek bir hükûmeti, yurttaşlar kendi aralarında barış ve
ortaklığı kuracaklardır. Fakat bu, siyasetin yardımıyla kısa yoldan, acısız bir
biçimde değil çok büyük acılardan sonra mutlaka ama mutlaka mümkün olacaktır.
Fakat bunca acıya, bunca kayba, bunca yıkıma değecek midir? Sadece güneyimizde
olan bitenlere baktığımız zaman Türkiye’yi yönetenlerin teşvik ettiği Emevi
Camisi’nde namaz kılmak uğruna kışkırttıkları, dünyanın bütün büyük güçlerinin
devreye girmesine yol açtıkları Suriye iç savaşının Suriye yurttaşlarına
çektirdiklerine bir bakın. Onlardan 3 milyonunu misafir etmesek, burada
aramızda yaşamalarına imkân vermesek yok olacak olan ve aslında bir toplum
olarak yok olmuş bulunan Suriye’nin akıbetine bakın. İçeride ve dışarıda savaş
böbürlenmesinin… Aslında Suriye’de olanların bir bakıma bu politikadan
vazgeçilmezse bizim hikâyemiz olduğunu düşünün. Türkiye, pekâlâ başka bir yol
seçebilir; hem siyaseten başka bir yol seçebilir hem bölgesel olarak başka bir
yol seçebilir ama belli ki bunun için kendisine başka bir hükûmet seçmesi
gerekiyor. Yeter ki bu hükûmet değişiminin barışçıl ve demokratik bir yoldan
olmasının önü açılsın. Eğer halk, iradesinin ortaya çıkması, içeride ve
dışarıda savaş siyasetinden, zenginleri koruyan bir ekonomi siyasetinden,
erkekleri koruyan bir nüfus siyasetinden adil, eşit, demokratik, özgürlükçü bir
yeni Türkiye’ye geçme yolu açık tutulmayacak olursa çok büyük bir hüsranla
karşı karşıya kalacaktır. Bu hüsranın önlenmesi, halklarımızın umuda
yolculuğunun devam edebilmesi için eşit, adil, demokratik, şeffaf bir seçim hem
iktidarı hem muhalefeti gelecekte birlikte yaşayabilecekleri bir ülkede
tutabilmenin biricik yolu olarak gözüküyor. İnanın, zorbalığa kimse boyun eğmeyecek.
İster torba yasayla getirilen ekonomik zorbalığa isterse bu anayasal ve ittifak
dayatmalarıyla getirilen siyasi zorbalığa Halkların Demokratik Partisi boyun
eğmeyenlerin önünde yürüyüşüne devam edecek.
Hepinizi sevgi
ve saygıyla selamlıyorum. (HDP sıralarından alkışlar)
BAŞKAN –
Teşekkürler Sayın Kürkcü.
Şimdi, şahsı
adına söz alan Zonguldak Milletvekili Faruk Çaturoğlu’na söz veriyorum.
Buyurun
Çaturoğlu. (AK PARTİ sıralarından alkışlar)
Süreniz beş
dakikadır.
FARUK ÇATUROĞLU
(Zonguldak) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı’nın birinci bölümü hakkında söz almış bulunmaktayım.
Hepinizi sevgi ve saygıyla selamlıyorum.
Sözlerime
başlamadan önce ilimizde Türkiye Taşkömürü Kurumu Genel Müdürlüğüne bağlı maden
ocaklarında 3 Mart 1992’de Kozlu’da 263, bugün yani 7 Mart 1983’te Armutçuk’ta
102 madencimiz grizu patlamaları sonucunda şehit olmuşlardır. Bu vesileyle tüm
maden şehitlerimizi rahmet ve şükranla yâd ediyorum. Bu şehitlerimiz için de
ileriki bölümlerde bir düzenlemenin olduğunu burada belirtmek istiyorum. 
Diğer taraftan,
ordumuz Suriye’de bir operasyon yürütüyor. Öncelikle bu operasyonda şehit olan
bütün askerlerimize, güvenlik kuvvetlerimize Allah’tan rahmet diliyorum,
mekânları cennet olsun. Gazilerimize sağlık ve afiyet diliyorum. Ordumuz bu
operasyonda inşallah büyük bir başarı elde edecek ve Türkiye güvenlik
risklerini çok kısa bir zamanda bertaraf ederek bölgedeki güçlü ve belirleyici
konumunu daha da artıracaktır.
Değerli
milletvekilleri, görüşmekte olduğumuz kanun tasarısı çok farklı toplum
kesimlerini ilgilendiren, ekonomimize daha çok güç kazandıracak ve toplumsal
refahı artıracak çok kapsamlı bir kanun tasarısıdır. Yatırım, üretim, ihracat
ve istihdamın teşvikine dönük son derece önemli yasal düzenlemeler var.
Tasarrufların artırılması, iş yapma kolaylığının artırılması, enerji ve
madencilik sektörünün geliştirilmesi, vergi kanunlarıyla ilgili ihtilafların
giderilmesi, çalışma hayatındaki birçok düzenlemenin vatandaş ve mükellefler
lehine kolaylaştırılması, kamu taşınmazlarının ekonomiye kazandırılması ve
sosyal amaçlı düzenlemeler var. 
Bildiğiniz gibi,
Türkiye ekonomisi 2017 yılında çok güçlü bir performans sergilemiştir. 2016
yılında başta hain darbe girişimi olmak üzere, maruz kaldığımız iç ve dış
şoklar karşısında AK PARTİ olarak hızla uygulamaya koyduğumuz tedbirler ve
gerçekleştirdiğimiz reform niteliğindeki düzenlemeler neticesinde Türkiye
ekonomisi çok hızlı bir toparlanmayı gerçekleştirdi. Açıklanan göstergeler
itibarıyla baktığımızda 2017 yılının ilk üç çeyreğinde yüzde 7,4 oranında
büyümenin yakalandığına ve gerçekten gerek OECD ülkeleri içerisinde gerekse
avro bölgesi itibarıyla bakıldığında bu olağanüstü bir performansa işaret
etmektedir; bu, 2018 yılında da sürdürülecektir.
Değerli
milletvekilleri, yarın 8 Mart Dünya Kadınlar Günü. Burada özellikle kadın
istihdamımıza destek olan son derece önemli bir desteğimizi ifade ediyoruz, bu
da kreş desteğidir. Bu düzenleme özellikle önümüzdeki dönemde, küçük çocuğu
olan kadın çalışanlarımız açısından önemli bir düzenlemedir. Yapmış olduğumuz
düzenlemede, bir işveren brüt ücretin yüzde 15’ine denk gelecek şekilde 300
lira civarında bir tutarı kadın çalışanına kreş desteği olarak ücret gelirinden
düşecek, istisna edecektir. 
Yine
-istihdam piyasalarıyla ilgili olan bir konu- asgari ücretin vergi diliminden
etkilenmemesini kalıcı hâle getiriyoruz. 
Yine,
2018 yılında işverene 100 lira miktarındaki asgari ücret desteğini uygulamaya
da devam ediyoruz. Bu destekten yaklaşık 11 milyon 800 bin çalışanımız istifade
edecektir. 
Özellikle
önümüzdeki üç yılda yani 2018, 2019 ve 2020 yıllarında istihdamın artması
noktasında son derece teşvik edici düzenlemeler getiriyoruz. 
Tasarının
ülkemize hayırlı olmasını temenni ediyor, yüce heyetinizi sevgi ve saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler.
MERAL
DANIŞ BEŞTAŞ (Adana) – Sayın Başkan, çok kısa bir söz talebim var.
BAŞKAN
– Buyurun.
IV.- AÇIKLAMALAR (Devam)
40.- Adana Milletvekili Meral Danış Beştaş’ın, önemli bir kanunu
görüştüklerine ve soru-cevap bölümünde Maliye Bakanının hazır bulunması
gerektiğine ilişkin açıklaması
MERAL
DANIŞ BEŞTAŞ (Adana) – Sayın Başkan, teşekkür ederim.
Doğrusu,
çok önemli bir kanunu görüşüyoruz, 94 madde ve oldukça kapsamlı. Hem kapsamı
itibarıyla hem de ilgilendirdiği alan itibarıyla Maliye Bakanımızın burada
olması gerektiğini düşünüyoruz. Biraz sonra soru-cevap bölümüne geçeceğiz. Spor
Bakanımız burada ancak eminim kendisi de sorulara cevap vermekte zorlanacaktır
yani kendi alanı değil. Mutlaka Maliye Bakanının da işleri vardır ama sonuçta
şu anda bizler burada bu yasanın görüşmelerini yapıyoruz. 
Özcesi, Maliye
Bakanının burada hazır olmasının önemini ve gelmesi gerektiğini iktidar
sıralarına ifade ederek Spor Bakanının da sorular karşısında sıkıntı yaşamaması
için bu talebimizi değerlendirmenizi istiyoruz. 
Teşekkür
ediyorum. 
BAŞKAN –
Teşekkür ederim. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN – Şimdi
soru-cevap bölümüne geçeceğiz, on beş dakika süreyle soru-cevap bölümü var. 
Sisteme giren 8
milletvekiline birer dakika süreyle sırayla söz vereceğim. 
Sayın Türkmen…
Yok. 
Sayın
Bektaşoğlu…
BÜLENT YENER
BEKTAŞOĞLU (Giresun) – Teşekkür ederim Sayın Başkan. 
Bir kere daha
halkımızın duyarlılıktan kaynaklanan tepkisini ve uyarılarımızı dikkate
almayacağınız anlaşılıyor. Cumhuriyetimizin miraslarından, en önemli
kazanımlarından şeker fabrikalarının özelleştirme yoluyla satış kararından
vazgeçmeyeceğiniz görülüyor. Ama biz, halkımızla o fabrikaların kapısında kale
gibi duracağız. Çünkü kapanan her fabrika yüzlerce işsiz demektir; tarımın
bitmesi, esnafın kepenk kapatması, ilin ekonomisinin can çekişmesi, sosyal
sorunların ve göçün artması demektir. Bunu ilim Giresun’dan da biliyorum. On
altı yıllık AKP iktidarı döneminde 15 dolayında irili ufaklı kamu özel tesisi
kapandı, 12 bin vatandaşımız çalışmaktan mahrum kaldı. 100 bin nüfus kaybettik,
9 beldemiz kapandı, 90 bin kişi ayni ve nakdi yardım alıyor, 29 bin kayıtlı işsizimiz
var, 50 bine yakın icra dosyamız var. Şimdi bu ve buna benzer bir sorun şeker
fabrikalarının olduğu kentlerde de yaşanacaktır. Ayıptır, yazıktır, günahtır.
Gelin, bu kötülüğü o kentlere yapmayın. 
BAŞKAN – Sayın
Akar… 
HAYDAR AKAR
(Kocaeli) – Sayın Bakan, beni hayal kırıklığına uğrattınız. Gençlik ve Spor
Bakanı olmadan önce amatör spor kulüplerinin borçlarını çözmek ve onlara yeni
gelir kaynakları kazandırmak için birlikte bir kanun teklifi hazırlamıştık,
binlerce amatör spor kulübünün yöneticisini ilgilendiren bu durumu çözmek için
bir çaba içerisindeydik fakat başarılı olamadık o dönemde, nedeni hep farklı
bakanlıklardı. Şimdi siz Gençlik ve Spor Bakanı oldunuz. Torba kanuna bir madde
koymuşsunuz, profesyonellerin alt kulüpleri olan amatör kulüplere hizmet eden
bir maddeyi getirmişsiniz, bağımsız amatör spor kulüplerine hiçbir katkısı
olmayacak bir madde. 
Şimdi ben size
şunu sormak istiyorum: 2017 yılında tescilli amatör spor kulübü sayısı nedir?
Bu kulüplerin devlete olan vergi borçları ne kadardır? Kaç kulübe yardım
ettiniz ve yardım tutarı ne kadardır?
Teşekkür ederim.
BAŞKAN – Sayın
Pekşen…
HALUK PEKŞEN
(Trabzon) – Sayın Bakan, beni hayal kırıklığına uğratmadınız. Rize'de amatör
sporcuların futbol oynadıkları, hazırlık yaptıkları bir tane saha vardı, onu da
aldınız üzerine inşaat yaptınız. Şimdi Rize merkezde, merkez ilçe sınırları
içerisinde amatör sporcuların futbol oynayacakları, hazırlık yapacakları bir
tane futbol sahası yok, Rize’nin dışındaki ilçelerde var. Sizin bu derdi
çözebilecek bir yerde olmadığınızı biliyorum! Spor bakanı olsaydınız, hele
Rize’nin milletvekili olsaydınız çözerdiniz! Ama o dönem gelecek, az kaldı,
2019’da bir Trabzonlu gelecek, Rize'ye bir amatör spor sahası yapacak ve
Rize’nin bu derdini de çözecek. 
Size teşekkür
ediyoruz. 
BAŞKAN – Sayın
Paylan…
GARO PAYLAN
(İstanbul) – Sayın Bakan, 94 maddelik bu torba tasarıda sizi ilgilendiren tek
bir madde var ve siz burada Hükûmeti temsilen oturuyorsunuz, o maddenin
arkasında mısınız? Bunu soruyorum çünkü geri çekileceğine dair bazı duyumlar
almış durumdayız.
Nükleer
santrallere ilave teşvikler getiriliyor Sayın Bakan. Bu ilave teşvikler
karşılığında ne alıyoruz, biz onlara ne tip teşvikler veriyoruz? Bu teşviklerin
karşılığı nedir?
Bir de şeker
fabrikalarını neden satıyorsunuz Sayın Bakanım?
BAŞKAN – Sayın
Doğan…
MÜSLÜM DOĞAN
(İzmir) – Sayın Bakan, iki bin yüz yıllık Ana Tanrıça Kibele heykelinin
bulunduğu Ordu’daki tarihî Kurul Kalesi’nin bitişiğinde andezit taş ocağı,
mahkeme kararına rağmen, işletiliyor. Şu anda sit alanı içerisinde olması ve
bilirkişi raporuna rağmen bu ocağın niçin çalıştırıldığı konusunda bilgi
talebim var. Ayrıca, ülkemizde yapılan özelleştirmelerin hemen hemen hepsi
hüsranla sonuçlanmasına rağmen neden şeker fabrikalarının özelleştirilmesinde
diretiyorsunuz? Et ve Balık Kurumunun özelleştirilmesi sonucu ülkede 1 kilo
etin fiyatının 60 TL’ye kadar çıktığını biliyorsunuz. Eti dışarıdan ithal etme
mecburiyetinde kaldığımızı da biliyorsunuz. Şeker konusundaysa yeni bir hüsran
yaşamayalım derken şeker fabrikalarının özelleştirilmesini neden bu kadar
önemli görüyorsunuz? Ayrıca, Hükûmetinizin şeker fabrikalarıyla ilgili
hazırladığı projeksiyonu Meclisten neden saklıyorsunuz?
BAŞKAN – Sayın
Yıldırım…
BEHÇET YILDIRIM
(Adıyaman) – Teşekkürler Başkanım. 
Gençlik ve Spor
Bakanı buradayken genç arkadaşların bir problemini söyleyeceğim. Gerçi gündüz
vakti bunları hep dile getirdik; İçişleri Bakanına sorduk, Adalet Bakanına
sorduk bir sonuç alamadık. Gençlik ve Spor Bakanı olarak sağlıkta atanamayan bu
genç arkadaşların sorununu çözeceğinizin sözünü veriyor musunuz? 
Bir ikincisi,
Kayseri Erciyesspor Diyarbakır’a gidiyor, otel parası olmadığı için,
parasızlıktan dolayı orada otobüste sabahlıyor ve Diyarbakır halkı ve
Diyarbekirsporlu futbolcular bunları bağrına basıyorlar. Ama tam tersi, Amed
Sportif, Cizrespor, Diyarbekirspor deplasmana gittiğinde onlara ırkçı
saldırılar, faşist saldırılar oluyor. Bu size bir şey düşündürüyor mu, bunun
için bir şey yapacak mısınız? 
BAŞKAN – Sayın
Toğrul.
MAHMUT TOĞRUL
(Gaziantep) – Teşekkür ederim Sayın Başkan. 
Ben de Spor
Bakanımıza sporla ilgili bir soru soracağım. Biliyorsunuz Gaziantep’e yeni bir
stadyum yaptınız. Gaziantepliler ısrarla, eski Kamil Ocak Stadyumu’yla ilgili,
oranın Demokrasi Meydanı’yla birleştirilmesi noktasında çalışmalar yaptılar.
Daha önce AVM yapılacağı, TOKİ’ye devredileceğine dair söylentilere karşı,
Gaziantep sivil toplum örgütlerinin baskısıyla, Büyükşehir Belediyesi orada bir
çalıştay yapacağını ifade etmişti. Ancak, son AKP Antep kurultayında
Cumhurbaşkanı tüm bu çalışmaları çatlak ses olarak söyleyip oraya cuma camisi
yapılacağını bildirdi. Sayın Bakan, siz Antep halkına, Anteplilerin sesine
kulak verecek misiniz? Yanınızda Nejat Bey de var, o da bir Antep Milletvekili,
bu konuda Antep halkının duygularına tercüman olacaklar mı? Bunu bekliyoruz. 
Teşekkür ederim.

BAŞKAN – Sayın
Akar…
HAYDAR AKAR
(Kocaeli) – Sayın Bakan, övünüyorsunuz “Neredeyse bütün kentlere stat
yapıyoruz, yaptık.” diye. Şimdi, Sakarya ve Kocaeli’de iki ayrı stat yaptınız,
statların maliyeti birinde -yanlış hatırlamıyorsam- 140 milyon TL, diğerinde
130 milyon TL. Kocaeli’nin doğusuna, Sakarya’nın da neredeyse batısına iki stat
yaptınız, aralarındaki mesafe de herhâlde 15-20 kilometrelik bir mesafe ama
Kocaeli’nin batısındaki ilçenin mesafesi 70 kilometre stada. Bu iki kentin de
hem Süper Lig’de hem de 1. Lig’de oynayan takımları bulunmuyor. Bu bir israf
değil mi? 250 milyon TL’lik bir harcamayı vatandaşın cebinden alınan vergilerle
yapmak bir israf değil midir? Evet, tabii ki stat ihtiyacı varsa yapılacaktır
ama iki kentin en uzak noktalarına yapılması gerekirken kent içerisindeki en
uzak noktalara yapılmasını doğru buluyor musunuz Sayın Bakan?
BAŞKAN –
Teşekkürler.
Sorular
bitmiştir.
Buyurun Sayın
Bakan.
HAYDAR AKAR
(Kocaeli) – Soruları Osman Bey cevaplasın.
GENÇLİK VE SPOR
BAKANI OSMAN AŞKIN BAK (Rize) – Teşekkür ederim.
Sayın Akar…
GARO PAYLAN
(İstanbul) – Şeker fabrikalarından başlayın Sayın Bakan.
GENÇLİK VE SPOR
BAKANI OSMAN AŞKIN BAK (Rize) – Şeker fabrikalarına Sayın Bakanımız cevap verecek,
ben kendi konularımla ilgili cevap vereceğim. 
Şu anda
özellikle gençlik ve spor kulüplerinin borçlarıyla ilgili bir konuyu gündeme
getirdi Sayın Haydar Akar. Bu borçlarla ilgili biz, Maliye Bakanımız da
yanımda… Haydar Bey…
GARO PAYLAN
(İstanbul) – Herhâlde verecek parayı.
GENÇLİK VE SPOR
BAKANI OSMAN AŞKIN BAK (Rize) – Haydar Bey, lütfen dinler misiniz?
HAYDAR AKAR
(Kocaeli) – Tabii, tabii.
GENÇLİK VE SPOR
BAKANI OSMAN AŞKIN BAK (Rize) – Şimdi Sayın Bakanımızla beraberiz. 
GARO PAYLAN
(İstanbul) – Söz alın siz oradan.
GENÇLİK VE SPOR
BAKANI OSMAN AŞKIN BAK (Rize) – Sizin bahsettiğiniz, geçtiğimiz dönemde de
gündeme getirdiğiniz, üzerinde çalıştığımız konu hakkında, Sayın Bakan da
yanımda…
HAYDAR AKAR
(Kocaeli) – Bakan mı karşı çıkmıştı ona?
GENÇLİK VE SPOR
BAKANI OSMAN AŞKIN BAK (Rize) – Hayır, çıkmadı, bir dakika. Sayın Bakanımızla
bu konuyu görüşüyoruz. Özellikle bunu spor yasası içerisinde çözmeyi
planlıyoruz.
HAYDAR AKAR
(Kocaeli) – Dört sene geçti.
GENÇLİK VE SPOR
BAKANI OSMAN AŞKIN BAK (Rize) – Bir dakika, lütfen, dinler misiniz?
HAYDAR AKAR
(Kocaeli) – Dinliyorum, buyurun Osman Bey.
GENÇLİK VE SPOR
BAKANI OSMAN AŞKIN BAK (Rize) – Ben de amatörlerin içerisinden gelen biriyim.
Buralarda yöneticilik yapan arkadaşlarımızın vergilerden, SSK’den dolayı bazı
problemleri var, bunları çözmek için Sayın Bakanımızla da istişare ediyoruz.
Tabii, amatör sporun yayılması için, onlara destek olmak için önemli. Biz bu
noktada beraber çalışıyoruz, çözüm getireceğiz, merak etmeyin.
HAYDAR AKAR
(Kocaeli) – Ne zaman?
GENÇLİK VE SPOR
BAKANI OSMAN AŞKIN BAK (Rize) – Bir dakika…
GARO PAYLAN
(İstanbul) – Bakan yanınızda, söz alın ya.
GENÇLİK VE SPOR
BAKANI OSMAN AŞKIN BAK (Rize) – 35’inci maddeyle ilgili de arkadaşlarımız soru
sordu. 
GARO PAYLAN
(İstanbul) – Sayın Bakan taahhütte bulunsun.
GENÇLİK VE SPOR BAKANI OSMAN AŞKIN BAK (Rize) – Ondan
önce şeye geleyim, Rize’deki yatırımlarla ilgili. Haluk Bey, tabii, siz
Rize’deki sahilde amatörlerle ilgili yaptığımız yeni projeyi, onlara
kazandırmayı planladığımız tesisi bilmiyorsunuz çünkü siz Trabzon
Milletvekilisiniz. Siz Trabzon’a gidin, arada da Rize’ye uğrayın, öğrenirsiniz.
Rize’de amatör kulüplere biz destek oluyoruz, Salarha’daki sahaları yapıyoruz,
Derepazarı’ndaki tesisleri yapıyoruz. Şu anda Rize’de, Trabzon’da, bölgede, her
yerde spor tesisleri yapmaya devam ediyoruz.
HAYDAR AKAR (Kocaeli) – Kocaeli?
GENÇLİK VE SPOR BAKANI OSMAN AŞKIN BAK (Rize) – Hiç
merak etmeyin, amatör…
HALUK PEKŞEN (Trabzon) – Rize merkezde bir tane yer
söyleyin. 
GENÇLİK VE SPOR BAKANI OSMAN AŞKIN BAK (Rize) – Bir
dakika, bir dakika, izah edeyim. 
Derepazarı’nın Rize’ye uzaklığı sadece 7 kilometre. 
HALUK PEKŞEN (Trabzon) – Yahu, Derepazarı değil Rize
merkez.
GENÇLİK VE SPOR BAKANI OSMAN AŞKIN BAK (Rize) – Bir
dakika… 
Sahilde amatör spor kulüpleri için bir tesis yapılacak.

HALUK PEKŞEN (Trabzon) – Samsun’dan Sarp’a kadar her
yer sahil. Siz Rize merkezde bana bir yer söyleyin.
GENÇLİK VE SPOR BAKANI OSMAN AŞKIN BAK (Rize) – Siz,
amatör spor kulüpleriyle hiç toplantı yaptınız mı Rize’de? Rize’de hiç toplantı
yaptınız mı? 
HALUK PEKŞEN (Trabzon) – Rize’de biz sürekli toplantı…
GENÇLİK VE SPOR BAKANI OSMAN AŞKIN BAK (Rize) – Rize’de
vekiliniz yok zaten.
HALUK PEKŞEN (Trabzon) – Ben Karadeniz’in her yerinde…
GENÇLİK VE SPOR BAKANI OSMAN AŞKIN BAK (Rize) – Hiçbir
yerde... Siz Trabzon’da bile yoksunuz, Trabzon’da bile yoksunuz. 
HALUK PEKŞEN (Trabzon) – Siz gelin, Karadeniz’e gelin.
Gelin gelin, Karadeniz’e gelin. 
GENÇLİK VE SPOR BAKANI OSMAN AŞKIN BAK (Rize) – Onun
için, merak etmeyin, biz tesisleri yapıyoruz, yapmaya da devam ediyoruz.
Türkiye'nin her tarafında tesis yapıyoruz. 
HALUK PEKŞEN (Trabzon) – Yahu, Rize’ye yapın, Rize’ye.
GENÇLİK VE SPOR BAKANI OSMAN AŞKIN BAK (Rize) – Rize’ye
de yapıyoruz, merak etme, Rize’ye de yapıyoruz. 
BEHÇET YILDIRIM (Adıyaman) – Şu Karadeniz’den bir
çıkalım. 
GENÇLİK VE SPOR BAKANI OSMAN AŞKIN BAK (Rize) – Şu anda
Rize’de 7,5 milyon TL’ye su sporları merkezi yapıyoruz, gençlik merkezi
yapıyoruz.
HALUK PEKŞEN (Trabzon) – Futbol merkezi, futbol sahası
oldu bütün Rize.
GENÇLİK VE SPOR BAKANI OSMAN AŞKIN BAK (Rize) – Futbol
sahaları yapıyoruz, yüzlerce saha yapıyoruz. 
HALUK PEKŞEN (Trabzon) – Ya bir tane yapın, bir tane,
bir tane. 
GENÇLİK VE SPOR BAKANI OSMAN AŞKIN BAK (Rize) – Şimdi,
Kocaeli’ye gelince… Haydar Bey, Kocaeli futbolla iç içe olan bir şehir, oraya
yakışır o stat. Karşı mısınız o stada?
HAYDAR AKAR (Kocaeli) – Evet, tamam, bir şey demiyorum
ama uzak.
MAHMUT TOĞRUL (Gaziantep) – Bizim sorularımıza da cevap
verin Sayın Bakan.
GENÇLİK VE SPOR BAKANI OSMAN AŞKIN BAK (Rize) –
Kocaeli’ye o stat yakışır, Sakarya’ya da yakışır. Bakın, Sakarya full oynuyor.
Kocaeli de şu anda iyi yolda, daha iyi noktalara gelecek, yakışır Kocaeli’ye
stat. 
HAYDAR AKAR (Kocaeli) – Sayın Bakanım, yahu, Kocaeli’ye
70 kilometre uzaklıkta.
GENÇLİK VE SPOR BAKANI OSMAN AŞKIN BAK (Rize) –
Biliyorsunuz, 2024 Avrupa Futbol Şampiyonası’na adayız ve Kocaeli stadı
müsabaka oynanacak statlardan bir tanesi. 34 tane stat projesi var, bunların
15-16 tanesi tamamlandı.
HAYDAR AKAR (Kocaeli) – Sayın Bakan, bizim stat Bolu’ya
daha yakın, Çayırova’dan Bolu’ya daha yakın.
GENÇLİK VE SPOR BAKANI OSMAN AŞKIN BAK (Rize) – Merak
etme. Bak, Kocaeli taraftarlarına söylerim seni. Çok güzel stat, yakışıyor
Kocaeli’ye. Kocaeli’ye yakışır o stat. 
HAYDAR AKAR (Kocaeli) – Yahu, stada bir şey demiyoruz.
GENÇLİK VE SPOR BAKANI OSMAN AŞKIN BAK (Rize) – Tabii,
madde 35’le ilgili konuda da yanlış anlaşılma var. Orada sadece profesyonel
kulüpler için geçerli değil. Kim sporla ilgili vergi ödüyorsa amatöre harcasın…
Onunla alakalı bir konu, yanlış anlamayın. 
MÜSLÜM
DOĞAN (İzmir) – Diğer soruları alalım Sayın Bakan. 
GENÇLİK
VE SPOR BAKANI OSMAN AŞKIN BAK (Rize) – Burada üretilen yani spor vasıtasıyla
üretilen verginin tekrar amatör sporda kullandırılması. 
HAYDAR
AKAR (Kocaeli) – Adresi yanlış. 
GENÇLİK
VE SPOR BAKANI OSMAN AŞKIN BAK (Rize) – Biz şu ana kadar, 2002’den beri
yaklaşık 360 milyon TL amatör spor kulüplerimize yardım ettik. Sadece 2017’de…
GARO
PAYLAN (İstanbul) – Çok az. 
HAYDAR
AKAR (Kocaeli) – Böl, böl; kaç tutuyor? Kaç lira?
GENÇLİK
VE SPOR BAKANI OSMAN AŞKIN BAK (Rize) – Bir dakika. 
Sadece
2017 yılında malzeme yardımı olarak 60 milyon TL, bunları spor kulüplerimize
verdik. 
HAYDAR
AKAR (Kocaeli) – Sayın Bakan, amatör spor kulüplerine bölersen kulüp başına ne
kadar düşüyor?
GENÇLİK
VE SPOR BAKANI OSMAN AŞKIN BAK (Rize) – Bu yıl da amatör spor kulüplerimize
malzeme ve ayni yardım olarak yaklaşık 120 milyon TL yardım yapacağız.
Talepleriniz varsa hazırız, amatör kulüplerin yanındayız, amatör kulüplere
destekçiyiz. 
TANJU
ÖZCAN (Bolu) – Sayın Bakan, Bolu’ya stat istiyoruz, stat.
GENÇLİK
VE SPOR BAKANI OSMAN AŞKIN BAK (Rize) – Biz ülke sporunun gelişmesini
istiyoruz. 
HAYDAR
AKAR (Kocaeli) – Ne zaman? On altı sene geçti. 
GENÇLİK
VE SPOR BAKANI OSMAN AŞKIN BAK (Rize) – Amatör spor kulüplerini çok
önemsiyoruz. Yıllardır, daha önce…
Her
yer saha dolu, her yer saha dolu. Saha talebiniz varsa getirin yapalım. Her
şeye hazırız, amatör spor kulüplerinin yanındayız. Maliye Bakanımızla beraber
de amatör spor kulüplerine daha fazla nasıl destek olabiliriz, onun için
çalışıyoruz. 
HAYDAR
AKAR (Kocaeli) – Vallahi beş kuruş vermez.
GENÇLİK
VE SPOR BAKANI OSMAN AŞKIN BAK (Rize) – Şeker fabrikaları için devam ediyor
musun? Ben amatöre devam edeyim. 
MAHMUT
TOĞRUL (Gaziantep) – Kâmil Ocak Stadı ne olacak Bakan Bey?
GENÇLİK
VE SPOR BAKANI OSMAN AŞKIN BAK (Rize) – Arkadaşlar, bu çocuklar bizim
çocuklarımız. Amatör spor kulüplerine yardım, onlar için harcanan her para çok
önemli. 
MÜSLÜM
DOĞAN (İzmir) – Sosyal devlet olmanın gereği zaten Sayın Bakan. 
GENÇLİK
VE SPOR BAKANI OSMAN AŞKIN BAK (Rize) – Biz uyuşturucuyla mücadele konusunu da
çok önemsiyoruz. Sokakları terör çetelerine, uyuşturucu çetelerine bırakmak
istemiyoruz. Sokaklarda olacağız, amatör spor kulüplerine yardıma devam
edeceğiz. 
Terör
örgütleri uyuşturucu vasıtasıyla gençlerimizi kendilerine bağlıyorlar,
bağlamaya çalışıyorlar, onları dağa yollamaya çalışıyorlar. Spor sayesinde,
sporun gücü sayesinde uyuşturucuyu da yeneceğiz, terörü de yeneceğiz ve
sokaklarda biz olacağız, terör örgütleri değil. Uyuşturucu çeteleri olmayacak. 
MÜSLÜM
DOĞAN (İzmir) – Şeker fabrikaları ne olacak Sayın Bakan?
GENÇLİK
VE SPOR BAKANI OSMAN AŞKIN BAK (Rize) – Biz amatör spor kulüplerine daha fazla
yardım edeceğiz. 
Ben
amatör spor kulüplerinde yöneticilik yaptım, konfederasyonda, federasyonda
yöneticilik yaptım, federasyon başkanlığı yaptım. 
MÜSLÜM
DOĞAN (İzmir) – Sayın Bakan, bu şeker işi ne olacak, şeker?
GENÇLİK
VE SPOR BAKANI OSMAN AŞKIN BAK (Rize) – Dolayısıyla şunu ifade edebilirim:
Amatör kulüplerin yanındayız, gençlerimizin yanındayız, gençlerimizin spor
yapması için bütün olanaklarımızı kullanıyoruz. Spora yaptığımız tesisler
ortada.
MAHMUT
TOĞRUL (Gaziantep) – Hiçbir soruya cevap vermediniz daha, Kâmil Ocak Stadı ne
olacak?
GENÇLİK
VE SPOR BAKANI OSMAN AŞKIN BAK (Rize) – Bakın, Gaziantep’e çok güzel bir stat
yaptık. 
BEHÇET YILDIRIM
(Adıyaman) – Amed, Amed… 
GENÇLİK VE SPOR
BAKANI OSMAN AŞKIN BAK (Rize) - Merak etmeyin, Kâmil… 
MAHMUT TOĞRUL
(Gaziantep) – Kâmil Ocak Stadı ne olacak? 
GENÇLİK VE SPOR
BAKANI OSMAN AŞKIN BAK (Rize) – Kâmil Ocak Stadı’nı da Gaziantep’le beraber
değerlendiririz, siz merak etmeyin. 
Amatör spor
kulüplerine desteğimiz devam edecek. 
MAHMUT TOĞRUL
(Gaziantep) – Sayın Bakan, Antepliler oranın meydan olmasını istiyor, Demokrasi
Meydanı’yla birleştirilerek büyük bir meydan olmasını istiyor.
GENÇLİK VE SPOR
BAKANI OSMAN AŞKIN BAK (Rize) - Bu gençler bizim çocuklarımız. Biz, sporun
gücüyle terörü yeneceğiz. Sporun gücüyle terörü yeneceğiz. 
Bakın, ben,
pazar günü Mardin’deydim, cumartesi günü Şırnak’taydım. Orada çocuklarla
beraberdik, birlikte spor tesislerindeydik ve çocuklar artık o terörün
ikliminden kurtuluyorlar, spor yapıyorlar.
MAHMUT TOĞRUL
(Gaziantep) – Geç bunları, geç. 
GENÇLİK VE SPOR
BAKANI OSMAN AŞKIN BAK (Rize) - Ülkelerini seviyorlar ve sporla beraber kalmaya
devam ediyorlar. 
Dolayısıyla,
amatör spor kulüplerine -Maliyenin de büyük desteğiyle- yardım etmeye devam
edeceğiz. 
Türk gençlerini
seviyoruz, Türk sporunu seviyoruz. Her şey amatörler için. (AK PARTİ
sıralarından alkışlar)
Teşekkür ederim.

BAŞKAN –
Birleşime on dakika ara veriyorum. 
Kapanma Saati: 18.34
SEKİZİNCİ OTURUM
Açılma Saati:
18.52
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN – Türkiye
Büyük Millet Meclisinin 67’nci Birleşiminin Sekizinci Oturumunu açıyorum.
533 sıra sayılı
Kanun Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
1’inci madde
üzerinde iki önerge vardır, önergeleri aykırılık sırasına göre işleme alacağım.
En aykırı önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 1’inci maddesinin tasarı metninden
çıkarılmasını arz ve teklif ederiz.
 Filiz Kerestecioğlu Demir Behçet
Yıldırım Meral Danış Beştaş
 İstanbul Adıyaman Adana
 Mahmut Toğrul  Feleknas
Uca
 Gaziantep Diyarbakır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkan.
BAŞKAN – Önerge
üzerinde Adıyaman Milletvekili Behçet Yıldırım konuşacaktır.
Buyurun Sayın
Yıldırım. (HDP sıralarından alkışlar)
Süreniz beş
dakikadır.
BEHÇET YILDIRIM
(Adıyaman) – Teşekkürler Başkanım.
533 sıra sayılı
Kanun Tasarısı’nın 1’inci maddesi üzerindeki önergemiz üzerine Grubum HDP adına
söz almış bulunmaktayım. Genel Kurulu ve ekranları başında bizleri izleyen
değerli halkımı sevgiyle, saygıyla selamlıyorum.
Maalesef,
gerçekleri dile getirenlerin, barış ve demokrasiyi savunanların
cezalandırıldığı bir dönemden geçiyoruz. Grup Başkan Vekilimiz Sayın Ahmet
Yıldırım, tıpkı önceki Grup Başkan Vekilimiz Sayın İdris Baluken ve Sayın
Çağlar Demirel gibi sadece gerçekleri dile getirdikleri, halkın sesi oldukları
için milletvekillikleri düşürüldü.
Ahmet
Yıldırım’ın suçu neydi? Cumhurbaşkanına hakaret. Sadece konuşmak. Evet, bir
siyasetçi konuşmayıp ne yapacak? Konuşmak eğer suçsa, neden aynı suçu
işleyenlere maddi tazminat, HDP’lilere gelince hemen ihraç ediyorsunuz? Eğer
Ahmet Yıldırım suçlarınıza ortak olsaydı, sussaydı, gerçekleri dile
getirmeseydi, bugün, burada aramızda olurdu ama o doğru olanı yaptı, biat
etmedi, halkımızı en iyi şekilde temsil etti, onuruyla, şerefiyle
haksızlıklara, hukuksuzluklara karşı mücadele etti. Ülkemiz adına, halkımız
adına, tüm halkların, inançların eşit olduğu, birlikte yaşamak için ileri
demokrasinin olduğu bir zemin oluşturmak için olanca gücüyle çalıştı, çabaladı,
hep demokrasiden, barıştan yana oldu. Bunları bilen saray ve AKP iktidarı,
emrindeki yargı vasıtasıyla Sayın Yıldırım’ın vekilliğini düşürdü. Olabilir,
noter gibi çalışan bu Meclisten atabilir, vekilliğini düşürebilirsiniz ama
inanın, halkların gönlünden onu düşüremezsiniz; bilakis yüceltirsiniz. 
Grubumuzda nice
Ahmetler, nice İbrahimler var. Ben her ne kadar Ahmet Yıldırım kadar iyi bir
hatip olmasam da onun kadar kararlı, onun kadar dirençli, onun kadar cesaretli
bir şekilde halkım için, barış için mücadele edeceğimin sözünü veriyorum. (HDP
sıralarından alkışlar) Ahmet Yıldırım gitse Behçet Yıldırım gelir, hiç
üzülmeyin. Bizleri doğrularımızdan asla vazgeçiremeyeceksiniz. (HDP
sıralarından alkışlar) Her zaman doğrularımızı yapmaya, sizin yanlışlarınızı
teşhir etmeye devam edeceğiz. Bunu böyle bilin. 
Bakın, benim
için de bir fezleke yazılmış, beş yıl hüküm verilmiş. İstinaf mahkemesinde şu
an. Ben ne istemişim? Barış istemişim, ben asker ölmesin, polis ölmesin,
gençlerimiz ölmesin, gerilla ölmesin, sivil kayıplar olmasın demişim,
Suruç’taki patlamaya koşmuşum, oradaki çatışmayı durdurmaya çalışmışım,
Adıyaman’ın yakınında, 5-6 kilometre ötesinde bir çatışma olduğu söylenmiş,
orada yine gidip polisi korumuşum, orada “Vay efendim, sen nasıl canlı kalkan
olursun, nasıl böyle şey yaparsın?” deyip bana beş yıl ceza verdiler. Keşke
daha fazlasını yapsaydım. O 2015 Temmuzundan bu yana binlerce insan öldü. Keşke
ben o çatışmaların olmasını önleseydim de isterse beni idam etselerdi ama
maalesef o çatışmaları da önleyemedik ama üstüne beş yıl ceza verdiler. Bunun
da ne kadar makul olduğunu artık halkımızın vicdanına bırakıyorum. 
Sayın Başkan,
değerli milletvekilleri; aynı şekilde İbrahim vekilimizin durumuna da
değineceğim. Dünyanın başına musallat olan tecavüzcü IŞİD çetesinin katlettiği
bir gencin cenazesine katıldığı için vekilliğini düşürdünüz. IŞİD’in nasıl
lanet bir örgüt olduğunu tüm dünya biliyor ama iktidarınız bilmemekte ısrar
ediyor. Bir zamanlar “öfkeli çocuklar” olarak nitelendirdiğiniz bu canilerin
mahkemelerine bir bakın, nasıl toleranslı davrandığınızı göreceksiniz. Basında
yer alan haberlere göre, sınırlarımıza rahatça giriş çıkışlar yaptıklarını
göreceksiniz. Gürcistan aranan IŞİD'liyi ülkemize iade ediyor ama biz
salıveriyoruz. Mahkemelere gidiyoruz, Gar katliamı, Antep katliamı, Suruç
katliamı davaları tam bir komedi. IŞİD'li sanıkların tavırlarını, avukatlara ve
tanıklara saldırgan tavırlarını hayret ve şaşkınlıkla izliyoruz. Bu gücü
kimlerden alıyorlar merak ediyoruz. 
Ben
buradan bu gerçekleri dile getirdim, şimdi grup başkan vekili çıkacak, diyecek
ki: "PKK de PYD de DEAŞ da bizim için terör örgütüdür, hepsine eşit
mesafedeyiz.” Grup başkan vekilinin yerine ben bunları söyledim, onun için
gelip burada düzeltmesine gerek yok. Ama ben grup başkan vekiline şunu diyorum:
Biraz ufkunuzu açın, genişletin. Ülkemizi bu kaostan nasıl çıkarabiliriz,
demokrasiyi nasıl sağlayabiliriz? Saraya göre değil, halkın refahı için,
sağlıklı bir toplum için projelerinizi söyleyin, öyle klişe sözlerle, hamaset
yaparak halkı oyalamayın, yalanlarla iktidarınızı daha ne kadar
sürdürebilirsiniz diyorum.
1’inci
madde de pasaportla ilgili bir madde. Bu kadar tutuklu vekil varken, her gün
vekil arkadaşlarımızın atıldığı bir dönemde bu konuda fazla bir şey…
(Mikrofon
otomatik cihaz tarafından kapatıldı) 
BAŞKAN
– Sayın Yıldırım, sözlerinizi tamamlayın.
BEHÇET
YILDIRIM (Devamla) – Evet, her gün vekil arkadaşlarımız içeri atılırken, eş
genel başkanlar içerideyken bizim gündemimizde öyle pasaporttur, şudur, budur
yoktur, bizim gündemimizde barış vardır, kardeşlik vardır, birlikte beraber
yaşamanın özlemi vardır.
Bu
duygularla Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Yıldırım.
Şimdi,
önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 1’inci
maddesinin aşağıdaki şekilde değiştirilmesini arz ve teklif ederiz.
 Mustafa Elitaş Mehmet
Doğan Kubat Ahmet Sami Ceylan
 Kayseri İstanbul Çorum
 Cahit Özkan Akif
Çağatay Kılıç Salih Cora
 Denizli Samsun Trabzon
 Ali İhsan Yavuz Ramazan
Can Murat Göktürk
 Sakarya Kırıkkale Nevşehir
 Salih Çetinkaya Hilmi
Bilgin Suat Önal
 Kırşehir Sivas Osmaniye
 Özcan Ulupınar Aydın
Ünal Ebubekir Gizligider
 Zonguldak Ankara
 Nevşehir
 Ahmet Hamdi Çamlı
 İstanbul
“MADDE 1-
15/7/1950 tarihli ve 5682 sayılı Pasaport Kanununun 13 üncü maddesinin üçüncü
fıkrasında yer alan "dışişleri eski bakanlarına,” ibaresi "eski
bakanlara, Türkiye Büyük Millet Meclisi eski üyelerine,” şeklinde
değiştirilmiş, 14 üncü maddesinin (A) fıkrasının birinci paragrafında yer alan
"Türkiye Büyük Millet Meclisi eski üyeleri, eski bakanlar ile” ibaresi
madde metninden çıkarılmıştır. 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Takdire
bırakıyoruz Sayın Başkan.
BAŞKAN
– Hükûmet önergeye katılıyor mu? 
MALİYE BAKANI
NACİ AĞBAL (Bayburt) – Katılıyoruz Sayın Başkanım.
BAŞKAN –
Önergenin gerekçesini okutuyorum: 
Gerekçe: 
Eski bakanlara
ve Türkiye Büyük Millet Meclisi eski üyelerine görevde bulundukları sırada
verilen diplomatik pasaportların görevlerinin sona ermesi hâlinde de
geçerliliğinin devam ettirilmesi sağlanmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul edilen
önerge doğrultusunda 1’inci maddeyi oylarınıza sunuyorum: Kabul edenler...
Kabul etmeyenler... 1’inci madde kabul edilmiştir. 
2’nci madde üzerinde
üç adet önerge vardır.
Önergeleri
aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 553 sıra sayılı Vergi Kanunları İle Bazı Kanun ve Kanun Hükmünde
Kararnamelerde Değişiklik Yapılmasına Hakkında Kanun Tasarısı’nın 2’nci
maddesinin son fıkrasının aşağıdaki şekilde değiştirilmesini arz ve teklif
ederiz. 
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Lale Karabıyık Sibel
Özdemir Gürsel Erol
 Bursa İstanbul Tunceli
“Bu maddenin uygulamasına
ilişkin usul ve esaslar Maliye Bakanlığının önerisi üzerine Bakanlar Kurulunca
belirlenir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım. 
BAŞKAN – Önerge
üzerinde söz isteyen Tunceli Milletvekili Gürsel Erol.
Buyurun Sayın
Erol. (CHP sıralarından alkışlar) 
Süreniz beş
dakikadır. 
GÜRSEL EROL
(Tunceli) – Sayın Başkanım, öncelikle yeni Meclis Başkan Vekilliğinizin hayırlı
olmasını diliyorum. 
BAŞKAN –
Teşekkür ederim. 
GÜRSEL EROL
(Devamla) – Genel Kurulumuzu da sevgi ve saygıyla selamlıyorum. 
Sayın
milletvekilleri, ben dönem dönem bu kürsüde değişik yorumlara neden olan, kimi
zaman söylemlerim HDP tarafından tepkiyle karşılanan, kimi zaman söylemlerim
AKP tarafından alkışlarla karşılanan konuşmalar yaptım. Bir daha buradan bu
konuşmalarla ilgili bir değerlendirme yapmak isterim. Tabii ki benim siyaset çizgim
ve Tunceli’de siyaset yapma anlayışım, tarzım herkes tarafından bilinen bir
tarzdır ve burada bugün aslında anlatmak istediğim, konuşmakla ilgili söz
talebimin gerekçesi Erdal İnönü’nün 1990’lı yıllarda Fazilet Partili
milletvekillerinin milletvekillikleri düşürülürken Anayasa Komisyonunda yapmış
olduğu konuşmadır. Her milletvekilinin siyasal düşüncesinin, fikirlerinin,
anlayışının, düşüncesinin ve konuşmalarının özgürlük kapsamında olması
gerektiğini ve bu anlamda Refah Partili milletvekillerinin milletvekilliklerinin
düşürülmesine “hayır” oyu kullanmasının gerekçesini anlatmıştır. 
Sayın
milletvekilleri, bu Mecliste çoğu zaman sizin geçmişten gelen arkadaşlarınızla
ilgili haksız uygulamalar yapıldı; Merve Kavakcı’ya yemin ettirilmedi,
milletvekilliği düşürülen arkadaşlarınız oldu. Bunların hepsi bir haksızlıktır.
Bir milletvekili, seçildikten sonra, yasama süresi içerisinde görevini yerine
getirmekle ilgili sorumluluklarını yerine getirirken yargılanabilir mi? Evet,
yargılanabilir ama o milletvekili tutuksuz yargılanmalı, suçu sabit görülünceye
kadar da tutuksuz hâli devam etmeli; eğer bir terör örgütüyle bağlantısı
hukuken sabit görülürse ve mahkemeler bununla ilgili bir karar vermişse
yalnızca milletvekilliği düşürülmemeli, aynı zamanda cezaevine de gönderilmeli.
Ama yine aynı şekilde, geçen hafta bir milletvekilinin, Ahmet Yıldırım’ın, HDP
Grup Başkan Vekilinin Cumhurbaşkanına hakaretten dolayı milletvekilliğinin
düşürülmesi siyaseten de hukuken de ahlaken de doğru değil. Bakın, ben bunu CHP
Grubu içerisinde en keskin HDP karşıtı olarak bilinen milletvekili olarak
söylüyorum. Siyaseten ayrı düşünebiliriz, siyaseten birbirimize karşı
tavırlarımız farklı olabilir ama bu Parlamentoda görev yapan milletvekillerinin
seçildikleri, geldikleri illerdeki seçmenlerinin düşüncelerini, ifadelerini
özgürce ifade etmelerinden kaynaklı milletvekilliklerinin düşürülmesi hiçbir
şekilde doğru değil. 
Sayın
milletvekilleri, tarihimizde dönem dönem “kahraman” diye adlandırılan
insanların sonra hainlikle suçlandıklarını ve yargılandıklarını hepimiz
biliyoruz. Bunların en somut örneği, belki de sizin döneminizin en başarılı
kararı Kenan Evren’in yargılanmasıdır. Kişiye dayalı bir hukuk düzeninin
kurulması, yarın bize Kenan Evren gibi sonuçlar doğurabilir. Burada, bence, milletvekillerinin
milletvekilliğinin düşürülmesini değil, tam tersine, milletvekillerinin
anayasal haklarının korunması, kendi seçmen kitlelerinin, kendilerine oy veren
seçmenlerinin o milletvekillerinden istedikleri davranış şekilleriyle ilgili
yargılanmadan, özgürce davranabilmelerini sağlayabilmeliyiz. Ki sizler,
geçmişte bunun en sıkıntılı dönemini ve sürecini yaşayan milletvekillerisiniz
ve sizin demokrasiye, insan haklarına, özgürlüklere, kişisel haklara, kişisel
düşüncelere daha fazla önem vermeniz gerekirken sizin gibi düşünmeyen, sizin
değerlerinize ters düşen yorumlar yapan milletvekillerini düşürmeniz, tutuklu
yargılamanız hakka da hukuka da adalete de sığmaz sayın milletvekilleri. Ben,
bir daha milletvekili adayı olmayacak birisi olarak, bu görev sürem içerisinde
Parlamentonun saygınlığı açısından AKP’li milletvekillerini bilgilendirmek ve
uyarmak isterim. 
Ahmet
Yıldırım’ın milletvekilliğinin düşürülmesi doğru değildir, milletvekillerinin
tutuklu yargılanması doğru değildir; sabit görülen bir suçu varsa yalnızca
yargılanmamalı, aynı şekilde, suçu sabit görülmüşse onunla ilgili cezai işlem
de yapılmalıdır ama milletvekili olduğu süre içerisinde herkes yasama görevini
yerine getirmelidir. Bu düşüncelerimi sizlerle paylaşmak istedim. 
Hepinize sevgi
ve saygılarımı sunarım. (CHP sıralarından alkışlar) 
BAŞKAN –
Teşekkürler Sayın Erol.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MEHMET MUŞ
(İstanbul) – Sayın Başkan…
BAŞKAN –
Buyurun. 
MEHMET MUŞ
(İstanbul) – 60’a göre pek kısa bir söz talebim var, eğer uygun görürseniz,
yerimden…
BAŞKAN – Buyurun
Sayın Muş.
IV.- AÇIKLAMALAR (Devam)
41.- İstanbul Milletvekili Mehmet Muş’un, Tunceli Milletvekili Gürsel
Erol’un 533 sıra sayılı Kanun Tasarısı’nın 2’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET MUŞ
(İstanbul) – Sayın Başkan, değerli milletvekilleri; az önce sayın konuşmacıyı
dikkatle izledim. Tabii ki siyasetle ilgili görüşlerini ifade etmekte herkes
hürdür, burası milletin kürsüsüdür. Milletvekilleriyle alakalı kanaatlerini
ifade edebilir fakat burada şöyle bir ithamla karşı karşıya kaldık: Bizim gibi
düşünmeyen milletvekillerinin vekilliğini düşürdüğümüz, onları tutuklattığımız
gibi bir ithamla karşı karşıya kaldık, bunu kabul etmemiz mümkün değildir.
Burada yaşanan, davaların görülmesiyle alakalı Parlamentoda bir oylama
yapılmıştır, daha sonra, mahkemeler bu süreci izlemiştir, sonrasında da Türkiye
Büyük Millet Meclisinde oylama yapılmıştır. Dolayısıyla, bizim gibi düşünmeyen
milletvekilleri olacak ki burada bir tartışma olsun, muhalefet ortaya
çıkabilsin. Dolayısıyla, bizim böyle bir ithamı, böyle bir iddiayı kabul
etmemiz mümkün değildir, bunu ifade etmek isterim.
BAŞKAN –
Teşekkürler Sayın Muş.
ENGİN ALTAY (İstanbul)
– Sayın Başkan…
BAŞKAN – Sayın
Altay…
42.- İstanbul Milletvekili Engin Altay’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ENGİN ALTAY
(İstanbul) – Sayın Başkan, sayın grup başkan vekilinin iddiası mesnetsizdir,
yersizdir; milletvekilimizin söylediği doğrudur. AK PARTİ’nin, AK PARTİ’nin
liderinin keyfine göre yargının karar verdiği ve aynı şekilde, yargı
kararlarının Türkiye Büyük Millet Meclisinde okunması süresi noktasında da AK
PARTİ’nin inisiyatifinin ortada olduğu çok açıktır. Bunun geçmişte örnekleri
vardır, geçmişte de suçu sabitlenip hükmü kesinleşen milletvekillerinin bu
kararları burada okunmamıştır, bir yıl, iki yıl okunmamıştır. Şimdi ise çok
uyduruk bir gerekçeyle verilen bir karar… Ahmet Yıldırım’ın işlediği suçu bu
Mecliste muhalefet partilerinde işlemeyen milletvekili bulamazsınız,
bulamazsınız, herkes benzer ifadeleri Erdoğan için kullanmıştır. Hâl böyleyken
Ahmet Yıldırım’ın keyfî olarak, AK PARTİ’nin keyfine dayalı olarak milletvekilliğinin
düştüğü çok açıktır.
Kayıtlara geçsin
diye bunu söyledim. (CHP sıralarından alkışlar)
BAŞKAN –
Teşekkürler Sayın Altay.
MEHMET MUŞ
(İstanbul) – Sayın Başkan…
BAŞKAN – Size de
söz vereceğim Sayın Muş.
Sayın
Kerestecioğlu, buyurun.
43.- İstanbul Milletvekili Filiz Kerestecioğlu Demir’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
FİLİZ
KERESTECİOĞLU DEMİR (İstanbul) – Bugün yargının siyasi olmadığını, siyasi
kararlar vermediğini düşünmek ve ifade etmek artık hakikaten gülünesi bir
durum, bunun ötesinde bir şey söylemek mümkün değil. Hatta, çok yakın, iki gün
önce Yargıtay Başkanının Orman Ceza Hukuku Sempozyumu’nda yaptığı bir konuşma
var -ki bugün avukatlar da bunu protesto eden bir açıklama yayınladılar-
açıkçası, devam eden davaları bile, yargıyı, adil yargılamayı etkileme suçunu
işleyen bir açıklama bu. Mesela, 10 Ekim Gar katliamını, ondan sonra Reyhanlı
katliamını… Burada IŞİD’liler yargılanmasına rağmen -tıpkı daha önce uygulanan,
savcıların uyguladığı bir strateji gibi- onları aklamaya çalışan bir ifadeyle
“Bu suçları Salih Müslim işlemiştir.” gibi abuk sabuk bir açıklamada bulunmuş
Yargıtay Başkanı. 
(Mikrofon
otomatik cihaz tarafından kapatıldı)
BAŞKAN –
Sözlerinizi tamamlayın Sayın Kerestecioğlu.
FİLİZ
KERESTECİOĞLU DEMİR (İstanbul) – Şimdi, nasıl burada yargıyı etkilemek ve bunun
için gösterilen bir çaba söz konusuysa aynı şekilde, milletvekilliklerimizin
düşürülmesinde, dokunulmazlıklarımızın kaldırılmasında 7 Hazirandan itibaren
izlenen bir siyasi strateji var, bu ülkeyi ve bu Meclisi HDP’sizleştirme
stratejisi. Bunun olmadığı görüldükçe daha fazla üstümüze geliniyor ama biz,
her seferinde söylediğimiz gibi, vekilliği düşürülen arkadaşlarımızın, tutuklu
arkadaşlarımızın, vekil arkadaşlarımızın mücadelesini aynı şekilde burada devam
ettireceğiz, bundan bir milim dahi taviz vermeyeceğiz ama bu yargının siyasi
olduğu gerçeğini asla bu ülkede değiştirmez. Ki bu gerçek sadece HDP için
değildir, yarından sonra yargılanacak gazeteciler için de böyledir. 8 Mart
sokağa çıkması engellenen kadınlar için de böyledir. Herkes için aynı siyasi
kararlar söz konusudur. İşkence de geri gelmiştir bu ülkede.
BAŞKAN
– Teşekkürler Sayın Kerestecioğlu.
Sayın
Muş…
44.- İstanbul Milletvekili Mehmet Muş’un, İstanbul Milletvekili Engin
Altay ile İstanbul Milletvekili Filiz Kerestecioğlu Demir’in yaptıkları
açıklamalarındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; ben Adalet ve Kalkınma
Partisinin Grup Başkan Vekiliyim. Kendi partimle ilgili bir iddiada bulunamam,
kendi partimin görüşlerini ve duruşunu ifade edebilirim. İddia bir başka parti
ya da bizim dışımızdaki bir konuyla alakalı ortaya konulabilir. Dolayısıyla az
önce ifade ettiklerim partimizin kurumsal görüşleridir. Partimizin durduğu
noktayı açıkladım; bu, bir iddia değildir, bir sav değildir. 
Bizim
AK PARTİ olarak Meclise hangi partinin girip hangi partinin çıkacağına ya da
hangi partinin Parlamentodan yoksun bırakılacağına dair bir karar vermemiz söz
konusu değildir. Böyle bir çaba içerisinde olamayız, buna karar verecek olan
milletin ta kendisidir. Burada sabırsızlanmaya gerek yok. Vakit geliyor, o
zaman kimin burada olacağına, kimin hangi görevde olacağına millet sandık
başında cevap verecektir. Milletin kararı hepimizin başının üstünde olacaktır.
Bizim agresifleştiğimiz ya da farklı bir noktaya savrulduğumuz savı da
kesinlikle…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
MEHMET
MUŞ (İstanbul) – …doğru değildir. Bizim savrulduğumuz ya da herhangi bir köşeye
çekildiğimiz ya da farklı bir boyuta gittiğimiz gibi bir iddia söz konusu
olamaz. Adalet ve Kalkınma Partisi, Türkiye’deki illerin tamamına yakınından
milletvekili çıkaran, Türkiye’de temsili partimizde mutlak anlamda en geniş
şekilde sağlayan bir siyasi partidir. Dolayısıyla biz herhangi bir köşeye,
herhangi bir uca savrulacak bir parti hiç değiliz.
Teşekkür
ediyorum.
BAŞKAN
– Teşekkürler Sayın Muş. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN
– 2’nci madde üzerindeki diğer önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 2’nci maddesinin birinci paragrafından
sonra gelen “Bazı hallerde haczin kaldırılması” ibaresinin “Bazı hallerde
haczin yapılmaması” şeklinde değiştirilmesini arz ve teklif ederiz.
 Emin Haluk Ayhan Muharrem
Varlı Mevlüt Karakaya
 Denizli Adana Adana
 Ahmet Selim Yurdakul Mehmet
Necmettin Ahrazoğlu
 Antalya Hatay
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkan.
BAŞKAN – Önerge
üzerinde söz isteyen Adana Milletvekili Sayın Muharrem Varlı. 
Buyurun Sayın
Varlı. (MHP sıralarından alkışlar) 
Süreniz beş
dakikadır.
MUHARREM VARLI
(Adana) – Teşekkür ederim Sayın Başkan.
Sayın Başkan,
değerli milletvekilleri; grubumuz adına vermiş olduğum önerge üzerinde söz
aldım. Hepinizi saygıyla selamlıyorum.
Öncelikle, Afrin
Operasyonu’nda şehit düşen güvenlik güçlerimize Allah’tan rahmet diliyorum,
ailelerine başsağlığı diliyorum.
Yine, yarın
Dünya Kadınlar Günü; bütün kadınların Dünya Kadınlar Günü’nü de buradan
kutlamak istiyorum.
Bu tasarıda
birçok madde var, maddelerin büyük çoğunluğu da olumlu, olumlu bulduğumuzu
söylüyorum yani biraz sonra söyleyeceklerim bunları eleştirmek manasında değil.
Yani burada iş adamlarının, sanayicilerin, yatırımcıların yapabilecekleri
yatırım noktasında vergilerle alakalı, katılım oranlarıyla alakalı düzenlemeler
var; bunların hepsini olumlu buluyoruz ancak burada çiftçilerimizin de bir
şikâyeti var, onların da beklentileri var “Yahu keşke biz de bu tasarının
içerisinde yer alabilseydik.” gibi bir serzenişte bulundular. Ne bekliyorlar
çiftçilerimiz? Diyorlar ki: “Yani biz yıllardan beridir haykırıyoruz,
bağırıyoruz. Ya işte bizim Ziraat Bankasına olan borçlarımızın faizleri
silinsin, kalan ana borçların da taksitlere bölünerek ödenmesinin yapılması
noktasında bir kolaylık sağlansın.” Çünkü çiftçiler hakikaten zor durumdalar.
Sadece Ziraat Bankası değil, birçok bankadan da ipotek karşılığında kredi almak
zorunda kalıyorlar. Onun için, çiftçilerimizi korumak adına, üreten insanları
korumak adına Ziraat Bankasındaki borçların faizleri silinerek, anaparasının da
taksitlere bölünerek ödenmesi çiftçilerimize büyük bir kolaylık sağlayacaktır.
Burada defalarca ben de gündeme getirdim, çiftçi birlikleri, ziraat odaları,
çiftçiyle alakalı bütün kurumlar da bunu gerekli bakanlıklara, özellikle Tarım
Bakanlığına, Maliye Bakanlığına birçok defa söylemiş olmalarına rağmen şu ana
kadar bununla ilgili herhangi bir düzenleme ne yazık ki yapılamadı. Ben
çiftçiler adına burada bunu belirtmek istiyorum çünkü çiftçiler hakikaten ülkemizin
üreten insanları, hepimizi doyurdukları gibi dünyanın birçok ülkesine de
ihracat yapmamıza vesile olan bir kurum ve cari açık vermeyen tek kurum
Türkiye’de çiftçilik kurumu. Onun için, çiftçilerin bu talebini dikkate almak
gerekir diye düşünüyorum. 
Yine,
çiftçilerin mazot ve gübre girdileri, maliyetleri çok ağır; bu, çiftçinin
belini büküyor. Yani üretim yapmak isteyen çiftçilerin gübre ve mazottan
kaynaklı ağır maliyet girdileri belini büktüğü için birçoğu üretim yapmaktan
bile vazgeçer durumdalar. Hani şimdi Sayın Cumhurbaşkanı açıklama yaptı, Sayın
Başbakan da açıklama yaptı işte “Mazotun yarısını vereceğiz.” diye. Rakam
yanlış, ya Sayın Cumhurbaşkanına yanlış bilgi veriyorlar ya da Sayın Başbakana
yanlış bilgi veriyorlar. Yani bugün pamukta 1 dönüme yakılan mazot litre olarak
en az 55-60 litredir, belki daha fazladır, ben ortalama rakam söylüyorum. Yani
bunu 26-27 litre üzerinden değerlendirip bunun da yarısı veriliyor 13 litre
gibi. Yine, buğdayda 10 litre üzerinden hesap görülüp 5 litresi veriliyor.
Bunlar da çiftçinin serzenişleri yani “Biz bundan çok daha fazla mazot
tüketiyoruz, Hükûmet bunu görsün ve duysun, bizi anlasın.” diye bunları
söylüyorlar, ben de onların adına burada gündeme getiriyorum. Gerçekten,
verilen rakamlar çiftçinin yaktığı rakamların yarısı değil, üçte 1’i dahi
değil. Onun için, buradan Tarım Bakanlığını ve o konuda çalışma yapan
arkadaşları uyarmak istiyorum: Lütfen daha ciddi bir araştırma yapsınlar,
çiftçinin kendisiyle bizzat görüşerek bu konuları eğer değerlendirir ve tespit
yaparlarsa daha doğru olacaktır. Ben bunu Komisyonda da gündeme getirdiğim için
Genel Kurulda da gündeme getirmekten herhangi bir sıkıntı duymuyorum çünkü
çiftçinin en ağır maliyet girdisi gübre ve mazot girdisidir. Eğer bunda
çiftçiyi rahatlatabilirsek, çiftçiye bir kolaylık sağlayabilirsek inanıyorum ki
çiftçimiz daha çok üretecek, ülkemizin daha çok para kazanmasına, ihracat
yapmasına vesile olacaktır. 
Bu duygularla
hepinize saygılar sunuyorum. (MHP sıralarından alkışlar) 
BAŞKAN – Şimdi,
önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Madde üzerinde
bir başka önerge vardır, bu önergeyi de okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 2’nci maddesinde yer alan “gelmek
üzere” ibaresinin, “gelecek şekilde” şeklinde değiştirilmesini arz ve teklif
ederiz.
 Filiz Kerestecioğlu Demir Behçet
Yıldırım Meral Danış Beştaş
 İstanbul Adıyaman Adana
 Mahmut Toğrul  Feleknas
Uca  Ziya Pir
 Gaziantep Diyarbakır Diyarbakır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkan.
BAŞKAN – Önerge
üzerinde Diyarbakır Milletvekili Sayın Ziya Pir söz istemiştir.
Buyurun Sayın
Pir. (HDP sıralarından alkışlar)
Süreniz beş
dakikadır.
ZİYA PİR
(Diyarbakır) – Teşekkür ederim.
Sayın Başkan,
yeni göreviniz hayırlı olsun, başarılar diliyorum.
BAŞKAN –
Teşekkür ederim.
ZİYA PİR
(Devamla) – Şimdi, AK PARTİ Grubu beni çok iyi dinlesin, hele hele biraz önce
söz alan arkadaşlarımız.
28 Şubatçılar
“28 Şubat bin yıl sürecek.” demişti, tıpkı Hitler gibi. Hitler de aynı
cümleleri kurmuştu çünkü zihniyet aynıdır. “...”(x) demişti yani “Üçüncü imparatorluk bin yıl sürecek.”
demişti. Allah’tan onlar haksız çıktı ama 28 Şubatçılar yirmi bir yıldır
haklılar, maalesef haklılar çünkü yirmi bir yıl önce onlar sizlere ve bizlere
zulmediyordu, bugün ise sizlerin sayesinde bizlere ve başkalarına zulmetmeye
devam ediyorlar ve siz susuyorsunuz, haksızlıklar, zulüm karşısında
susuyorsunuz. Milletvekilleri konuştukları için, eleştirdikleri için
tutuklanıyor, yargılanıyor ve bu Mecliste vekillikleri düşürülüyor suskunluğunuz
sayesinde. Daha geçen hafta Grup Başkan Vekilimiz Ahmet Yıldırım’ın vekilliği
düşürüldü. Niye? AK PARTİ Genel Başkanını eleştirdi diye ve siz susuyorsunuz.
Diyorsunuz ki: “Haklıdır.” Haklı değil. Yargıtayın şurada bir kararı var. Aynı
cümleleri başkası kullanmış yine Sayın Erdoğan için, demiş ki: “Padişah
bozuntusuna bir çift lafım var.” Yargıtay buna “Hakaret değil, eleştiri.”
demiş. Ama siz, Ahmet Vekilin vekilliğini düşürdünüz burada. 
Allah aşkına,
bir milletvekili konuşmasın, eleştirmesin, ne yapsın, başka nesi var elinde?
Geçen sene rahmetli oldu, Zygmunt Bauman şöyle der: “Zulmün en zalim yanı
kurbanlarını yok etmeden önce insanlıktan çıkarmasıdır. Mücadelenin en zor yanı
ise insanlık dışı şartlarda insan kalmaktır.” Biz HDP olarak, HDP vekilleri
olarak insan kalmayı seçtik, onurumuzu korumayı seçtik. Eğer bu Meclis de kendi
onurunu ve saygınlığını korumak isteseydi milleti ve kendini, kendi üyelerini
vesayet altındaki yargıya karşı korumak için adımlar atardı ve bu kanunları
anlamayan yargıçlara, savcılara anlayabileceği dilde derhâl kanunlar çıkarırdı.
Ama ne yapılıyor? “E, efendim, kanunlara uymayalım mı?” Yahu, senin kanunlarına
yargı uymuyor, uymuyor. O hâlde kanunları değiştireceksin, yargının da
anlayacağı şekilde düzenleyeceksin. “Türkiye bir hukuk devletidir.” falan
diyorsunuz burada. Öyle değil arkadaşlar. Biz burada, daha doğrusu sizler,
milletvekillerinin dokunulmazlığını kaldırdığınızda dediniz ki: “O güne kadar
Meclise gelen fezlekeler için bunu kaldırıyoruz.” Davalar açıldı, bakın, bana
da davalar açıldı. 2017 yılının ikinci yarısında gelen yeni bir fezleke,
diğerleriyle hiçbir alakası olmayan bir fezleke yürüyen davaya dâhil edildi.
Savcı bunu duruşmada talep etti, oradaki 3 hâkim de bunu kabul etti ve siz
susuyorsunuz burada. Sizin yaptığınız kanunlar ayaklar altına alınıyor ve hâlâ
susuyorsunuz. Eskiden iyi kötü işleyen bir yargı vardı, katlediliyor ve siz
hâlâ susuyorsunuz. Tabii ki 20-30 yaşlarında herhangi bir tecrübesi olmayan
gençlere savcı dersiniz, ağır ceza hâkimi dersiniz, altına bir araba, yanına 2
koruma memuru, lojmanda bir yer, biraz da gaz verirsiniz, ondan sonra bunlar
HDP’lilerin vekilliklerini düşürmek için yarış ederler aralarında; şu anda
yapılan tam da budur. Bunu bilmenizi istiyorum; bu utanç vericidir.
Yine sözlerimi
geçen hafta ölümünün 3’üncü yıl dönümü olan rahmetli Yaşar Kemal’in sözleriyle
bitirmek istiyorum Sayın Başkan. Der ki: 
“Kendine
güvendiğin için yalancı değilsin.
Yalan dolan
bilmediğin için yalan karşısında yenileceksin.
Yalanın gücü
doğrunun güçsüzlüğünden değildir.”
(Mikrofon
otomatik cihaz tarafından kapatıldı)
ZİYA PİR
(Devamla) – Sayın Başkan, herhâlde Yaşar Kemal’i susturmayacaksınız.
BAŞKAN – Buyurun
Sayın Pir.
ZİYA PİR
(Devamla) – “Yalan teşkilat kurmuş, doğru yalnızdır.
Yalanın geleneği
var, senin doğrunun her gün yeniden yaratılması gerek.
Her gün bir
şafak çiçeği gibi yeniden açması gerek.
Sen
yenileceksin.
Yenilmenin
tadına varacaksın.
Doğru yenilmeli.
Yenilmeyen doğru
yenmiş sayılmaz.
Doğru yenile
yenile öyle keskin bir hâle gelmeli ki…
Yüz bin yıl su
altında yıkanmış, düzelmiş çakıl taşı gibi.”
Bizlerin
mücadelesi de böyledir. Siz bizleri yüz bin yıl da dört duvar arasına soksanız,
hapsetseniz zalimlere karşı o şekilde biz direneceğiz. 
Saygılar.
(HDP sıralarından alkışlar)
BAŞKAN
– Teşekkürler Sayın Pir. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
GARO
PAYLAN (İstanbul) – Sayın Başkan, karar yeter sayısı istiyoruz. 
BAŞKAN
– İkinci maddeyi oylarınıza sunacağım ve karar yeter sayısı arayacağım.
Kabul
edenler… Etmeyenler… Karar yeter sayısı yoktur. 
Birleşime
beş dakika ara veriyorum. 
Kapanma Saati: 19.28
DOKUZUNCU OTURUM
Açılma Saati:
19.36
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN – Türkiye
Büyük Millet Meclisinin 67’nci Birleşiminin Dokuzuncu Oturumunu açıyorum.
2’nci maddenin
oylamasında karar yeter sayısı bulunamamıştı. 
Şimdi maddeyi
tekrar oylarınıza sunacağım ve karar yeter sayısı arayacağım.
Kabul edenler…
Etmeyenler… Karar yeter sayısı yoktur.
Birleşime beş
dakika ara veriyorum.
Kapanma Saati: 19.37
ONUNCU OTURUM
Açılma Saati:
19.44
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin Onuncu Oturumunu
açıyorum.
2’nci
maddenin ikinci oylamasında da karar yeter sayısı bulunamamıştı.
Şimdi
maddeyi tekrar oylarınıza sunacağım ve karar yeter sayısı arayacağım.
Kabul
edenler... Etmeyenler... Karar yeter sayısı vardır, madde kabul edilmiştir. 
3’üncü
madde üzerinde üç adet önerge vardır, önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı’nın 3’üncü maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Lale Karabıyık Sibel
Özdemir Haluk Pekşen
 Bursa İstanbul Trabzon
MADDE 3-
31/12/1960 tarihli ve 193 sayılı Gelir Vergisi Kanununun 9 uncu maddesinin
birinci fıkrasına (8) numaralı bendinden sonra gelmek üzere aşağıdaki bent
ilave edilmiş ve mevcut (9) numaralı bent (10) numaralı bent olarak teselsül
ettirilmiştir.
"9.
14/3/2013 tarihli ve 6446 sayılı Elektrik Piyasası Kanunu uyarınca lisanssız
yürütülebilecek faaliyetler kapsamında yenilenebilir enerji kaynaklarına dayalı
elektrik enerjisi üretimi amacıyla, sahibi oldukları veya kiraladıkları
konutların çatı ve/veya cephelerinde kurdukları kurulu gücü azami 10 kW'a kadar
(10 kW dâhil) olan (Kat maliklerince veya bina yönetimince ana gayrimenkulün
ortak elektrik enerjisi ihtiyacının karşılanması amacıyla kurulan dâhil)
yalnızca bir üretim tesisinden üretilen elektrik enerjisinin ihtiyaç fazlasını
son kaynak tedarik şirketine satanlar (Bu bendin uygulanmasında üçüncü fıkra
hükmü dikkate alınmaz);"
BAŞKAN -
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
üzerinde Trabzon Milletvekili Sayın Haluk Pekşen söz istemiştir. 
Buyurun Sayın
Pekşen. (CHP sıralarından alkışlar)
Süreniz beş
dakikadır. 
HALUK PEKŞEN
(Trabzon) – Sayın Başkan, yeni görevinizde başarılar diliyorum, hayırlı olsun
göreviniz.
BAŞKAN –
Teşekkür ederim.
HALUK PEKŞEN
(Devamla) – Saygıdeğer milletvekilleri, bu güneş enerjisiyle ilgili konu
Türkiye'de gerçekten uzun zamandan beri hepimizin merak ettiği bir konu. Ben bu
konuda birkaç tane bilgiyi sizlerle paylaşayım ama bu bilgiyi paylaşmadan önce
size bir Karadeniz fıkrası anlatmak isterim.
Bizim Temel at
yarışına gitmiş, onun tuttuğu at en önde koşuyor. At koşuyor, gerçekten müthiş
bir alkış kıyamet, Temel yıkıyor ortalığı “Benim atım en öndedir.” filan diye.
Her taraftan alkış kıyamet geliyor ama bir müddet sonra Temel’in atı yavaş
yavaş arkaya doğru düşmeye başlıyor. En son Temel’in atı en arkada ama herkes
şaşkınlık içerisinde, Temel yine alkışlıyor. “Ya benim ata bir bakın, herkesi
önüne katmış götürüyor.” diyor. Sizin bu enerji politikanız tam böyle. (CHP
sıralarından alkışlar)
MUSA ÇAM (İzmir)
– Evet, aynen öyle, aynen öyle. Bravo!
HALUK PEKŞEN
(Devamla) – Bak, niye böyle biliyor musunuz? Şimdi, Türkiye dünyanın güneş
enerjisi kalitesi açısından en önemli ülkelerinden bir tanesi. Türkiye'nin
birim saati 1.900 ile 2.100 saat arasında ama Almanya’nın 900, Türkiye’nin
yarısından bile az. (Uğultular)
Sayın
Başkan, sohbeti kesmedikleri için ben ara vereyim, onlar sohbeti bitirince ben
devam ederim. 
BAŞKAN
– Sayın Pekşen, biraz bekleyin lütfen. 
Değerli
milletvekilleri, hatip kürsüde fakat Genel Kurul salonunda gerçekten uğultu
var. Lütfen özel sohbetlerinizi kuliste yapın ve hatibin konuşmasını
engelleyecek bir davranış içine girmeyin. 
Buyurun
Sayın Pekşen. 
HALUK
PEKŞEN (Devamla) – Teşekkür ediyorum.
Sayın
Başkan, süremi herhâlde yenilersiniz diye düşünüyorum. 
Evet,
Sayın Başkan, enerji konusunu biraz daha açalım o zaman. Anladığım kadarıyla
pek ilgilerini çekmedi, ilgilerini çekecek bir hâle getirelim.
Türkiye’nin
kurulu gücü, enerji gücü 85 bin megavat, şu anda tüketilen enerji miktarı 40
bin megavat. Yani 45 bin megavat atıl hâlde yatıyor. Yani 45 bin megavata
ödenen yaklaşık 80 milyar dolarlık yatırım bir kenarda çürüyor ama vatandaş
elektrik parası ödemek için canını dişine takmış sizin iktidarınıza para
yetiştirmeye çalışıyor. 
Şimdi,
bakın, bu 40 bin megavatı bütün vatandaşlarımız bir kenara not etsin; önemi ne
biliyor musunuz? Almanya’nın güneş enerjisi potansiyeli Türkiye’nin üçte 1’i
yani günlük aldığı güneş Türkiye’nin üçte 1’i; 900 birim. Türkiye’nin neydi?
1.900, 2.000, 2.100 birim güneş alıyor. Almanya şu anda tam 44 bin megavat
güneş enerjisi üretiyor, Türkiye yaklaşık 2.600 megavat. Türkiye’nin ürettiği
2.600 megavat güneş enerjisi Almanya’nın yanında çerez. Peki, dünyanın en
önemli güneş enerjisi kaynağına sahip Türkiye Almanya’nın yanında niye bu kadar
az? Şundan az: Bakın, son iki yıl içerisinde doğal gazdan enerji üretimine
nedense büyük bir para yatırıyorsunuz. İki yıl önce doğal gazdan üretilen
enerji miktarı yüzde 29’du, şu anda yüzde 37 oldu. Ne oldu? Ne oldu? Niye? Bu
Rusya’dan bu kadar mı korkuyorsunuz, bu kadar mı endişe ediyorsunuz? Niye bu
Ruslara Türkiye’yi sömürttürüyorsunuz? Niye güneş enerjisi yatırımlarını
yükseltmiyorsunuz? Almanya’nın güneş enerjisi yatırımı Türkiye’nin toplam
elektrik miktarı kadar. Ne oldu? Niye atı önünüze kattınız gidiyorsunuz şimdi?
Soruyorum, enerji politikanız bu muydu? Biz Türkiye’de güneş enerji sahalarını
acaba niye açmıyoruz? Niye bunların ihalelerini yapmıyoruz? Niye buralarda
güneş enerjisi ürettirmiyoruz? Soruyorum ya, buna biri cevap versin. Birisi
gelsin buraya desin ki: “Hayır, rakamlar yanlış. Hayır, bu konuda Türkiye'nin
böyle bir potansiyeli yok. Biz Almanya’yla yarışamayız.” Birisi çıksın
söylesin. Niye doğal gaza bu kadar para ödüyorsunuz? Niye Türkiye’yi yabancı
enerji kaynaklarına bağımlı hâle getirdiniz? Güneş enerjisi yatırımlarını niye
engelliyorsunuz? Enerji çok önemli, iktidarınızın ölçeklerinden bir tanesi. 
Sanayiciler
lütfen dinlesinler beni. Sanayiciler tek sıra olup saraya gidiyorlar. Niye
gidiyorlar saraya? Niye gidiyorlar? Bakın, son üç ay içerisinde sanayinin
kullandığı elektrikte yüzde 30’luk azalma var. Elektriğin en büyük kullanıcısı
sanayi, artık gündüz vardiya yapmıyor, çalışmıyor. Niye? Çünkü gündüz zaten
elektrik kullanacağı yer yok. Elektrikle ürettiği ürünü zaten ihraç edeceği
pazar da kalmadı. 
Demir
çelik sektörü enerjinin tüketildiği en büyük sektör. Amerika Birleşik
Devletleri birkaç gün önce Türkiye’yi de içerisine alacak şekilde demir çelik
sektörüne gümrük koydu. Enerji biraz daha düşecek. Hadi, var mısınız,
karşılığında Amerika Birleşik Devletleri’ne “Siz bizim demir çelik sektörüne
gümrük koyuyorsanız ben de sizden yapılacak şeker ithalatına gümrük koyuyorum.”
diyebilecek misiniz? Hadi söyleyin. Yok. Niye? Çünkü hani o “millîlik” var ya
“yerlilik ve millîlik.” İşte, o yerlilik ve millîliğin anahtarı iktidardır,
nasıl iktidar olduğunuza bağlıdır. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Pekşen.
HALUK
PEKŞEN (Devamla) – Çok teşekkür ediyorum Sayın Başkan.
Eğer
bir siyasi iktidar uluslararası küresel sermayeye yaslanırsa işte, o zaman
kendi güneşini enerjiye dönüştürmez, kendi rüzgârını enerjiye dönüştürmez ama
Rus’un doğal gazını alır, kendi halkını haraca bağlar. Rus’tan kömür alır,
kendi halkını haraca bağlar; Tavşanlı’da kömür ürettirmez, Zonguldak’ta kömür
ürettirmez. Bir siyasi iktidar yabancı sermayenin gücünü arkasına alır ve
onlarla iktidar olursa yabancı sermaye ona, onun ürettiği demir çeliğe sonuna
kadar vergiyi koyar ama o, şeker fabrikalarını o yabancı sermayeye peşkeş
çeker. Kendi çiftçisine pancar ektirmez, kendi çiftçisine şeker ürettirmez.
Halk yavaş yavaş anlamaya başladı, 2019 yılında anladığını sandıkta siz de
göreceksiniz. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Pekşen.
Sayın
Muş, söz talebiniz var.
Buyurun.
IV.- AÇIKLAMALAR (Devam)
45.- İstanbul Milletvekili Mehmet Muş’un, Trabzon Milletvekili Haluk
Pekşen’in 533 sıra sayılı Kanun Tasarısı’nın 3’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; burada bazı meselelere
değinmekte fayda görüyorum. “Dervişin fikri neyse zikri de odur.” derler.
“Yabancı sermayeyi arkasına alarak iktidar olan parti." diyor. Biz şimdiye
kadar milletin reyiyle iktidara geldik, milletin oyuyla iktidara geldik. Bundan
sonra da millet bize hangi görevi veriyorsa onu yapacağız.
Sayın
hatip önce kendi partisine bir baksın, 25’te, aynı yerde sayıp duruyor.
Dolayısıyla, bizim hangi güçle iktidara geldiğimiz ortadadır; bu, milletin
gücüdür.
Diğeri,
bakın, Türkiye’de güneş enerjisinde, rüzgâr enerjisinde en büyük yatırımları
yapan Adalet ve Kalkınma Partisi iktidarıdır ve bu yatırımları çok daha fazla
artırarak yapacağız. Aynı şekilde, yerli kömürün enerjiye dönüştürülmesiyle
alakalı şu an uygulamaya koyduğumuz ve uygulamada olan pek çok pratik daha
fazla artarak devam edecektir. Yani Türkiye’nin enerji ihtiyacını
çeşitlendirerek herhangi bir noktada bağımlılıktan kurtarıp ülkeyi çok daha
fazla yerlileştirme Türkiye’nin ve AK PARTİ’nin önemli bir politikasıdır. Bunun
da bilinmesini arzu ederim. Öyle bizim kimseden çekindiğimiz falan da yoktur.
Genel
Kurulu saygıyla selamlıyorum.
MUSA
ÇAM (İzmir) – Sayın Başkan...
BAŞKAN
– Buyurun Sayın Çam.
MUSA
ÇAM (İzmir) – Sayın grup başkan vekili “Yüzde 25’e saplanıp kalmıştır.” diyerek
partimize açık ve aleni bir şekilde hakaret etmiştir ve sataşmıştır. Konuyla
ilgili söz hakkımızı almak isteriz, Sayın Pekşen kullanacak. 
MEHMET
MUŞ (İstanbul) – Eğer 30 ise söylesin, 30 ise Sayın Pekşen açıklasın,
rakamlarla arası iyi.
CEYHUN
İRGİL (Bursa) – Yok, o değil de enerji üretiminin oy oranıyla ne alakası var?
ERTUĞRUL
KÜRKCÜ (İzmir) – Ya 26 olursa ne yapacaksın?
BAŞKAN
– Sayın Pekşen, buyurun.
VII.- SATAŞMALARA İLİŞKİN KONUŞMALAR (Devam)
2.- Trabzon Milletvekili Haluk Pekşen’in, İstanbul Milletvekili Mehmet
Muş’un yaptığı açıklaması sırasında Cumhuriyet Halk Partisine sataşması
nedeniyle konuşması
HALUK
PEKŞEN (Trabzon) – Sayın Başkan, teşekkür ediyorum.
Sayın
Grup Başkan Vekili, size de teşekkür ediyorum. Konuyu değiştirerek aslında iyi
bir konuyu da Türkiye’nin gündemine taşımamıza katkı sağladığınız için size çok
çok teşekkür ediyorum, minnettarım.
Birkaç
gün önce, biliyorsunuz, kişisel veriler kamuoyuna yayınlandı ve bütün nüfus kayıtlarını
öğrendik. Öğrendik ki bundan yüz yıl önce, yüz elli yıl önce ebediyete intikal
etmiş birçok yakınımız aslında sağ gözüküyor. 
Başka
bir şeyi daha öğrendik: Öğrendik ki gerçekte hiç var olmayan ama nüfusta yeni
vatandaşlık numarası verilerek ihdas edilmiş kimlikler var. O hâlde ben
soruyorum: Bu, gerçekte rahmetli olmuş ama nüfus kaydına göre sağ olan 200
yaşında, 100 yaşında, 150 yaşında, 170 yaşındaki insanlar acaba seçimlerde oy
kullandılar mı ya da bu yeni vatandaşlık numarası ihdas edilmiş olan o
vatandaşlar seçimde oy kullandılar mı?
MEHMET MUŞ
(İstanbul) – Hayal âlemindesin Sayın Pekşen. 
HALUK PEKŞEN
(Devamla) - Onlara oy kullandırmayı planlıyor musunuz?
MEHMET MUŞ
(İstanbul) – Hayal âlemindesin. Sen 25’in cevabını ver. 
HALUK PEKŞEN
(Devamla) - Sizin resmî kayıtlarınız İçişleri Bakanlığının kayıtları. O
kayıtlara göre gerçekten Türkiye’de büyük bir başarı sağlayabilirsiniz ama
halkın vicdanında meşruiyet sağlayamadığınız açık. Anayasa referandumundaki
sonuçlar da bunları zaten teyit ediyor. Anayasa referandumunda niçin boş oy
kullanıldığını, sandıklara niçin eksik oy pusulası gönderildiğini bugün
Türkiye’de herkes biliyor.
MEHMET MUŞ
(İstanbul) – Boş oy kullanılmadı, boş oy yok. 
HALUK PEKŞEN
(Devamla) - Kullanılan boş oylar, sandıklara gönderilen eksik oy pusulaları,
ölmüş olan vatandaşlar adına düzenlenmiş olan oy pusulaları, nüfus kayıtları
bütün bu sizin söylediklerinizi gerçekten ortaya koyuyor.
Ben gerçekten
size teşekkür ediyorum, sayenizde halka bir gerçeği daha anlatma fırsatı
bulduk. 
İyi akşamlar
diliyorum. (CHP sıralarından alkışlar) 
BAŞKAN –
Teşekkürler. 
MEHMET MUŞ
(İstanbul) – Sayın Başkan, kayıtlara geçsin sadece.
BAŞKAN - Buyurun
Sayın Muş. 
MEHMET MUŞ
(İstanbul) – Haluk Pekşen 2019’un da mazeretlerini hazırlamaya başlamış, şimdiden
yenilgiyi kabul etmişler, bunu da Türkiye kamuoyuna ifade etmiş oldu. Kendisine
ilelebet muhalefette devam diyorum. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN – Şimdi
önergeyi oylarınıza sunuyorum: Kabul edenler… Etmeyenler… Önerge kabul edilmemiştir.

3’üncü madde
üzerindeki diğer önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 3’üncü maddesinde yer alan “teselsül
ettirilmiştir” ibaresinin “değiştirilmiştir” şeklinde değiştirilmesini arz ve
teklif ederiz. 
 Filiz Kerestecioğlu Demir Meral
Danış Beştaş Behçet Yıldırım
 İstanbul Adana Adıyaman
 Mahmut Toğrul Feleknas
Uca Müslüm Doğan
 Gaziantep Diyarbakır İzmir
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.

BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım. 
BAŞKAN – Önerge
hakkında söz isteyen İzmir Milletvekili Sayın Müslüm Doğan. 
Buyurun Sayın
Doğan. (HDP sıralarından alkışlar) 
Süreniz beş
dakikadır. 
MÜSLÜM DOĞAN
(İzmir) – Sayın Başkan, değerli milletvekilleri; Figen Yüksekdağ şahsında,
tutuklu bulunan kadın milletvekillerimizin 8 Mart Dünya Kadınlar Günü’nü
kutluyorum; sadece tutuklu milletvekillerimizin değil, aslında tüm kadınların 8
Mart Dünya Kadınlar Günü’nü ayrıca kutluyorum.
Değerli
milletvekilleri, insanlık tarihi, yaşamı daha insani sürece, yaşanabilir hâle
getirme anlamında mücadeleler tarihidir. Değişik zaman kesitlerinde tarihsel
anlamda ortaya konulan mücadelelerin en çok dikkate alınanı ve önemseneni ise
evrensel ortaklıkları, eşitlik, özgürlük ve adalet arayışı konusunda ortaya
koydukları mücadeleleri olmuştur. Aslında bakılırsa tüm ülkelerin toplumsal
değişim talebinin temelinde, eşit, özgür ve adaletli bir yaşam talebi
yatmaktadır. 
Ülkemizde
yaşanan tüm sorunları şimdi size kısaca sıralamak istiyorum güncel olduğu için.
Özgürlüklerin askıya alındığı, insan hakkı ihlalleri bakımından dünya
sıralamasında hızlıca yukarılara tırmanan bir ülkede yaşıyoruz. 104 belediye
başkanlığını kazanan bir partinin eş genel başkanı cezaevinde ağır işkenceye
tabi tutuluyor. Şubat ayında en az 15 gazeteci gözaltına alınmış, 3 basın
çalışanı tutuklanmış; 6 gazeteci toplam 23 yıl 18 ay hapis cezasına
çarptırılıyor, hâlen 171 gazeteci tutuklu hâlde. Cezaevlerinde insanlık onurunu
zedeleyecek uygulamalar devam ediyor işkence anlamında. Hopa’da Ankara Gar
katliamını protesto eden 15 kişi hakkında iki yıl sonra dava açılıp on yıla kadar
hapis isteniyor. Parke taşlarına yazılan sloganın suç sayıldığı bir ülke
koşullarında yaşıyoruz. 
İHD,
cezaevlerinde 402’si ağır, 1.154 hasta tutuklu olduğunu, 20 bin tutuklunun ise
yerde yattığını açıkladı raporunda. Birleşmiş Milletler İşkence Özel Raportörünün
raporunda Türkiye'de işkence iddialarının arttığını, gözaltında kaba dayak,
elektrik şoku ve cinsel saldırı gibi işkence yöntemlerinin uygulandığını
söylemesi konunun vahametine işarettir. Hani işkence ve kötü muameleye karşı
sıfır tolerans gösterilecekti? Bu tablo ağırlığı karşısında Adalet Bakanlığı
hâlâ suskundur. 
Rize Kalkandere
Cezaevine özel bir ekip mi görevlendirilmiştir? Mehmet Arslan’a işkence yapan
grup kimdir? Açıklanması gerekiyor, İçişleri Bakanının bu konuda derhâl
açıklama yapması gerekiyor Adalet Bakanıyla birlikte. Adaletsiz bir sistemle
maalesef karşı karşıyayız sayın milletvekilleri. 
AYM kararları
uygulanmıyor, hiçe sayılıyor; yerel mahkemelerde düzmece polis bilgileriyle
insanlar mahkûm ediliyor, milletvekillerinin vekillikleri düşürülüyor. Grup
başkan vekilimizin, Muş Milletvekilimiz Ahmet Yıldırım’ın siyasi bir yakıştırma
yüzünden milletvekilliği düşürüldü. Yine, bir taziye anması resmini
Twitter’ında paylaştığı gerekçe gösterilerek Şanlıurfa Milletvekilimiz İbrahim
Ayhan’ın milletvekilliği düşürüldü. 
Bunun amacı
nedir değerli milletvekilleri? Kısıtlamak istediğiniz demokratik siyaset
alanlarının size kısıtlandığı günleri ne çabuk unuttunuz? Biraz önce burada
ifade edildi Ziya Vekilimiz tarafından, 28 Şubat koşullarını ne çabuk
unuttunuz? Yapılan iş ve işlemlerin hepsi yanlış durumdadır. Demokrasiyi,
geleceğimizi inşa etmedeki bu engel tutumunuzdan derhâl vazgeçmeniz
gerekmektedir.
Ülke
gerçeklerinden ve sorunlarından hızlıca uzaklaşıyoruz. Sorunları, askerî ve
sivil bürokrasinin vicdanına teslim etmiş durumdayız.
Kadın
cinayetleri ve çocuk istismarı toplumun kaldıramayacağı boyuta ulaşmış. Sadece
şubat ayında, yirmi sekiz günde 47 kadın, erkekler tarafından öldürülmüş
durumda. 
Gelir adaleti
bakımından tam bir adaletsizliği yaşıyoruz. Ülkenin tamamı yüzde 1 kesime
hizmet etmekte, tüm teşvikler, indirimler ve istisnalar yüzde 1’lik kesim için
yapılmaktadır. Yoksulluk had safhadadır.
Türkiye'nin çok
önemli sorunu olan Kürt sorununu “dondurduk” diyorsunuz. Askerî bürokrasiye
konuyu teslim etmiş durumdasınız. Çözüm süreci için kurulmuş Kamu Düzeni
Müsteşarlığının önümüzdeki beş yıllık stratejik planında sorunun barışçıl,
demokratik çözümüne yer vermediğini, konunun yine eskinin bakışı olan güvenlik
sorununa indirgediğini görüyoruz. Bu, yanlış bir stratejidir. Bizim ülkemizdeki
sorunları bizim kurumlarımız çözmelidir.
Etnik kimliği,
kültürü, dili ve diniyle tek tip millet ve tek inanç dayatmalarına karşı,
çoğulculuğu, farklılıkların eşit ve gönüllü beraberliğini, kadim bağlarının güçlenmesini
savunmak, ülkemizin en temel ihtiyacı olarak ortadadır. Toplumsal dokumuzu
ortak vatanımızda ancak böyle sağlamlaştırabiliriz.
Uluslararası
emperyalist güçler, leş akbabaları gibi üzerimizde uçuşup durmaktadırlar.
Yaşadığımız dünyada ırkçı toplumlara, milliyetçi, militer, cinsiyetçi,
muhafazakâr ve piyasacı güçlere artık yer yoktur.
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Doğan. 
MÜSLÜM DOĞAN
(Devamla) – Sağ olun Başkanım.
Ülkede gerçek
bir demokrasi inşa edecek isek bu yapılara karşı kararlı bir mücadeleyi
önümüzde önemli bir görev olarak görmek zorundayız. Tüm demokrasi güçlerinin
ortak çıkarı, bu güçlere karşı mücadele etmekten geçmektedir. Ülkemizde, ortak
vatanımızda, insanın insana kulluk etmediği, baskının ve sömürünün olmadığı,
ezen ve ezilen ilişkisinin son bulduğu, dil, din, renk, ırk, cinsiyet farkı
olmaksızın yaşamın her alanında eşit, özgür, insanca, adil yaşadığı bir ülke
yaratmak zorundayız diyorum, hepinizi saygıyla selamlıyorum. (HDP ve CHP
sıralarından alkışlar) 
BAŞKAN –
Teşekkürler Sayın Doğan. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın, Rize’deki
işkence iddiasıyla ilgili Adalet Bakanıyla görüştüğüne ve Rize Cumhuriyet
Başsavcısı tarafından olayın bütün yönleriyle incelendiğine, adli ve idari
soruşturma başlatıldığına ilişkin bir açıklamanın tarafına iletildiğine ilişkin
konuşması
BAŞKAN - Değerli
milletvekilleri, biraz önce Sayın Hatibin de dile getirdiği bir işkence
iddiası, dün Genel Kurulda da gündeme getirilmişti ve Halkların Demokratik
Partisi Grup Başkan Vekili Sayın Meral Danış Beştaş ile Cumhuriyet Halk Partisi
Grup Başkan Vekili Sayın Engin Altay bu konuda Hükûmetin, özellikle Adalet
Bakanının bir açıklama yapması gerektiğini belirtmişlerdi. Ben de konuyu takip
edeceğimi söylemiştim. Adalet Bakanıyla görüştüm, ilgileneceğini söyledi. Biraz
önce de Adalet Bakanlığı Basın Müşavirliği aracılığıyla, Rize Cumhuriyet
Başsavcısı imzasıyla bir açıklama tarafıma iletildi. Bu açıklamada olayın bütün
yönleriyle incelendiği, adli ve idari soruşturma başlatıldığı belirtilmektedir.

Bilginize
sunarım. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN – 3’üncü
madde üzerinde bir önerge daha vardır, onu da okutup işleme koyacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 3’üncü maddesinde geçen “10 kw”
ifadesinin “15 kw”a çıkarılmasını arz ve teklif ederiz. 
 Kamil Aydın Mevlüt
Karakaya Arzu Erdem
 Erzurum Adana İstanbul
 Emin Haluk Ayhan Ahmet
Selim Yurdakul
 Denizli Antalya
BAŞKAN -
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
üzerinde Erzurum Milletvekili Sayın Kamil Aydın’ın söz talebi vardır.
Buyurun Sayın
Aydın. (MHP sıralarından alkışlar) 
Süreniz beş
dakikadır. 
KAMİL AYDIN
(Erzurum) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı’nın 3’üncü maddesi üzerinde Milliyetçi Hareket Partisi
adına söz almış bulunmaktayım. Yüce heyetinizi saygıyla selamlarım.
Değerli
milletvekilleri, hepimiz yasama organının birer mensuplarıyız ve görevimiz de
gerçekten, milletin ihtiyacı olan bazı düzenlemeleri gerçekleştirmek, onların
bazı taleplerine cevap vermek. Böyle bir sorumluluğumuz var ama zaman zaman da
çıkardığımız kanunlar ya da kanun hükmünde kararnameler özellikle uygulamaya
konulduğunda ya da halk nezdinde karşılık bulduğunda birtakım aksaklıkların da
ortaya çıktığına tanıklık etmekteyiz. Yani iyi niyetli bir okumayla bugün de
görüştüğümüz bu torba yasada gerçekten hepimizin, bütün grupların belki “evet”
diyebileceği bazı maddeler var; bu milletin yararına düşünülerek yapılmış, iyi
niyetli şeyler olarak kabul edilebilir. Ama çıkış noktası iyi niyetli olmasına
rağmen, zaman zaman da uygulamada bakıyoruz ki kanunla ilgili birtakım kesimler
ya düşünülmemiş ya göz ardı edilmiş ya da unutulmuş bir şekilde.
Şimdi, bugün
belki sizlere de ulaşan bazı bilgiler vardı taşeronlarla ilgili. Taşeron
çalışan kardeşlerimize kadro bağlamında gerçekten iyi niyetli bir şey yapıldı,
bir girişimde bulunuldu, hepimiz destekledik ve gerçekten saygıyla karşıladık.
Ama bugün o kanun devreye girdiğinde baktık ki bu bağlamda iyi niyetle
düşünülmüş bir madde, bir kanun ama mikro da olsa bazı küçük grupları göz ardı
etmektedir. 
Bir kere, başlangıç noktasının 4 Aralık 2017 diye
tanıtılmasından, düşünülmesinden dolayı, ondan önce çalışmış ama o tarihte
herhangi bir nedenden dolayı çalışmıyor olmak, aleyhine bir kural gibi algılanmaktadır.
Yine taşeronlarla ilgili, gerek hizmet alımı yapılan gerek malzeme alımı
yapılan -personeliyle birlikte- bazı kalemlerde de bakıyoruz ki bazı
kardeşlerimiz bu bağlamda, kadroya geçme noktasında elimine edilmiş, bu
mevzuata dâhil dahi edilmemiştir.
Şimdi, bir başka kanayan yara… Çünkü biz milletten
gelen talepleri burada ifade ediyoruz, inşallah, belki bir sonraki torba yasada
bu eksikler de düzenlenir, devreye sokulur. Geçmişte hüküm giymiş bazı
çalışanların bu mülakat sistemine, bu kadro sistemine alınmadığına tanıklık
etmekteyiz. Hâlbuki bu, aynı zamanda bir çelişki değil mi? Aile ve Sosyal
Politikalar Bakanlığı, Millî Eğitim, Gençlik ve Spor; bütün bu bakanlıklarda
aslında çok gelişmiş projelerle “topluma kazandırma” adı altında birtakım iyileştirmeler
var. Şimdi, mademki böyle iyileştirmeler söz konusu, o zaman, taşeron olarak,
sözleşmeli olarak çalışan çocuk bir anda sakıncalı duruma geldi kadro işi söz
konusu olunca. “Efendim, sizin güvenlik soruşturmanızda geçmişinizde şöyle bir
öykünüz var, onun için olmayacaksınız.” Şimdi bu çocuklar topluma adapte olmuş,
pişmanlıkları var, cezalarını çekmiş ve çalışmaya da başlamışlar, aile bireyi
olmuşlar, aile geçindiriyorlar. Bu çocukları bu haktan mahrum etmemek gerekir.
Saygıdeğer milletvekilleri, diğer bir husus da: Yine
iyi niyetle düşünülmüş, kadro tahsis edilmiş bir grup var, öğretmenlerimiz.
Şimdi, bir taraftan, sözleşmeli, kadrolu ve ücretli öğretmen sınıflarımız var,
3 farklı kategoride algılanan bir öğretmen konseptimiz söz konusu. Şimdi, burada
400 binin üzerinde öğretmen olma adayı, öğretmen olma hayali taşıyan insan var,
bir taraftan 100 binin üzerinde ihtiyaç hasıl olmuş, bu, beyan edilmiş ve
gerçekten yıllardır sözleşmeli öğretmenlik yapan arkadaşlarımız var, yıllardır
ücretli öğretmenlik yapan arkadaşlarımız var, on yıllardır hatta. Şimdi bu
çocuklara bir umut verildi. Gerçekten Sayın Millî Eğitim Bakanımız, kasım
ayında bir açıklamada bulundu, dedi ki: “Bu ücretli çalışanlar için de 5 bin
kadro düşünüyoruz.” Çok iyi niyetli hazırlandı belki ama kapsamı o kadar dar
tutuldu ki… Şimdi, bize gelen şikâyetleri biz de burada ifade etmek zorundayız.
Keşke 2017 KPSS sonucu, şartı konulmasa da KPSS’siz yapılsa ya da “Hadi
arkadaşlar, 2018’deki KPSS’ye girin, hepiniz girin, böyle bir şans tanıyalım,
bunun sonucuna göre sizin atamalarınızın değerlendirmesini yapalım, mülakata
onun için çağıralım.” ya da “Geçmişte herhangi bir KPSS’ye girdiyseniz o skorla
müracaat edin, sizleri de eşitlik ilkesine uygun olarak mülakata çağıralım.”
Gerçekten bu ufak tefek meseleleri de bir sonraki torba yasada…
(Mikrofon otomatik cihaz tarafından kapatıldı)
BAŞKAN – Sözlerinizi tamamlamanız için bir dakika daha
süre tanıyorum Sayın Aydın. 
KAMİL AYDIN (Devamla) – Teşekkür ederim Sayın Başkan. 
Şimdi, bakın, burada da belki aksaklıklar çıkacak,
olabilir ama ne olur bir sonrakine ya da mümkünse bunun içerisine bu çok ufak
tefek aksaklıkları ama geniş kitleleri ilgilendiren, birçok insanın gerçekten
hayalini yaşatmaya vesile olacak birtakım yenilikleri de koyarsak ya da yeni
bir düzenlemeyle bunları da gündeme getirirsek gerçekten taşerona kadro
noktasında da bir başarı elde edilmiş olur, öğretmenlerin de, üç gruba ayrılan
öğretmen adaylarımızın da hayalleri kısmen gerçekleşmiş olur diyorum, hepinizi
saygıyla selamlıyorum. (MHP ve CHP sıralarından alkışlar)
BAŞKAN – Teşekkürler Sayın Aydın. 
Şimdi önergeyi oylarınıza sunuyorum: Kabul edenler…
Etmeyenler… Önerge kabul edilmemiştir. 
3’üncü maddeyi oylarınıza sunuyorum: Kabul edenler…
Etmeyenler… Madde kabul edilmiştir. 
Birleşime otuz dakika ara veriyorum. 
Kapanma Saati:20.11
ON BİRİNCİ
OTURUM
Açılma Saati:
20.48
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin On Birinci Oturumunu
açıyorum.
533 sıra sayılı
Kanun Tasarısı’nın görüşmelerine devam ediyoruz.
Komisyon
yerinde.
Hükûmet yerinde.

4’üncü madde
üzerinde üç önerge vardır, önergeleri aykırılık sırasına göre işleme alacağım.
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 4’üncü maddesinin tasarı metninden
çıkarılmasını arz ve teklif ederiz.
 Filiz Kerestecioğlu Demir Meral
Danış Beştaş Mahmut Toğrul
 İstanbul Adana Gaziantep
 Behçet Yıldırım Feleknas
Uca 
 Adıyaman Diyarbakır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
üzerinde Adana Milletvekili Sayın Meral Danış Beştaş konuşacaktır.
Buyurun Sayın
Beştaş. (HDP sıralarından alkışlar)
Süreniz beş
dakikadır.
MERAL DANIŞ
BEŞTAŞ (Adana) – Teşekkür ederim Sayın Başkan.
Görüşülmekte
olan torba kanun tasarısının 4’üncü maddesiyle, kreş yardımı, Komisyonda, Gelir
Vergisi Kanunu’nda bir vergi istisnası şeklinde düzenlenmiş ve vergiden istisna
tutuluyor. 
Şimdi, açıkçası
kreş meselesi çok önemli bir mesele; özellikle kadınlar, anneler için, çalışma
yaşamına aktif katılabilmeleri, çocuklarının bakımı, güvende olması açısından
bizim de çok önemsediğimiz bir madde ancak bu hâliyle, bu düzenlemenin bu
hâliyle yetersizlik karşılanmamaktadır. Şöyle ki: Şimdi, kreşlerin teftişinden
normalde İş Teftiş Kurulu Başkanlığı sorumlu. Türkiye’de 2013 yılında 7.204 iş
yerinden sadece 299’u denetlenmiş ve bu denetlemelere göre sadece yüzde 45’inde
kreş bulunmadığı tespit edilmiş. 
Burada, Çalışma
ve Sosyal Güvenlik Bakanlığı Cinsiyet Eşitliği Şube Müdürlüğünün yaptığı açıklamaya
göre, 2014 yılında ise 150 ve üstü kadın işçi çalıştıran iş yerlerinden sadece
209’unda teftiş yapılmış ve bu teftişe göre yüzde 93’ünde kreş bulunmadığı
tespit edilmiş. Daha güncel veriler henüz kamuoyuna yansımamıştır. 
Açıkçası,
işverenler kreş meselesinde “Kreş açmam ama cezamı da öderim, bu zorunluluğun
gereğini yapmam.” şeklinde bir yaklaşım içindeler. Kreş açma yükümlülüğüne
uyulmaması hâlinde aslında çalışma şartlarının da uygulanmaması sonucu çıkıyor
ve bu durumun işçi lehine fesih hakkını doğurduğunu da not etmek isterim.
Tabii, işçiler bu konuyu dava meselesi yapmaktan çekiniyorlar çünkü hem uzun
yıllar süren davalar söz konusu hem de haklarını elde etme konusunda bir
muğlaklık var. Şu anda, mevcut durumda çok az kadın kreş hizmetinden faydalanıyor.
İşverenlere vergi indirimiyle işverenleri kreş yardımına teşvik etmek mümkün
değil şu anki düzenlemeye göre. İş yerleri teftiş edilmediğinden işverenler hem
kreş kurmaktan hem de kreş yardımı yapmaktan kaçınıyor. Öngörülen vergi
istisnası da bu konuda bir çözüm değildir. 
Kreş ücretlerini
tahminen söylüyoruz ama bilgilerimiz de var, çocuklarımız şu an kreş yaşında
değil, büyüdüler ama çevremizde, çok yakinen bildiğimiz üzere aşağı yukarı bin
TL’den başlıyor kreş ücretleri ve bu 300 TL için vergi istisnası, kreş yardımı
için işverenleri harekete geçirmeyecek; bu da açıkça görülüyor. 
Ayrıca,
Türkiye’de 30 kişi ve altında işçi çalıştıran iş yerlerinin çoğunlukta olduğunu
da belirtmek lazım. Kreş açma veya hizmet satın alma zorunluluğu, 150’den fazla
kadın işçi çalıştıran iş yerlerini kapsaması sebebiyle çok küçük bir kesime
hitap ediyor. Kamusal bakım hizmetleri yaygınlaşmadığından kadınlar bakım emeği
yükü nedeniyle iş bulamamakta, iş yerinde ayrımcılığa ve mobbinge uğramakta,
hem iş yerinde hem evde yoğun biçimde çalışmak zorunda kalmakta ve doğumdan
sonra işe devam etmeleri durumunda da kazandıkları ücretlerin büyük bir kısmını
bakıcıya ya da kreşe vermek zorunda kalmaktadırlar. Bu nedenle, kreş yardımı ve
işverenlere vergi muafiyeti gibi düzenlemeler ise kreşleri piyasalaştırıyor
açıkçası, kreş fiyatları da gün geçtikçe artıyor. Kadınların talebi,
istihdamdan bağımsız, her mahallede ulaşılabilir, ücretsiz kreşlerin
açılmasıdır. Bu, aynı zamanda sosyal devlet olma ilkesinin de bir gereğidir.
Kreşlerin yaygınlaşması sadece çocuğun kreşte geçirdiği zaman boyunca kadınlara
ve çocuklara fayda sağlamıyor, bununla beraber çocuğun temiz biçimde evine
dönmesini de sağlayarak aynı zamanda kadının bakım emeğini de azaltmaktadır.
Şimdi, açıkçası
bu konuda bizim de çok sayıda önerimiz var, farklı zamanlarda ifade ediyoruz.
Ama şunu söyleyelim: Kreş bir kere istihdamdan bağımsız hâlde
değerlendirilmelidir. Ev emekçisi kadınların ev dışında, dışarıda çalışmasa
bile yine kreş hakkı olmalı. Yani “Evde çalışan bir kadının kreş hakkı
olmamalı.” diye bir yaklaşım doğru değildir. Annelik rolleri, sanki, mutlaka
evde olduğu için, dışarıda bir işte çalışmadığı için ev içi emeğinin de
görünmez kılınmasına sebebiyet veriyor.
Yine bununla
birlikte mahalle kreşlerinin…
(Mikrofon
otomatik cihaz tarafından kapatıldı)
BAŞKAN –
Sözlerinizi tamamlayın Sayın Beştaş.
MERAL DANIŞ
BEŞTAŞ (Devamla) – Teşekkür ediyorum.
Bir de işçi
çalıştıran iş yerlerinin patronları çalıştırdıkları işçi sayısına göre mahalle
kreşlerinin finansmanına katılabilir; aslında, bu yolla daha etkin ve iyi bir
çalışma da ortaya çıkabilir. Mahalle kreşlerinin finansmanının da kalan bölümü
merkezî devlet tarafından sağlanabilir. Bu durumda da kreşlerin idaresinin
belediyelere bırakılması da mümkündür.
Yani özcesi, mevcut
vergi istisnasıyla kadınların kreşten yararlanması, çocuklarının yararlanması
ve bu konuda çocuk bakım hizmetlerinin bu şekilde karşılanması ve kadının
yaşadığı emek sömürüsünün ortadan kaldırılması mümkün değildir diyerek hepinize
teşekkür ediyorum. (HDP sıralarından alkışlar)
BAŞKAN –
Teşekkürler Sayın Beştaş.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer önergeyi
okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 4’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya Temizel Bihlun
Tamaylıgil Elif Doğan Türkmen
 İzmir İstanbul Adana
 Lale Karabıyık Sibel
Özdemir Musa Çam
 Bursa İstanbul İzmir
MADDE 4- 193
sayılı Kanunun 23 üncü maddesinin birinci fıkrasına aşağıdaki bent eklenmiştir.
"16.
İşverenlerce, kadın hizmet erbabına kreş ve gündüz bakımevi hizmeti verilmek
suretiyle sağlanan menfaatler (İşverenlerce bu hizmetlerin verilmediği
durumlarda, ödemenin doğrudan bu hizmetleri sağlayan gelir veya kurumlar
vergisi mükelleflerine yapılması şartıyla, her bir çocuk için aylık, asgari
ücretin aylık brüt tutarının % 20'sini aşmamak üzere bu istisnadan
yararlanılır. Kreş ve gündüz bakımevi hizmetini sağlayanlara yapılan ödemelerin
belirlenen istisna tutarını aşan kısmı ile hizmet erbabına bu amaçla nakden
yapılan ödemeler ve sağlanan menfaatler ücret olarak vergilendirilir. Bu bentte
yer alan % 20 oranını, asgari ücretin aylık brüt tutarının % 50'sine kadar
artırmaya ve kanuni seviyesine getirmeye Bakanlar Kurulu, bu istisnanın
uygulanmasına ilişkin usul ve esasları belirlemeye Maliye Bakanlığı
yetkilidir.).”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Başkanım.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılamıyoruz.
BAŞKAN – Önerge
üzerinde Adana Milletvekili Elif Doğan Türkmen konuşacaktır.
Buyurun Sayın
Türkmen. (CHP sıralarından alkışlar)
Süreniz beş
dakikadır.
ELİF DOĞAN
TÜRKMEN (Adana) – Teşekkür ederim Sayın Başkan.
Değerli
milletvekilleri, yarın 8 Mart Dünya Emekçi Kadınlar Günü. Türkiye, Toplumsal
Cinsiyet Eşitsizliği Endeksi’nde 145 ülke arasında ne yazık ki 131’inci sırada.
Çalışabilecek yaşta olan her 100 kadından 70’i iş bulamıyor ve Türkiye’de her
100 kadından 20’si yoksulluk sınırında yaşıyor. Böyle bir ülkede Dünya Emekçi
Kadınlar Günü’nü kutlamak mümkün değil. Bu nedenle, ben, Dünya Emekçi Kadınlar
Günü -kutlamak değil- bugün, yarın ve daima kadınlar tüm haklarını elde edene
kadar mücadele etme günüdür diyorum ve buradan, bu ülkede mücadele eden,
kadınların hakları için çalışan tüm kadın arkadaşlarıma da selamlarımı ve
sevgilerimi gönderiyorum. (CHP sıralarından alkışlar) 
Değerli
milletvekilleri, başka bir konuya daha değinmek istiyorum. Geçen hafta Osmaniye
ilimizin Kadirli ilçesindeydim. Kadirli ilçesinde 24 Şubatta bir yangın oldu.
Nedeni belli olmayan bir yangın, niçin çıktığı belli olmayan bir yangın ama
25’ten fazla esnafın dükkânının yandığı ve 6 esnafın da dükkânının tamamen
kullanılamaz hâle geldiği bir yangın. Bu, 6 esnafımızın dükkânından geriye
kalanlar. Bunlar, keza, yangın fotoğrafları ve ekmek kapısı, ekmek teknesi
yandığı için çocuğuna nasıl ekmek götüreceğini kara kara düşünen Kadirlili bir
esnafımız. 
Yangın olduktan
sonra, tabii, devlet yetkilileri buraya gitmişler, sorunlarını konuşmuşlar,
çözme konusunda da söz vermişler ama o günden bugüne bir gelişme yok. 
Bu dükkânda
esnaflarımız doğal ve yöresel ürünler satıyorlar. Esnaflarımızın kendilerinin
söylediği şudur: “Bizim sattığımız ürünlerin ne kadar olduğu tespit edilemediği
için bize ne yazık ki bir destek, bir yardım yapılamıyor.” Hâlbuki bu yanan
dükkânların 3-5 dükkân sonrasında şu anda faaliyetine devam eden, aynı işi
yapan dükkânlar var. Burada esnaflarımızın beklentisi şudur: Bu esnafların
dükkânında ne kadar mal ne ediyorsa üzerine buranın onarım giderleri de
konularak ya da -belediye binaları bunlar- belediye bu onarımı bir an önce
yapsın, bizim zararlarımız da karşılansın, biz çoluğumuza çocuğumuza yeniden aş
ve ekmek götürelim. Kadirli’de iş yeri yanan 6 esnafımız bu konuda bir an önce
çözüm bekliyor ama ne yazık ki bu konuda ümitsizler. Çünkü daha önce de Kadirli
ve Osmaniye’de doğal afetlerde ya da yangın gibi afetlerde yaşadıkları ve
tecrübe ettikleri konulardan dolayı bu sorunun uzun süre çözülemeyeceği
konusunda -ne yazık ki- bir beklenti içindeler. 
Bu
nedenle, ben buradan seslenmek istiyorum. Kadirlili dükkânı yanan bu
esnaflarımızın sorununun çözülmesi için -Sayın Maliye Bakanımız da burada- bir
an önce elinizi taşın altına koyun, Kadirlili esnafımızın sorunlarını çözün
diyorum, hepinize teşekkür ediyor, saygılar sunuyorum. (CHP sıralarından
alkışlar) 
BAŞKAN
– Teşekkürler Sayın Türkmen.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

4’üncü
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
5’inci
madde üzerinde iki adet önerge vardır, önergeleri aykırılık sırasına göre
işleme alacağım.
En
aykırı önergeden başlayarak okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 5’inci maddesinin tasarı metninden
çıkarılmasını arz ve teklif ederiz.
 Filiz Kerestecioğlu Demir Meral
Danış Beştaş Mahmut Toğrul
 İstanbul Adana Gaziantep
 Behçet Yıldırım Feleknas
Uca
 Adıyaman Diyarbakır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
hakkında Gaziantep Milletvekili Mahmut Toğrul konuşacaktır.
Buyurun Sayın
Toğrul. (HDP sıralarından alkışlar)
Süreniz beş
dakikadır.
MAHMUT TOĞRUL
(Gaziantep) – Teşekkürler. 
Sayın Başkan,
değerli milletvekilleri; 15 Temmuz darbe girişiminden hemen sonra başlatılan
OHAL ve KHK süreciyle, başta Demokratik Bölgeler Partisi, Halkların Demokratik
Partisi, Demokratik Toplum Kongresi ve Halkların Demokratik Kongresi
bileşenleri olmak üzere, gazetecilere, akademisyenlere ve genel olarak iktidara
muhalif bütün kesimlere yönelik ciddi operasyonlar başlatılmıştır. Ülkeyi üstü
açık bir cezaevine dönüştüren AKP iktidarı, cezaevlerinde artık açıktan
insanlık dışı politikaları uygulamaya başlamıştır. 
Türkiye’de
geçerli olan cezaevi mevzuatı ve politikası gün geçtikçe uluslararası insan
hakları hukukunu aşındırmakta ve cezaevleri insanlık dışı uygulamaların merkezi
hâline getirilmektedir, gerçi dışarısı da cezaevlerinden çok farklı değildir.
Tutsaklar, birçok cezaevinde şiddete maruz kalmakta, sağlık, eğitim, beslenme,
aile ve avukatlarıyla görüşme hakları gasbedilmekte ve dış dünyayla bağları
kesilip izole edilmeye çalışılmaktadır. Sağlığa erişim hakkının sağlanması,
koruyucu sağlık hizmetlerinin uygulanması, hastalığı olan tutsakların acilen
tedavi olanaklarından faydalandırılması elzemdir. Ağır hasta tutsaklara her gün
yenileri eklenmekte ve cezaevleri âdeta ölüm tabutluklarına dönüştürülmekte,
neredeyse her hafta birkaç hasta tutsağın cansız bedeni cezaevlerinden
çıkmaktadır. 
Hak
ihlallerinin en çok yaşandığı alanların başında gelen cezaevlerinde gerek sivil
toplum örgütlerinin gözlemlerinde gerekse partimize bizzat tutuklu yakınları
tarafından ulaştırılan bilgilerde, OHAL’le birlikte cezaevlerinde yaşanan hak
ihlallerinde olağanüstü bir artışın olduğu görülmektedir. 
Bir:
12 Eylül dönemi işkence yöntemi olan bu dayatmaların yönetmeliğe aykırı
olduğunu belirten ve itiraz eden tutuklulara gardiyanlarca ayakta sayım
alınmasına ilişkin yeni bir genelge geldiği ve bundan sonra ayakta sayım
alınacağı söylenmiştir. İtiraz eden tutsakların gardiyanlar tarafından
darbedilerek 4 ile 6 kişilik 2 farklı gruplar hâlinde, ellerine ters kelepçe
takılarak ve ayakkabıları çıkartılarak saatlerce hücrelerde tutuldukları ifade
edilmiştir. Bunun en son örneğini Bursa H Tipi Kapalı Cezaevinde yaşamıştık.
Evrensel
hukuk ve insan haklarının askıya alındığı OHAL Türkiyesinde cezaevlerinin yeni
işkence biçimlerinin test alanlarına dönüştürüldüğünü görmekteyiz. Çıplak
arama, cinsel taciz, linç, ayakta sayım, dayak ve kötü muamele uygulamaları
artık sıradanlaştırılmaktadır. İnsan hakları örgütlerinin ve avukatların
hazırladıkları raporlar kan dondurucu niteliktedir. Savaş karşıtı olanlara
yiyecek verilmeyen Sincan Cezaevi gibi, ayakta sayım vermeyi reddedenlerin
kemiklerinin kırıldığı Rize Kalkandere Cezaevi gibi, Ulaş Yurdakul’un ölümüne
linç edildiği Balıkesir Kepsut Cezaevi gibi, “Burayı Afrin’e çevireceğiz.”
tehditlerinin yapıldığı Tarsus Cezaevi, insanlık dışı uygulamaların devam
ettirildiği Elâzığ ve Bursa Cezaevleri sadece bunlardan birkaç örnektir. Adli
Tıbbın “Cezaevlerinde kalamaz.” raporu vermemesi veya verse de Adalet Bakanlığının
bunları dikkate almaması sonucunda cezaevlerinde ciddi sağlık sorunları
nedeniyle yaşamını yitirenler de işin cabasıdır. Bunca sorunu görmezden gelen
iktidar yetkilileri, tutuklu ve hükümlülerin tek tip kıyafete sığdırılma
hazırlıklarını da bir taraftan sürdürüyor. Tek tipin esinlenildiği ve o turuncu
elbiselerin giydirildiği yeri hepiniz hatırlıyorsunuz, Guantanamo.
Guantanamo’nun bir benzeri elbisenin giydirildiği, insanların, gazetecilerin
yakıldığı, IŞİD zihniyetinin Suriye’de yaptıkları ve şimdi de bir benzeri, AKP
siyasi tutsaklara tek tip elbise giydirmeye çalışıyor. 
Değerli Başkan,
hepimizin bildiği gibi -burada defalarca ifade ettik- 104 belediyesi olan Demokratik
Bölgeler Partisi Eş Genel Başkanı Sayın Mehmet Arslan’a Rize Kalkandere’de yapılanlardır.
Sayın Mehmet Arslan’a önce çıplak arama yapılmak isteniyor, kabul etmeyince de
bayılana kadar işkence ediliyor. 
Değerli
arkadaşlar, bu işkencelerin artık sonuna gelmek zorundayız. İşkence bir
insanlık suçudur, işkence aynı zamanda onur kırıcı bir davranıştır ve AKP
Hükûmeti iktidara gelirken…
(Mikrofon
otomatik cihaz tarafından kapatıldı) 
MAHMUT TOĞRUL
(Devamla) – Sayın Başkan, bitiriyorum. 
BAŞKAN –
Sözlerinizi tamamlayın Sayın Toğrul.
MAHMUT TOĞRUL
(Devamla) – İşkenceye sıfır toleranstan işkencenin sıradanlaştığı bir dönemi
yaşıyoruz. Bu yapılanların önümüzdeki dönemde mutlaka hesabını sormak ve
hesabını birilerinin vermesini sağlamak hepimizin görevi olmalıdır diyor,
saygılar sunuyorum. (HDP sıralarından alkışlar)
BAŞKAN –
Teşekkürler Sayın Toğrul. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Madde üzerindeki
diğer önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 5’inci
maddesinin aşağıdaki şekilde değiştirilmesini arz ve teklif ederiz. 
 Zekeriya Temizel  Bihlun
Tamaylıgil  Musa Çam
 İzmir  İstanbul
 İzmir 
 Lale Karabıyık  Sibel
Özdemir  Atila Sertel 
 Bursa  İstanbul
 İzmir 
MADDE 5- 193 sayılı
Kanunun 25 inci maddesinin birinci fıkrasında yer alan (7) numaralı bent
aşağıdaki şekilde değiştirilmiştir. 
“7. a) 25/8/1971
tarihli ve 1475 sayılı İş Kanunu ve 20/4/1967 tarihli ve 854 sayılı Deniz İş
Kanununa göre ödenmesi gereken kıdem tazminatlarının tamamı ile 13/6/1952
tarihli ve 5953 sayılı Basın Mesleğinde Çalışanlarla Çalıştıranlar Arasındaki
Münasebetlerin Tanzimi Hakkında Kanuna göre ödenen kıdem tazminatlarının hizmet
erbabının 24 aylığını aşmayan miktarları (Hizmet ifa etmeksizin ödenen ücretler
tazminat sayılmaz.)
b) Hizmet
erbabının tabi olduğu mevzuata göre bu bendin (a) alt bendinde belirtilen
istisna tutarının hesabında dikkate alınmak şartıyla, hizmet sözleşmesi sona
erdikten sonra; karşılıklı sonlandırma sözleşmesi veya ikale sözleşmesi
kapsamında ödenen tazminatlar, iş kaybı tazminatları, iş sonu tazminatları, iş
güvencesi tazminatları gibi çeşitli adlar altında yapılan ödemeler ve yardımlar
(Bu bendin uygulamasına ilişkin usul ve esasları belirlemeye Maliye Bakanlığı
yetkilidir.)
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım. 
BAŞKAN – Önerge
üzerinde İzmir Milletvekili Atila Sertel konuşacaktır. 
Buyurun Sayın
Sertel. (CHP sıralarından alkışlar) 
Süreniz beş
dakikadır. 
ATİLA SERTEL
(İzmir) – Sayın Başkan, görev sürenizin hayırlı olmasını diliyorum. İnşallah,
ülkemize, Türkiye’ye demokrasi bütün kurum, kurallarıyla yerleşir, biz de
seviniriz. 
Çetin Emeç,
bundan yirmi sekiz yıl önce gericiler tarafından katledildi; onurlu, dik duran,
gerçekleri yazan bir gazeteciydi. Onu bugün saygıyla, özlemle anıyorum. 
Türkiye’de
tabii, kıdem tazminatı çok önemli ama benim yaptığım araştırmalara göre,
Türkiye’de bugün 100 kişiden ancak 86 kişi kıdem tazminatı alabiliyor, onlar da
genelde kamuda çalışanlar. Yargıda en çok işçi ve işveren arasındaki uyuşmazlık
dosyaları var, bunun da yüzde 70’i kıdem tazminatıyla ilgili. Son üç yılda 100
bin kişi “Tazminatımı alamadım.” diye mahkemelere başvurmuş, insan otuz yılını
bir şirkete vermiş ve sonuçta, kıdem tazminatını almaya geldiğinde patron demiş
ki “Ben iflas ettim.” ya da “Ödemiyorum.” bu olay mahkemelere düşmüş.
Türkiye’de gerçekler çalışanların aleyhine gelişiyor ve Adalet ve Kalkınma
Partisinin de hem çıkardığı yasalar hem uygulamaları bu noktada onları
cesaretlendiriyor. 
Geçtiğimiz
dönemde Cumhuriyet Halk Partisinin sürekli taşeronların sorunlarının çözümüne
yönelik mücadelesinin getirdiği noktada, bir kanun hükmünde kararnameyle
taşeron işçilerine müjde verdiklerini ve onların sorunlarını çözdüklerini
söylediler. Sorun çözülmedi ve biraz önce Milliyetçi Hareket Partisinden
kıymetli hatip çok önemle altını çizdi, bir kez de ben çizmek istiyorum: Beş
yıl, sekiz yıl, on yıl, on beş yıl taşeron işçisi olarak çalışan ve evine ekmek
götüren insanlar “Sen eski hükümlüsün, senin adli sicilin bozuk.” denilerek
işlerinden edilme gibi bir duruma getirildi. Cezaevlerinde yatan insanların
bile topluma kazandırılması gereken bir çizgi izlenirken sekiz yıl, on yıl
çalışan insanlara “Senin adli sicilin bozuk, işsizsin.” demek kadar
vicdansızlık olamaz. Bu vicdansızlığı Adalet ve Kalkınma Partisinin yaptığına
inanmıyorum çünkü onların da etki ve yetki gücü yok, kanun hükmünde kararnamede
onların da imzası yok. O nedenle, buradan bu vicdana seslenmek istiyorum: Bu
insanları kapının önüne kimse koymamalı. 
Ayrıca
arkadaşlar, biz Mecliste çalışıyoruz ve Mecliste bizim yanımızda çalışan,
hiçbir hakları, hiçbir hukuku, hiçbir güvencesi olmayan danışman arkadaşlarımız
var. Onların da kıdem tazminatı yok ama kıdem tazminatını bir yana bırakalım,
iş güvenceleri yok. İhbar ve kıdem tazminatları olmadığı gibi, yarın, bu
insanlar için, milletvekilinin “Artık seninle çalışmıyorum.” sözü o insanın
işinin son noktası olarak bizim Mecliste gündeme geliyor. Bu insanlar bizim
kardeşlerimiz, bizimle beraber gece gündüz mesai harcıyorlar. AK PARTİ’li milletvekillerinin
de Milliyetçi Hareket Partili milletvekillerinin de HDP’li milletvekillerinin
de CHP’li milletvekillerinin de danışmanlarının güvencesi, bu Meclisteki
çalışan, bu Mecliste görev gören insanların da geleceği bizim iki dudağımızın
arasına bırakılmış durumda. Bu haksızlığın kaldırılmasını istiyorum.
Sevgili
arkadaşlarım, gazeteci kökenli olduğum için bir konuya daha değinmek isterim.
Basın İlan Kurumu, bugün, Anadolu’daki bütün gazeteleri zor duruma düşürmüştür.
Basın İlan Kurumu, SSK’ye, SGK’ye, Maliyeye borcu olan bütün gazetelerin âdeta
tahsilatçısı olarak görev görmektedir yani alınan ilanın bedelini yerinde
kesmektedir ve gazetecilerin haklarını hukuklarını çiğnemiştir. Geçtiğimiz gün
Sayın Bakan Hakan Çavuşoğlu’na söylemiştim burada “Üç yıldır Basın İlan Kurumu
zam uygulaması yapmıyor.” demiştim, üçüncü yılın sonunda bir yüzde 20 zam
geldi, o da Bakanlar Kurulunda bekliyor. Sayın Çavuşoğlu’na “Bunu çıkartın,
imzalatın ve imzalattıktan sonra size çay ısmarlayacağım.” demiştim. 
(Mikrofon otomatik
cihaz tarafından kapatıldı)
BAŞKAN –
Sözlerinizi Tamamlayın Sayın Sertel.
ATİLA SERTEL
(Devamla) - Çok samimiyetle söylüyorum, bunun imzadan çıkması bile Anadolu
basınının sorunlarını çözmeyecektir. Anadolu’daki 1.100-1.200 civarındaki
günlük yayımlanan gazete gerçekten can çekişmektedir.
Basın İlan
Kurumu ayrıca, resmî ilanları kendi sitesinde yayınlayarak gazetelere abone
olan ve resmî ilanları takip eden iş insanlarına da “Artık abone olmayın, gelin
bizden ilanları izleyin.” deme noktasına gelmiştir. Ne istiyorsunuz
gazetelerden? Zaten, bir avuç gazete kaldı, bütün medyayı ele geçirmişsiniz,
her yer Teksas olmuş. Bu kadarcık bir özgürlük kırıntısına dahi tahammülün
olmaması, bu ülkede demokrasiyi yaşatmamak, Adalet ve Kalkınma Partisinin çıkış
noktasıyla çelişmek, bütün bunların hepsini bu toplum çok iyi
değerlendirecektir diye düşünüyorum.
Herkese
saygılarımı, sevgilerimi sunarım. (CHP sıralarından alkışlar)
BAŞKAN
– Teşekkürler Sayın Sertel.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
5’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
6’ncı
madde üzerinde iki adet önerge vardır, önergeleri okutup işleme koyacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 6’ncı maddesinin tasarı metninden
çıkarılmasını arz ve teklif ederiz.
 Filiz Kerestecioğlu Demir Meral
Danış Beştaş Mahmut Toğrul
 İstanbul Adana Gaziantep
 Behçet Yıldırım Feleknas
Uca  Mehmet Ali Aslan
 Adıyaman Diyarbakır Batman
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın Başkanım.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
hakkında Batman Milletvekili Mehmet Ali Aslan konuşacaktır.
Buyurun Sayın
Aslan. (HDP sıralarından alkışlar)
Süreniz beş
dakikadır.
MEHMET ALİ ASLAN
(Batman) – Teşekkürler Sayın Başkan.
Sayın Genel
Kurulu saygıyla selamlıyorum.
Evet, bu hafta
Selâhaddîn Eyyubî’nin ölümünün 825’inci yılıydı. Tabii, 1187 yılında Kudüs’ü ve
Filistin’i özgürleştiriyor ve adaletle Yemen, Hicaz, Libya, Kuzey Sudan’ı
kontrol altında tutuyor. Bakın, meşhur bir sözü var, diyor ki: “Dostlarıyla
uğraşanlar düşmanlarıyla savaşamazlar.” Bunu Selâhaddîn Eyyubî söyledi. Ama
bugünlerde, maalesef ve maalesef, Selâhaddîn Eyyubî’nin torunları şu anda
hapiste tutuklu; hem de seçilmiş, milyonlardan oy almış milletvekillerimiz,
belediye eş başkanlarımız, Selâhaddîn Eyyubî’nin çocukları yani dostlarımız,
dostlarınız şu anda hapiste. Ne tevafuktur ki Selahattin Demirtaş’ın da atası
olan, dedesi olan Selâhaddîn ismine izafeten ismi konmuş ve kendisi de şu anda
maalesef haksız yere hapislerde tutukludur, rehin alınmıştır. 
Geçen hafta Grup
Başkan Vekilimiz Ahmet Yıldırım ve Milletvekilimiz İbrahim Ayhan’ın vekilliği
düşürüldü. Yani gerçekten ben şunu merak ediyorum: İktidar sıralarının içi,
kalbi, canı hiç cız etmiyor mu bu haksızlık, bu adaletsizlik karşısında? 
Bakın, Ahmet
Yıldırım bir eleştiri yapmıştır, belki yüksek dozda bir eleştiridir ama bir
küfür değildir. Şimdi, diğer partilerin, ismini vermek istemiyorum ama başka
partilerin başkanları Cumhurbaşkanına küfretmiştir -hakaret de etmemiştir- ama
onlar hakkındaki fezlekeler düşmüştür, affedilmiştir ama bizim milletvekilleri
hakkındaki fezlekeler geri çekilmemiştir, vazgeçilmemiştir. Burada bile bir
adaletsizlik, bir kin, bir nefret, bir partiye karşı, bir kavme karşı bir
nefret vardır. Ayetikerime “Bir kavme –kimi yerlerde bir topluluğa, bir gruba
şeklinde tefsir edilmiş- olan kininiz sizi onlar hakkında adaletsizliğe sevk
etmesin.” diyor. Dolayısıyla bir cumhurbaşkanı olabilir, bir başbakan olabilir,
herhangi bir temsiliyette, bir makamda olan bir insan olabilir. “Ben şu, şu
partilerden olan insanların bana hakaretini, bana küfrünü affediyorum ama şu
parti mensuplarınınkini affetmiyorum.” demesi ne kadar adildir, ne kadar
gerçekçidir; ben bunu sizin vicdanlarınıza havale ediyorum. 
Bakın,
yine Selâhaddîn Eyyubî ne demiş? Hepimizin kulağına küpe olması gereken bir
şey: “İşte, Sultan Selâhaddîn bu kadar üstün mevkilere sahip olup şan ve şerefe
kavuşmuş olduğu hâlde dünyadan bu kefenle gidiyor.” demiş, kefeni de yanında,
gelen gidene gösteriyor. Vallahi, biz de kefen giyip gideceğiz. Bugünkü makam,
mevki, şan, şeref, şöhret muvakkattır, geçicidir, bunun hesabını vereceğiz.
Dünya tarihi ele alındığı zaman binlerce yıllık bir dünya tarihi var dünyanın,
bizimki ele alındığı zaman birkaç günlüğe tekabül edecek kısalıktadır yani o
kadar ebedi, o kadar uzun zannetmeyelim. 
(Hatip
tarafından Yusuf Suresi’nin 67’nci ve 40’ıncı ayetikerimelerinin okunması) 
MEHMET
ALİ ASLAN (Devamla) - Bunu da biliyoruz ve ona döneceğimizi de biliyoruz. Biz
çok maddileştik galiba, bunun farkındayım, başta kendi nefsime söylüyorum.
Biraz bu manevi iklimi de yaşamamız gerekir, bu dünyada da ahirette de hesap
vereceğimizi bilmemiz gerekir, ona göre hâl, hareket, davranışlarımızı
düzeltmemiz gerekiyor. Özellikle, yöneticilerden ilk sual olunacak şey adil
davranmaktır, adalettir, hepimiz bunu çok da iyi biliyoruz. 
Yine,
Selâhaddîn Eyyubî şunu da söylemiştir: “Adalet düşmanın da hakkıdır.” Bizi dost
olarak, rakip olarak görmüyorsanız, düşman olarak görüyorsanız da bizim yine
adalete ihtiyacımız vardır, adil davranmak zorundasınız. 
(Mikrofon
otomatik cihaz tarafından kapatıldı) 
BAŞKAN
– Bitti mi sözünüz? 
MEHMET
ALİ ASLAN (Devamla) – Yok bitmedi. 
BAŞKAN
– Sözünüzü tamamlayın. 
Buyurun.

MEHMET
ALİ ASLAN (Devamla) – Teşekkür ediyorum Sayın Başkanım. 
Kısa
bir hikâyesini anlatacağım, Selâhaddîn Eyyubî bu sözü ne üzerine söylüyor? Tam
da bu şeker fabrikalarının kapatılması, işçilerin işten çıkarılması
gündemdeyken… Bir Yahudi savaş alanında bağırıyor diyor ki: “Ben Selâhaddîn
Sultan’dan şikâyetçiyim.” Askerleri “Niye?” diyor. Yahudi diyor ki: “Askerler
benim 20 yük şekerimi gemiden indirirken gasbetmişlerdir, ‘Sen Yahudi’sin senin
hayat hakkın yoktur, malına el koyuyoruz.’ demiştir.” Selâhaddîn Eyyubî bunu
araştırır, evet, gerçekten 20 yüklük şekerine el konulmuş. Parasını ona iade etmiştir,
özür dilemiştir. Ne tevafuktur ki bu şeker hadisesi şu anda gündemdedir.
Lütfen, hani hep “millî, yerli” diyorsunuz ya, yerli, millî olan şeker
fabrikalarına ilişmeyiniz, dokunmayınız.
Teşekkürler.
(HDP sıralarından “Bravo” sesleri, alkışlar) 
MEHMET MUŞ
(İstanbul) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan, bu nadide konuşma için bir karar
yeter sayısı istiyoruz. 
BAŞKAN – Sayın
Muş’un söz talebi var. Oylamaya geçerken isteğinizi dikkate alacağım.
Buyurun Sayın
Muş. 
IV.- AÇIKLAMALAR (Devam)
46.- İstanbul Milletvekili Mehmet Muş’un, Batman Milletvekili Mehmet Ali
Aslan’ın 533 sıra sayılı Kanun Tasarısı’nın 6’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET MUŞ
(İstanbul) – Sayın Başkan, değerli milletvekilleri; konuşmayı dikkatle
dinledim. Burada, ısrarla “bir kavme karşı olan kininizden” ifadeleri
kullanılıyor. Daha önce, geçmişte farklı konuşmacılar da bu tür ifadeler
kullandılar. Bizim, Türkiye’de yaşayan hiçbir vatandaşımıza karşı hiçbir
husumetimiz, kinimiz, farklı bir bakış açımız olamaz, mümkün değildir; böyle
bir şeyi her şeyden önce reddederiz. Hiç kimse siyaseten sıkışmışlığını toplum
üzerinden kurtarmaya çalışmasın.
Bir diğeri:
Bakın, burada gün boyu konuşmalar yapılıyor. Şimdi, bir demokrasi havarileri
kesiliyor, bir demokrasiden, insan haklarından burada dem vuruluyor. İnanın
hayretler içerisinde izliyorum.
ERTUĞRUL KÜRKCÜ
(İzmir) – Hadi ya!
MEHMET MUŞ
(İstanbul) – Bu konuşmalar yapılıyorken hiç, bakın hiç… “PKK’nın öyle bir gücü
var ki sizi tükürüğüyle boğar.” diyen bir milletvekili, bir terör örgütü için
bunu söylüyor. Bunu kime söylüyor? Bunu halka söylüyor, bunu Türkiye
Cumhuriyeti devletinde yaşayan yurttaşlara, vatandaşlara söylüyor. Sonra bu
milletvekili yargılanınca “Efendim, milletvekilimiz tutuklandı, tutuklu
yargılanıyor, burada adaletsizlikler var.” gibi ifadeler kullanılıyor.
ERTUĞRUL KÜRKCÜ
(İzmir) – O ceza bozuldu, biliyor musun?
MEHMET MUŞ
(İstanbul) – Bir başkası: Ankara Kızılay’da onlarca masumu katleden teröristin
cenazesinde boy göstermek… 
(Mikrofon
otomatik cihaz tarafından kapatıldı) 
BAŞKAN –
Sözünüzü tamamlayın Sayın Muş.
MEHMET MUŞ
(İstanbul) – …hangi insan hakkıyla, hangi demokrasiyle, hangi özgürlükle
bağdaşır? 
Bakın, değerli
dostlar, burada yapılmaya çalışılan şudur: Bir kutsallaşma yapılmaya
çalışılıyor, terör örgütü kutsallaştırılmaya çalışılıyor. Bakın, polisi şehit
ediyor, etkisiz hâle getirilince o PKK’lıya, utanmadan, sıkılmadan “Şehit
oldu.” diyor. Ne demek bu? Burada bir kutsallaştırma yapılmaya çalışılıyor.
Öldürülen teröristlerin fotoğraflarını koyup, takvim yapıp dağıtıyor. Sonra
özgürlüklerden, demokrasiden, birlik beraberlikten bahsediyor. 
Değerli
arkadaşlar, sizin demokrasi anlayışınız buysa batsın sizin demokrasi anlayışınız.
Biz böyle bir şeyi kesinlikle kabul edemeyiz. Her kim ki bu ülkeyi bölmeye
çalışan PKK terör örgütüne sırt veriyor, onlarla aynı kulvarda koşuyorsa
-kusura bakmasın- bunun hesabını ödeyecektir. Burada, hiçbir şey olmamış gibi
“Biz mağduruz, bize bunlar Parlamentoda olduğumuz için yapılıyor.” gibi bir
nedenin arkasına kimse sığınmaya kalkışmasın. 
Teşekkür
ediyorum. 
MEHMET ALİ ASLAN
(Batman) – Sayın Başkan… 
BAŞKAN – Buyurun
Sayın Aslan. 
47.- Batman Milletvekili Mehmet Ali Aslan’ın, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
MEHMET ALİ ASLAN
(Batman) – Yani bizim anlattığımız şeyler farklıyken kalkıp başka yerlerden
yamama yapması, aslında ne kadar çaresiz olduğunun göstergesidir. 
Yani kayyumlar
Ahmedi Hani’nin ismini niye değiştirir; bir? Bugün söyledim, Ahmet Kaya’nın
ismini niye değiştirir; iki? Kürtçe tabelaları niye indirir; üç? Bu, bir ırkın,
bir milletin, bir halkın dili değil mi? Bu sözünü ettiğim insanlar yine
milletin, halkın kanaat önderleri, müzisyenleri değil mi ve ne tevafuktur ki
bunlar hep Kürt. Yani şimdi ben bunu söylerken kalkıp iyi niyetle söylüyorum,
bu yanlışların düzeltilmesi gerektiğini söylüyorum ama kalkıp Sayın Grup Başkan
Vekili başka yerlere çekiyor. Bunu kabul etmediğimizi söylemem gerekiyor. 
Yine, gün içinde
Sayın Bostancı Ahmet Kaya’nın isminin değiştirilmesiyle ilgili araştırma
yapacağı, “Kabul edilemez.” olduğu tarzda ifadeler sarf etti. Henüz ona da
cevap alabilmiş değiliz.
(Mikrofon
otomatik cihaz tarafından kapatıldı)
BAŞKAN –
Sözünüzü tamamlayın Sayın Aslan.
MEHMET ALİ ASLAN
(Batman) - Bir zahmet, ilk önce ona cevap alalım. Yani eğer bir insana, bir
kavme, bir fikre karşı bir ön yargı yoksa bu isimler neden değişir? Ahmedi Hani
1600, 1700’lü yıllarda yaşamış edebiyatçıdır, şairdir, müderristir, ilim
adamıdır. Ama bakıyorsunuz Erciş Belediyesi ismini değiştiriyor, Batman kayyumu
da Ahmet Kaya’nınkini değiştiriyor, Diyarbakır Sur’da da Kürtçe tabelalar
indiriliyor. Ya, bu Kürtçe, Türkçe, Arapça, Süryanice benim, senin, onun malı
değil ya, Allah’ın yarattığı dillerdir bunlar. Ama biz hasbelkader o dili
konuşuyoruz, o dilin mensupları olmuşuz, kendi dilimizi seçme özgürlüğümüz yok.
Yani ben Türkçeyle de gurur duyarım Kürtçeyle de Arapçayla da Süryaniceyle de
ki ayetikerimede bütün dilleri Allah’ın yarattığı beyan ediliyor. Yani şimdi
biz bunları söylerken Allah aşkına niye rahatsız oluyoruz?
Sayın Muş,
burada olduğunuzu bilmiyordum, bilseydim belki daha hazırlıklı çıkardım çünkü
mutlaka cevap verme gereği duyuyor. Olur öyle şeyler.
Teşekkür ederim.
BAŞKAN –
Teşekkür ederim.
MEHMET MUŞ
(İstanbul) – Sayın Başkan…
BAŞKAN –
Buyurun.
MEHMET MUŞ
(İstanbul) – Sayın Başkan, affınıza sığınıyorum. Kayıtlara geçmesini
önemsiyorum. Bizim ne Kürtçeyle ne Arapçayla ne de diğer herhangi bir dille en
küçük bir sorunumuz yoktur.
ERTUĞRUL KÜRKCÜ
(İzmir) - Kayyumlarınızın var, öyle anlaşılıyor.
MEHMET MUŞ
(İstanbul) – Ahmet Kaya’yla alakalı hadiseye bizim nasıl baktığımız ortadadır.
ERTUĞRUL KÜRKCÜ
(İzmir) - Nasıl bakıyorsunuz?
MEHMET MUŞ (İstanbul)
– Kusura bakmasınlar… Bakın, burada, biz az önce bunlarla alakalı pek çok somut
örnek ortaya koyduk; bunlar yama falan değil. Ne zaman bunlarla alakalı bir
soru sorsak hemen, sanki bizim Kürtlere karşı veya Kürtçeye karşı ya da…
FİLİZ
KERESTECİOĞLU DEMİR (İstanbul) – Siz PKK’den başka soru sormuyorsunuz ki.
MEHMET MUŞ
(İstanbul) – …bize eleştiri yapanlara karşı bir hasmane tutumumuz var gibi
ifade ediliyor. Bakın, sayın milletvekilleri, Adalet ve Kalkınma Partisi hem
güneydoğuda hem doğuda en güçlü partidir. 
ERTUĞRUL KÜRKCÜ
(İzmir) - Hadi ya!
ZİYA PİR
(Diyarbakır)- Diyarbakır’dan kaç oy alıyorsunuz?
MEHMET MUŞ
(İstanbul) – Eğer AK PARTİ’nin millet nezdinde bir itibarı olmamış olsaydı
milletten bu kadar büyük bir teveccühü toplayamazdı. 
Teşekkür ediyorum.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN –
Önergeyi oylarınıza sunacağım ve karar yeter sayısı arayacağım: Kabul edenler…
Etmeyenler… Karar yeter sayısı yoktur. 
Birleşime beş
dakika ara veriyorum. 
Kapanma Saati: 21.31
ON İKİNCİ OTURUM
Açılma Saati:
21.41
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin On İkinci Oturumunu
açıyorum.
İstanbul
Milletvekili Filiz Kerestecioğlu ve arkadaşlarının 6’ncı madde üzerinde vermiş
olduğu önergenin oylamasında karar yeter sayısı bulunamamıştı. Şimdi önergeyi
tekrar oylarınıza sunacağım ve karar yeter sayısı arayacağım.
Kabul
edenler… Etmeyenler… (HDP sıralarından “Yok! Yok!” sesleri)
FİLİZ
KERESTECİOĞLU DEMİR (İstanbul) – Elektronik yapın Başkan. 
BAŞKAN
– Evet, elektronik oylama yapacağız. 
Elektronik
oylama için iki dakika süre tanıyorum. 
(Elektronik
cihazla oylama yapıldı)
BAŞKAN
– Karar yeter sayısı yoktur. 
Birleşime
beş dakika ara veriyorum.
Kapanma Saati: 21.44
ON ÜÇÜNCÜ OTURUM
Açılma Saati:
21.49
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin On Üçüncü Oturumunu
açıyorum.
İstanbul
Milletvekili Filiz Kerestecioğlu ve arkadaşlarının 6’ncı madde üzerinde vermiş
olduğu önergenin ikinci oylamasında da karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler… Kabul
etmeyenler… Karar yeter sayısı vardır, önerge kabul edilmemiştir. 
Madde üzerinde
bir önerge daha var, onu da okutup işleme koyacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 6’ncı
maddesinin aşağıdaki şekilde değiştirilmesini arz ve teklif ederiz.
Saygılarımızla. 
 Zekeriya Temizel Bihlun
Tamaylıgil Musa Çam
 İzmir İstanbul İzmir

 Sibel Özdemir Lale
Karabıyık Yakup Akkaya
 İstanbul Bursa İstanbul
MADDE 6 - 193
sayılı Kanunun 32 nci maddesine dördüncü fıkrasından sonra gelmek üzere
aşağıdaki fıkra ilave edilmiştir. 
"Net
ücretleri, bu Kanunun 103 üncü maddesinde yazılı tarife nedeniyle bu maddedeki
esaslara göre sadece kendisi için asgari geçim indirimi hesaplanan asgari
ücretlilere, içinde bulunulan yılın Ocak ayına ilişkin ödenen net ücretin
(ilgili yılda geçerli asgari ücretin dönemsel olarak farklı tutarlarda
belirlenmiş olması halinde, yeni asgari ücretin geçerli olduğu aylar için
artışın uygulandığı ilk aydaki ücret üzerinden Kanunun 103 üncü maddesinde yer
alan tarifenin ilk diliminde yer alan oran baz alınarak hesaplanan net ücretin)
altında kalanlara, bu tutar ile bu tutarın altında kalındığı aylara ilişkin
olarak aylık hesaplanan net ücreti arasındaki fark tutar, ücretlinin asgari
geçim indirimine ayrıca ilave edilir. Bu fıkrada geçen net ücret, yasal
kesintiler sonrası ücret tutarına asgari geçim indiriminin ilavesi sonucu
oluşan ücreti ifade eder.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
üzerinde İstanbul Milletvekili Yakup Akkaya’nın söz isteği vardı. 
Buyurun Sayın
Akkaya. (CHP sıralarından alkışlar)
Süreniz beş
dakikadır. 
YAKUP AKKAYA
(İstanbul) – Teşekkür ediyorum Sayın Başkan.
Görüşülmekte
olan Vergi Kanunları ile Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Tasarısı’nın 6’ncı maddesi üzerinde Cumhuriyet Halk
Partisi Grubu adına söz aldım. Bütün Gazi Meclisi saygıyla selamlıyorum.
Bu
kanun tasarısının esas amacı, yılbaşında belirlenen asgari ücretin o yıl içinde
eksilmeden korunması sağlamaktır. Ancak getirilen düzenleme yetersizdir ve
eksiktir çünkü 6,5 milyon asgari ücretli çalışan işçilerin hepsi evli, eşi
çalışmayan ve çocuksuz işçiler değildir. Düzenleme buna göre yapılmıştır ve
süreç içinde burada sorun ve problem çıkacağını buradan bir kez daha ifade
etmek istiyorum. 
Biz
yıllardır bu kürsüden söylüyoruz, bunu sendikalar da söylüyor, işçi sendikaları
da söylüyor: Esasen burada yapılması gereken, asgari ücretin vergi dışı
bırakılmasıdır. Asgari ücretin vergi dışı bırakılması bu sorunu kökten
çözecektir. Vergi adaletini de ancak o şekilde sağlayacağımızı düşünüyorum.
Esasen
düzeltmeye çalıştığınız bu sorun başka bir sorunu da beraberinde getirecektir.
Biz bunu söylediğimiz zaman Sayın Maliye Bakanı buna itiraz edecektir ama
geçtiğimiz yıllarda ve hâlen devam eden işverene yönelik prim indirimleri,
vergi indirimleri vesaire düzenlemeler yapılıyor. İşçiye gelindiği zaman bu tür
düzenlemelerin, işçinin lehine olan düzenlemelerin AKP iktidarı tarafından getirilmemesini
de gerçekten anlayabilmiş değiliz. Yalnız, tabii, on beş yıllık AKP iktidarına
baktığımız zaman işçiyle ilgili şimdiye kadar yapılmış tek bir düzenlemenin
olmaması, böyle bir düzenlemenin de Meclise gelmemesi de elbette ki bir anlam
taşıyor ve bunun nedeni de budur çünkü AKP’nin bakış açısı işçinin lehine
değildir. 
Bakın,
işverenlere verilen teklifin bütçeye oranı 22,6 milyardır, işverenlerin teşvik
edilmesiyle ilgili miktarı. Şimdi, 14 milyon Sosyal Güvenlik Kurumunda çalışan
var. 14 milyonun 6,5 milyonu asgari ücretli. Eğer bunlara vergi muafiyeti
sağlamış olsak, asgari ücretlilerden vergi almamış olsak bunun bütçeye getirisi
de 9,5 milyardır. Yani işverenlere verilen vergi indiriminin neredeyse üçte 1’i
oranındadır. Onun için, burada bütçenin de yaklaşık yüzde 1,5’i ile 2’si
arasında bütçeye bir etkisi vardır, işverenlerin etkisi de yüzde 4
civarındadır. Dolayısıyla asgari ücretin vergi dışı kalması bütçeye önemli bir
yük getirmeyecektir.
Değerli
arkadaşlar, bakın, bir örnek vermek isterim: Asgari ücretliye “AGİ” dediğimiz
asgari geçim indirimi uygulandıktan sonra verilen vergi kişi başına 105
liradır. Bu da yılda yaklaşık 660 bin lira yapmaktadır. Evli ve 5 çocuklu bir
işçi ise vergi vermemektedir. Dolayısıyla burada bir adaletsizlik söz konusudur.
Enflasyonun artması ya da asgari ücretin farklı rakamlara çıkması, bu gelen
düzenlemeyi bir kenara atacaktır. Gene söylüyorum: Yapacağımız düzenlemede
asgari ücretin vergi dışı bırakılmasıyla bu sorun çözülecektir. Gelin, hiç
olmazsa bu sefer bu yasayla bu AGİ’yi yani asgari geçim indirimini düzenlemek
yerine, asgari ücretin vergi dışı bırakılmasıyla ilgili düzenlemeyi yapalım, bu
sorunu da kökten çözelim.
Biraz
önce kıdem tazminatıyla ilgili gene İzmir Milletvekilimiz Atila Sertel
konuşurken Türkiye’de kıdem tazminatını işçilerin alamadığını söylemişti;
doğrudur, alamamasının tek nedeni... Yani iflas eden bir işveren işçiye kıdem
tazminatını ödeyemiyor, ödememesinin nedenleri var. Bu nedenlerden bir tanesi
de işçinin alacakları ancak dördüncü sıraya geliyor. Burada yapılacak
düzenleme, imtiyazlı alacaklar sınıfına işçinin kıdem tazminatı ya da her türlü
parasal değerlerin birinci sıraya alınması durumunda bu sorun ortadan kalkacak
ve yıllardır kanayan bu yara ortadan kalkacaktır. Yani kıdem tazminatını ortadan
kaldırmak, kıdem tazminatını fona bağlamak geçici bir kazanç gibi görünse bile
işçinin aleyhinedir. Uygulamada rehinli alacaklar, masa alacakları, kamu
alacakları, imtiyazlı alacaklar öncelikle alınmakta, İşçi, kıdem tazminatını
eğer para kalırsa ancak alabilmektedir ve onun için kıdem tazminatını
alamamaktadır. Burada yapılması gereken, kıdem tazminatını alacağı uygulamanın…
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayınız Sayın Akkaya. 
YAKUP AKKAYA
(Devamla) – Teşekkür ediyorum. 
…birinci sıraya
alınmasını düzenleyecek bir uygulamadır.
Değerli Başkan,
sayın milletvekilleri; bugün Cumhuriyet Halk Partisinin Değerli Genel Başkanı
Kemal Kılıçdaroğlu grup konuşmasında şeker fabrikalarının özelleştirilmesiyle
ilgili konuşma yaparken bir soru sordu. Ben de Mecliste Sayın Genel
Başkanımızın hem AKP Genel Başkanına hem de Başbakana sorduğu soruyu burada
Maliye Bakanına da sormak istiyorum: Şimdi, Şeker Kanunu’nun geçici 8’inci
maddesi “Uluslararası kuruluşlarla yapılan anlaşmalar çerçevesinde Bakanlar
Kurulu, kurum ve organlarının görev süresini 31/12/2014 tarihinde yeniden
belirler.” diyor. Buradan soruyoruz, kritik soru şu: Uluslararası kuruluşlarla
yapılan anlaşmalar çerçevesinde hangi uluslararası kuruluşlarla hangi anlaşma
imzalanmıştır? Bugüne kadar bu konuda kamuoyuna bir açıklama yapılmamıştır.
Şimdi tekrar,
bir kez daha, buradan, Meclis kürsüsünden soruyorum: Hangi uluslararası
kuruluşlarla nasıl bir anlaşma yapılmıştır ve şeker fabrikalarının
özelleştirilmesi sonucu şeker fabrikaları kime peşkeş çekilecektir. 
Teşekkür ederim.
(CHP sıralarından alkışlar) 
BAŞKAN –
Teşekkürler Sayın Akkaya. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
6’ncı maddeyi
oylarınıza sunuyorum: Kabul edenler… Etmeyenler… 6’ncı madde kabul edilmiştir. 
Şimdi, 7’nci
maddenin görüşmelerine başlıyoruz. 
7’nci madde
üzerinde de iki önerge vardır, önergeleri okutup işleme koyacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 7’nci maddesinin tasarı metninden
çıkarılmasını arz ve teklif ederiz. 
 Filiz Kerestecioğlu Demir Meral
Danış Beştaş Behçet Yıldırım
 İstanbul Adana Adıyaman
 Mahmut Toğrul Feleknas
Uca Ziya Pir
 Gaziantep Diyarbakır Diyarbakır

BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım. 
BAŞKAN – Hükûmet
önergeye katılıyor mu? 
MALİYE BAKANI
NACİ AĞBAL (Bayburt) – Katılmıyoruz Sayın Başkan. 
BAŞKAN – Önerge
üzerinde Adıyaman Milletvekili Behçet Yıldırım konuşacaktır. 
Buyurun
Sayın Yıldırım. (HDP sıralarından alkışlar)
Süreniz beş
dakikadır. 
BEHÇET YILDIRIM
(Adıyaman) – Teşekkürler Başkanım. 
Sayın Başkan,
değerli milletvekili arkadaşlarım; 533 sıra sayılı Kanun Tasarısı’nın 7’nci
maddesi üzerinde grubum HDP adına söz almış bulunmaktayım. Genel Kurulu
saygıyla selamlıyorum. 
Üretimin
arttırılması, yatırımın teşvik edilmesi adı altında Meclise torba yasa tasarısı
getiriyorsunuz, ancak ne hikmet ise o torba yasada, bir iki süs mahiyetinde
madde dışında genelde yerel üreticiye, halka ve emekçiye darbe vuruyorsunuz. Bu
durum, bugüne kadar gelen bütün teşvik yasalarında oldu. Sosyal devlet ilkesi,
sosyal adalet ilkesini göz önünde bulundurmadığınız hususunu bir yana bırakarak
şunu belirtmeliyim ki son bir iki yılda neredeyse teşvik etmediğiniz sermaye
alanı kalmadı, vergi muafiyeti getirmediğiniz yatırım alanı kalmadı, vergi
borcunu silmediğiniz iş adamı kalmadı, çevreyi tarumar ederek ranta ve talana
açmadığınız nehir, dere, ırmak, taş, toprak kalmadı. Tek başınıza da
iktidarsınız ama ne hikmetse ekonomi bir türlü rayına oturmadı, ekonomik bir
düzelme görülmedi. Ekonomik düzelme görülmediği gibi sosyal, siyasal, kültürel
hiçbir alanda vatandaşların kendini güvende hissettiği, gelecek planları
yaptığı bir siyasal iklim yaratamadınız. Burada temel sorun "ekonomi"
başlığı altında yapacağınız düzenlemelerle çözüme ulaşmanız mümkün değildir. Bu
getirdiğiniz teşvik yasalarının altını demokrasi, adalet, barış gibi kavramlarla
ve uygulamalarla doldurmazsanız, hukuk güvencesi gibi asıl yapı taşlarıyla
öremezseniz hiçbir teşvik yasasının ekonomik, toplumsal ve siyasal anlamda
çözüm üretmeyeceğini, sadece birkaç şirket veya girişimcinin rantına rant
katacağını bilmelisiniz.
İktidar
kulislerinin basındaki kalemleri her gün darbeden bahsederken, koskoca ülke
OHAL'le yönetilmeye çalışılırken, kanun hükmünde kararnameyle ekonomik alan
bile düzenlenmeye çalışılırken kanun hükmünde kararnamelerle insanları işinden
aşından ederseniz, ülkede ister adına savaş deyin, ister çatışma deyin bu
şiddet sarmalını her gün beslerseniz, bu ekonomik darboğaza bir çözüm
geliştiremezsiniz. Ama siz bunu görmezden gelip ha bire teşvik yasalarıyla aynı
yanlışı tekrar ede ede, aynı yanlışta ısrar ederek yolunuza devam etmeye
çalışıyorsunuz.
Bütün
savaşlarınızı, bütün ittifaklarınızı “yerli ve millî” söylemleri üzerinden
kurgulayarak iktidarınızı sürdürmeye çalışıyor, söylemde millî ve yerli ancak
iş pratiğe ve uygulamaya gelince gayrimillîsiniz. Yerli üretime düşmanca uygulamalarla
örnek oluyorsunuz. Yerli ve millî olsaydınız şeker fabrikalarını özelleştirmeye
çalışmazdınız. Yerli ve millî olsaydınız Adıyaman'da sarmalık kıyılmış tütün
üreticisine yasak, ceza getirmezdiniz. Yerli ve millî olsaydınız HES'lerle
dereleri ırmakları talana açmazdınız. Yerli ve millî olsaydınız zeytinlik
alanlarını ranta açmaya çalışmazdınız, yerli ve millî ne kadar üretim alanı
varsa bunu bitirmeye ve ne kadar fabrika, işletme varsa satmaya çalışmazdınız.
Dikkat edin, hangi üretim alanı bir şekilde yok ediliyorsa orada mutlaka
yabancı sermayenin rantı dönüyor.
Yabancı sigara
firmalarının sarmalık kıyılmış tütün nedeniyle piyasası daralıyordu, sarmalık
kıyılmış tütün üreticisi zor durumda bırakılarak yabancı sigara firmalarının
önü açıldı. 
Aynı şey şeker
fabrikalarının özelleştirilmesi hususunda da geçerlidir. Kendi üreticimiz,
kendi çiftçimiz üretemeyecek, oluşan şeker açığı da yabancı şirketlerden
ithalatla elde edilmeye çalışılacaktır. 
Bir taraftan
teşvik yasalarıyla istihdamı artırmaya çalıştığınızı iddia edeceksiniz, diğer
taraftan yerli üretim modellerini yok ederek yabancı sermayeye pazar
sunacaksınız. Bu mevcut düzenleme ve uygulamalar istihdamı ve üretimi bitiren,
üreten değil, tüketen bir toplumsal yapıyı da beraberinde getirecektir.
Bu
özelleştirmeler çözüm değildir ancak iktidar, özelleştirmelerle kamuya kaynak
sağladığını düşünmektedir. Kısa vadede kamuya bir kaynak da sağlayabilir ancak
uzun vadede satacak yer kalmadığında, aslında kamuya ait bir kaynağın da
kalmadığı anlaşılacaktır.
Özü itibarıyla,
kısa vadeli pansuman tedbirleri yerine, artık, kalıcı çözümlerin ciddi bir
şekilde tartışılıp bir çözüm zeminin yaratılması gerekiyor. Bunun yolu da her
hafta Meclise teşvik yasaları getirip sermayeye ülkenin kaynaklarının sunulması
değildir. Bunun yolu, yatırımın ve teşvikin bir fayda sağlayacağı ana omurgayı
düzeltmekten geçer. Devletin de toplumun da iş dünyasının da ana omurgası,
hukuk güvencesinin olduğu barışçıl bir ortamdır diyor, Genel Kurulu
saygılarımla selamlıyorum. (HDP sıralarından alkışlar) 
BAŞKAN –
Teşekkürler Sayın Yıldırım.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN - Evet,
Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, karar yeter sayısı istiyorum. 
BAŞKAN –
Önergeyi oylarınıza sunacağım ve karar yeter sayısını arayacağım. 
Önergeyi kabul
edenler… Etmeyenler…Karar yeter sayısı yoktur.
Birleşime beş
dakika ara veriyorum.
Kapanma Saati: 22.06
ON DÖRDÜNCÜ
OTURUM
Açılma Saati:
22.11
BAŞKAN: Başkan Vekili Mithat SANCAR
KÂTİP ÜYELER: Sema
KIRCI (Balıkesir), Fehmi KÜPÇÜ (Bolu)
-----0-----
BAŞKAN
– Türkiye Büyük Millet Meclisinin 67’nci Birleşiminin On Dördüncü Oturumunu
açıyorum.
İstanbul
Milletvekili Filiz Kerestecioğlu ve arkadaşlarının 7’nci madde üzerinde vermiş
oldukları önergenin oylamasında karar yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım.
Kabul edenler…
Etmeyenler… Karar yeter sayısı yoktur.
Birleşime beş
dakika ara veriyorum. 
Kapanma Saati: 22.12
ON BEŞİNCİ
OTURUM
Açılma Saati:
22.18
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
----- 0 -----
BAŞKAN
– Türkiye Büyük Millet Meclisinin 67’nci Birleşiminin On Beşinci Oturumunu
açıyorum.
İstanbul
Milletvekili Filiz Kerestecioğlu ve arkadaşlarının 7’nci madde üzerinde vermiş
oldukları önergenin ikinci oylamasında da karar yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir. 
533 sıra sayılı
Kanun Tasarısı’nın görüşmelerine devam ediyoruz.
Komisyon
yerinde.
Hükûmet yerinde.
Şimdi diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 7’nci
maddesinin aşağıdaki şekilde değiştirilmesini arz ve teklif ederiz.
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Lale Karabıyık Sibel
Özdemir Mehmet Göker
 Bursa İstanbul Burdur
MADDE 7- 193
sayılı Kanunun 61 inci maddesinin üçüncü fıkrasına aşağıdaki bent ilave
edilmiştir. 
“7. Hizmet
sözleşmesi sona erdikten sonra; karşılıklı sonlandırma sözleşmesi veya ikale
sözleşmesi kapsamında ödenen tazminatlar, iş kaybı tazminatları, iş sonu
tazminatları, iş güvencesi tazminatları gibi her türlü çeşitli adlar altında
yapılan ödemeler ve yardımlar.”
BAŞKAN –
Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Burdur Milletvekili Mehmet Göker konuşacaktır. 
Buyurun
Sayın Göker. (CHP sıralarından alkışlar) 
Süreniz
beş dakikadır. 
MEHMET
GÖKER (Burdur) – Sayın Başkanım, öncelikle görevinizde başarılar diliyorum ve
bugünkü demokratik tutumunuzdan dolayı sizi tebrik ediyor, şahsım adına da
teşekkür ediyorum. 
BAŞKAN
– Çok teşekkür ediyorum Sayın Göker. 
MEHMET
GÖKER (Devamla) – Değerli Başkan, saygıdeğer milletvekilleri; kanun tasarısının
7’nci maddesi, 193 sayılı Gelir Vergi Kanunu madde 61/3’te değişiklik yapmakta
ve çalışanın hizmet sözleşmesi kapsamında ödenen tazminatları ve benzeri
ödemelerinin ücret kapsamına alınmasını öngörmektedir. Bu düzenlemeye muhalif
değiliz. Komisyonda taraflar ve bürokrasi ücret kapsamında değerlendirilmesini
uygun gördüğü için biz de sorun etmiyoruz. Ancak, iktidarın işçi sorunlarına,
genel olarak çalışanların sorunlarına bakışını ve üretim mantığından uzak
oluşunu da anlamakta zorlanıyoruz. 
Tabii,
Maliye Bakanımız buradayken özelleştirme kapsamına alınan 14 şeker fabrikasını
konuşmadan cümleyi bitirmek de doğru olmaz. Sayın Bakanımız hatırlayacağı üzere
“Şeker fabrikaları özelleştirilirken kırk kere düşünmek gerekir.” demişti.
Anlaşılan bütçe açığı o denli fazla ki abaküs kırka kadar gitmedi ve
dolayısıyla özelleştirilmeye karar verildi. 
Sayın
Bakanım, sizin söylediğiniz gibi şeker fabrikaları zarar etmemektedir. Kâğıttan
okuyacağım özellikle: 2016 yılında şeker fabrikalarından 3 milyar 635 milyon
682 bin net satış hasılatı elde edilmiştir ve 3 milyar 322 milyon 733 bin TL
tutarında maliyet oluşmuştur. Yani, 2015 yılında 22 milyon 492 bin TL, 2016
yılında da 91 milyon 122 bin TL kâr etmiştir. Ancak, yeterli pancar üretimi
yapılamadığı için Çarşamba, Ağrı, Susurluk ve Alpullu fabrikalarının sektöre
dâhil edilmesi nedeniyle zarar beyan edilmiştir. Özelleştirmeye kâr ziyan
açısından bakmak ve değerlendirmek bu memlekete yapılabilecek en büyük
hatalardan biridir çünkü şeker fabrikası demek sigorta demektir, hasta
olduğunuzda gider muayene olursunuz. Şeker fabrikası iş demektir, sofranıza aş
olur. Şeker fabrikası bayramda ağız tadımız olur. Pancar küspesi hayvancılığa
destek olur. 
Diyorsunuz ki
“Bunların hiçbiri beni ilgilendirmiyor.” Şöyle bir rakam vererek bir miktar
daha konumuza sizlerin ilgisini çekmek istiyorum: 1 dekar şeker pancarı
üretimiyle 6 kişinin bir yıllık kullandığı oksijenin üretiliyor olması, bence
tek başına İç Anadolu ve Doğu Anadolu'da yeterli bir şeydir çünkü hiçbir iş
yapmasak da en azından oksijen almaya devam ediyoruz. 1 dekar şeker fabrikası
50 kilo et, 500 litre süt üretiyor. 1 dekar şeker pancarı 500 kilo arpaya eş
değer. 1 dekar şeker pancarının istihdam değeri 3.300 dolar, gayrisafi millî
hasılaya katkısı 2 milyar dolar. 1 dekar şeker pancarıyla 8 iş gücü istihdamı
sağlanabiliyor; yılda yaklaşık 25 milyon tonluk taşıma hacmi, münavebeli
tarımda ise yüzde 20 verim artışı sağlıyor. Pancarın baş ve yaprakları toprakta
bırakıldığı takdirde, dekara 4 kilo saf fosfat ya da 15 kilo saf potasyuma eş
değerde besin maddesi veriyor. 
Şimdi, tek
başına karar veremediğinizi hepimiz biliyoruz, bunu motorlu taşıtlar vergisinde
ve cam filmli araçlarda gördük ama sizden bir tek ricamız var: Lütfen bu kararı
sizin liderinize, yukarıya, üst akla danışıp tekrar çıkarın, tekrar gözden
geçirin çünkü bize dayatılacak olan nişasta bazlı şeker pancarının obeziteye,
bunun da insülin direncine, onun da dolayısıyla şeker hastalığına ve
beraberinde kolon ve ince bağırsak kanserlerine neden olacağı açıktır. Lütfen
geleceğimize sahip çıkalım, şeker fabrikası vatandır, vatan satılamaz. (CHP
sıralarından “Bravo” sesleri, alkışlar) 
BAŞKAN –
Teşekkürler Sayın Göker. 
Önergeyi oylarınıza
sunuyorum: Kabul edenler… Etmeyenler… Önerge kabul edilmemiştir. 
7’nci maddeyi
oylarınıza sunuyorum: Kabul edenler… Etmeyenler… Madde kabul edilmiştir. 
8’inci madde
üzerinde 2 adet önerge vardır, önergeleri okutup işleme koyacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 8’inci maddesinin tasarı metninden
çıkarılmasını arz ve teklif ederiz. 
 Filiz Kerestecioğlu Demir Meral
Danış Beştaş Feleknas Uca
 İstanbul Adana
 Diyarbakır 
 Mahmut Toğrul Behçet
Yıldırım Mehmet Ali Aslan
 Gaziantep Adıyaman 
Batman
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN – Hükûmet
önergeye katılıyor mu? 
MALİYE BAKANI
NACİ AĞBAL (Bayburt) – Katılmıyoruz Sayın Başkanım. 
BAŞKAN – Önerge
üzerinde Batman Milletvekili Mehmet Ali Aslan konuşacaktır. 
Buyurun Sayın
Aslan. (HDP sıralarından alkışlar) 
Süreniz beş
dakikadır. 
MEHMET ALİ ASLAN
(Batman) – Teşekkürler Sayın Başkan. 
Sayın Genel Kurulu
saygıyla selamlıyorum. 
Bugün bir
dakikalık konuşmamda bir soru sormuştum Hükûmete, bakanlara ama cevap da
alamamıştım. Bu soruyu yine sormak istiyorum Sayın Bakan buradayken, Hükûmet
temsilcileri buradayken. 
Arkadaşlar, bu
fotoğraf 28 Şubata ait. 28 Şubatta, inançlı, Müslüman kadınların başörtüsüne el
uzatılıyordu. “Çok şükür o günleri geride bıraktık.” dedik, diyoruz ama bize
sürekli cezaevlerinden ve gözaltılardan şikâyetler gelmektedir. Örneğin,
Mersin’de, Kocaeli’de, Erzincan’da ve İstanbul’da… Bana gelen ve Mersin’deki
olayla ilgili Adana MAZLUMDER Şube Başkanlığının tutmuş olduğu bir rapor var.
Oradaki 4 kadının başörtüsü on iki gün boyunca onlardan alınmış ve sadece namaz
vakitlerinde kendilerine verilmiştir. Gerekçe ise çok komik; MAZLUMDER raporunda
ilgili emniyet amiriyle de görüşme yapılmış, diyor ki: “İntihar etmelerine
karşı bir tedbir uyguladık.” Kanunda öyle bir şey de yokmuş yani kanunda olan
ayakkabı bağı, kemer vesairedir. Arkadaşlar, bu gidişat yanlıştır, bu da bir
zulümdür. 28 Şubatta cezaevindeki kadınların başörtüsü alınmamıştır.
Yine çok
yakından bildiğiniz MAZLUMDER eski Başkanı Ömer Faruk Gergerlioğlu bir KHK’yle
işinden ihraç edilmiştir. Kendisi doktordur, tıp doktorudur ve geçtiğimiz
günlerde de Kocaeli 2. Ağır Ceza Mahkemesi örgüt propagandası gerekçesiyle ona
iki buçuk yıl ceza verdi. Bakın “örgüt propagandası” dedikleri şey neymiş:
“Çocuklar ölmesin, analar ağlamasın.” temasıyla oluşturulan mizansen fotoğrafın
altına sosyal medya hesaplarında şu yorumu yapmış: “Bu fotoğrafa bakıp niye bu
savaşın bitirip tüketmekten başka bir anlamı olmadığını anlarsınız. Analar
aynı. Ölünce farkımız kalmıyor birbirimizden. Çocuklarımızın tabutu yan yana
duracağına diri iken yan yana dursun, eşitçe, kardeşçe ve omuz omuza.” Ya,
Allah aşkına, bunun neresinde örgüt propagandası var? Yani şimdi siz bağımsız
yargı da deseniz… Bırakın yargıyı yani birazcık vicdanı, birazcık insafı,
birazcık aklı olan bir insan bu sözlerden dolayı bir kimseye ceza vermez, tam
tersine ona madalya takması lazım. Ölümlerin bitmesi için, engellenmesi için,
güzel bir şekilde bir hayatı kaim kılmak için bir öneride bulunmuş, bir yorumda
bulunmuş, kalk sen buna örgüt propagandası gerekçesiyle ceza ver. Sonra biz
bunları dile getirdiğimiz zaman iktidar sıraları diyor ki: “Yargı bağımsızdır,
biz karışamayız.” Yani siz de takdir edersiniz ki bu işte bir terslik var, ya
yargı bağımsız değil ya da yargı hakka, hukuka, vicdana aykırı bir şekilde
kararlar vermektedir. Yine, bunun çözüm mercisi Meclistir, Meclis olmalıdır. 
Arkadaşlar,
bugün Sayın Sezgin Tanrıkulu da dile getirdi, soru önergelerimizin yüzde 90’ına
cevap verilmiyor yani yüzde 10’una falan cevap veriliyor. Bunu, biz, ayrıca
ispat edebiliriz. Kusura bakmayın, bundan böyle, cevap alamadığım önergeleri
ben buradan okuyacağım. 
Oysaki soru
önergeleri vermemizin sebebi nedir? İşte, Meclisin farklı organlarını
çalıştırmak, yürütmeyi çalıştırmak. Ayrıca, burayı o soru önergeleriyle işgal
etmemek için bu hak, bu yetki bize tanınmış. On beş gün içinde de cevap verme
zorunluluğu var. Meclis yani Türkiye'nin en yüksek organı, iradenin tecelli
ettiği en yüksek yer eğer böyle vurdumduymazsa, eğer cevap vermiyorsa, artık
ülkenin diğer kurumlarını siz hayal ediniz. 
Sayın Başkan,
dediğim gibi, bundan sonra, cevap alamadığımız önergeleri ben buradan
okuyacağım…
(Mikrofon
otomatik cihaz tarafından kapatıldı)
BAŞKAN –
Sözlerinizi tamamlayınız Sayın Aslan.
MEHMET ALİ ASLAN
(Devamla) – …ki bu soru önergeleri görünür kılınsın ve o sorunlar bir şekilde
çözüme kavuşturulsun. 
45 hamile kadın
var cezaevlerinde, bunları soruyoruz, cevap yok. Örneğin Nurhayat Yıldız;
cezaevinde yirmi üç haftalık hamileyken rahatsızlanıyor, cezaevi yönetimine
doktora çıkmak istediğini söylüyor, haftalarca geciktiriliyor ve ikiz
bebeklerini cezaevinde, maalesef, kaybediyor. 
Yine -çoğunuz
beni izlemişsinizdir- Berk Görmez, 14 yaşındaki çocuk. Daha hayatını
kaybetmeden ben burada onu dile getirdim, çektiği sıkıntıları dile getirdim;
herhangi bir adım atılmadı. Benim kürsü konuşmamdan iki ay sonra vefat etti,
babasını görmeden vefat etti. Babasına sadece mezara konulurken gidip onu
mezarında görme hakkı tanındı. Bunlar insani değil, bunlar hukuki değil, bunlar
vicdani değil… 
(Mikrofon
otomatik cihaz tarafından kapatıldı) 
MEHMET ALİ ASLAN
(Devamla) – …bunlar -bugün “millîlik, yerlilik çok konuşuldu- millî ve yerli
davranışlar, tutumlar değil. 
Teşekkürler.
(HDP sıralarından alkışlar) 
BAŞKAN –
Teşekkürler Sayın Aslan. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 8’inci
maddesinin aşağıdaki şekilde değiştirilmesini arz ve teklif ederiz.
 Zekeriya Temizel Bihlun
Tamaylıgil Musa Çam
 İzmir İstanbul
 İzmir 
 Lale Karabıyık Sibel
Özdemir
 Bursa İstanbul
MADDE 8-
4/1/1961 tarihli ve 213 sayılı Vergi Usul Kanununun 5 inci maddesine beşinci
fıkrasından sonra gelmek üzere aşağıdaki fıkra ilave edilmiştir.
“Kamu kurum ve
kuruluşları tarafından ilgili kanunları uyarınca mükelleflerden talep
edilebilen, kurum ve kuruluşların görevleriyle doğrudan ilgili ve görevlerinin
ifası için zorunluluk ve süreklilik arz eden bilgilerin, bu kurum ve
kuruluşlara verilmesi vergi mahremiyetinin ihlali sayılmaz. Bu durumda,
kendilerine bilgi verilenler, bu maddede yazılı yasaklara kesinlikle uymak
zorunda olup, bu bilgilerin muhafazasını sağlamaya yönelik tedbirleri almakla
yükümlüdürler. Maliye Bakanlığı, bu fıkra uyarınca verilecek bilgilerin kapsamı
ile bilgi paylaşımına ilişkin usul ve esasları belirlemeye yetkilidir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım. 
BAŞKAN – Önerge
üzerinde İstanbul Milletvekili Sibel Özdemir konuşacaktır. 
Buyurun Sayın
Özdemir. (CHP sıralarından alkışlar) 
Süreniz beş
dakikadır. 
SİBEL ÖZDEMİR
(İstanbul) – Teşekkür ederim Sayın Başkan. 
Sayın Başkan,
değerli milletvekilleri; Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 8’inci
maddesiyle ilgili verdiğimiz önerge üzerine söz aldım ben de. Genel Kurulu
saygıyla selamlıyorum. 
Değerli
milletvekilleri, üzerinde söz aldığım 8’inci maddede 213 sayılı Vergi Usul
Kanunu’nun 5’inci maddesine ek bir fıkra ekleniyor. Bu fıkrayla kamu kurum ve
kuruluşlarının görevlerinin ifası için zorunluluk ve süreklilik gerektiren bazı
bilgilerin yani mükelleflere ait bazı bilgilerin bu kamu kurum ve kuruluşlarına
verilmesinin vergi mahremiyeti ihlali sayılmayacağı düzenlemesi yapılmakta,
Maliye Bakanlığına da bu paylaşılacak bilgilerin kapsamıyla ilgili yetki
verilmekte. Maddede vergi mahremiyeti konusunda Maliye Bakanlığına çok önemli
ve çok hassas bir yetki verilmektedir. 
Sayın
Bakan, Bakanlığın, usul ve esasları belirlerken, mükelleflere ait bilgilerin
paylaşımı konusunda suistimallerle, kaygılarla ilgili önleyici tedbirler alması
gerektiğini düşünüyoruz. Bu konuda hassas davranılacağını düşündüğümüz için
maddeyi desteklemiştik. 
Değerli
milletvekilleri, bu kanun tasarısına baktığımız zaman, birçok alanda düzenleme
var, benden önce de dün de bütün görüşmelerde dile getirildi: Yatırım,
tasarruf, enerji sektörü, vergi teşvikleri, internet, yayın yasağı, çeyiz
desteği, istihdam, kreş desteği. Bizler ülkemizin ihtiyaçları,
vatandaşlarımızın beklentileri doğrultusunda mağduriyet yaratmayan yatırım,
üretim, istihdam, ihracatla ilgili tüm destekleri, düzenlemeleri elbette
destekliyoruz. Ancak bugüne kadar her seferinde Hükûmeti uyarmamıza rağmen
torba yasa tasarılarıyla sürekli karşı karşıya kalıyoruz. Doğal olarak
niteliksiz, kalitesiz kanun yapma ve denetimin olmadığı bir süreç yaşıyoruz. 
Tasarıya
baktığımız zaman, Anayasa’ya, İç Tüzük’e birçok aykırılık olduğunu görmekteyiz.
Sayın Maliye Bakanı, bu görüşmelerin hızlı bir şekilde yapılması gerektiğini
dile getirmişti. Az önce sıraladığım gibi, bir kanun tasarısı içinde farklı
birçok alanda düzenleme varken, bu düzenlemelerin farklı komisyonlarda
ayrıntılı tartışılıp görüşülmesi gerekirken hızlıca geçirmeye çalışmak,
gerçekten Parlamentonun itibarı açısından da tartışılması gereken bir konu. 
Gerekçeye
bakıyoruz: “Alınan makroekonomik tedbirler sayesinde ülkemiz gelişmekte olan
ülkelerden pozitif yönde ayrışacaktır.” Bunu nasıl söyleyebiliyoruz? Şimdi,
baktığımız zaman, önemli birçok ekonomik verinin hesaplanmasında yeni birçok
tanımlama getirildi. İşte, şişirilmiş büyüme rakamları ortadayken ülkemizin
pozitif yönde ayrışıyor olması gerçekten şaşırtıcı. İşte bugün olduğu gibi,
kısa vadeli, öngörüsüz, hızlıca geçirilmek istenen uygulamalar karşımıza
çıkıyor. Teorik olarak, evet, veriler yüksek olabilir ama enflasyon çift haneli
ve burada sabitlenmiş, kalıcı olmuş. İşsizlik, keza çift haneli rakamlarda.
Gelir adaletsizliği konusunda bir iyileşme yok. Kişi başına gelir artışı
noktasında ilerleme yok, gerileme durumunda. Biz “işsizlik” diyoruz, bakıyorum tasarıya,
işsizlikle ilgili ek bir istihdam noktasında on iki aylık süreyle ya da altı
aylık sürelerle destekler var. Bu durumda bu geçici tedbirle nasıl istihdam
sorununu çözeceğiz? 
Dün
de Sayın Kuşoğlu konuşmasında dile getirdi, 1 milyon 150 bin kişi “stajyer
kursiyer” adı altında iş sahibi olarak gösterildi, işsizlik hesabından,
işsizlik oranından düşürüldü. İşsizlik oranı neredeyse yaklaşık 4 puan aşağıda
gözükmekte. 
Aynı
zamanda, 2002’den bu yana 11 kez prim affı getirildi ama hiçbir çözüm olmadı. 
İşte
tasarruf konusu, Maliye Bakanı “Tasarrufun artırılmasına dönük önemli
düzenlemeler olacak.” diyor. Tasarruf oranlarında, baktığımız zaman, geldiğimiz
yer ortada, çift hanelerde olan enflasyon karşısında ezilen halk geçinemediği
gibi nasıl tasarruf yapacak? Yine, her 100 kişiden 14’ünün tasarruf
yapabileceği bir tablo var ortada. 
Yabancı
yatırımlara bakıyoruz. Teşviklerin yabancı yatırımları getirdiğini söyledi
Sayın Bakan dün ama benim bilgi edinmeden, Ekonomi Bakanlığından aldığım
verilere göre, sadece 2012-2018’in Şubat ayına kadar 649 milyon yatırım
değerine sahip olan 554 firma veya marka Türkiye’yi terk etmiş. Son üç senede 1
milyon doların üzerinde hesabı olan ya da hesap sahibi 13 bin kişi, parasını
yurt dışına göndermiş. Bunun nedenini sorgulamak gerekiyor? Yabancı sermaye
ülkemizi neden terk ediyor? Sadece teşvikler yeterli değil Sayın Bakan. Yabancı
yatırımcıların baktığı demokrasi, hukukun üstünlüğü, yargı bağımsızlığı gibi
önemli unsurlar da son derece önemli. 
Evet,
biz kısa vadeli, pansuman etkisi yaratacak önlemlerle, palyatif tedbirlerle
ülkemizin bu temel sorunlarını çözemeyeceğiz elbette. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayınız Sayın Özdemir. 
SİBEL
ÖZDEMİR (Devamla) – Teşekkür ederim Sayın Başkan. 
Gerek
Parlamentonun gerekse de biz milletvekillerinin en asli görevi, sorunları iyi
teşhis etmek ve bu sorunlara kalıcı çözüm getirmektir. Ülkemizin kalkınmasına,
istihdam yaratılmasına, katma değeri yüksek ürünlerin üretilmesine, daha fazla
yabancı yatırımcı gelmesine dönük, sürekliliği olan kalıcı çalışmalar yapmamız
gerekmektedir. 
Evet, değerli
milletvekilleri, ancak getirdiğiniz bu torba yasalarla sorunlara kalıcı
çözümler üretmek maalesef yeterli olmuyor; sürekli, yeni kanunlarla, yeni
düzenlemelerle kanun yapmak durumunda kalıyoruz ve ben, tekrar, desteklediğimiz
maddeler noktasında bir sorun olmadığını ama bu geçici çözümlerle temel
sorunlarımızı, istihdam, ekonomik kalkınma, araştırma geliştirme noktasındaki
gelişmeler noktasında geçici çözümlerle kalıcı temel sorunlarımızı
çözemeyeceğimizi düşünüyorum. 
Yüce heyeti
saygıyla selamlıyorum. (CHP sıralarından alkışlar)
BAŞKAN –
Teşekkürler Sayın Özdemir. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
8’inci maddeyi
oylarınıza sunuyorum: Kabul edenler… Etmeyenler… Madde kabul edilmiştir. 
9’uncu madde
üzerinde bir adet önerge vardır, okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 9’uncu maddesinin birinci fıkrasında
yer alan “silinmiş olan” ibaresindeki “olan” ifadesinin tasarı metninden
çıkarılmasını arz ve teklif ederiz.
 Filiz Kerestecioğlu Demir Meral
Danış Beştaş Behçet Yıldırım
 İstanbul Adana Adıyaman
 Mahmut Toğrul Feleknas
Uca Garo Paylan
 Gaziantep Diyarbakır İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
üzerinde İstanbul Milletvekili Garo Paylan konuşacaktır. 
Buyurun Sayın
Paylan. (HDP sıralarından alkışlar)
Süreniz beş
dakikadır.
GARO PAYLAN
(İstanbul) – Sayın Başkan, değerli milletvekilleri; hepinizi saygıyla
selamlıyorum. 
AKP, iktidara
geldikten sonra çok önemli bir vaatte bulundu, “İşkenceye sıfır tolerans
göstereceğim.” dedi. Çok önemli bir vaatti çünkü zor yıllardan geçmiştik. 1980
darbesinden sonra 80’lerde, 90’larda işkence normalleşmişti, sıradanlaşmıştı,
acılar çekmiştik; çok önemli bir vaatti “işkenceye sıfır tolerans”. Gerçekten
de önemli adımlar atıldı. Karakollarda işkenceler azaldı, cezaevlerinde
işkenceler azaldı ve bu suçu işleyenler, bu insanlık suçunu işleyenler
cezalandırılmaya başlandı. Çok önemliydi arkadaşlar ancak son iki yıldır,
maalesef tekrar 90’lı yılların paradigmasına dönüldüğü için, tekrar düşman
hukuku uygulandığı için maalesef sonucunda geldiğimiz nokta da tekrar işkence
oldu. Döndünüz dolaştınız, tekrar, 12 Eylül darbecilerinin yerine geldiniz arkadaşlar.

Bakın,
Demokratik Bölgeler Partisi Eş Genel Başkanı Sayın Mehmet Arslan’a
bayıltılıncaya kadar dayak atıldığını söylüyoruz, işkenceden geçirildiğini
söylüyoruz. Normalde, bir muhalefet partisi, böyle bir iddiada bulunduğunda
iktidar partisi, ayağa kalkmalı, infial göstermeli, “Nasıl böyle bir iddiada
bulunursunuz?” demeli.
ENGİN ALTAY
(İstanbul) – Nerede, nerede? 
GARO PAYLAN
(Devamla) – Ama bunu, iki gündür defalarca söylediğimiz hâlde çıt çıkmıyor
iktidar partisi milletvekillerinden, “Nasıl böyle bir şey söylersin?”
denilmiyor, denemiyor.
ZİYA PİR
(Diyarbakır) – Talimat gelmemiştir. 
GARO PAYLAN
(Devamla) – Çünkü cezaevlerinde işkence, tekrar normalleşmiştir arkadaşlar,
sıradanlaşmıştır. Pek çok cezaevinden bu iddialar geliyor, sizler, sessiz kalıyorsunuz.
Nerede kaldı işkenceye sıfır tolerans? Maalesef, o da buzdolabına kaldırıldı,
hatta derin dondurucuya kaldırıldı. 
Değerli
arkadaşlar, işkenceyi normalleştirirseniz bugün bize, yarın size. Çünkü bir
devletten adaleti çıkarırsanız arkadaşlar, geriye bir suç örgütü kalır. Siz, o
suç örgütünün makinisti olduğunuzu düşünebilirsiniz ama yarın, öbür gün
makinist değişir, tıpkı geçmişte olduğu gibi sizler de o işkence tezgâhlarından
geçersiniz, hep beraber geçeriz. 
Arkadaşlar, bu
infiali hep beraber göstermeliyiz, hep beraber “İşkenceye toleransımız yok.”
demeliyiz. Yoksa, emin olun, bugün bize, yarın size. 
Bu sıralarda
oturanlar, hep muktedir olduklarını düşündüler, burada oturanlar “İşkence var.”
dediklerinde güldüler, önemsemediler; nasıl olsa orada oturanları düşman olarak
görüyorlardı, düşman hukuku uyguluyorlardı. Ama devran döndü, burada oturanlar
işkence tezgâhına geçtiler; Türkiye Cumhuriyeti tarihinde bu, defalarca oldu;
orada oturanlar buraya geçtiğinde, orada oturduğu günleri unuttular. Refah
Partisi günlerini unuttular, Merve Kavakcıların bu Meclisten nasıl
çıkarıldıklarını unuttular. Değerli arkadaşlar, unutmayalım, hatırlayalım ki bu
aygıtı, bu işkenceci aygıtı tekrar ehlileştirebilelim. 
Arkadaşlar,
“işkence” diyoruz bakın, hâlâ arkadaşlarımız orada birbirleriyle konuşup
gülümseyebiliyorlar. Oysa bir ses dahi çıkmadı.
ZİYA PİR
(Diyarbakır) – Cenazede de gülüyor onlar. 
GARO PAYLAN
(Devamla) – Değerli arkadaşlar, eğer ki işkenceye ses çıkarmazsak, emin olun,
gün ola, harman ola, bu aygıttan tekrar hep beraber geçeriz. 
Son olarak da
değerli arkadaşlarım Ahmet Yıldırım ve İbrahim Ayhan’ı tekrar anmak istiyorum.
Bakın, Ahmet Yıldırım “padişah bozuntusu” dedi Recep Tayyip Erdoğan’a. Recep
Tayyip Erdoğan kim? AKP Genel Başkanı. Ahmet Yıldırım kim? Partimizin grup
başkan vekili. Recep Tayyip Erdoğan, partimize dönük en ağır hakaretleri
yapıyor, ağza alınmayacak hakaretleri yapıyor; o da bir siyasetçi, seçilmiş,
Ahmet Yıldırım da seçilmiş bir siyasetçi. Evet, ağır bir eleştiri ama
demokrasilerde, iktidardakiler en ağır eleştirilere bile tahammül göstermekle
yükümlüdürler. Eğer ki bu kadarcık bir eleştiriye tahammülünüz yoksa o ülkede
demokrasi yok demektir arkadaşlar. Bir milletvekili “padişah bozuntusu” dedi
diye onun vekilliğini düşürüyorsanız, kusura bakmayın, alın bu Parlamentonun
550’sini birden, yasaları çıkarın, eşitliksiz yasalarla seçimlere gidelim,
sonunda bütün Parlamento sizin olsun. Ne işi var muhalefetin? Muhalefetin
görevi eleştirmektir arkadaşlar.
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Paylan.
GARO PAYLAN
(Devamla) – Bırakın, eleştirelim; bırakın, ağır eleştirelim. Bakın, bizim
“yanlış” dediklerimizi dinlemediğiniz için hep hatalar yapıyorsunuz. Hatalar
yaptığınız için “Aldatıldık.” diyorsunuz, darbe girişimlerine ülkemiz mazhar
oluyor. Bırakın, sizi eleştirelim ki hata yapmayın. Eleştirilmeyen iktidarlar
hata yaparlar, ülkelerini karanlık sokaklara sokarlar. Medyası tarafından,
bağımsız gazeteleri tarafından, muhalefet tarafından eleştirilen,
eleştirilebilen iktidarlar daha az hatalar yaparlar ve sizin yaptığınız
hataların bedelini 80 milyon ödüyor. Gelin, biraz muhalefetin lafını dinleyin
arkadaşlar. 
Hepinize
saygılar sunarım. (HDP sıralarından alkışlar)
BAŞKAN –
Teşekkürler Sayın Paylan.
MUSTAFA ELİTAŞ
(Kayseri) – Sayın Başkan…
BAŞKAN – Buyurun
Sayın Elitaş.
MUSTAFA ELİTAŞ
(Kayseri) – Konuşmacı, biraz önce kürsüde yaptığı konuşmada AK PARTİ sıralarını
göstererek işkenceye tolerans gösterdiğimizi ve işkenceci pozisyonuna
geldiğimizi… AK PARTİ Grubunu töhmet altında bırakan bir konuşma yapmıştır.
GARO PAYLAN
(İstanbul) – Dedim.
MUSTAFA ELİTAŞ
(Kayseri) – “Dedim.” diye de ifade ediyor. İzin verirseniz cevap vermek
istiyorum. 
BAŞKAN – Buyurun
Sayın Elitaş. (AK PARTİ sıralarından alkışlar)
Sataşmadan size
iki dakika süre tanıyorum.
VII.- SATAŞMALARA İLİŞKİN KONUŞMALAR (Devam)
3.- Kayseri Milletvekili Mustafa Elitaş’ın, İstanbul Milletvekili Garo
Paylan’ın 533 sıra sayılı Kanun Tasarısı’nın 9’uncu maddesiyle ilgili önerge
üzerinde yaptığı konuşması sırasında AK PARTİ Grubuna sataşması nedeniyle
konuşması
MUSTAFA ELİTAŞ
(Kayseri) – Sayın Başkan, değerli milletvekilleri; yüce heyetinizi saygıyla
selamlıyorum.
Anlaşılan o ki
sayın konuşmacı, buradaki konuşmasının ilk cümlelerine başlarken sizin yaptığınız
açıklamayı duymamış veya arkadaşları da kendisine iletmemiş.
FİLİZ
KERESTECİOĞLU DEMİR (İstanbul) – Duydu, duydu.
MUSTAFA ELİTAŞ
(Devamla) – Dün gündeme getirilen, hem HDP Grup Başkan Vekilinin veya bir
milletvekilinin ifade ettiği hem de Cumhuriyet Halk Partisi sıralarından
arkadaşlarımızın kürsüden ya da yerlerinden ifade ettikleri bir konuyu Adalet
Bakanımız, gerekli tahkikatları yaparak Meclis Başkan Vekilimiz olan size
konuyla ilgili bilgi verdiğini, böyle bir işkence durumunun söz konusu olmadığını…
ENGİN ALTAY
(İstanbul) – “Olmadığı” yok.
MUSTAFA ELİTAŞ
(Devamla) – …şubat ayı içerisinde böyle bir hadisenin bulunduğunu ama
işkencenin bulunmadığını, savcılığın ve Adalet Bakanlığının bu konuda gerekli
tahkikatları gösterip özenle üzerine gideceğini altını çizerek ifade etmiştir.
ERTUĞRUL KÜRKCÜ
(İzmir) – Savcılık “Orantılı işkence yaptık.” diyor. 
MUSTAFA ELİTAŞ
(Devamla) – Bakın, şunu açıkça söylüyorum: AK PARTİ sıralarından gelen
insanlar, bu davaya inanan insanlar, bu düşünceyi zihninde taşıyan insanlar
bütün mücadelelerini demokratik bir ortam içerisinde gerçekleştirmiştir; Refah
Partisi dönemindeki yapılan zulümler, başörtüsüne yapılan, zorla başörtüsü
çıkarılmaya çalışılan kızlara karşı yapılan zulümler, seçilmiş bir milletvekili
“Başörtüsü var.” diye, “Devletle hesaplaşma yeri burası değildir.” diye,
“Dışarı, dışarı!” diye atılmasına rağmen, hiçbir tehdit, şiddet olayına
karışmamış, demokratik yollarla gelmiş, mücadelesini vermiş, bugün de on beş
yıldır, on altı yıldır iktidarda. Milletin heyecanıyla heyecanlanan, milletin
duygularını paylaşan, onlara yapılan zulmü, sözleriyle demokratik bir ortamda
ifade eden AK PARTİ, bugüne kadar milletiyle bütünleşmiş ve sonuçlarını da
almıştır. Bazıları buraya çıkacaklar, “işkence, işkence” diye ifade edecekler,
haklarını savunurken eli silahlı örgütü demokratik mücadele yapıyor diye…
ERTUĞRUL
KÜRKCÜ (İzmir) – Ya bırak ya!
GARO
PAYLAN (İstanbul) – Ya bırak onu ya, kim diyor onu?
MUSTAFA
ELİTAŞ (Devamla) - …terörü burada taçlandıracaklar…
(Mikrofon
otomatik cihazla kapatıldı)
MUSTAFA
ELİTAŞ (Devamla) – …işte burada iki yüzlülük var demektir. Terörü taçlandırmak
demokratik bir söylem değildir. Biz burada bize yapılan zulümleri…
MAHMUT
TOĞRUL (Gaziantep) – İşkenceye “orantılı” diyorsunuz.
BAŞKAN
– Tamamlayın Sayın Elitaş.
MUSTAFA
ELİTAŞ (Devamla) – Biz, bizim gibi düşünenlere karşı yapılan zulümleri hiçbir
zaman şiddete, hiçbir zaman silaha veya demokratik olmayan kanlı eylemlere
dönüştürmedik. Hakkımızı milletimizle birlikte fikirlerimizi anlatarak
sandıktan söke söke aldık. Siz de eğer bu milletin temsilcisi iseniz sırtınızı
dağdakilere yaslamayacaksınız, talimatları oradan almayacaksınız…
MERAL
DANIŞ BEŞTAŞ (Adana) – Biz gücümüzü halktan alıyoruz, halktan.
MAHMUT
TOĞRUL (Gaziantep) – Sizin talimatları nereden aldığınızı biliyoruz be!
MUSTAFA
ELİTAŞ (Devamla) - …özgür iradenizle, özgür düşüncenizle burada ifade
edeceksiniz. (AK PARTİ sıralarından alkışlar) Ama oradan verilen ifadelerle
söylemeye kalkarsanız…
ERTUĞRUL
KÜRKCÜ (İzmir) – Siz devletin silahlarını kullanıyorsunuz, devletin uçaklarını
kullanıyorsunuz terörizm için.
MUSTAFA
ELİTAŞ (Devamla) - …siz demokratik değil, dilinizi birine kiraya vermişsiniz
demektir. Aklınızı kiraya vermişsiniz, fikrinizi kiraya vermişsiniz demektir.
ERTUĞRUL
KÜRKCÜ (İzmir) – Hadi oradan, hadi oradan!
MAHMUT
TOĞRUL (Gaziantep) – Aynaya bak oradan, aynaya bak, kendini göreceksin.
MUSTAFA
ELİTAŞ (Devamla) – Öldürerek demokrasi olmaz, öldürerek, saldırarak silahla
demokratik mücadele olmaz. 
ERTUĞRUL
KÜRKCÜ (İzmir) – Hadi oradan, hadi hadi!
MUSTAFA
ELİTAŞ (Devamla) - Az önce söyledim, Refah Partisinin yaptığı, o insanların
çektiği çileyi ve zulmü… Bugün inanan insanlar on altı yıldır verdikleri
mücadeleyle sandıktan çıkarak buraya geldiler. 
Hepinizi
saygıyla selamlıyorum. (AK PARTİ sıralarından alkışlar)
ZİYA
PİR (Diyarbakır) – Saadet Partisinin Genel Başkanını dinleyin, ne diyor sizin
hakkınızda?
GARO
PAYLAN (İstanbul) – Temel Bey’i dinleyin bir, Temel Bey’i; “Adalet yok.” diyor.

FİLİZ
KERESTECİOĞLU DEMİR (İstanbul) - Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, bütün konuşması zaten sataşmayla
doluydu.
BAŞKAN
– Buyurun, iki dakika söz veriyorum.
SALİH
CORA (Trabzon) – Telefonla kürsüye gelmek yasak değil mi?
4.- İstanbul Milletvekili Filiz Kerestecioğlu Demir’in, Kayseri
Milletvekili Mustafa Elitaş’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Evet, telefonda savcılık açıklaması var,
“Orantılı güç kullandık.” diyor. Siz bu lafları hatırlıyorsunuz herhâlde değil
mi? Ben hatırlıyorum, 1980’lerde de orantılı güç vardı, 1990’larda da orantılı
güç vardı ama maalesef herhâlde bizim artık bundan sonrasında özellikle
tahammülümüzün kalmadığını belirtmemiz sanıyorum biraz ağrınıza gitti ve gece,
bu saatlerde burada kalmak da çok hoşunuza gitmiyor olsa gerek. Ama dün
açıklamalarında, avukatlarına yaptığı açıklamalarında Mehmet Arslan diyordu ki:
“Darp raporu aldırmadılar.” Oysa savcı ne diyor? “Darp raporu olan kimse
yoktur.” E doğru, zaten darp raporu aldırmadılar; “Darp raporu olan kimse
yoktu.” 
Biz çok
biliyoruz o soruşturmaları. Yıllarca ceza avukatlığı yaptım ben. Aynı şekilde
burada hukukçu onlarca arkadaşımız var. Sizde de var, sizler de biliyorsunuz
ama bilmezden geliyorsunuz. Gidin, PKK’yi PKK’ye sorun, neyi söyleyecekseniz
başkalarına söyleyin; burada evirip çevirip “O, yılların mirası, 28 Şubatta da
böyleydi, biz bunu taşıyorduk.” falan demeyin. Onu da isterseniz Temel Karamollaoğlu’na
sorun mesela ya da İhsan Eliaçık’a sorun mesela ya da Hüda Kaya’ya sorun
mesela, onlar ne diyorlar acaba; 28 Şubatta yaşadıkları işkenceyle ilgili,
kaybettikleri çocuklarıyla ilgili, yattıkları hapislerle ilgili neler diyorlar
acaba? (AK PARTİ sıralarından gürültüler) 
“İşkence
yoktur.” demek kolayınıza geliyorsa deyin ama biz, Sayın Başkanın yaptığı
konuşmada da söylediği gibi yüzleşmekten yanayız. Yüzleşmek bizim için olacak
bir şey değil. Biz kaç yaşlarımıza geldik. Artık bu ülke aynı şeyi tekrar yaşamasın
istiyoruz; tek isteğimiz budur, bunun için el uzatıyoruz, bunun için olgun bir
siyaset yürütüyoruz onca vekilimizin vekilliğinin düşürülmesine rağmen.
Saygılar
sunuyorum. (HDP sıralarından alkışlar) 
MUSTAFA ELİTAŞ
(Kayseri) – Sayın Başkan...
BAŞKAN – Buyurun
Sayın Elitaş.
MUSTAFA ELİTAŞ
(Kayseri) – Sizin biraz önce ifade ettiğiniz bu metni, Adalet Bakanlığının
gönderdiği metni sanıyorum arkadaşlara da gönderdiniz. 
MERAL DANIŞ
BEŞTAŞ (Adana) – Hayır, hayır, basında çıktı.
MAHMUT TOĞRUL
(Gaziantep) – Basına düşen bir şey o.
MUSTAFA ELİTAŞ
(Kayseri) – Konuşmacı “orantılı güç” diye bir ifade kullandı. Bakın, savcılık
metnini aynen okuyorum... 
MAHMUT TOĞRUL
(Gaziantep) – Savcı açıklamış, bizzat cumhuriyet başsavcılığı açıklamış.
MUSTAFA ELİTAŞ
(Kayseri) – Çarpıtmakta çok mahir olan arkadaşlar dinlesinler.
FİLİZ
KERESTECİOĞLU DEMİR (İstanbul) – Savcı açıklaması, savcı.
GARO PAYLAN
(İstanbul) – Savcı açıklaması.
MERAL DANIŞ
BEŞTAŞ (Adana) – Başsavcılık açıklaması.
MUSTAFA ELİTAŞ
(Kayseri) – Mikrofonu açmanız mümkün mü Sayın Başkan?
BAŞKAN –
Okumanıza gerek olduğunu sanmıyorum, herkeste var zaten.
MUSTAFA ELİTAŞ
(Kayseri) – Sayın Başkan, bakın...
BAŞKAN – Yalnız
arkadaşların ifade ettiği...
MUSTAFA ELİTAŞ
(Kayseri) – Sayın Başkan...
BAŞKAN –
İsterseniz okuyun. Basına da düşmüş bir açıklama.
MUSTAFA ELİTAŞ
(Kayseri) – “Telefonda ‘Orantılı güç kullandık.’ diye yazıyor.” diyor.
Basın
açıklaması: “Bazı basın yayın organlarında yer alan…”
FİLİZ
KERESTECİOĞLU DEMİR (İstanbul) – “Asılsızdır.” diyor. 
MUSTAFA ELİTAŞ
(Kayseri) – “…Rize L Tipi Kapalı Ceza İnfaz Kurumunda ayakta sayım vermek
istemeyen 40 tutuklu ve hükümlüye müdahale edildiği yönünde haberler gerçeği
yansıtmamaktadır. Rize L Tipi Kapalı Ceza İnfaz Kurumunda 19 Şubat 2018’de,
kurum müdürü ve infaz koruma memuru eşliğinde PKK terör örgütüne mensup hükümlü
ve tutukluların barındırıldığı odalardaki sabah sayımında tutuklu ve
hükümlülerin slogan atıp sayıma mani olmaya çalışmaları üzerine kendilerine
ceza ve güvenlik tedbirlerinin infazı hakkındaki tüzük hükümleri uygulanmıştır.
Ayrıca, aynı gün üst aramasına karşı çıkan bir tutuklu için de aynı tüzük
hükümleri uygulanmıştır. Başsavcılığımıza intikal eden işkence ve kötü muamele
durumu söz konusu olmamasına rağmen olayla ilgili adli ve idari soruşturma başlatılmış
olup konu bütün yönleriyle incelenmektedir. 
Kamuoyuna
saygıyla duyurulur”
GARO PAYLAN
(İstanbul) – Siz savcıların her dediğine inanın. 
MUSTAFA ELİTAŞ
(Kayseri) – Burada “Orantılı güç kullanılmıştır.” ifadesi nerede? 
FİLİZ
KERESTECİOĞLU DEMİR (İstanbul) – Aynı ifadede. 
MERAL DANIŞ
BEŞTAŞ (Adana) – Aynı Duvarın devamını okuyun. 
MUSTAFA ELİTAŞ
(Kayseri) – “Orantılı güç” diyorsunuz; hepsi bu. 
FİLİZ
KERESTECİOĞLU DEMİR (İstanbul) – Devamını okusanıza siz de, aynı şekilde burada
da söylüyor. 
GARO PAYLAN
(İstanbul) – Devamını okuyun. 
MERAL DANIŞ
BEŞTAŞ (Adana) – Hayır hayır, devamını okuyun. Duvar gazetesinden okuyun. 
FİLİZ
KERESTECİOĞLU DEMİR (İstanbul) – Ayrıca, siz takip ediyorsunuz hepiniz, bir
bakın, internette var. “Türkiye’de işkence” diye bir Twitter hesabını takip
ediyor musunuz hiçbiriniz? 
MUSTAFA ELİTAŞ
(Kayseri) – Duvar gazetesinden? Ben savcılık açıklamasını okuyorum, savcılık
açıklamasını okuyorum diyorum size, altında savcının imzası var. Siz Duvar
gazetesinden okuyorsunuz, Zaytung’dan okuyorsunuz demek ki onları. 
MERAL DANIŞ
BEŞTAŞ (Adana) – Nereden? 
FİLİZ
KERESTECİOĞLU DEMİR (İstanbul) – Her gün tanımadığımız insanlarla ilgili
işkence iddiaları geliyor buradan. Bakın, bir tanesi: Deniz Hakan Şen, Silivri
Cezaevinde yaşamını yitirdi, mide kanseri. Kimdir bilmiyoruz, şey midir, işte
kalkıp sizin her zaman söylediğiniz yok KCK, PKK bilmem ne tutuklusu mudur?
Hayır, muhtemelen Fetullah, cemaat tutuklusu falan. Bu insanlar da bizlere
yazıyorlar. Eğer gerçekten “Bir şey var mı, yok mu?”yu anlamak istiyorsanız
aynı şekilde sizler de takip edeceksiniz, sizler de milletvekilisiniz. 
MUSTAFA ELİTAŞ
(Kayseri) – Sayın Başkan, AK PARTİ Grubu olarak…
BAŞKAN – Sayın
Altay’ın söz talebi vardır. 
Buyurun Sayın
Altay. 
IV.- AÇIKLAMALAR (Devam)
48.- İstanbul Milletvekili Engin Altay’ın, Kayseri Milletvekili Mustafa
Elitaş’ın sataşma nedeniyle yaptığı konuşmasındaki bazı ifadelerine ilişkin
açıklaması
ENGİN ALTAY
(İstanbul) – Teşekkür ederim Sayın Başkan. 
Bu tartışmalar,
beni bu milletin vekili olarak üzüyor, şunun için üzüyor yani dün de aslında
biraz değinmiştim bu konuya: Artık bu çağda, bu dönemde işkence iddiasının
Türkiye Büyük Millet Meclisinde şu veya bu taraf tarafından ortaya atılması ve
siyasi partilerin bu konuda, “Bu ne biçim iş, hep beraber bunun üstüne
gidelim.” demesi; yakışanı buyken… Ben hiçbir AK PARTİ milletvekilimizin
işkenceyi tasvip ettiğine inanmam, hepsinin de reddedeceğine inanıyorum. Ama
neticede içinden siyasi iktidarı çıkarmış AK PARTİ’nin bu konulara kısmen de
bir defansif yaklaşmasını dahi doğru bulmam. 
Vakıa şu da var:
Biliyorsunuz taraf olduğumuz Birleşmiş Milletler Medeni ve Siyasi Haklara
İlişkin Sözleşme’nin, 15 Temmuz hain darbe girişiminden sonra kimi hükümlerini
askıya aldığımızı bildirdik. Bu olabilir, sanıyorum 13 maddeyi askıya aldık ama
burada 2 madde var ki, bu iddiaların doğru olabileceğini akla getiriyor.
Bunlardan birisi, adil yargılama; birisi de, işkence ve kötü muamele. 
Şimdi, elbette
15 Temmuz gibi bir darbe girişiminden sonra kimi olağan olmayan tedbirlerin
alınması normal karşılanabilir ama devlet, teröristle aynı noktada, aynı
pozisyonda olmaz. Yani, “Ben FETÖ’cülerle hesaplaşacağım, PKK’yla
hesaplaşacağım…” Evet, sonuna kadar hesaplaşın, devletin bütün imkânlarını
kullanın; bunu, hep söyledik ama burada işkenceyle, kötü muameleyi şimdilik
askıya alıyorum, gerekirse bunları da tatbik edeceğim denemez. 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Altay. 
ENGİN ALTAY
(İstanbul) – Burada adil yargılamadan yeri geldiği zaman vazgeçerim denemez.
Böyle denirse FETÖ’den, PKK’dan, DAİŞ’ten bir farkımız kalmaz. Biz demokratik
bir ülkede, bu Parlamentoda, sandıkla gelmiş, bu milletin vekâletini üstlenmiş
insanlar olarak her zaman iyiyi, doğruyu ve güzeli yapmak zorundayız.
Ben hakikaten
üzüldüm, ortada bir iddia var, siz bir açıklama yaptınız. Ben iktidar partisi
sayın grup başkan vekillerinin de, “Ne münasebet kardeşim böyle bir iddianın
olduğu yere çökeriz.” demesini beklerdim. MESAM’a çökeceğinize, spor
kulüplerine çökeceğinize işkence iddialarıyla çalkalanan illerin Emniyetine,
Jandarmasına, savcılıklarına çökün diyorum. 
Teşekkür
ediyorum. (CHP sıralarından alkışlar) 
MERAL DANIŞ
BEŞTAŞ (Adana) – Sayın Başkan… 
BAŞKAN – Sayın
Elitaş’ın söz talebi vardır. 
Sayın Beştaş, size
de söz vereceğim. 
Buyurun Sayın
Elitaş. 
49.- Kayseri Milletvekili Mustafa Elitaş’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
MUSTAFA ELİTAŞ
(Kayseri) – Teşekkür ediyorum Sayın Başkan.
Az önce kürsüde
ifade ettim, AK PARTİ sıralarında oturan milletvekilleri, yaşam tarzlarına
müdahale edilerek işkence görmüşlerdir.
ENGİN ALTAY
(İstanbul) – Evet. 
FİLİZ
KERESTECİOĞLU DEMİR (İstanbul) – Biz bayağı bir gördük yani yaşam tarzı maşam
tarzı değil. 
MUSTAFA ELİTAŞ
(Kayseri) - Ama hiçbir AK PARTİ’li milletvekili geçmişlerinde mücadelelerini
fikrin dışında bir yere götürmemişlerdir. 
Bakın, şu anda
güvenlik güçlerimiz teröristlerle mücadele ediyor, kendisine kurşun sıkan, en
yakın arkadaşını şehit eden teröristi, yaralı teröristi kurtarmak için elinden
gelen insanca muameleyi sonuna kadar götürüyor.
ERTUĞRUL KÜRKCÜ
(İzmir) – E, o zaman hapishanede de işkence yapıyor kardeşim. 
MUSTAFA ELİTAŞ
(Kayseri) - Biz şunu iddia ediyoruz, altını çizerek söylüyoruz, diyoruz ki: AK
PARTİ’li hiçbir milletvekili işkenceyi kutsamaz, kabul etmez, mümkün değildir. 
ENGİN ALTAY
(İstanbul) – Güzel. 
MUSTAFA ELİTAŞ
(Kayseri) - Az önce sizin Adalet Bakanıyla yaptığınız görüşmeden ifadeyle,
nitekim bize cumhuriyet başsavcısının söylediği gibi “Böyle bir şey olmamasına
rağmen iddialar ciddi bir şekilde dikkate alınmakta ve gereği yapılacaktır. Bu
konuyla ilgili adli soruşturma yapılmaktadır.” ifadesini kullanıyor. 
Bir tarafta bir
iddia var, öbür tarafta da savcılığın söylediği bir beyan var. Bizim bu beyan
çerçevesinde durmamız gerekir ama eğer bir işkence söz konusuysa o zaman hep
beraber bunun gereğini yapmak bütün milletvekillerinin esas itibarıyla
vazifeleridir. Fakat burada Cumhuriyet Halk Partisi Grup Başkan Vekilinin,
sanki işkenceyi savunuyormuşuz gibi, bizi bu şekilde ifade etmesini inanın
şaşkınla izlediğimi ifade ediyorum. 
ENGİN ALTAY
(İstanbul) – Demedim yahu “Hiçbiri tasvip etmez.” dedim. Bak işte! 
MUSTAFA ELİTAŞ
(Kayseri) – PKK terör örgütü dâhil hangi örgüt varsa… 15 Temmuzda milletimiz
kahramanca o teröristlere, FETÖ hainlerine direndi ve bu ülkesini teröristlerin
darbesinden kurtardı. 
FİLİZ
KERESTECİOĞLU DEMİR (İstanbul) – Ya, artık bunun dışına çıkın yani gerçekten
konuyla ilgili konuşun. “İşkence” diyoruz “15 Temmuz” diyorsunuz. 
MUSTAFA ELİTAŞ
(Kayseri) – Hep beraber yaptığımız bir iş ama bize darbe yapanlara biz aynı
şekilde yapacağız güdüsü içinde kesinlikle değiliz. 
OHAL’le ilgili
durum, Anayasa’nın 15’inci maddesinde var olan durum aynı şekilde
uygulanmaktadır. 
AYTUĞ ATICI
(Mersin) – Hani üç ay sürecekti? 
MUSTAFA ELİTAŞ
(Kayseri) - Adaletin de en iyi şekilde tecelli etmesi için hep birlikte gayret
göstermeliyiz, adaletin terazisinin düzgün tartması için ama taraflı değil.
Teröristi kayırarak, teröristi kutsayarak, onların yaptığı, öldürdüğü, şehit
ettiği gençlerimizi “Ne yapalım, olmuş.” diye…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – İşkence diyoruz, işkence; mevzuya dönelim,
mevzuya.
MUSTAFA ELİTAŞ
(Kayseri) – Ama siz bir teröristin yaptığı işi kutsadığınız takdirde, bu,
anlaşamadığımız noktadır.
Teşekkür ederim.
FİLİZ
KERESTECİOĞLU DEMİR (İstanbul) – Siz öteki mevzular için de ayrıca önerge
getirin, tartışırız mesela.
ERTUĞRUL KÜRKCÜ
(İzmir) - Sayın Elitaş, size cezaevi komisyonunu Rize’ye göndermek yakışırdı,
bütün bunlar değil.
BAŞKAN – Sayın
Meral Danış Beştaş, söz talebiniz vardı, buyurun.
Sayın Altay,
size de söz vereceğim.
50.- Adana Milletvekili Meral Danış Beştaş’ın, Kayseri Milletvekili
Mustafa Elitaş’ın yaptığı açıklamasındaki bazı ifadelerine ilişkin açıklaması
MERAL DANIŞ
BEŞTAŞ (Adana) – Sayın Başkan, konuyu dağıtmakta ve 15 Temmuzu ya da FETÖ’yü ya
da başka meseleleri karıştırmakta gerçekten sayın iktidar partisi sözcüleri
oldukça mahir. Ama biz burada insanlığa karşı bir suçtan söz ediyoruz, işkence
diyoruz. Yıllarca “İşkenceye sıfır tolerans.” diyen bir iktidar partisine dün
gün boyunca “Mehmet Arslan bayıltılana kadar dövüldü, bu bir işkencedir.” dedik
“Bu konuda cevap istiyoruz.” dedik, ta ki siz Meclis Başkan Vekili olarak
iletişim kurana kadar bize bir açıklama burada sözcüler tarafından yapılmadı.
Biz söylemeden önce de dört gün boyunca basında avukatların yaptığı açıklama
vardı. Tek bir yetkili tek bir satır “Soruşturma açtık.” açıklaması yapmadır.
Bunu da bir tarafa koyuyoruz. 
İkincisi: AK
PARTİ yetkilileri mağdur olmaktan kurtulamadılar. Şu anda mağdur değiller, şu
anda zulmediyorlar, şu anda işkencecileri koruyorlar; artık rollerini böyle
tanımlasınlar. Demin Sayın Elitaş bir bölüm okudu, ben de savcılık kararını
okuyorum. “Aynen devamını okuyun.” dedim. Şöyle, savcılık kararı -bunu
düzeltmek için söz almıştım- diyor ki ilgili bölümde: “Hasta ve yaşlılar
dışında sayımın iç yönetmelik hükümleri doğrultusunda ayakta yapılacağı
bildirilmiştir.” Devamını okuyorum: “Bu bildirim üzerine bir kısım tutuklu ve
hükümlülerin ‘Biz yıllardır bunun mücadelesini veriyoruz, böyle bir şeyi kabul
etmiyoruz. İşkenceci devlet, baskılar bizi yıldıramaz. İnsanlık onuru işkenceyi
yenecek.’ şeklinde slogan attıkları tespit edilmiştir.”
(Mikrofon
otomatik cihaz tarafından kapatıldı)
BAŞKAN –
Sözlerinizi tamamlayın Sayın Beştaş.
MERAL DANIŞ
BEŞTAŞ (Adana) – Tamam Sayın Başkan.
“Tutuklu ve
hükümlülerin yapılan tüm uyarılara rağmen sloganlarına devam edip ayakta sayım
vermemek için direnmeleri üzerine kurumun güvenliği ve sayım düzeni için,
orantılı güç kullanılarak, tutuklu ve hükümlüler bulundukları koğuşlardan
çıkarılmıştır.”
FİLİZ
KERESTECİOĞLU DEMİR (İstanbul) – Yok muymuş işkence Sayın Elitaş, yok muymuş?
MERAL
DANIŞ BEŞTAŞ (Adana) - Bu, savcılığın resmî açıklaması. Bunu biz yazmadık, siz
de zaten bize vermediniz. O, verdiğinizi iddia ediyor. Yani biz yanlış bir
beyanda bulunmadık.
Ve
şunu son olarak söylüyorum: Kesinlikle işkencecileri korumak, işkenceyi
meşrulaştırmak büyük bir suçtur ve Türkiye, işkencecilerden, işkence
uygulamalarından çok çekti. Şu anda iktidar partisi sıralarında da -bildiğim
için söylüyorum- 12 Eylülde işkence görenler vardır. Bu nedenle, olayı başka
yöne çekmeden, işkenceye karşı, cezaevinde yaşanan ölümlere karşı, hasta
tutuklulara karşı net bir duruş ve irade gerekiyor. Bizim çağrımız budur. 
BAŞKAN
– Teşekkürler. 
MUSTAFA
ELİTAŞ (Kayseri) – Sayın Başkanım, affedersiniz… 
Benim
okuduğum, Adalet Bakanımızın size ve bana gönderdiği metin.
MERAL
DANIŞ BEŞTAŞ (Adana) – Ben savcılık açıklamasını okudum.
FİLİZ
KERESTECİOĞLU DEMİR (İstanbul) – “Savcı” diyoruz deminden beri. 
MUSTAFA
ELİTAŞ (Kayseri) – 7 Mart 2018 tarihli metin, savcının imzasıyla gönderilmiş
metin. Benim okuduğum metin bu. 
FİLİZ
KERESTECİOĞLU DEMİR (İstanbul) – Biz de “Savcının basın açıklaması” diyoruz. 
MUSTAFA
ELİTAŞ (Kayseri) – Onun nereden çıktığını bilmiyoruz.
MAHMUT
TOĞRUL (Gaziantep) – Savcı basına açıklama yapmış.
MERAL
DANIŞ BEŞTAŞ (Adana) – Ben savcının basına gönderdiği metni okudum. 
MAHMUT
TOĞRUL (Gaziantep) – Savcının basına gönderdiği metin bu. 
FİLİZ
KERESTECİOĞLU DEMİR (İstanbul) – Savcı yerine biz yapmadık. 
MUSTAFA
ELİTAŞ (Kayseri) – Bendeki de basın açıklaması.
FİLİZ
KERESTECİOĞLU DEMİR (İstanbul) – Biz de öyle. O zaman, iki ayrı savcı var
herhâlde.
BAŞKAN
– Sayın Altay’ın söz talebi vardır. 
51.- İstanbul Milletvekili Engin Altay’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Teşekkür ederim. 
Sayın
Başkanım, Sayın Elitaş, her zaman yaptığı gibi, sözlerimizi çarpıtmak
suretiyle, sözlerimi, AK PARTİ’li sayın milletvekillerinin işkenceyi tasvip
ettiği algısı çıkaracak şekilde değerlendirdi. Bu kadar şahit var burada,
Allah’tan korkun Sayın Elitaş. Ben, özellikle tutanakları isteyin, AK PARTİ’li
hiçbir sayın milletvekilinin işkenceyi tasvip edeceğine inanmıyorum. 
MUSTAFA
ELİTAŞ (Kayseri) – Doğru söylemişsiniz, çok doğru söylemişsiniz. 
ENGİN
ALTAY (İstanbul) – Niye sayın milletvekillerini zan altında bırakıyorsunuz? 
Öte
yandan, Sayın Başkan, bu tartışma abesle iştigaldir. Ben 12 Eylülde, 17
yaşında, hem psikolojik hem fiziki işkenceye maruz kalmış biriyim. Evet,
arkadaşlar da 28 Şubat süreçlerinde işkence yaşadılar. Bunu söylüyorum, tasvip
de etmiyorum, eskiden beri de etmedim. Ama hâl böyleyken, şimdi, biraz önce
Sayın Grup Başkan Vekilinin dediği gibi “Efendim, dün biz mağdurduk, şimdi de
biraz başkaları mağdur olsun.” psikolojisinden Sayın Grup Başkan Vekilinin
çıkması lazım. 
Bu
işkence iddiaları olduğu anda, dün ben gündeme getirdim, saat tuttum, üç saat
bekledim, Hükûmetin üç sayın üyesi buradaydı, bir tanesinden gık çıkmadı. Ben
nasıl işkenceye isyan etmeyeyim? İşkenceye isyan etmeyen insan olamaz. 
Teşekkür
ediyorum. (CHP sıralarından alkışlar)
BAŞKAN –
Teşekkürler Sayın Altay.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
9’uncu maddeyi
oylarınıza sunuyorum: Kabul edenler… Kabul etmeyenler… 9’uncu madde kabul
edilmiştir.
10’uncu madde
üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığa
Görüşülmekte
olan 533 sıra sayılı Kanun Tasarısı’nın 10’uncu maddesinin birinci fıkrasında
yer alan “başvurularına istinaden” ibaresinin “başvuruları çerçevesinde”
şeklinde değiştirilmesini arz ve teklif ederiz. 
 Filiz Kerestecioğlu Demir Meral
Danış Beştaş Mahmut Toğrul
 İstanbul Adana Gaziantep
 Behçet Yıldırım Feleknas
Uca
 Adıyaman Diyarbakır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN – Hükûmet
önergeye katılıyor mu?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Önerge
üzerinde Gaziantep Milletvekili Mahmut Toğrul konuşacaktır. 
Buyurun Sayın
Toğrul. (HDP sıralarından alkışlar)
Süreniz beş
dakikadır.
MAHMUT TOĞRUL
(Gaziantep) – Teşekkürler Sayın Başkan.
Sayın Başkan,
değerli milletvekilleri; 20 Ocak 2018’de Türk Silahlı Kuvvetleri (TSK) ve ÖSO
grupları tarafından Suriye’de Afrin kentine yönelik başlatılan askerî harekât
48’inci gününde devam ediyor. Söz konusu bu askerî müdahale her geçen gün sivil
kayıpların artarak devam ettiği bir şekilde sürdürülüyor. Uluslararası Af
Örgütü Afrin’de yüzlerce sivilin yaşamının risk altında olduğunu
belirtmektedir. Uluslararası Af Örgütü Orta Doğu Araştırma Direktörü Lynn
Maalouf, Afrin’de Türk ordusu ve ABD destekli güçler arasındaki çatışmaların
şimdiden sayısız sivil ölümüne yol açtığını ve yüzlercesinin daha yaşamını
tehlikeye attığını ifade ediyor. Ayrıca köylere ve kentlerdeki meskûn mahallere
top ateşi açıldığı haberleri çok kaygı verici. Top ateşi ve kesin hedef
bulamayan patlayıcı silahların sivil bölgelerde kullanımı uluslararası insan
hakları hukukuna aykırıdır. 
HALİL ETYEMEZ
(Konya) – Nerede, nerede, nerede? 
MAHMUT TOĞRUL
(Devamla) - Öte yandan, Af Örgütünün raporunda, TSK saldırılarının da çok
sayıda sivilin ölümüne, yine aralarında çocukların bulunduğu çok sayıda sivilin
yaralanmasına yol açtığı aktarılıyor. 
Diğer yandan,
Türkiye ve Suriye toplumu savaşın yarattığı bütün insani acıları her gün, her
an yaşıyor. İktidarını sürdürmek isteyenler sebebiyle her iki taraftan da
gencecik insanlar hayatlarını kaybediyor. Sadece bir seferde olmak üzere
Keltepe bölgesinde 8 Türk Silahlı Kuvvetleri mensubunun hayatını yitirmesi,
onlarcasının yaralanması bu savaşın görünen sonuçlarından sadece bir tanesidir.

HALİL ETYEMEZ
(Konya) - Adı şehit onların, şehit!
MAHMUT TOĞRUL
(Devamla) - Suriye’nin bir parçası olan Afrin’i de tartışmasız bir biçimde
kapsayan Birleşmiş Milletler Genel Kurulu kararı bir an evvel uygulamaya
konulmalıdır. Suriye’de demokratik bir ortamın ve rejimin oluşmasına katkıda
bulunacak tek şey bir an önce diyalog ve müzakere ortamının sağlanmasıdır.
Öte yandan
“Afrin’i sahiplerine teslim edeceğiz.” söylemiyle kentin demografik özellikleri
üzerinde asılsız bir propaganda yapılmaktadır. Afrin’de kimler yaşıyor?
Afrin’de bombardıman altında kalan Afrinliler yaşıyor. Kürtler en az bin yılı
aşkındır bu bölgededirler. Orası tarihî adıyla Kürt Dağı yani Çiyayê
Kurmênc’dir. Dün Kürt yoğunlukluydu, bugün Kürt yoğunluklu. Kürtler dışında bu
bölgede Araplar, Türkmenler, Ermeniler, Çerkezler de küçük oranlarda vardır. 
“Afrin’i
Afrinlilere vereceğiz.” söylemiyle Türkiye’deki mültecilerin oraya taşınması
hedefi Kürt yoğunluklu bir bölgenin demografisini değiştirme niyetidir; bunun
adı da tarihte -herkes biliyor- etnik temizliktir. Suriyeli diye Halepli,
İdlibli, Rakkalı birilerini alıp Afrinlilerin evlerine ya da toprağına
yerleştiremezsiniz. 
SAİD YÜCE
(Isparta) - Sen kimden yanasın ya, teröristten yana mısın? 
MAHMUT TOĞRUL
(Devamla) – Demografik yapıyı değiştirmeye dönük bir müdahale Kürtler açısından
“etnik temizlik” olarak tarihe geçer. 
SAİD YÜCE
(Isparta) - Kimden yanasın, teröristlerden yana mısın?
MAHMUT TOĞRUL
(Devamla) - Bu da başka krizlere yol açar ve insanlar arasında düşmanlık
tohumları eker. 
SAİD YÜCE
(Isparta) - Ne biçim konuşuyor bu ya? Türkiye milletvekili böyle konuşur mu?
Ayıp!
MAHMUT TOĞRUL
(Devamla) - Maalesef demografik yapıya müdahale bu coğrafyada tarihsel olarak
hep başvurulmuş bir devlet çözümüdür, berbat bir yoldur. 
SAİD YÜCE
(Isparta) – Sen git teröristlerin yanına otur! Mecliste ne işin var senin?
MAHMUT TOĞRUL
(Devamla) - Bu çözüm halkları karşı karşıya getirmiş, hep kavgalar üretmiştir
fakat bu müdahalenin, sınırları ötesinde, bir başka ülkenin nüfusunda yapılıyor
olması işin vahametini daha da artırıyor. Götüreceğiniz nüfusu orada nasıl
tutmayı planlıyorsunuz? Afrin’den asla çıkmayarak mı bunu yapacaksınız?
Bilindiği gibi, uluslararası çatışmalar sırasında uyulması gereken kuralları
belirleyen Cenevre Konvansiyonu’na Türkiye de taraftır. Gerek harekâtın
sürdürülmesinde gerekse ele geçirilen kişilere yönelik insani ve hukuki muamele
sırasında bu protokollere uyulmakta mıdır? Bu protokolü ihlal eden bir uygulama
tarafınıza rapor edilmiş midir, edilmişse bununla ilgili tarafınızdan ne gibi
önlemler alınmıştır? Bunun acilen Hükûmet tarafından cevaplanması gerekir. 
Birleşmiş
Milletler Güvenlik Konseyi 24 Şubatta Suriye’de en az otuz gün sürecek insani
ateşkes ilan etmiştir. Afrin Harekâtı’nın bu kapsamda olduğu başta ABD olmak
üzere bütün Güvenlik Konseyi ülkeleri tarafından teyit edilmiştir. TSK bu
karardan sonra harekâta hâlâ neden devam etmektedir? 
(Mikrofon
otomatik cihaz tarafından kapatıldı) 
BAŞKAN –
Sözlerinizi tamamlayın Sayın Toğrul.
MAHMUT TOĞRUL
(Devamla) - Ölmek ve öldürmek üzerine kurulu bu politikaların, çözüm olmak
yerine, bölgeyi içinden çıkılmaz bir kaosa sürükleyeceği açıktır. (AK PARTİ
sıralarından gürültüler)
SAİD YÜCE
(Isparta) – Yuh sana, yuh! Ne biçim konuşma bu! Şehit onlar. Şehit onlar,
şehit, ölü değil. Yakışıyor mu böyle sana? Ayıp be! Türkiye milletvekilisiniz.
Yuh!
MAHMUT TOĞRUL
(Devamla) - Bu konuda gerekli uyarıları yapmak hepimizin görevidir.
Teşekkür
ediyorum. (HDP sıralarından alkışlar)
BAŞKAN –
Teşekkürler Sayın Toğrul.
Önergeyi
oylarınıza sunuyorum…
FİLİZ
KERESTECİOĞLU DEMİR (İstanbul) – Karar yeter sayısı istiyoruz.
BAŞKAN – Evet,
karar yeter sayısı arayacağım. 
Önergeyi
oylarınıza sunuyorum: Kabul edenler… Etmeyenler… Karar yeter sayısı yoktur. 
Birleşime beş
dakika ara veriyorum.
Kapanma Saati: 23.14
ON ALTINCI
OTURUM
Açılma Saati:
23.48
BAŞKAN: Başkan Vekili Mithat SANCAR
KÂTİP ÜYELER:
Sema KIRCI (Balıkesir), Fehmi KÜPÇÜ (Bolu)
----- 0 -----
BAŞKAN
– Türkiye Büyük Millet Meclisinin 67’nci Birleşiminin On Altıncı Oturumunu
açıyorum.
İstanbul
Milletvekili Filiz Kerestecioğlu ve arkadaşlarının 10’uncu madde üzerinde
vermiş olduğu önergenin oylamasında karar yeter sayısı bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım.
Kabul edenler… 
FİLİZ
KERESTECİOĞLU DEMİR (İstanbul) – Sayın Başkan, söz talebimiz vardır. 
BAŞKAN – Sayın
Kerestecioğlu, oylamayı yapayım, size söz vereceğim. 
Kabul edenler…
Kabul etmeyenler… Karar yeter sayısı vardır, önerge kabul edilmemiştir. 
Buyurun Sayın
Kerestecioğlu. 
IV.- AÇIKLAMALAR (Devam)
52.- İstanbul Milletvekili Filiz Kerestecioğlu Demir’in, Genel Kurula
ara verildiği sırada HDP milletvekillerine yönelik bir saldırı olduğuna,
milletvekillerinin darbedildiğine ve bunun Meclise yakışmadığına ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, ara verdiğiniz sırada, biz de
Sayın Grup Başkan Vekili Meral Danış Beştaş’la birlikte dışarıdayken Garo
Paylan Vekilimizin tartaklanarak dışarıya doğru kendisini attığını gördüm ve
birdenbire içeriye koştum. Ancak AK PARTİ’li milletvekilleri içeri girmemi
engellediler, belki kendilerince bazı şeyleri engellemek için yapmış olabilirler;
bir de herhâlde “Kadın dövüldü Mecliste.” çıkmasın diye çünkü içeri girdikten
sonra, karşımda Uğur Dilipak “Adam olun, adam!” diye elini sallayarak bana
yönelik olarak “Türk askerini göreceksiniz!” diye bağırıyordu ve Mahmut Toğrul
Vekilimizin burnunun kanamış olduğunu, darbedildiğini, gözünün aynı şekilde, şu
anda kolunun da biri tutmuyor. Tebrik ederiz(!) “İşkence yok.” diyordunuz,
işkence Mecliste, ta içinde varmış. 
Burada
topu topu 4 milletvekilimiz vardı ve Afrin’le ilgili yaptığı konuşma nedeniyle
oluyor bunlar. Arkasından Leyla Şahin Usta buraya geliyor, kendisini kınadığını
söylüyor. Garo Vekilimiz Mahmut Toğrul’u alıp dışarıya götürürken buradan 50
kişi toplanıyor ve -ya da 20, 30 fark etmez kaç kişi olursa- vekillerimizin,
Müslüm Doğan’ın göğsüne tekme atarak… 
ALİ
ERCOŞKUN (Bolu) – Öyle olmadı, öyle olmadı. Yanlış anlatıyorsunuz, öyle olmadı.
FİLİZ
KERESTECİOĞLU DEMİR (İstanbul) – Görmediniz mi bunları?
SALİM
USLU (Çorum) – Öyle değil.
FİLİZ
KERESTECİOĞLU DEMİR (İstanbul) – Görmediniz mi? Yani neyi gördünüz? 
EJDER
AÇIKKAPI (Elâzığ) – Bakın, öyle değil, yalan! Öyle değil. 
ALİ
ERCOŞKUN (Bolu) – Sen görmediğin bir şeyi anlatıyorsun.
FİLİZ
KERESTECİOĞLU DEMİR (İstanbul) – O zaman neyi gördünüz? “Öyle değil…”
EJDER
AÇIKKAPI (Elâzığ) – O arkadaşların hepsi de oraya kavgayı ayırmaya gittiler.
Kavgayı ayırmaya gitti herkes.
FİLİZ
KERESTECİOĞLU DEMİR (İstanbul) – Sadece size şunu söylüyorum: Buradan size
kimse darp girişiminde bulundu mu? Kimse size “Adam olun!” dedi mi?
MUSTAFA
ELİTAŞ (Kayseri) – Sayın Başkan, böyle bir konuşma üslubu olur mu?
ALİ
ÖZKAYA (Afyonkarahisar) – Daha büyük tahrik yapıyor, daha büyük tahrikler
yapıyor.
FİLİZ
KERESTECİOĞLU DEMİR (İstanbul) – Burada, kürsüde sadece konuşma yaptı
vekilimiz.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Kerestecioğlu.
FİLİZ
KERESTECİOĞLU DEMİR (İstanbul) – Eğer siz buna katlanamıyorsanız, o zaman
burası nasıl bir Meclis? 
ALİ
ÖZKAYA (Afyonkarahisar) – Dünyanın hiçbir yerinde böyle bir Meclis yok. Kendi
ülkesine hakaret eden hiçbir Meclis yok.
FİLİZ
KERESTECİOĞLU DEMİR (İstanbul) – Burada konuşulmayacak, nerede konuşulacak?
Sizin çocuklarınız mı gidiyor askere? Biz “Askerde çocuklar ölmesin.” diye
“Kimse ölmesin.” diye uğraşıyoruz.
ALİ
ÖZKAYA (Afyonkarahisar) – Hadi oradan!
İLYAS
ŞEKER (Kocaeli) - Yalan, yalan!
ALİ
ÖZKAYA (Afyonkarahisar) – Yalan söylüyorsun! Düpedüz yalan söylüyorsun!
FİLİZ
KERESTECİOĞLU DEMİR (İstanbul) – Yaptığımız konuşmalar nedeniyle kınanıyoruz. 
ALİ
ÖZKAYA (Afyonkarahisar) – Hadi, bir gün gidin de PKK’nın önünde kınayın.
Bırakın o işleri.
FİLİZ
KERESTECİOĞLU DEMİR (İstanbul) – Ha, tamam, kınama yapılabilecek bir şeydir.
Çıkarsınız, bu kürsüde siz de konuşmanızı yaparsınız. 
ALİ
ÖZKAYA (Afyonkarahisar) – Bırakın o işleri!
FİLİZ
KERESTECİOĞLU DEMİR (İstanbul) – Ya, bir özür borcunuz var, bir özür borcunuz.
MERAL
DANIŞ BEŞTAŞ (Adana) – İnsan biraz utanır ya!
ALİ
ÖZKAYA (Afyonkarahisar) – Bırakın o işleri!
FİLİZ
KERESTECİOĞLU DEMİR (İstanbul) – Hakikaten, insan biraz utanır. Yani bu
Mecliste linç girişiminde bulundunuz şurada topu topu, olan 4 milletvekiline.
Bununla ilgili bir özür borcunuz yok mu sizin? İçeri girdiğimiz... Milletvekili
ne konuşursa konuşur, milletvekilinin konuşması suç teşkil ediliyorsa ne
yapılırsa yapılır, zaten yapıyorsunuz. 
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) – Dünyanın hiçbir yerinde şiddet ve terör desteklenmez.
Şiddet ve terör hiçbir yerde desteklenemez.
FİLİZ
KERESTECİOĞLU DEMİR (İstanbul) – Yargıyı yönlendiriyorsunuz, onlarca vekilimiz
tutuklu. Burada darbedemezsiniz, buna hakkınız yok.
BAŞKAN
– Sözünüzü tamamlayın Sayın Kerestecioğlu.
FİLİZ
KERESTECİOĞLU DEMİR (İstanbul) – Burada, yarın asla ve asla 8 Mart falan
kutlamayın, Kadınlar Günü falan kutlamayın. 
HÜSNÜYE
ERDOĞAN (Konya) – Sen mi karar vereceksin?
FİLİZ
KERESTECİOĞLU DEMİR (İstanbul) – Hepiniz erkeksiniz ve hepiniz gerçekten buna
çanak tutuyorsunuz, başka bir şey değil. Bu yaptığınız ayıptır, bu Meclise
yakışmaz diyemiyorum artık çünkü “Bu Meclise yakışmaz.” dediğimiz çok şey
yakışmıştır bu Meclise, gerçekten yakışmıştır; demokrasi bu değil.
ZEHRA
TAŞKESENLİOĞLU (Erzurum) – Filiz Hanım, Afrin’de kaçırılıp katledilen 88 kadın
için...
FİLİZ
KERESTECİOĞLU DEMİR (İstanbul) – Söze karşı darp olamaz. Sizin sözlerinizde
tahammül edemediğimiz nice şey var. Biz buradan kalkıp da sizi linç etmek için
girişimde bulunmuyoruz, sanmayın ki bu sayı az olduğu için falan, böyle bir
şeyden değil, böyle bir kültüre sahip olmadığımız için. İktidar size bu yetkiyi
vermez. 
TÜLAY
KAYNARCA (İstanbul) – Kaç dakika sürüyor ya? Böyle bir usul var mı Sayın
Sancar, Sayın Başkan?
FİLİZ
KERESTECİOĞLU DEMİR (İstanbul) – İşte, hâlâ karşımızda... 
Tebrik
ederim gerçekten sizi arkadaşlar.
AYŞE
SULA KÖSEOĞLU (Trabzon) – Siz de sözlü şiddet yapıyorsunuz Filiz Hanım!
Yapmayın artık, yeter!
FİLİZ
KERESTECİOĞLU DEMİR (İstanbul) – Ayırmaya çalışanlara, bunun için çaba gösteren
arkadaşlara, bunu engellemeye çalışanlara -tenzih ederek- bunu tasvip
etmeyenlere teşekkür ederim.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kerestecioğlu.
FİLİZ
KERESTECİOĞLU DEMİR (İstanbul) – Tamamlıyorum Sayın Başkan.
Ama
hâlâ burada, karşımızda böyle, böyle yapan insanlara, gerçekten, umarım,
başınıza gelmez diyorum, umarım başınıza gelmez çünkü bu, ne Meclise ne
vekilliğe ne insanlığa yakışan bir şey değil.
Size
de söyleyecek daha fazla söz yok.
BAŞKAN
– Teşekkürler.
HÜSNÜYE
ERDOĞAN (Konya) – Bunu bir de dağdakilere söylenesiniz, bir de dağdakilere
söyleseniz!
MERAL
DANIŞ BEŞTAŞ (Adana) – Ya, ne diyorsun oradan, biz gördük, gördük! Ne
konuşuyorsun!
ALİ
ERCOŞKUN (Bolu) – Nerede gördünüz? Dışarıdaydınız siz.
MERAL
DANIŞ BEŞTAŞ (Adana) – Hayır, geldik, gördük; ne kadar kalabalık olduğunuzu
gördük.
BAŞKAN
– Sayın Elitaş, söz talebiniz vardır, buyurun.
53.- Kayseri Milletvekili Mustafa Elitaş’ın, İstanbul Milletvekili Filiz
Kerestecioğlu Demir’in yaptığı açıklamasındaki bazı ifadelerine ilişkin
açıklaması
MUSTAFA
ELİTAŞ (Kayseri) – Sayın Başkanım, sizin ara verdiğiniz süreçte Genel Kurulda
hoş olmayan hadiseler yaşanmış, biraz önce milletvekili arkadaşımızdan bilgi
aldık. Nitekim, tutanakları da getirttim. HDP Milletvekili Mahmut Toğrul’un
yaptığı konuşma terör örgütü bildirisinden başka bir şey değil. 
FİLİZ
KERESTECİOĞLU DEMİR (İstanbul) – Bravo Sayın Elitaş(!) Bravo, bravo(!)
MEHMET
DEMİR (Kırıkkale) – Dinleyeceksiniz, dinleyeceksiniz!
MUSTAFA
ELİTAŞ (Kayseri) – Türk Silahlı Kuvvetlerinin ülkemizi korumak, kollamak ve
bekasını temin etmek üzere yaptığı faaliyeti, “Türk Silahlı Kuvvetleri
sivillere karşı etnik temizlik yaptı.” diye ifade etmek, Türkiye Cumhuriyeti
milletvekilinin yapacağı en adi konuşmadan başka bir şey değildir. (AK PARTİ
sıralarından “Bravo!” sesleri, alkışlar) 
Şimdi, Sayın
Milletvekilimiz Leyla Şahin Usta gelir, yaptığı konuşmadan dolayı “Sizi kınıyorum.
Türk askerini etnik kimlik, tasfiye dışı etnik kimliği yok edici şekilde
suçlayamazsınız.” der. Onun üzerine, Mahmut Toğrul Leyla Şahin Usta’ya
bağırmaya başlar. Geri çekilir, üzerine yürümeye başlar.
ZİYA PİR
(Diyarbakır) – Yok, daha neler ya, daha neler ya!
MUSTAFA ELİTAŞ
(Kayseri) – Bunun üzerine, kadına şiddeti önlemek için…
ZİYA PİR
(Diyarbakır) – Ya, yaşından başından utan be! O sakalından utan!
MÜSLÜM DOĞAN
(İzmir) – Bu kadar yalan olmaz ya!
MUSTAFA ELİTAŞ
(Kayseri) – …milletvekili arkadaşlarımız Leyla Şahin Usta’ya yapılan bu fiilî,
dille yapılan saldırıyı engellemek için refleksle oraya giderler.
ZİYA PİR
(Diyarbakır) – Ya, bu kadar da yalan konuşulmaz be! Yuh be, yuh be!
MÜSLÜM DOĞAN
(İzmir) – Gerçekten, bu kadar tahrik…
MUSTAFA ELİTAŞ (Kayseri)
– Olayın tamamı bu şekildedir.
MERAL DANIŞ
BEŞTAŞ (Adana) – Ya, ayıp ya! Gerçekten ayıp ya!
MUSTAFA ELİTAŞ
(Kayseri) – Görmediğin 4… Nerede gördün sen bunu?
ZİYA PİR
(Diyarbakır) – Ben oradaydım ya, ben oradaydım!
MUSTAFA ELİTAŞ
(Kayseri) – Olan anlatıyor bunu, söyleyen anlatıyor.
ZİYA PİR
(Diyarbakır) – Getir bakalım, getir. 
MUSTAFA ELİTAŞ
(Kayseri) – Dışarıdaki geliyor, anlatıyor…
ZİYA PİR
(Diyarbakır) – Senin vekillerin de oradaydı, bakalım kim kimin üzerine yürümüş!
BAŞKAN – Lütfen,
karşılıklı konuşmayın… 
MUSTAFA ELİTAŞ
(Kayseri) – Sayın Başkan…
BAŞKAN – Sayın
Elitaş…. Sayın Pir… 
HASAN SERT
(İstanbul) – Otur yerine!
MERAL DANIŞ
BEŞTAŞ (Adana) – Gelin, bir daha gelin dövmeye! Hadi gelin!
BAŞKAN - Sayın
Elitaş, lütfen karşılıklı konuşmayın, Genel Kurula hitap edin. 
MUSTAFA ELİTAŞ
(Kayseri) – Sayın Başkan, benim sözümü kesmeye çalışmayın. 
ZİYA PİR
(Diyarbakır) – Beni bile çileden çıkartıyorsunuz ya! 
BAŞKAN – Sayın
Pir… Sayın Pir…
MUSTAFA ELİTAŞ
(Kayseri) – Sayın Başkan, beni uyarmayacaksınız, beni susturmaya çalışanları
susturacaksınız. 
BAŞKAN - Size de
Sayın Pir’e de aynı uyarıyı yapıyorum: Genel Kurula konuşun. 
MUSTAFA ELİTAŞ
(Kayseri) – Sayın Başkan, konuşma hakkı benim. 
BAŞKAN –
Kendisine de uyarıda bulundum. 
MUSTAFA ELİTAŞ
(Kayseri) – Sayın Başkan, konuşma hakkını bana verdiniz. 
BAŞKAN – Siz de
Genel Kurula konuşun Sayın Elitaş. 
MUSTAFA ELİTAŞ
(Kayseri) – Benim sözümü keseni susturmak sizin göreviniz. 
BAŞKAN – Sizin
de Genel Kurul…
MUSTAFA ELİTAŞ
(Kayseri) – Siz görevinizi yapmayınca ben susturmak zorunda kalıyorum. 
BAŞKAN – Size
sözünüze devam etmek üzere bir dakika daha süre vereceğim ama sizin de doğrudan
Genel Kurula hitap etmeniz gerekiyor ve benim de bu konuda uyarı yapma hakkım
var. 
MUSTAFA ELİTAŞ
(Kayseri) – Genel Kurula hitap ediyorum Sayın Başkan.
ZİYA PİR
(Diyarbakır) – Yalan konuşmayın ama! Olayları çarpıtmayın ama! 
BAŞKAN - Buyurun
Sayın Elitaş, sözlerinizi tamamlayın. 
MUSTAFA ELİTAŞ
(Kayseri) – Bir: Tutanakların Türkiye Büyük Millet Meclisi Başkanlığı
tarafından incelenip şu andaki yapılan oturumda “terör örgütü bildirisi”
niteliğinde olan ve Türk Silahlı Kuvvetlerine “Etnik temizlik yapıyor.”
şeklinde bir ithamda bulunmak suçtur. Anayasa’nın 84’üncü madde hükümleri
çerçevesinde, milletvekili dokunulmazlığı kapsamına giren bir iş değildir.
Milletvekili kürsüde her şeyi söyler ama kürsü dışında Türkiye Cumhuriyeti’ni
töhmet altında bırakacak, Türk Silahlı Kuvvetlerini sanki bir etnik temizlik
yapacak şeklinde gösterme hakkına sahip değildir. Meclis Başkanlığının bu tutanakları
inceleyip burada yapılan söylemlerin, terör örgütü bildirisi niteliğinde
yapılan şeylerin tutanaklardan çıkarılması Meclis Başkanlığının görevidir. 
Burada yapılan
bir işi, biz içeride konuştuk, “Ne olduğunu bilmiyoruz.” dedik.
ZİYA PİR
(Diyarbakır) – Ne konuşuyorsun o zaman!
MUSTAFA ELİTAŞ
(Kayseri) – Siz de yoksunuz, biz yokuz, grup başkan vekillerinden hiçbirisi
yok; Sayın Altay yok, HDP grup başkan vekilleri yok, ben yokum. 
ZİYA PİR
(Diyarbakır) – Niye konuşuyorsun!
MUSTAFA ELİTAŞ
(Kayseri) – İçeride konuştuk ne olduğuyla ilgili. Herkes duyduğuyla amel
ediyor. Ben duyduklarımı söylüyorum, kadın milletvekilimizin bize ifade
ettiğini de doğru olarak ifade ediyorum. Orada, aynen bu şekilde diye söyledi
ve üzerine yürüyor yoksa milletvekili arkadaşlarımızın bir kadına karşı sözlü
hatta fiilî bir şiddete dönüşecek işte tedirginliklerinden dolayı yaptığı bir
iş. 
Onun için, bakın
Sayın Başkan, burada milletvekilleri olarak görevimizi yerine getirirken
birbirimizi tahrik etmeden, ülkemizin içerisinde bulunduğu ve beka sorunuyla
karşı karşıya kaldığımız Suriye’nin kuzeyinde, Türkiye'nin güneyinde ülkemizi
tehdit etmeye çalışan terör devletinin kurulmasını engellemek için Türk Silahlı
Kuvvetlerinin canla başla, şehit vererek çalıştığı, verdiği mücadeleyi âcziyete
uğratacak bir söylemde bulunmak hiçbir milletvekilinin, Türkiye Cumhuriyeti
vatandaşının hakkı değildir. (AK PARTİ sıralarından alkışlar) 
Eğer
bir özür borcu varsa, özür borcu… Yıllardır Türk Silahlı Kuvvetlerini, güvenlik
güçlerini şehit eden, Kürtlere, Kürt kardeşlerimize PKK terör örgütü adı
altında yıllarca zulmeden terör örgütünü lanetlemek herkesin en ulvi, vatandaş
olarak da en önemli görevlerinden biridir. (AK PARTİ sıralarından alkışlar)
BAŞKAN – Sayın
Engin Altay, söz talebiniz vardır. 
MERAL DANIŞ
BEŞTAŞ (Adana) – Sayın Başkan…
HÜSEYİN FİLİZ
(Çankırı) – Ne konuşacaksın daha ya? 
ENGİN ALTAY
(İstanbul) – Bana mı dediniz?
BAŞKAN – Sayın
Altay… 
ALİ ERCOŞKUN
(Bolu) – Yok, sana demedi.
HÜSEYİN FİLİZ
(Çankırı) – Yok, size demedim. 
ERTUĞRUL KÜRKCÜ
(İzmir) – Yani o konuşabilir, o konuşamaz mı? 
54.- İstanbul Milletvekili Engin Altay’ın, Kayseri Milletvekili Mustafa
Elitaş’ın yaptığı açıklamasındaki bazı ifadelerine ilişkin açıklaması
ENGİN ALTAY
(İstanbul) – Sayın Başkan, değerli milletvekilleri; herkesin de malumu,
Meclisin ara verdiği bir anda hiç olmaması gereken, Meclisimizin itibarına
gölge düşürmekten başka hiçbir şeye yaramayan tatsız bir hadise olmuş. 
Hadise değişik
şekillerde naklediliyor, bana da burada, Genel Kurul salonunda olan arkadaşlarım
tarafından, yakından tanık olan arkadaşlarım tarafından nakledildi. İşte,
şurası şöyleydi, burası böyleydi, şöyle oldu, böyle oldu, bunlara girmek
istemiyorum. Buna girersek işin içinden çıkamayız. Olmaması gereken bir iş
olmuş, keşke olmasaydı, hiç de iyi olmamış. Biz şiddetin her türlüsüne karşı
bir partiyiz. Hele hele Türkiye Büyük Millet Meclisinde şiddet asla tasvip
edilmeyen, hiçbirimizin de burada bulanan hiçbir sayın milletvekilinin de
tasvip etmemesi gereken bir hâldir. Birbirimize tahammül etmek zorundayız,
birbirimize hoşgörüyle bakabilmek zorundayız, empati yapabilmeliyiz, anlayışlı
olmalıyız. Kimse merak etmesin, ben bu Parlamentoda terör örgütlerini
destekleyen bir tek milletvekili olduğuna inanmıyorum. (AK PARTİ sıralarından
“Yapma ya!” sesleri)
MEHMET DEMİR
(Kırıkkale) – Yapma ya!
SAİD YÜCE
(Isparta) – Yapmayın ya!
ENGİN ALTAY
(İstanbul) – Yapmayın… Arkadaşlar, bunun kararını siz veremezsiniz. Olmamalı,
böyle bir şey yok. Onlar da der ki…
SAİD YÜCE
(Isparta) – Adamın söylediği şey açık. Askerimize ne diyor, onu sen duymadın
mı? Sen nasıl duymuyorsun?
ENGİN ALTAY
(İstanbul) – E, böyle biz… (AK PARTİ sıralarından gürültüler)
SAİD YÜCE
(Isparta) – Askerimize hakaret ediyor, nasıl duymuyorsun? 
BAŞKAN – Sayın
milletvekilleri, lütfen müdahale etmeyin. 
Buyurun Sayın
Altay. 
ENGİN ALTAY
(İstanbul) – Hayır, yanlış yapıyorsunuz. 
SAİD YÜCE
(Isparta) – Askerimize hakaret ediyor, sen bunu duymuyorsun öyle mi? Yazık be! 
ENGİN ALTAY
(İstanbul) – Siz 6 milyon insanı terör örgütü olarak itham ederseniz bu ülkeyi
peşinen bölmüş olursunuz. 
EJDER AÇIKKAPI
(Elâzığ) – PKK’ya “terör örgütü” desinler. “Terör örgütü” desinler o zaman.
ENGİN ALTAY
(İstanbul) – E, biz gidelim, Meclisi size bırakalım, öyle mi? (AK PARTİ
sıralarından gürültüler) 
(Mikrofon otomatik
cihaz tarafından kapatıldı) 
ENGİN ALTAY
(İstanbul) – Olmaz kardeşim, söylüyorsa yanlış yapıyor. 
EJDER AÇIKKAPI
(Elâzığ) – Söyleyecekler o zaman.
BAŞKAN –
Sözünüzü tamamlayın.
ENGİN ALTAY
(İstanbul) – Kim PKK dili kullanıyorsa yanlış yapıyor.
EJDER AÇIKKAPI
(Elâzığ) – PKK'ya “terör örgütü” demeleri lazım. 
ENGİN ALTAY
(İstanbul) – Allah Allah! Size ne oluyor, anlamıyorum ki derdiniz ne?
Arkadaşınız bir yanlış yapmış belli ki, bunun şeyinde misiniz siz?
EJDER AÇIKKAPI
(Elâzığ) – Yanındakilere söyle onu.
ENGİN ALTAY
(İstanbul) – Ne diyorsunuz ya? Derdiniz ne?
BAŞKAN – Sayın
milletvekilleri, lütfen konuşmacının sözünü kesmeyelim.
ENGİN ALTAY
(İstanbul) – Bu ülke sadece sizin değil. 
EJDER AÇIKKAPI
(Elâzığ) – Tutanağı oku, tutanağı oku.
ENGİN ALTAY
(İstanbul) – Sizin partinizin içinde PKK’ya övgüler düzen 20 milletvekili
sayarım. Önce onları partinizden atın. Bırakın bu işleri.
HÜSNÜYE ERDOĞAN
(Konya) – Say, başla. Saymaya başla hadi. 
ENGİN ALTAY
(İstanbul) – Başkan, müsaade ederseniz bitirmek istiyorum.
BAŞKAN –
Buyurun, bitirin siz.
Sayın
milletvekilleri, lütfen konuşmacının sözünü kesmeyiniz.
ENGİN ALTAY
(İstanbul) – Yarın o kürsüden hepsini tek tek sayacağım. PKK'ya nasıl övgü
düzen AK PARTİ’lilerin olduğunu sayacağım, bunu mu istiyorsunuz? 
FARUK ÇATUROĞLU
(Zonguldak) – CHP’dekileri de say. 
ENGİN ALTAY
(İstanbul) – Sayarım, hepsini sayarım merak etme; Tayyip Erdoğan’dan başlarım,
hepsini sayarım. 
FARUK ÇATUROĞLU
(Zonguldak) – PKK'yla kol kola yürüyen CHP’lileri de say.
ENGİN ALTAY
(İstanbul) – Şimdi, Sayın Başkan, sayın milletvekilleri; bir tatsızlık olmuş
yatıştırmaya çalışıyoruz. Hayır, siz, “Biz artık bu Parlamentoda muhalefete
tahammül edemiyoruz.” diyorsanız o ayrı bir iş. 
MEHMET DEMİR
(Kırıkkale) – Muhalefete tahammül ediyoruz da hainliğe tahammül edemiyoruz.
VURAL KAVUNCU
(Kütahya) – Senin içine siniyor mu? Askere laf edilmesi siniyor mu içine?
ENGİN ALTAY
(İstanbul) – “Sayın Başkan, Parlamentonun bir kısım milletvekilleri…” Böyle mi
diyeyim şimdi? Beni dinlemeyen milletvekillerini ayırayım. Türkiye zor bir
dönemden geçiyor. Askerimiz Afrin’de terör örgütleriyle mücadele ediyor. 80
milyonun birlik içinde olması gereken bir dönemden geçiyoruz. Türkiye’nin üç
şeye ihtiyacı var… (AK PARTİ sıralarından gürültüler) 
MUSTAFA ELİTAŞ
(Kayseri) – Sayın Başkan, lütfen…
ENGİN ALTAY
(İstanbul) - Bakın, beni sinirlendirmeyin tamam mı? 
BAŞKAN – Lütfen
Sayın Altay, Genel Kurula hitap edin. 
ENGİN ALTAY
(İstanbul) – Benim ağzımı bozdurmayın. Biraz edepli olun ya!
İLYAS ŞEKER
(Kocaeli) – Bozulunca ne olacak ya? Ne demek “Ağzımı bozdurmayın.” be?
ENGİN ALTAY
(İstanbul) - Ne demek ya?
BAŞKAN – Sayın
Altay…
ENGİN ALTAY
(İstanbul) – Sayın Elitaş, siz konuştunuz, buradan çıt çıkmadı. 
MUSTAFA ELİTAŞ
(Kayseri) – Ama “Ağzımı bozdurmayın.” ne demek? Olur mu öyle şey ya? 
ENGİN Altay
(İstanbul) – Bozarım canım. 
İLYAS ŞEKER
(Kocaeli) – Ağzın bozulunca ne olacak? Terbiyesizlik yapıyorsun. 
MUSTAFA ELİTAŞ
(Kayseri) – Yapma gözünü seveyim ya!
BAŞKAN – Lütfen
karşılıklı konuşmayın. 
Sayın Altay,
Genel Kurula hitap edin lütfen.
İLYAS ŞEKER
(Kocaeli) – “Ağzımı bozdurmayın.” ne demek o?
MUSA ÇAM (İzmir)
- İkinizin arasındaki mesele o, ikinizin arasındaki mesele. 
ENGİN ALTAY
(İstanbul) – Arkadaşlarına bir “Sus.” de o zaman ya! 
MUSTAFA ELİTAŞ
(Kayseri) – Ama buradan bağıranlara ne yapıyorsun sen? 
ENGİN Altay
(İstanbul) – Kime bağırıyor ya, kim bağırıyor? Kimse bağırmadı. 
MUSTAFA ELİTAŞ
(Kayseri) – Ben burada konuşurken…
MUSA ÇAM (İzmir)
– Ayıp ya! Hakikaten senin yüreğin taş olmuş ya!
BAŞKAN – Sayın
Elitaş, lütfen müdahale etmeyin. 
ŞAHAP KAVCIOĞLU
(Bayburt) – Boz bakalım ağzını, nasıl bozuyorsun, boz!
İLYAS ŞEKER
(Kocaeli) – Ne söylediğini duymuyorsun herhâlde.(CHP sıralarından gürültüler) 
MUSTAFA ELİTAŞ
(Kayseri) – İşte, bak, yanında konuşanı susturmuyorsun. 
BAŞKAN - Sayın
Elitaş, biraz önce müdahaleden şikâyet ettiniz şimdi de siz müdahale
ediyorsunuz, lütfen bırakın hatip sözünü tamamlasın. 
ENGİN ALTAY
(İstanbul) – Ben anlamıyorum Sayın Başkan. Parlamento böyle olursa ülke ne
hâlde olur? 
FARUK ÇATUROĞLU
(Zonguldak) – Ajitasyon yapma, ajitasyon!
ENGİN ALTAY
(İstanbul) - Son cümle… 
Değerli
milletvekilleri, Parlamentoyu bu saate kadar çalıştırırsanız da böyle olur
işte, herkes geriliyor. 
SALİH CORA
(Trabzon) – Biz ne saatler çalıştık. 
ENGİN ALTAY
(İstanbul) - Ülkenin, 80 milyon, Kürt-Türk ayırmadan, Alevi-Sünni ayırmadan,
yaşam tarzına bakmadan, 80 milyonun birliğini, dirliğini istiyoruz. 
CAHİT ÖZKAN
(Denizli) – Mesele o değil, başka mesele konuşuyoruz ya! 
BAŞKAN – Lütfen
müdahale etmeyin sayın milletvekilleri.
ENGİN ALTAY (İstanbul)
– Allah’ım, ya Rabbi ya! Ne diyorsun sen ya?
CAHİT ÖZKAN
(Denizli) – Mesele, başka mesele!
ENGİN ALTAY
(İstanbul) – İndir o elini! Terbiyesizlik yapma!
BAŞKAN – Sayın
Altay, lütfen… 
HAYDAR AKAR
(Kocaeli) – Bir sus be! FETÖ’cü seni. FETÖ’ye övgüler düzüyordun, şimdi terör
örgütü…
ENGİN ALTAY
(İstanbul) – Bu mudur ya?
BAŞKAN - Sayın
Altay, sözlerinizi tamamlayın lütfen. 
ENGİN ALTAY
(İstanbul) – Böyle bir gruba karşı konuşmaktan zül duyarım, konuşmuyorum. (CHP
sıralarından alkışlar)
YILMAZ TUNÇ (Bartın)
– Bir şey konuşmadın ki!
BAŞKAN –
Teşekkürler Sayın Başkan. 
MUSTAFA ELİTAŞ
(Kayseri) – Sayın Başkan, müsaade eder misiniz?
BAŞKAN – Değerli
milletvekilleri, sadece bir noktayı belirterek bugün çalışma süremiz sona
erdiği için birleşimi kapatacağım. Lütfen, sayın…
MERAL DANIŞ
BEŞTAŞ (Adana) – Sayın Elitaş’ın milletvekillerimize yönelik doğrudan sözleri
var, sadece ona açıklık getireceğim.
MUSTAFA ELİTAŞ
(Kayseri) – Sayın Başkan…
BAŞKAN – Buyurun
Sayın Beştaş.
MUSTAFA ELİTAŞ
(Kayseri) – Sayın Başkan, müsaade eder misiniz? Sayın Başkan, saat on ikiyi beş
geçiyor, şu anda konuşmalarımız sakıt oldu. 
MERAL DANIŞ
BEŞTAŞ (Adana) – Sadece siz mi konuşacaksınız?
MUSTAFA ELİTAŞ
(Kayseri) – Genel Kuruldan bu sürecin bitimine kadar yetki almanız gerekir,
izin almanız gerekir. 
MERAL DANIŞ
BEŞTAŞ (Adana) – Niye? Siz konuşunca, biraz önce öyle değildi.
MUSTAFA ELİTAŞ
(Kayseri) – Ben on ikiden önce konuştum.
ENGİN ALTAY
(İstanbul) – Kanunun görüşmelerine devam edilemez, süreç diye bir şey yok
zaten.
55.- Adana Milletvekili Meral Danış Beştaş’ın, Kayseri Milletvekili
Mustafa Elitaş’ın yaptığı açıklamasındaki bazı ifadelerine ilişkin açıklaması
MERAL DANIŞ
BEŞTAŞ (Adana) – Sayın Elitaş, doğrusu sizden şöyle bir konuşma bekliyordum:
Grubunuzun linç girişimine karşı, söze karşı linci kınamanızı ve bir öz
eleştiri vermenizi bekliyordum ama siz… 
BAŞKAN –
Teşekkürler Sayın Beştaş.
MERAL DANIŞ
BEŞTAŞ (Adana) – Yani şurada söze karşı bir linç girişimi olmuştur ve
kesinlikle, yarın kendileri bunun mağduru olmayı başarmaya çalışacaklardır. 
MUSTAFA ELİTAŞ
(Kayseri) – Terör örgütünün bildirisi bu kürsüden okunamaz! (AK PARTİ
sıralarından alkışlar) 
MERAL DANIŞ
BEŞTAŞ (Adana) – FETÖ’yle kol kola yürüyen sizsiniz!
MUSTAFA ELİTAŞ
(Kayseri) – Bu hak kimsenin değildir.
BAŞKAN – Sayın
Beştaş… Sayın Beştaş…
MERAL DANIŞ
BEŞTAŞ (Adana) – FETÖ’yle kol kola yürüyen sizsiniz, siz. Siz söze tahammül
etmeyen… Talimatınızı da verdirin…
BAŞKAN – Sayın
Beştaş…
MUSTAFA ELİTAŞ
(Kayseri) – Terör örgütü bildirisi okunmaz, tahammül edemem. 
MERAL DANIŞ BEŞTAŞ
(Adana) – Yarın savcılar gerekli soruşturmayı açıyor.
MUSTAFA ELİTAŞ
(Kayseri) – Terör örgütünün bildirisine tahammül edemem burada. 
AYŞE SULA
KÖSEOĞLU (Trabzon) – Ya, fiilî bir durum oluşturuluyor Sayın Başkan, süre
bitmiştir.
MERAL DANIŞ
BEŞTAŞ (Adana) – Siz tahammül etmek zorundasınız, bizi halk buraya gönderdi,
halk.
BAŞKAN – Sayın
Beştaş…
MUSTAFA ELİTAŞ
(Kayseri) – Bu millete borcum var; Kürt’e de borcum var, Türk’e de borcum var.
(AK PARTİ sıralarından alkışlar) 
MERAL DANIŞ
BEŞTAŞ (Adana) – Biz halkı temsil ediyoruz, siz tahammül etmek zorundasınız. 
BAŞKAN – Sayın
Beştaş…
AYŞE SULA
KÖSEOĞLU (Trabzon) – Burada fiilî bir durum yaratılamaz.
MUSTAFA ELİTAŞ
(Kayseri) – Terör örgütünün bildirisi burada okunamaz.
BAŞKAN – Değerli
milletvekilleri, çalışma süremiz sona erdiğinden, kanun tasarı ve teklifleri
ile komisyonlardan gelen diğer işleri sırasıyla görüşmek için, 8 Mart 2018
Perşembe günü saat 14.00’te toplanmak üzere birleşimi kapatıyorum.
Kapanma Saati: 00.07




(x) Bu bölümde hatip tarafından Türkçe
olmayan kelimeler ifade edildi. 


(x) 533 S. Sayılı Basmayazı 6/3/2018
tarihli 66’ncı Birleşim Tutanağı’na eklidir. 


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




