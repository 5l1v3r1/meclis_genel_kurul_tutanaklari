



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

26’ncı Birleşim
5 Aralık 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Isparta Milletvekili Aylin Cesur’un, 5 Aralık Dünya
Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin gündem dışı konuşması
2.- Bursa Milletvekili Lale Karabıyık’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin gündem dışı konuşması
3.- Muğla Milletvekili Yelda Erol Gökcan’ın 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin gündem dışı konuşması

IV.- AÇIKLAMALAR
1.- Bursa Nurhayat Altaca Kayışoğlu’nun, 5 Aralık Türk
kadınına seçme ve seçilme hakkı verilmesinin 84’üncü yıl dönümüne ve Bursa
Büyükşehir Belediyesi tarafından yaptırılan Mudanya Sahili Projesi’nin
yarattığı mağduriyete ilişkin açıklaması
2.- İzmir Milletvekili Ceyda Bölünmez Çankırı’nın, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
3.- Kocaeli Milletvekili Fatma Kaplan Hürriyet’in, 5
Aralık Türk kadınına seçme ve seçilme hakkı verilmesinin 84’üncü yıl dönümüne,
asgari ücretteki vergi yükünün kaldırılması gerektiğine ilişkin açıklaması
4.- Samsun Milletvekili Neslihan Hancıoğlu’nun, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
5.- Mersin Milletvekili Zeynep Gül Yılmaz’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
6.- İstanbul Milletvekili Sibel Özdemir’in, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
7.- Gaziantep Milletvekili Derya Bakbak’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
8.- Kahramanmaraş Milletvekili Habibe Öçal’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
9.- Şanlıurfa Milletvekili Zemzem Gülender Açanal’ın, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
10.- İstanbul Milletvekili Tülay Kaynarca’nın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
11.- Bursa Milletvekili Emine Yavuz Gözgeç’in, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
12.- Adana Milletvekili Ayşe Sibel Ersoy’un, 5 Aralık
Dünya Toprak Günü vesilesiyle toprak verimliliğinin giderek azaldığı günümüzde
toprağa hak ettiği önemin verilmesini temenni ettiğine ve 5 Aralık Türk
kadınına seçme ve seçilme hakkı verilmesinin 84’üncü yıl dönümüne ilişkin
açıklaması
13.- İstanbul Milletvekili Arzu Erdem’in, 3 Aralık
Dünya Engelliler Günü vesilesiyle engelli olmanın sorun değil engelliye engel
olmanın sorun olduğuna, 5 Aralık Dünya Kadın Hakları Günü ile Türk kadınına
seçme ve seçilme hakkı verilmesinin 84’üncü yıl dönümüne ilişkin açıklaması
14.- Afyonkarahisar Milletvekili Burcu Köksal’ın, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
15.- Van Milletvekili Bedia Özgökçe Ertan’ın,
cezaevindeki siyasetçi kadınların seçilme, onlara oy veren kadınların seçme
hakkının dolaylı olarak elinden alındığına ve siyasetin önündeki tüm engellerin
kaldırılması için Meclisin sorumluluk alması gerektiğine ilişkin açıklaması
16.- Diyarbakır Milletvekili Oya Eronat’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
17.- Isparta Milletvekili Aylin Cesur’un, cumhuriyetle
gelen en önemli göstergenin kadının eşit yurttaş kabul edilmesi olduğuna, Konya
Necmettin Erbakan Üniversitesi Havacılık ve Uzay Bilimleri Fakültesi Dekanı
Mehmet Karalı’nın attığı “tweet”e ilişkin açıklaması
18.- Mersin Milletvekili Ali Cumhur Taşkın’ın, 5 Aralık
Dünya Kadın Hakları Günü’nü kutladığına ve 2018 yılının ihracatta rekorlar yılı
olduğuna ilişkin açıklaması
19.- Gaziantep Milletvekili İmam Hüseyin Filiz’in, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
20.- Hatay Milletvekili Hüseyin Şanverdi’nin, 5 Aralık
Dünya Kadın Hakları Günü’nü kutladığına ve 5 Aralık Dünya Toprak Günü
münasebetiyle gelecek nesillere bırakılacak en büyük mirasın toprak olduğuna
ilişkin açıklaması
21.- Kahramanmaraş Milletvekili İmran Kılıç’ın, 5
Aralık Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
22.- Kocaeli Milletvekili İlyas Şeker’in, 5 Aralık bazı
kadınlara milletvekili seçilme hakkının verilişinin 84’üncü yıl dönümü olduğuna,
tüm kadınların 2009’da yerel yönetimlere, 2015’te de milletvekilliğine seçilme
hakkını AK PARTİ iktidarıyla elde ettiğine ilişkin açıklaması
23.- Tekirdağ Milletvekili İlhami Özcan Aygun’un, 5
Aralık Türk kadınına seçme ve seçilme hakkının verilişinin 84’üncü yıl dönümünü
kutladığına ve 1686 sayılı Çorum Akpınar Tarım Kredi Kooperatifinden tarımsal
kredi kullanan çiftçilerin mağduriyetine ilişkin açıklaması
24.- Edirne Milletvekili Okan Gaytancıoğlu’nun, dövizde
ve enflasyon rakamlarında düşüş olduğuna göre doğal gaz ve elektrikten
başlayarak iğneden ipliğe yapılan zamların neden geri alınmadığını öğrenmek
istediğine ilişkin açıklaması
25.- İstanbul Milletvekili Hayati Arkaz’ın, 5 Aralık
Dünya Kadın Hakları Günü’nü kutladığına ve İstanbul’un Silivri ilçesinde yaşanan
ulaşım sorununa ilişkin açıklaması
26.- Bursa Milletvekili Atilla Ödünç’ün, 5 Aralık Dünya
Kadın Hakları Günü’nü ve 5 Aralık Dünya Mühendisler Günü’nü kutladığına ilişkin
açıklaması
27.- Aydın Milletvekili Süleyman Bülbül’ün, 5 Aralık
Türk kadınına seçme ve seçilme hakkı verilmesinin 84’üncü yıl dönümüne, 5
Aralık Dünya Kadın Hakları Günü’nde Aydın’ın Efeler ilçesinde toprağını, suyunu
savunan kadın köylülere müdahale eden jandarmayı ve güvenlik güçlerini
kınadığına ilişkin açıklaması
28.- Burdur Milletvekili Mehmet Göker’in, 5 Aralık
Dünya Kadın Hakları Günü’ne, uygulanan yanlış tarım politikaları ardından
yaşananlara ilişkin açıklaması
29.- Sivas Milletvekili Ahmet Özyürek’in, 5 Aralık
Dünya Kadın Hakları Günü’nü kutladığına ve yaşanan problemler nedeniyle Sivas
Numune Hastanesinde çocuk yoğun bakım ünitesinin açılmasını talep ettiğine
ilişkin açıklaması
30.- İstanbul Milletvekili Yavuz Ağıralioğlu’nun, 5
Aralık Türk kadınına seçme ve seçilme hakkının verilmesinin seneidevriyesi
münasebetiyle memlekette seçilmek için iradesini koymuş bir hanımefendinin
izzetine, iffetine ağır hakaretler yapılırken iktidarın sessizliğine sitemi
vazife bildiğine, depo basmak yerine ürünlerin pazara ulaşması noktasında ÖTV ve
nakliye giderlerinin kontrol edilmesi gerektiğine ilişkin açıklaması
31.- Ankara Milletvekili Nevin Taşlıçay’ın, 5 Aralıkta
Türk kadınını hak ettiği yere Avrupalılardan önce taşıyan başta Gazi Mustafa
Kemal Atatürk olmak üzere cumhuriyetin kurucu kadrolarını saygıyla andığına ve
Türk kadınının kadın haklarında çağının öncüsü olması gerektiğine ilişkin
açıklaması
32.- Kars Milletvekili Ayhan Bilgen’in, 5 Aralık Türk
kadınına seçme ve seçilme hakkı verilmesinin 84’üncü yıl dönümü vesilesiyle
Hakkâri Milletvekili Leyla Güven ve kadın belediye başkanlarının cezaevinde
olmasının Türkiye için geriye gidiş olduğuna, üçüncü havalimanı işçilerinin
davasına ilişkin açıklaması
33.- İstanbul Milletvekili Engin Altay’ın, annesinin
vefatından dolayı İstanbul Milletvekili Canan Kalsın’a başsağlığı dilediğine,
seçme ve seçilme hakkının verildiği 5 Aralık 1934 tarihinden bugüne kadar Türk
kadınının elde ettiği kazanım ve gelişimin küçümsenemeyeceğine ilişkin
açıklaması
34.- Denizli Milletvekili Cahit Özkan’ın, annesinin vefatından
dolayı İstanbul Milletvekili Canan Kalsın’a başsağlığı dilediğine,
cumhuriyetten önce ve sonra kadına dünya milletleri muvacehesinden çok farklı
bir değer ve önem verildiğine, kadınların seksen dört yıl önce aldıkları imkânı
çok daha güçlü yarınlara götürme niyetinde olduklarına ilişkin açıklaması
35.- Manisa Milletvekili Erkan Akçay’ın, trafik kazası
neticesinde hayatını kaybeden MHP Sinop Durağan İlçe Başkanı Osman Yıldırım ile
belediye başkan adayı Ali Dalkılıç’a Allah’tan rahmet dilediğine, Kayseri
Milletvekili Çetin Arık’ın İYİ PARTİ grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
36.- Kayseri Milletvekili Çetin Arık’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
37.- Denizli Milletvekili Cahit Özkan’ın, yaşanan
trafik kazası sonucu hayatını kaybeden MHP Sinop Durağan İlçe Başkanı Osman
Yıldırım ile belediye başkan adayı Ali Dalkılıç’a Allah’tan rahmet, yaralanan
Hayrettin Ateş’e şifa dilediğine ilişkin açıklaması
38.- İstanbul Milletvekili Yavuz Ağıralioğlu’nun,
trafik kazasıyla yaşanan acıyı paylaştıklarına, Hükûmetin getirmiş olduğu tekliflere,
sayısal avantaj sağladığı için her istediğini yapabileceği duygusuna mukabele
etmeye çalıştıklarına, MHP’nin Hükûmete vermiş olduğu siyasi desteğin
denetimsizliğe döndüğü yeri denetleme gayretinde olduklarına ilişkin açıklaması
39.- İstanbul Milletvekili Engin Altay’ın, merhum Ali
Dalkılıç ile Osman Yıldırım’a Allah’tan rahmet, Sinop’a ve MHP camiasına başsağlığı
dilediğine, siyasette siyasi partilerin birbirini millete şikâyet etme hakkının
olduğu anlayışıyla meselelere bakılırsa sulh ve sükûn içinde kanun yapmaya
devam edilebileceğine ilişkin açıklaması
40.- Sinop Milletvekili Barış Karadeniz’in, yaşanan
trafik kazası sonucu hayatını kaybeden MHP Sinop Durağan İlçe Başkanı Osman
Yıldırım ile belediye başkan adayı Ali Dalkılıç’a Allah’tan rahmet, yaralanan
Hayrettin Ateş’e şifa dilediğine ilişkin açıklaması
41.- Manisa Milletvekili Erkan Akçay’ın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
42.- Van Milletvekili Bedia Özgökçe Ertan’ın, yaşanan
trafik kazası sonucu hayatını kaybeden MHP Sinop Durağan İlçe Başkanı Osman
Yıldırım ile belediye başkan adayı Ali Dalkılıç’a Allah’tan rahmet, yaralanan
Hayrettin Ateş’e şifa dilediğine ilişkin açıklaması
43.- Kars Milletvekili Ayhan Bilgen’in, AİHM
kararlarının tartışılabileceğine ve kanunlar uygulanmak istenmiyorsa 90’ıncı maddenin
Anayasa’dan çıkartılması gerektiğine ilişkin açıklaması
44.- İstanbul Milletvekili Mahmut Tanal’ın, elektrik
faturasındaki dağıtım bedeline ilişkin açıklaması
45.- Mersin Milletvekili Baki Şimşek’in, OGS ve HGS
cezalarıyla ilgili mağduriyetin sonlandırılmasını talep ettiklerine ilişkin açıklaması
46.- Kırıkkale Milletvekili Ahmet Önal’ın, Kırıkkale’de
her 5 kişiden 1’inin icralık durumda olduğuna ilişkin açıklaması
47.- Bursa Milletvekili Yüksel Özkan’ın, yüksek oranda
engeli olan hastaların raporunda “ağır” ibaresi olması şartının kaldırılması ve
hasta yakınlarının mağduriyetinin giderilmesi gerektiğine ilişkin açıklaması
48.- Kars Milletvekili Ayhan Bilgen’in, “Eşitlik”
kelimesinin eşitsizliğin varlığını ifade ettiğine ve eşitsizliğin bir türünün
de ayrımcılık olduğuna ilişkin açıklaması
49.- Kars Milletvekili Ayhan Bilgen’in, ibadethanelerle
ilgili bir tanımlama, bir statü ve bir kıyas niyetinde olmadığına ilişkin açıklaması
50.- İstanbul Milletvekili Engin Altay’ın, siyasetin
işinin inançları ve inanç merkezlerini tanzim etmek olmadığına ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 5
Aralık Türk kadınına seçme ve seçilme hakkı verilmesinin 84’üncü yıl dönümü
vesilesiyle başta Mustafa Kemal Atatürk olmak üzere tüm aydınları saygıyla
selamladığına ilişkin konuşması
2.- Oturum Başkanı TBMM Başkan Vekili Levent Gök’ün,
annesinin vefatından dolayı İstanbul Milletvekili Canan Kalsın’a ve 23 Dönem
TBMM Başkanı Köksal Toptan’a Meclis Başkanlığı adına başsağlığı dilediğine
ilişkin konuşması
3.- Oturum Başkanı TBMM Başkan Vekili Levent Gök’ün,
geçirdikleri trafik kazası sonucu hayatını kaybeden MHP Sinop Durağan İlçe
Başkanı Osman Yıldırım ile belediye başkan adayı Ali Dalkılıç’a Allah’tan
rahmet, MHP camiasına başsağlığı dilediğine ilişkin konuşması

VI.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, Bütçe Kanun Teklifi ile Kesin Hesap
Kanunu Tasarısı’nın görüşmelerinde uygulanacak söz kayıt işlemleri ve usullerine
ilişkin duyuru

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 21/11/2018 tarihinde Samsun
Milletvekili Bedri Yaşar ve 22 milletvekili tarafından, engellilerin sorunlarının
incelenerek tüm kamu hizmetlerinden tam olarak yararlanmalarının sağlanması
amacıyla verilmiş olan Meclis araştırması önergesinin (10/537) ön
görüşmelerinin, Genel Kurulun 5 Aralık 2018 Çarşamba günkü birleşiminde
yapılmasına ilişkin önerisi 
2.- HDP Grubunun, 5/12/2018 tarihinde Grup Başkan
Vekili Kars Milletvekili Ayhan Bilgen tarafından, bağımsız yargının önündeki
engellerin araştırılması amacıyla verilmiş olan Meclis araştırması önergesinin
ön görüşmelerinin, Genel Kurulun 5 Aralık 2018 Çarşamba günkü birleşiminde
yapılmasına ilişkin önerisi 
3.- CHP Grubunun, gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan ÇUKOBİRLİK’in
ekonomik durumunu iyileştirmek için yapılması gerekenlerin tespit edilerek
Birliğin tarıma desteğinin arttırılması amacıyla verilmiş olan Meclis
araştırması önergesinin (10/346) ön görüşmelerinin, Genel Kurulun 5 Aralık 2018
Çarşamba günkü birleşiminde yapılmasına ilişkin önerisi

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Afyonkarahisar Milletvekili Ali Özkaya ve 5
Milletvekilinin Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi (2/1286) ve Adalet Komisyonu
Raporu (S. Sayısı: 16)

IX.- YAZILI SORULAR VE CEVAPLARI
1.-  İstanbul Milletvekili Mustafa Sezgin
Tanrıkulu’nun, Bakanlık bünyesindeki taşıt sayısına ve kiralık taşıtlara
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/5248)
2.-  Konya Milletvekili Abdüllatif Şener’in, Konya ile
ilgili olarak yatırım programına alınan projelerin mevcut durumuna ve tamamlanma
tarihlerine,
2003-2007 yıllarında Konya’da yapılmak üzere yatırım
programına alınan projelere,
İlişkin soruları ve Cumhurbaşkanı Yardımcısı Fuat
Oktay’ın cevabı (7/5272), (7/5273)
3.-  İstanbul Milletvekili Turan Aydoğan’ın, 2018
yılında konkordato ilan eden şirket verilerine ilişkin sorusu ve Ticaret Bakanı
Ruhsar Pekcan’ın cevabı (7/5641)
4.-  İzmir Milletvekili Dursun Müsavat Dervişoğlu’nun,
konkordato talebinde bulunan ve iflasın eşiğine gelen şirketlere ve alınacak
tedbirlere ilişkin sorusu ve Ticaret Bakanı Ruhsar Pekcan’ın cevabı (7/5642)
5.-  Niğde Milletvekili Ömer Fethi Gürer’in, 2017-2018
yıllarında ithal edilen ceviz, badem, çerezlik ayçiçeği verilerine ilişkin sorusu
ve Ticaret Bakanı Ruhsar Pekcan’ın cevabı (7/5645)
6.-  Burdur Milletvekili Mehmet Göker’in, bireysel
kredi borcundan dolayı yasal takibe düşen kişilere ve konkordato ilan eden firmalara
ilişkin sorusu ve Ticaret Bakanı Ruhsar Pekcan’ın cevabı (7/5648)
7.-  Niğde Milletvekili Ömer Fethi Gürer’in, ithal
tıbbı cihazların maliyeti ve sayılarına ilişkin sorusu ve Ticaret Bakanı Ruhsar
Pekcan’ın cevabı (7/5652)
5 Aralık 2018 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL
(Afyonkarahisar)
-----0-----
BAŞKAN
– Değerli milletvekilleri, Türkiye Büyük Millet Meclisinin 26’ncı Birleşimini
açıyorum.
Değerli
milletvekilleri, sistemi açmadan önce bir hatırlatma yaparak başlamak istiyorum.
Bugün özel ve önemli bir gün; sistem açıldığı zaman kadın arkadaşlarımızın
tamamının mümkünse sisteme girmelerini rica edeceğim, giremeyenlere de ayrıca
ben söz vereceğim. (Alkışlar) Bugün erkek arkadaşlarımızın sisteme girişlerinde
kadın arkadaşlarımıza yardımcı olmalarını rica ediyorum. 
Değerli
milletvekilleri, toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, 5 Aralık, Türk kadınına seçme ve seçilme hakkının verilişinin
84’üncü yıl dönümü münasebetiyle söz isteyen Isparta Milletvekilimiz Sayın
Aylin Cesur’a aittir.
Buyurun
Sayın Cesur.
Süreniz
beş dakika.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Isparta Milletvekili Aylin Cesur’un, 5 Aralık Dünya
Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin gündem dışı konuşması
AYLİN
CESUR (Isparta) – Sayın Başkan, değerli milletvekilleri; bugün 5 Aralık Dünya
Kadın Hakları Günü. Bu tarihin biz Türkiye'deki kadınlar için daha farklı bir
anlamı var. Bugün, Türkiye'de kadınlara seçme ve seçilme hakkı verilmesinin
84’üncü yıl dönümü. 5 Aralık 1934’te cumhuriyetin kurucusu Büyük Atatürk’ün
devrimlerinin en önemlilerinden biri gerçekleşti. Kadınlara, ilk olarak 3 Nisan
1930 yılında belediye seçimlerine katılma, ardından köylerde muhtar olma ve
ihtiyar meclislerine seçilme hakkı tanındı, 5 Aralık 1934 tarihinde de
milletvekili seçme ve seçilme hakkı verildi.
(Uğultular)
BAŞKAN
– Sayın Cesur, bir saniye, sürenize ilave edeceğim.
Değerli
arkadaşlar, dün sayısız defa uyarılarda bulundum. Mecliste, Meclisimize hiç
yakışmayan bir uğultu ve gürültü var. Yani Mecliste konuşan hatibimize,
Meclisimize bir saygı göstermek herhâlde herkesin görevidir.
Sayın
grup başkan vekilleri, lütfen grubunuzdaki milletvekilleriyle bu konuda bir diyalog
içerisinde olun. Bu uğultular, devam ettiği müddetçe çalışma yapılmasını
güçleştiriyor. Herkes hatibe ve Meclise saygılı olsun değerli arkadaşlarım.
Yani dün 7-8 defa uyarıda bulunmak bana da uygun değil ama yapmak durumunda
kalıyoruz. 
Şimdi
önemli bir konuda arkadaşımız konuşuyor ve Meclis hâlâ kendisini toparlamamış
durumda. İstirham ediyorum değerli arkadaşlar; dışarıda konuşun, telefon
görüşmelerinizi dışarıda yapın, bir daha da bu uyarıyla lütfen karşılaşmayalım;
ben mahcup oluyorum bunu yaparken. 
Sayın
Cesur, sürenizi baştan başlatıyorum, lütfen siz de sessiz bir Meclise gerekli
olan bir şekilde hitabınızı yapınız çünkü Meclisin saygınlığını korumak
hepimizin görevi.
Buyurun
Sayın Cesur.
AYLİN
CESUR (Devamla) – Sayın Başkan, sağ olun.
O
zaman baştan başlıyorum.
Sayın
Başkan, değerli milletvekilleri; bugün 5 Aralık Dünya Kadın Hakları Günü. Bu
tarihin biz Türkiye'deki kadınlar için daha farklı bir önemi var. Bugün,
Türkiye’de kadınlara seçme ve seçilme hakkı verilmesinin 84’üncü yıl dönümü. 5
Aralık 1934’te cumhuriyetin kurucusu Büyük Atatürk’ün devrimlerinin en
önemlilerinden biri gerçekleşti. Kadınlara, ilk olarak 3 Nisan 1930 yılında
belediye seçimlerine katılma, ardından da köylerde muhtar olma ve ihtiyar
meclislerine girme hakkı verildi, 5 Aralık 1934 tarihinde de milletvekili seçme
ve seçilme hakkı verildi. Gerekli yasal değişiklik için 1934 yılında Başbakan
İsmet İnönü ve 191 milletvekili Meclise yasa önerisi sundular, 317 üyeli
Mecliste oylamaya katılan 258 milletvekilinin tamamının oyuyla kabul edildi.
Büyük Atatürk’e şükran ve minnet borçluyuz. 
Türkiye
Büyük Millet Meclisi 5’inci Dönem seçimleri 8 Şubat 1935’te yapıldı ve 17 kadın
milletvekili ilk kez Türkiye Büyük Millet Meclisine girdi. 27’nci Yasama
Döneminde yani bugün 600 üyeli Meclisimizde 104 kadın milletvekili var ve kadın
milletvekillerinin oranı hâlen yüzde 17’lerde maalesef. 46 gelişmiş ülkede
kadınların temsil oranı yüzde 30-40’ların üzerinde. Cumhuriyetin getirdiği
devrimler sayesinde kadının toplumdaki yeri büyük önem kazandı ancak kadınların
bu hakkı ne ölçüde ve ne kadar özgürce kullanabildikleri hâlen tartışma konusu.

Evet,
büyük dedem Hacı Garip’ten sizlere söz etmek istiyorum. Dedemiz Hacı Garip
Atatürk’ün kurduğu büyük Türkiye Cumhuriyeti’nin ilk milletvekillerindendi. Kendisini
rahmetle anıyorum. Büyük Atatürk yeni kurulan cumhuriyette bir Meclis anketi
yaptı ve Meclis anketinde milletvekillerine “Cumhuriyetin geleceği neye
bağlıdır?” diye sordu. Büyük dedem “Cumhuriyetimizin geleceği bilgiye ve
köylünün eğitimine bağlıdır.” demişti o gün. Ben de şimdi hâlen bu sözün
geçerli olduğunu düşünüyorum ve tekraren hatırlatıyorum. Çünkü TÜİK’in
verilerine göre Türkiye nüfusunun yüzde 49,8’i kadın ancak okuma yazma bilmeyen
kadınların oranı hâlen erkeklerin 5 katı maalesef. Aradan seksen dört yıl
geçmesine karşın ne yazık ki hâlâ, kadına şiddetin nasıl önlenmesi gerektiğini
ve çocuk anneleri konuşuyoruz değerli milletvekilleri. Seksen dört yılda kadın
hakları ve eşitliği konusunda sağlam bir kültür oluşturamamamız, hepimizin ortak
suçu. 
Ipsos
Sosyal Araştırmalar Enstitüsü 8 Mart Dünya Kadınlar Günü nedeniyle bir
araştırma yaptı ve Türkiye’deki kadınların en önemli 5 sorununu sıraladı.
Bunlar: Şiddet, namus cinayetleri, erken evlilik, aile baskısı ve ekonomik
bağımsızlık.
Türkiye’den
2016 yılında 177.960, 2017 yılında 253.640 beyin göçü gerçekleşti. Bu veri TÜİK
resmî sitesinin verileridir. Yani ülkemizde beyin göçü 2016’ya göre 2017’de
yüzde 42 arttı. Ben şimdi sormak istiyorum ve düşündürmek istiyorum sizleri:
Kadınlar neden ülkemizden gidiyorlar acaba?
Evet,
Dünya Ekonomik Forumu tarafından hazırlanan Cinsiyet Eşitsizliği Raporu’nda da
son on yılda Türkiye 20 basamak geriledi. Kadın-erkek eşitliğinde 142 ülke,
arasında, Tunus ve Bahreyn’den sonra, maalesef 125’inci sıradayız. Yani dünyada
tam 124 ülkede kadınlar Türkiye’den daha fazla hakka sahipler.
Bir
rekor kırmışız yine; çocuk annelerde dünya 6’ncısıyız. Dünya Bankasına göre
2015 yılında 25 ila 19 yaş arasındaki her bin kadının 26’sı Türkiye’de çocuk
sahibi maalesef. “Maalesef” diyorum, çocuk annelik yüzünden diyorum tabii ki.
Kadınların
toplam işsizler içerisindeki oranı 2008 yılında 13,9; 2017 yılında 26,9; bu
yılın sonunda yüzde 27’leri geçeceği bekleniyor. Ülkemizde kadın işsizliği
oranı 3 milyon olarak tahmin ediliyor. Kadın istihdamı Türkiye’de yerlerde
sürünüyor değerli milletvekili arkadaşlarım. Bunları neden sayıyorum? Çünkü
kadına şiddeti konuşurken bunun ekonomik boyutu var.
(Mikrofon
otomatik cihaz tarafından kapatıldı) 
BAŞKAN
– Sayın Cesur, devam edin.
AYLİN
CESUR (Devamla) – Ekonomik boyutu çok önemli. Ekonomide ayrımcılığı bir an önce
yok etmeliyiz. İçinizden “Nasıl?” mı diyorsunuz? Ah ah, o ekonomiyi bir
düzeltebilsek, bir becerebilsek bunu. O hâlde, tarih öncesi çağlardan beri Peri
Bacalarında yani soğukta depolanan soğanın cücüğüyle uğraşmayı bırakalım da
diyorum, bir an evvel milletimizin sesine kulak verelim. Millet aç,
kadınlarımız çaresiz. 
Bu
Mecliste seksen dört yıl sonra rahmet ve minnetle andığımız milletvekilleri var
bugün bakın. Bizler de anılacağız; kimimiz şükranla, kimimiz kim bilir nasıl.
Daha geçen ay, kadına şiddetle ilgili düzenlemeye ret verdiniz. Peygamberimiz
Hazreti Muhammed Veda Hutbesi’nde ne demişti ki oysa? “Kadınlar size Allah’ın
emanetidir.” 5.406 kadın 2002-2015 yılları arasında cinayete kurban gitti. Ve
daha dün, EYT bekleyen 700 bin kişinin sesine kulak vermediniz ve ret oyları
verdiniz, bunların yarısı kadın.
(Mikrofon
otomatik cihaz tarafından kapatıldı) 
AYLİN
CESUR (Devamla) – Son cümlem.
BAŞKAN
– Toparlayın.
AYLİN
CESUR (Devamla) – Evet, Dünya Kadın Hakları Günü’nü kutluyorum sevgili
kadınlarımızın, bizleri izleyen televizyondaki tüm kadın vatandaşlarımızın. Ve
diyorum ki: Sevgili kadınlarımız, umudunuzu tüketmeyiniz, daha iyi günler
yakındır.
Hepinizi
sevgiyle saygıyla selamlıyorum.
Değerli
milletvekili arkadaşlarımın ve buradaki bütün kadın arkadaşlarımın hepsinin
Dünya Kadın Hakları Günü kutlu olsun diyorum.
Saygılarımla.
(İYİ PARTİ ve CHP sıralarından alkışlar)
BAŞKAN
– Teşekkür ederim Sayın Cesur.
Değerli
milletvekilleri, gündem dışı ikinci söz, aynı konuda, Türk kadınına seçme ve
seçilme hakkının verilişinin yıl dönümü münasebetiyle söz isteyen Bursa
Milletvekilimiz Sayın Lale Karabıyık’a aittir. 
Buyurun
Sayın Karabıyık. (CHP sıralarından alkışlar)
Süreniz
beş dakika.
2.- Bursa Milletvekili Lale Karabıyık’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin gündem dışı konuşması
LALE
KARABIYIK (Bursa) – Sayın Başkan, değerli milletvekilleri; Gazi Meclisi saygıyla
selamlıyorum.
Bugün
Türk kadınına seçme ve seçilme hakkı verilişinin 84’üncü yıl dönümü. Bugün,
özellikle ben de kadın politikalarından sorumlu bir Genel Başkan Yardımcısı ve
aynı zamanda, seçilmiş bir milletvekili olarak bir şeyler söylemek istiyorum.
Hepimiz
Ulu Önderimiz Mustafa Kemal Atatürk’ün Türk kadınına seçme ve seçilme hakkını
nasıl verdiğinin tarihçesini çok iyi biliyoruz ama isterseniz, biraz o tarihi
tekrar anımsayalım: Daha önce İsviçre’de bile kadına seçme ve seçilme hakkı
tanınmamışken, hatta, hele hele Türkiye’de bir kadının nüfus sayımında bile
yeri yokken Türk kadınına böyle bir seçme ve seçilme hakkının tanınması
gerçekten dünyada da önemli bir takdir kazanmıştır. Yani sadece biz değil,
bütün dünya takdir etmiştir. 
Yine
hepimizin bildiği tarihî bir yaşanmışlık var, birlikte tekrar hatırlayıp
isterseniz yâd edelim: Bakın, uzakta değil, hemen yakınımızda, Kazan ilçesinde,
Kahramankazan’da bir Satı Kadın yaşardı ve Satı Kadın orada muhtardı. Yine,
muhtar olabilme hakkını, Mustafa Kemal Atatürk’ün önce belediyeler ve muhtarlık
konusunda seçme ve seçilme hakkını Türk kadınına tanımasıyla sağlamıştı. Satı
Kadın 1890 doğumluydu ve de eşi gaziydi, savaşın acı yıllarında çok büyük
çileler çekmişti. Bir gün Mustafa Kemal Atatürk Kızılcahamam’a giderken
Kazan’da mola verir ve onu karşılayan halkın en önünde de Muhtar Satı Kadın yer
alır ve kendisine bir bardak ayran uzatır, Mustafa Kemal Atatürk ayranı içer ve
Satı Kadın’a doğum tarihini sorar, Satı Kadın şöyle cevap verir, der ki: “19
Mayıs 1919 Paşam. Daha önce yaşamıyordum ki zaten.” Mustafa Kemal Atatürk der
ki Satı Kadın’a ve çevresindekilere: “İşte milletvekili olacak kadın budur.”
Yani Türk kadınının seçme ve seçilme hikâyesi, milletvekili olabilme hikâyesi
aslında burada başlar. Bir kere daha yâd ediyoruz, minnetle anıyoruz kendisini.

Bizler
şu anda burada kadın vekiller olarak bulunuyorsak ve ben bu kürsüde konuşma
hakkını elde etmişsem bunu Mustafa Kemal Atatürk’e borçlu olduğumu tabii ki
biliyorum. 
Tabii
ki her zaman söylediğimiz bir şey var: Daha çok kadın vekil olsun, daha çok
kadın belediye başkanı olsun, daha çok kadın belediye meclis üyesi olsun, daha
çok kadın muhtar olsun, daha çok kadın temsili istiyoruz; bunları söylemeye de
devam edeceğiz. Ama önemli bir konu daha var, o da şu: Kadınların sadece
niceliksel katılımı değil yani sayısı değil önemli olan, kararlara katılımı
yani niceliksel değil, kadınların nitelikli olarak kararlara katılımı. Kadınlar
kararlara katılmak zorunda, bütün kadınların kararlara katıldığı yönetimlerin
olması son derece zorunlu. 
Şimdi,
bazı sorumluluklarımızın olduğunu da burada hatırlatmak istiyorum. Bizim,
Mustafa Kemal Atatürk’e, bizi seçen ve buraya gönderen vatandaşlarımıza büyük
sorumluluklarımız var ama her şeyden önce, toplumun yararına ve asla sorumluluklardan
kaçmadan, siyasi kaygı taşımadan bazı konular üzerinde önemle durarak çalışmak
ve desteklemek zorundayız. Bu sorumluluklarımızı unutmamamız gerekiyor. 
Yine,
siyasi amaçlarla ve çekincelerle doğru bildiğimiz konularda fikrimizi söylemek
ve hele hele siyasetüstü olarak bildiğimiz bazı konularda parti çıkarı
gözetmeden karar vermek ve kararlara katılım son derece önemlidir. Bunun altını
bir kez daha sorumluluğumuz açısından çizmek isterim. Kadınlar Mecliste bu
sorumluluk ve bilinçle kararlara katılmalılar ve oy kullanmalılar yani kimsenin
yönlendirmesiyle değil.
Türkiye'nin
bazı sorunlarını birlikte hatırlayalım. On beş yılda 14.293 kadın cinayeti
işlenmişse, sadece 2018 yılında hatta sadece ilk on ayda 344 kadın öldürülmüş,
242 kadın cinsel saldırıya maruz kalmışsa, kadınların işsizlik oranı
erkeklerden kat kat yüksekse; okuma yazma bilmeyen kadın sayısı hâlen çok
astronomik rakamlardaysa, ülkemizde 2 milyon 482 bin küsur okuryazar olmayan
nüfustan 2 milyon küsuru sadece kadınsa; kadına bakış açısı ve kadın kimliği
konusunda hâlen konuşuyorsak…
(Mikrofon
otomatik cihaz tarafından kapatıldı) 
LALE
KARABIYIK (Devamla) – Sayın Başkan, biraz süre alabilir miyim?
BAŞKAN
– Devam edin Sayın Karabıyık.
LALE
KARABIYIK (Devamla) – Teşekkür ediyorum.
…üniversitelerde
hâlen mağdur kadın akademisyenler varsa, hâlâ çocuk gelinler ve zorla
evlendirmeler varsa ve sayamayacağım daha bir sürü olumsuzluk varsa işte
Mecliste bizler bu sorunlara öncelikle çözüm üretmeliyiz; bizlerin asıl
sorumluluğu budur. Bunun bir kez daha altını çizmek istiyorum.
Sözlerime
son verirken unutmayalım ki Türk kadını çağdaş uygarlık seviyesine Ulu
Önderimiz Mustafa Kemal Atatürk’le geldi ve hiç kimsenin gücü cumhuriyeti,
cumhuriyetin değerlerini ve Türk kadınına verdiği önemi yok edemeyecek. Bizler
Mustafa Kemal Atatürk sayesinde birçok ülkeden daha önce elde ettiğimiz seçme
ve seçilme hakkıyla siyasal alanda etkinliğimizi artırarak daha güçlü aydınlık
yarınlar için öncü olmaya devam edeceğiz. 
Türk
kadınına seçme ve seçilme hakkı verilişinin 84’üncü yıl dönümünü ve Dünya Kadın
Hakları Günü’nü bir kez daha bu duygularımla, en içten dileklerimle kutluyor,
yüce Meclisi saygıyla selamlıyorum. 
Teşekkürler.
(CHP ve İYİ PARTİ sıralarından alkışlar)
BAŞKAN
– Teşekkür ederim Sayın Karabıyık.
Değerli
milletvekilleri, gündem dışı üçüncü söz, yine aynı konuda Türk kadınına seçme
ve seçilme hakkının verilişinin 84’üncü yıl dönümü nedeniyle söz isteyen Muğla
Milletvekilimiz Sayın Yelda Erol Gökcan’a aittir.
Buyurun
Sayın Gökcan. (AK PARTİ sıralarından alkışlar)
3.- Muğla Milletvekili Yelda Erol Gökcan’ın 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin gündem dışı konuşması
YELDA
EROL GÖKCAN (Muğla) – Sayın Başkan, değerli milletvekilleri; kadınlarımıza
seçme ve seçilme hakkının verilmesinin 84’üncü yıl dönümü vesilesiyle söz almış
bulunuyorum. Bu vesileyle Gazi Meclisimizi saygıyla selamlıyorum.
Cumhuriyetimizin
kurucusu Gazi Mustafa Kemal Atatürk, 5 Aralık 1934’te Anayasa’da, seçme ve Seçim
Kanunu’nda yapılan yasa değişikliğiyle kadınlara seçme ve seçilme hakkını
verdi. Böylece Türk kadını, çok sayıda Avrupa ülkesinden daha önce bu
demokratik hakkına kavuştu. Bu vesileyle Gazi Meclisimizin bir kadın
milletvekili olarak Gazi Mustafa Kemal Atatürk’ü rahmet, minnet ve saygıyla
anıyorum.
Kadın
en eski Türk tarihinden itibaren baş tacı edilmiş, yönetici konumunda olmuştur.
Yüce dinimiz de kadına ayrı bir kutsiyet ve önem yüklemiştir. AK PARTİ olarak
biz de aileye ve kadınlarımıza hak ettiği değeri veriyoruz. Kurulduğumuz günden
itibaren aileye ve kadınlarımıza yönelik çok sayıda yapısal reform yaptık,
yasal düzenlemeleri hayata geçirdik. Genel Başkanımız, Liderimiz,
Cumhurbaşkanımız Sayın Recep Tayyip Erdoğan Başkanlığında kadınlarımız için her
türlü pozitif katkıyı verdik, vermeye de devam edeceğiz. Kadınlarımızın siyasal
temsilinde, bürokrasi, ticaret, iş ve sosyal hayattaki varlığında son on altı
yıldır ciddi mesafeler kaydettik. Hükûmetimizde 2 kadın bakanımız,
bakanlıklarımızda 4 kadın bakan yardımcımız görev yapmaktadır. 2002 yılında
kadın milletvekili sayısı 24, kadın temsil oranı yüzde 4,4 iken şimdi kadın
milletvekili oranı yüzde 17,3’e yükselmiştir, bugün 53’ü partimizden olmak
üzere 104 kadın milletvekili vardır. Yerel yönetimlerden üniversitelere, mülki
idarelerden dışişleri misyonumuza kadar her alanda kadın yönetici kendisine yer
bulmaktadır. 
Kadınların
tüm dünyada olduğu gibi, ülkemizde de geçmişten gelen dezavantajlı konumlarını
avantaja çeviren birçok düzenlemeyi ilk kez hükûmetlerimiz döneminde
gerçekleştirdik. Anayasa’da kadınlara yönelik pozitif ayrımcılık ilkesini
getirdik. Aile mahkemelerini kurduk. Ailenin Korunması ve Kadına Yönelik
Şiddetin Önlenmesine Dair 6284 sayılı Kanun’u çıkardık. Töre cinayetleri
faillerinin en yüksek cezayla cezalandırılmasını sağladık. Kadına karşı
şiddetle mücadelede sıfır tolerans ilkesini gözettik. Başörtüsü yasağını
kaldırdık. Türkiye’nin 2015 yılında G20 Dönem Başkanlığı sırasında Kadın 20
Platformu ile İslam İşbirliği Teşkilatında Kadın Dayanışma Konseyinin
kurulmasına öncülük ettik. Kadınlara yönelik şiddet ve aile içi şiddetin
önlenmesi ve bunlarla mücadeleye ilişkin Avrupa Konseyi sözleşmesini çekincesiz
imzalayan ilk ülke olduk. Nüfusu 100 bini geçen belediyelere kadın konukevi
açma zorunluluğu getirdik. Uyguladığımız politikalarla erken yaşta ve zorla
evlilikleri yarı yarıya azalttık. 2003 yılında yüzde 8,1 olan 16-17 yaş
grubunda evlenen kız çocuklarının oranı uyguladığımız politikalar sonucu 2017
yılında yüzde 4,2’ye düştü. Bütün annelerimize doğum yardımı yapılması
programını hayata geçirdik. Kadın istihdamı alanında izlediğimiz politikalar ve
yürüttüğümüz projeler sayesinde kadınlarımızın iş gücüne katılımını büyük
oranda artırdık. Kadınlarımız için esnek çalışma saatleri uygulamasını başlattık.

AK
PARTİ olarak burada sayamayacağım kadar çok düzenleme ve iyileştirmeye imza
attık. Tüm bu yaptıklarımız yeterli mi? Tabii ki hayır. Ünlü Fransız düşünür
Montaigne’nin “Hangi limana gideceğini bilmeyen gemiye hiçbir rüzgârdan fayda
yoktur.” sözlerinde anlam bulduğu üzere, bizim AK PARTİ ve ülke olarak
gideceğimiz yer bellidir, hedefimiz nettir. Bu hedef de Gazi Mustafa Kemal
Atatürk’ün isabetle belirttiği muasır medeniyetler seviyesi ve hatta üstüdür.
Bu hedefe ulaşmak ve ülkemizin aydın geleceği için kadınlarımız büyük önem
taşımaktadır. Bu çerçevede kadınlarımız için yaptığımız düzenlemeleri ve
projeleri daha ileriye taşımakta kararlıyız. 
Kadınların
karar alma mekanizmalarındaki etkinliğini daha da artıracağız. Kadınlarda
okuryazarlık oranını yüzde 100 seviyesine yükselteceğiz. Kadınların ekonomik
hayattaki rollerinin geliştirilmesine yönelik yeni destek mekanizmaları
geliştireceğiz. Yeni hükûmet sistemiyle, vizyonunu daha da güçlendirerek iş
kadınlarımızın küresel ölçekte söz sahibi olduğu bir ülkeye dönüştüreceğiz. 
Türkiye
Büyük Millet Meclisi Kadın Erkek Fırsat Eşitliği Komisyonu üyesi olarak biz de
kadınlarımız için projeler geliştiriyor, çalışmalar yapıyoruz. 
(Mikrofon
otomatik cihaz tarafından kapatıldı) 
YELDA
EROL GÖKCAN (Devamla) – Toparlıyorum Başkanım. 
BAŞKAN
– Sayın Gökcan, tabii, devam edin. 
YELDA
EROL GÖKCAN (Devamla) – Bu vesileyle özellikle başta Muğlalı kadınlarımız olmak
üzere, tüm kadınlarımıza selam ve saygılarımı iletiyorum. Yaklaşan yerel
seçimlerde Muğlalı hemşehrilerimizin teveccühü, özellikle de kadınlarımızın her
zamanki gibi fedakârca çalışmalarıyla başarılı olacağımıza inanıyorum. 
Bu
duygular ışığında Gazi Meclisimizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Gökcan. 
Değerli
milletvekilleri, şimdi, sisteme giren, öncelikli olarak kadın
milletvekillerimize söz vermek kaydıyla, milletvekillerimize söz vereceğim;
ondan sonra grup başkan vekillerimizin söz hakları elbette baki.
Sisteme
giren değerli milletvekillerimizden ilk söz Sayın Kayışoğlu’nun.
IV.- AÇIKLAMALAR
1.- Bursa Nurhayat Altaca Kayışoğlu’nun, 5 Aralık Türk
kadınına seçme ve seçilme hakkı verilmesinin 84’üncü yıl dönümüne ve Bursa
Büyükşehir Belediyesi tarafından yaptırılan Mudanya Sahili Projesi’nin
yarattığı mağduriyete ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkanım.
Liderlik,
yetkiyi ele geçirince hakları da kendinde toplamak değil aksine gasbedilmiş
hakları sahiplerine tanımakla olur. İşte bu nedenle Atatürk büyük bir liderdir
ve öyle kalacaktır. Kadınların seçme ve seçilme hakkına kavuşmasının 84’üncü
yılını kutluyorum.
Sayın
Başkanım, değerli milletvekilleri; bu fotoğraflarda gördüğünüz bu yıkıntılar
Bursa Büyükşehir Belediyesinin Mudanya Sahili Projesi. Türkiye’nin en borçlu
belediyesi olan Bursa Büyükşehir Belediyesi dört yıl boyunca Mudanya
Belediyesine eziyet çektirerek, milyonlarca lira harcayarak sahili betona
çevirdi ve bu, sahilin son hâli; en ufak iklim şartlarında yerle bir olmuş,
bütün milletin parası çarçur edilmiş, sahili talan edilmiş, bir yıkıntıya
dönüşmüş. Bu da gösteriyor ki AKP’li belediyeler kentlerimizi yönetemiyorlar,
yok ediyorlar, mahvediyorlar, milletin parasını çarçur ediyorlar. Eminim ki
seçimlerde milletimiz tercihini buna göre kullanacaktır.
BAŞKAN
– Sayın Çankırı…
2.- İzmir Milletvekili Ceyda Bölünmez Çankırı’nın, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
CEYDA
BÖLÜNMEZ ÇANKIRI (İzmir) – Sayın Başkan, çok değerli milletvekilleri; Türk
kadınına verdiği değeri sosyal yaşamın her alanında gösteren Mustafa Kemal
Atatürk önderliğinde yapılan hukuki düzenlemeler ışığında 5 Aralık 1934
tarihinde kadınlara milletvekili seçme ve seçilme hakkı veren yasanın kabulüyle
her yıl bugün Dünya Kadın Hakları Günü olarak kutlanmaktadır. Bugün bizlere bu
hakkı tanıyan Gazi Mustafa Kemal’i Çalışma, Sosyal Hizmetler ve Aile Bakanımız,
kadın milletvekillerimiz, kadın hakları savunucusu STK’lerimiz ve yüzlerce
kadın vatandaşımızla birlikte Anıtkabir’de saygı ve hürmetle andık. 
Nüfusumuzun
yarısını oluşturan kadınlarımızın yaşamın her alanında eşit koşullarda yer
alması günümüz şartlarının da olmazsa olmazıdır. Bu bağlamda, Türkiye Büyük
Millet Meclisinde en yüksek seviyede kadın milletvekili sayısına sahip
partimizin kurucusu Sayın Cumhurbaşkanımıza şükranlarımızı iletiyorum. 
5
Aralık Dünya Kadın Hakları Günü ve Türk kadınına seçme ve seçilme hakkının
verilişinin 84’üncü yılında seçilmiş ve seçilmeye aday bütün kadınlarımızın bu özel gününü
kutluyorum. 
BAŞKAN – Sayın Hürriyet…
3.- Kocaeli Milletvekili Fatma Kaplan Hürriyet’in, 5
Aralık Türk kadınına seçme ve seçilme hakkı verilmesinin 84’üncü yıl dönümüne,
asgari ücretteki vergi yükünün kaldırılması gerektiğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
5
Aralık Türk kadınına seçme ve seçilme hakkının verilişinin 84’üncü yılında Ulu
Önder Gazi Mustafa Kemal Atatürk’ü özlem ve minnetle anıyor, 84’üncü yılı
kutluyorum. Seçme ve seçilme hakkı lütuf değil, haktır diyorum. 
Ayrıca,
7 milyon çalışanı yakından ilgilendiren ve asgari ücreti belirleyecek olan
Asgari Ücret Tespit Komisyonu ilk toplantısını yarın yapacak. Mevcut asgari
ücret geçim ücreti olmaktan çıktı ne yazık ki. Asgari ücretlilerin eline ay
sonu toplam 1.603 lira geçiyor. Bu para 4 kişilik bir ailenin bırakın
geçinmesine, hayatta kalmasına ancak yetiyor. 1 milyon 800 bin kişinin asgari
ücretin altında maaş aldığını da düşünürsek ülkenin sosyal adalet bakımından ne
büyük çıkmazda olduğunu da görmüş oluruz. Asgari ücret belirlenirken kesinlikle
4 kişilik bir ailenin sürüneceği değil, geçineceği bir ücretin belirlenmesi, 7
milyon çalışanın unutulmaması ve asgari ücretteki vergi yükünün mutlaka
kaldırılması gerekir diyorum.
Teşekkür
ediyorum. 
BAŞKAN
– Sayın Hancıoğlu…
4.- Samsun Milletvekili Neslihan Hancıoğlu’nun, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan. 
Seksen
dört yıl önce bugün atılan tarihî adım, Türk kadınlarının özgür iradeye sahip
bireyler olduğunu tescillemiştir. Türk kadını kendisine bu hakkı kazandıran
cumhuriyete minnet borçludur. Türk kadınının en büyük gücü, toplumumuzu
çağdaşlaştıran adalet, demokrasi ve laiklik ilkeleridir. 1934’te Ulu Önder
Mustafa Kemal Atatürk tarafından bizlere tanınan haklarımızın kâğıt üzerinde
kalmaması, toplumsal yaşamdaki statülerimizin yükseltilmesi ve siyasi yaşamda
temsil gücümüzün cinsiyet temelli değil, liyakat temelli bir yaklaşımla üst
seviyeye ulaşması konusunda verdiğimiz mücadeleyi başarıya ulaşana dek
kararlılıkla sürdüreceğiz çünkü cumhuriyet kadınlarımızla, kadınlarımız da
cumhuriyetle değerlidir. 
Teşekkür
ediyorum. 
BAŞKAN
– Sayın Gül Yılmaz.
5.- Mersin Milletvekili Zeynep Gül Yılmaz’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
ZEYNEP
GÜL YILMAZ (Mersin) – Teşekkürler Sayın Başkan.
Cumhuriyetimizin
kurucusu Gazi Mustafa Kemal Atatürk’ün öncülüğünde, siyasi hayatta hak
ettikleri rolü üstlenebilmeleri için 5 Aralık 1934 yılında Anayasa’nın 10 ve
11’inci maddelerinde yapılan değişiklikle kadınlara seçme ve seçilme hakkı
verilmiştir. Kendilerini “ileri demokrasinin beşiği” olarak takdim eden birçok
ülkeden seneler önce ülkemizin kadınına seçme ve seçilme hakkının verilmesi
bizler için her zaman gurur kaynağı olmuştur. Kadınlarımıza seçme ve seçilme
hakkı verilişinin 84’üncü yıl dönümünde millet, vatan, bayrak, devlet,
bağımsızlık için canlarını ortaya koyarak şehit olan vatansever kadınlarımızı
ve Gazi Mustafa Kemal Atatürk’ü rahmet ve şükranla anıyorum.
Kadınların
dünyanın her yerinde ve hayatın her alanında çok daha güçlü yer almasını
diliyor, Dünya Kadın Hakları Günü’nü kutluyorum. 
BAŞKAN
– Sayın Özdemir…
6.- İstanbul Milletvekili Sibel Özdemir’in, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım.
Bugün,
kadınların seçme ve seçilme haklarının elde edilişinin 84’üncü yıl dönümü.
Ülkemizin kurtuluşunda, Türkiye Cumhuriyeti devletinin kuruluş ve yükselişinde
kadınlar her zaman ön saflarda yer almak için mücadele ettiler ancak aradan
geçen bu seksen dört yılda, özellikle de son on altı yılda kadın-erkek
eşitliğinde kadınların siyaset, ekonomi, istihdam ve toplumsal yaşamdaki
yerinin maalesef beklenen ve hak edilen düzeyde olmadığını hepimiz biliyoruz.
Bugün
kadınların siyasette ve yönetimde temsil oranında dünya ve Avrupa
ortalamalarının çok gerisindeyiz. Ülkemizin içinde bulunduğu temel sorunların
çözümü için daha fazla kadın temsil etmeye ihtiyaç duyulduğunu ve bunun bir
zorunluluk olduğunu hatırlatıyor, kadınların seçme ve seçilme hakkını elde
edişini kutluyor, seçilmiş bir milletvekili olarak da Ulu Önder Mustafa Kemal
Atatürk’ü bir kez daha saygı ve şükranla anıyorum.
BAŞKAN
– Sayın Bakbak…
7.- Gaziantep Milletvekili Derya Bakbak’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
DERYA
BAKBAK (Gaziantep) – Sayın Başkan, değerli milletvekilleri; kadınlarımızın
sosyal hayatın her alanında yer alması bakımından dönüm noktası olan bu anlamlı
günün 84’üncü yıl dönümünü en içten dileklerimle kutluyorum. 
Kadının
eğitimde, istihdamda ve siyasette elde ettiği her kazanım Türkiye’nin medeniyet
yolundaki başarısının göstergesidir. AK PARTİ iktidarları döneminde Sayın
Cumhurbaşkanımızla da kadınlarımıza hak ettikleri değeri verdik ve ülkemizin
gelişmesi sürecinde rollerini güçlendirdik. Yasal düzenlemeler ve reformlarla
kadınlarımızın siyasette daha güçlü temsil edilmesini sağladık. 2002 yılında
Parlamentoda 24 olan kadın milletvekili sayısı 2018’de 104’e çıktı. Kadın Erkek
Fırsat Eşitliği Komisyonu ve G20 Dönem Başkanlığımız sırasında Kadın 20
Platformu ile İslam İşbirliği Teşkilatında Kadın Dayanışma Konseyinin
kurulmasına öncülük ettik. Başörtüsü yasağını ortadan kaldırdık. Kadına karşı
şiddette sıfır tolerans ilkesini gözetiyoruz. 2023’e doğru uzanırken kadınların
karar alma mekanizmalarındaki etkinliğini ve istihdam teşviklerini daha da
artıracağız.
BAŞKAN
– Sayın Öçal…
8.- Kahramanmaraş Milletvekili Habibe Öçal’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
HABİBE
ÖÇAL (Kahramanmaraş) – Teşekkürler Sayın Başkan.
Bugün,
Türk kadınına seçme ve seçilme hakkı tanınmasının 84’üncü yıl dönümüdür. 5
Aralık 1934 tarihinde pek çok Batılı ülkeden önce atılan bu adımla kadınlarımız
toplumsal ve siyasal alanda güçlenmiştir. “Kamusal alan” yalanıyla siyasetten
menedilen başörtülü kadınlarımızın seçilme hakkı ise seksen yıl sonra 2014’te
Cumhurbaşkanımızın ve partimizin kararlı ve güçlü mücadelesiyle sonuçlanmıştır.
Bu Gazi Meclisin çatısı altında başörtülü kadın vekillerimize had bildirilen
günlerden gerçek demokrasiye AK PARTİ’mizle geçilmiştir. 2002’de Parlamentoda
24 olan kadın milletvekili sayısının 2018 seçimleriyle 104’e yükseldiği bir gerçektir
ve inanıyorum ki 2023-2071 hedeflerimize ulaşmamızda kadınlarımızın büyük rolü
olacaktır. Bu duygularla bu anlamlı günü kutluyor, tüm kadınlarımızı saygıyla
selamlıyorum.
BAŞKAN
– Sayın Açanal…
9.- Şanlıurfa Milletvekili Zemzem Gülender Açanal’ın, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
ZEMZEM
GÜLENDER AÇANAL (Şanlıurfa) – Sayın Başkan, değerli milletvekilleri; 5 Aralık
Türk kadınına seçme ve seçilme hakkı verilişinin 84’üncü yıl dönümüne değinmek
istiyorum. Biz parti olarak Atatürk’ün kadınlara verdiği bu değerin üstüne
ekleye ekleye ilerliyor, kadının temsiliyeti için gayretle çalışmaya devam
ediyoruz. Parlamentodaki kadın temsiliyetinin iktidarda olduğumuz yıllardaki
artışına, partimizdeki toplam üye sayısı ile kadın üye sayısı arasındaki orana,
partimizce yapılmış olan kadının yerini belirginleştirip haklarını koruyan
yasal düzenlemelere baktığımızda kadını siyasetin merkezine koyan, “Kadınlar
siyasetin öznesidir.” diyen liderimize minnet ve şükranlarımı sunuyorum.
Allah’tan dileğim, tüm dünyada kadına tanınan bu haklara istisnasız tüm
zeminlerde saygı duyulan bir toplumda eşitlik, adalet ve huzur içinde bir arada
yaşamaktır. Hepinizi saygıyla selamlıyorum, teşekkür ediyorum.
BAŞKAN
– Sayın Kaynarca…
10.- İstanbul Milletvekili Tülay Kaynarca’nın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
TÜLAY
KAYNARCA (İstanbul) – Teşekkürler Sayın Başkan.
Bugün
5 Aralık Dünya Kadın Hakları Günü ama aynı zamanda Türk kadınına seçme seçilme
hakkının verilişinin 84’üncü yıl dönümü. Ben bu süre zarfı içerisinde özellikle
AK PARTİ iktidarları döneminde Türk kadınına sağlanan hakların önemine dikkat
çekmek istiyorum. Gerek Medeni Kanun, gerek Ceza Kanunu, gerek İş Kanunu en
önemlisi anayasal değişikliklerle Türk kadını, bugün eğitimden istihdama çok
ciddi ivme ve haklar kazanmış ve iyi bir noktaya gelmiştir. Saygıdeğer
Cumhurbaşkanımızın “Kadın siyasetin öznesidir.” cümlesiyle verdiği destekle de
görülmektedir ki kadın, sadece siyasette değil, her alanda güçlü olabilmeyi
başarmalıdır. Bu da sunduğunuz teşvik ve sağladığınız imkânlarla da doğru
orantılı. Ben bu düşüncelerle Dünya Kadın Hakları Günü’nü tebrik ediyor, daha
ferah, daha değerli günler diliyorum
BAŞKAN
– Sayın Gözgeç…
11.- Bursa Milletvekili Emine Yavuz Gözgeç’in, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
EMİNE
YAVUZ GÖZGEÇ (Bursa) – Sayın Başkan, değerli milletvekilleri; bugün 5 Aralık,
ülkemizde kadınlara seçme ve seçilme hakkı verilmesinin 84’üncü yıl dönümü.
Gazi Mustafa Kemal Atatürk’ün 1923 Konya konuşmasında belirttiği gibi
kadınlarımız daima erkeklerle omuz omuza hayatın içinde olmuştur. Kurtuluş
Savaşı’nda, 15 Temmuz darbe teşebbüsünde kahraman kadınlarımız daima millî
iradesine, geleceğine sahip çıkmıştır. Her ne kadar kadınlarımıza seçme ve
seçilme hakkı 1934 yılında verilmişse de ötekileştirmeden, başörtülü-açık
ayrımı yapılmaksızın AK PARTİ’nin toplumun bütün kesimlerini kucaklayan
özgürlük anlayışıyla tüm kadınlarımız ancak seksen bir yıl sonra seçilme
hakkını kazanabilmiştir. Bu noktada daima kadınlarımızın, sosyal, siyasal,
ekonomik, her alanda etkin yer alması adına öncülük eden Sayın Cumhurbaşkanımız
Recep Tayyip Erdoğan’a şükranlarımı sunuyorum. 
(Mikrofon
otomatik cihaz tarafından kapatıldı) 
EMİNE
YAVUZ GÖZGEÇ (Bursa) – Kadın-erkek hep birlikte geleceğimizi inşa edeceğimize
inanıyor, saygılarımı sunuyorum.
BAŞKAN
– Sayın Ersoy...
12.- Adana Milletvekili Ayşe Sibel Ersoy’un, 5 Aralık
Dünya Toprak Günü vesilesiyle toprak verimliliğinin giderek azaldığı günümüzde
toprağa hak ettiği önemin verilmesini temenni ettiğine ve 5 Aralık Türk
kadınına seçme ve seçilme hakkı verilmesinin 84’üncü yıl dönümüne ilişkin
açıklaması
AYŞE
SİBEL ERSOY (Adana) – 5 Aralık Dünya Toprak Günü. Çevre Komisyonu üyesi olarak
günün önemine birazcık değinmek istiyorum.
Toprağa
ihtiyacı olan ilgiyi ve değeri verin, onu iyileştirmek için zaman harcayın
çünkü o bereketlidir. Sizin fedakârlıklarınızı unutmaz, size içinde
barındırdığı yaşam kaynağını sunar. 
Günlerdir
konuştuğumuz ve asla konuşmayı ve değer vermeyi bırakmamanız gereken doğa, su,
toprak döngüsü canlılığın temelini oluşturan yapı taşlarıdır. 5 Aralık Toprak
Günü münasebetiyle çölleşme sorununun kapımızda olduğu, toprak verimliliğinin
giderek azaldığı günümüzde toprağa hak ettiği önemin verilmesini, verimini daha
da artıracak uygulamaların hayata geçirilmesini temenni ediyorum.
Bundan
tam seksen dört yıl önce 5 Aralık 1934 yılında Türk kadınının gücüne, başarı
azmine ve çalışkanlığına sonsuz inanan ve hak ettiği değeri vererek Türk
kadınına seçme ve seçilme hakkını tanıyan Ulu Önder Gazi Mustafa Kemal
Atatürk'ü rahmet ve minnetle anıyorum. 
(Mikrofon
otomatik cihaz tarafından kapatıldı) 
AYŞE
SİBEL ERSOY (Adana) – Bugüne istianeden, kadın haklarını yok sayarak
kadınlarımıza yapılan istismar, şiddet ve kadın cinayetlerinin sona ermesini
diliyorum.
BAŞKAN
– Sayın Erdem...
13.- İstanbul Milletvekili Arzu Erdem’in, 3 Aralık
Dünya Engelliler Günü vesilesiyle engelli olmanın sorun değil engelliye engel
olmanın sorun olduğuna, 5 Aralık Dünya Kadın Hakları Günü ile Türk kadınına
seçme ve seçilme hakkı verilmesinin 84’üncü yıl dönümüne ilişkin açıklaması
ARZU
ERDEM (İstanbul) – Teşekkür ederim Sayın Başkan.
3
Aralık Dünya Engelliler Günü, tüm dünyada engelli haklarına dikkat çekilen
anlamlı bir gündür. Engellilerimizle ilgili gerek yasal düzenlemeler ve
uygulanması açısından gerekse toplumsal farkındalık ve kuralların toplumun
bütününe yansıması açısından düzenlemeler ivedilikle yapılmalıdır. Engelli
vatandaşlarımızın önündeki en büyük engel özellikle işsizlik. Bu hususta tüm
engelli olan meslek gruplarıyla ilgili üzerimize düşeni yapmamız gerekiyor.
Meslek sahibi engellilerimize atamalar yapılırken öncelik verilmeli, atamalar
yeteri oranda yapılmalıdır. Engelli olmak sorun değil, engelliye engel olmak
sorundur.
Bugün
5 Aralık Dünya Kadın Hakları Günü. Cumhuriyetimizin kurucusu Gazi Mustafa Kemal
Atatürk bundan seksen dört sene önce 5 Aralık 1934 gününde Türk kadınına seçme
ve seçilme hakkını vermiştir ve bunu birçok Avrupa ülkesinden önce tanımıştır.
Ancak, o günden bugüne kadar kadınlarımızın siyasette temsili istenilen seviyeye
ulaşmamıştır. Ülkemizde kadınlar 1930 yılından itibaren çıkarılan bir dizi
yasayla yerel ve genel seçimlerde seçme ve seçilme hakkına sahip olmuşlardır.
Kadınlar ilk önce 1930 yılında belediye seçimlerinde seçme ve seçilme hakkına
kavuşmuştur.
(Mikrofon
otomatik cihaz tarafından kapatıldı) 
ARZU
ERDEM (İstanbul) – 1933 yılına gelindiğinde Köy Kanunu’nda yapılan değişiklikle
kadınlar artık muhtar ve heyetlerde seçme ve seçilme hakkına kavuşmuşlardır. 
BAŞKAN
– Teşekkür ederiz. 
ARZU
ERDEM (İstanbul) – Türk kadını demokrasi ve cumhuriyetin güvencesidir. Kadınlar
güçlenirse ülkemizde güçlenecektir. 
Saygılarımla.

BAŞKAN
– Süreyi tabii biraz ekonomik kullanalım. 
Sayın
Köksal…
14.- Afyonkarahisar Milletvekili Burcu Köksal’ın, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
BURCU
KÖKSAL (Afyonkarahisar) – Teşekkür ediyorum Sayın Başkan. 
Kadınlara
seçme ve seçilme hakkının verilişinin yıl dönümünü kutladığımız bugünde,
Türkiye tablosuna baktığımızda 33 ilde kadın milletvekili, 8 ilde kadın muhtar
bile olmadığını görüyoruz.
Dünya
Eşitlik Forumu Kadın-Erkek Eşitliği Raporu’na göre, Türkiye 144 ülke arasında
kadın-erkek eşitliği sıralamasında 131’inci sıradadır.
Atatürk
sayesinde cumhuriyetle yüceltilen kadınlarımız ne yazık ki AKP iktidarında
ötekileştirme ve ayrıştırmalara maruz kalmıştır. Kadın dernekleriyle yaptığı
toplantıda “Ben zaten kadın-erkek eşitliğine inanmıyorum.” diyen AKP Genel
Başkanı Tayyip Erdoğan’dan tutun da “Örtüsüz kadın perdesiz eve benzer;
perdesiz ev ya satılıktır ya kiralıktır.” diyen AKP Ünye Medya ve Tanıtım
İşleri Başkanına kadar birçok AKP’li siyasi, kadına bakış açılarını bu şekilde
ifade etmiştir.
(Mikrofon
otomatik cihaz tarafından kapatıldı) 
BURCU
KÖKSAL (Afyonkarahisar) – Türkiye nüfusunun yarısını oluşturan kadınlar olarak
Ata’mızın verdiği haklara sonuna kadar sahip çıkacağımızı buradan bir kez daha
yineliyorum. 
BAŞKAN
– Sayın Özgökçe Ertan…
15.- Van Milletvekili Bedia Özgökçe Ertan’ın,
cezaevindeki siyasetçi kadınların seçilme, onlara oy veren kadınların seçme
hakkının dolaylı olarak elinden alındığına ve siyasetin önündeki tüm engellerin
kaldırılması için Meclisin sorumluluk alması gerektiğine ilişkin açıklaması
BEDİA
ÖZGÖKÇE ERTAN (Van) – Teşekkür ediyorum Sayın Başkan. 
Kadına
seçme ve seçilme hakkını emsallerinden önce ve Türkiye toplumunda devrimci
denebilecek bir dokunuşla hayata geçirenlerin tutumu çok önemliydi ve dünya
siyaseti açısından da çok önemli bir gelişmeydi. Geçen zaman içinde bunun üzerine
bizlerin ne koyduğumuz ise asıl önemli olan husus olmalıdır. Bugün partimizin
milletvekili ve yerel yönetim seçilmişleri zorla görevlerinden edilmiştir. Bu
durum, cezaevindeki siyasetçi kadınlar için seçilme, onlara oy veren kadınlar
için ise seçme hakkının dolaylı olarak elinden alınması değil midir? Bugün bir
üyesi hâlâ tutuklu olan ve süresiz dönüşümsüz açlık grevinin 28’inci gününde
olan başta Sayın Leyla Güven’in ve tutuklu kadınların tutuk hâllerinin son
bulması ve siyaset önündeki tüm engellerin kaldırılması için Meclisin
sorumluluk alması gerektiğini belirtmek istiyorum. 
Genel
Kurulu saygıyla selamlıyorum. 
BAŞKAN
– Sayın Eronat…
16.- Diyarbakır Milletvekili Oya Eronat’ın, 5 Aralık
Dünya Kadın Hakları Günü ile Türk kadınına seçme ve seçilme hakkı verilmesinin
84’üncü yıl dönümüne ilişkin açıklaması
OYA
ERONAT (Diyarbakır) – Sayın Başkan, değerli milletvekilleri; bugün 5 Aralık,
kadına seçme ve seçilme hakkının tanınmasının 84’üncü yılını kutluyoruz.
Öncelikle bu hakkı Avrupa ülkelerinden önce biz kadınlara tanıyan,
cumhuriyetimizin kurucusu Gazi Mustafa Kemal Atatürk’ü buradan minnetle
anıyorum. 
Sayın
Cumhurbaşkanımızın kadınlara verdiği değeri görmek için bizlere bakmanız
yeterlidir. Evet, Sayın Cumhurbaşkanımız belki “Kadın-erkek eşit olmayabilir.”
demiş olabilir ama burada kadınları daha üstün gördüğü kanaatini biz
çıkarıyoruz çünkü onun bize verdiği değeri biz biliyoruz. 
5
Aralık olması hasebiyle, özellikle PKK tarafından şehit edilen şehitlerimizin
annelerine, kendisi şehit olan kadınlarımıza ve şehit kadın öğretmenlerimize
Allah’tan rahmet, kederli ailelerine başsağlığı diliyorum. Ayrımcılığın
yasalarla değil eğitimle giderilebileceğine inanarak kadının hak ettiği yerlere
geleceğine inancım sonsuzdur. 
Saygılarımla.
BAŞKAN
– Sayın Cesur…
17.- Isparta Milletvekili Aylin Cesur’un, cumhuriyetle
gelen en önemli göstergenin kadının eşit yurttaş kabul edilmesi olduğuna, Konya
Necmettin Erbakan Üniversitesi Havacılık ve Uzay Bilimleri Fakültesi Dekanı
Mehmet Karalı’nın attığı “tweet”e ilişkin açıklaması
AYLİN
CESUR (Isparta) – Teşekkürler Sayın Başkan.
Cumhuriyetle
gelen ve ayırt eden en önemli gösterge kadının bir ulusal devletin yasal olarak
eşit yurttaşı kabul edilmesidir. 5 Aralık 1934’te kadına seçme ve seçilme hakkı
verilmesi aslında bu yolda atılan en önemli adımdır. 
Cumhuriyetin
bu ülkeye getirdiği en önemli -ikinci aslında- kazanımlardan biri cumhuriyet
üniversiteleridir ve cumhuriyet üniversiteleri çağdaş cumhuriyetin en önemli
sembolleridir. Sizlere bugün, maalesef, Dünya Kadın Hakları Günü’nde, Konya
Necmettin Erbakan Üniversitesi Havacılık ve Uzay Bilimleri Fakültesi Dekanının
attığı “tweet”i dikkatlerinize sunmak istiyorum. 
Sayın
Profesör Doktor Mehmet Karalı diyor ki: “İlan ediyorum, aile hayatına yönelik
bazı politikaları yanlış buluyorum. İyi bir çocuk yetiştirmek, iyi bir ev
hanımı olmak, bakan ya da başkan olmaktan veya başarılı bir iş kadını olmaktan
çok daha elzemdir. Yerel seçimde hiçbir kadın belediye başkanı adayına oy
vermeyeceğim.”
(Mikrofon
otomatik cihaz tarafından kapatıldı) 
AYLİN
CESUR (Isparta) – Bunu söyleyen, cumhuriyetin çağdaş üniversitelerinden birinin
dekanıdır. 
Sayın
Millî Eğitim Bakanının ve Sayın YÖK Başkanının dikkatine bu anlamlı günde
sunuyorum.
Saygılarımla.
BAŞKAN
– Teşekkür ederim Sayın Cesur.
Değerli
milletvekilleri, sanırım şu anda Genel Kurulumuzda bulunan tüm kadın
milletvekillerimize söz verdik. Söz alamayan arkadaşımız varsa bu konuda kadın
arkadaşlarımızdan ricam: Bize bildirirlerse, her zaman, bugün, kadın
arkadaşlarımıza söz vereceğiz yerlerinden.
Şimdi
geri kalan sayıyı da erkek arkadaşlarımızla tamamlayarak bu bölümü bitirelim.
Sayın
Taşkın…
18.- Mersin Milletvekili Ali Cumhur Taşkın’ın, 5 Aralık
Dünya Kadın Hakları Günü’nü kutladığına ve 2018 yılının ihracatta rekorlar yılı
olduğuna ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Sözlerime,
Dünya Kadın Hakları Günü’nü kutlayarak başlıyorum. 
2018
yılı ihracatta rekorlar yılı olarak geçmeye devam ediyor. Önceki gün kasım ayı
ihracat rakamlarına ilişkin yapılan açıklamaya göre, kasımda ihracatımız yüzde
9,49 artışla 15 milyar 532 milyon dolar oldu ve cumhuriyet tarihinin en yüksek
kasım ayı ihracat değerlerine ulaştı. Son on iki aylık ihracatımız yüzde 7,8
artışla 168 milyar 77 milyon dolara çıkarak cumhuriyet tarihinde ulaşılan en
yüksek yıllık ihracat oldu. 
Seçim
bölgem Mersin’den yapılan 2018 Kasım ayı ihracat rakamlarına baktığımızda,
geçen yılın aynı dönemine göre 36 milyon 812 bin dolar artış göstererek 208
milyon 237 bin dolar olarak gerçekleşmiştir. 
Başarılı
çalışmaları dolayısıyla Mersin ve ülkemiz genelindeki tüm ihracatçılarımızı
tebrik ediyor, Genel Kurulu saygıyla selamlıyorum.
BAŞKAN
– Sayın Filiz…
19.- Gaziantep Milletvekili İmam Hüseyin Filiz’in, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün,
Atatürk devrimlerinin en önemlilerinden kadınlara milletvekili seçme ve seçilme
hakkı tanınmasının 84’üncü yıl dönümü; kutluyorum.
Cumhuriyetimiz
ve demokrasi adına atılan en önemli adımlardan biri olan bu yasa, İtalya’da,
Fransa’da on bir, İsviçre’den otuz altı yıl önce yürürlüğe konulmuş. Bu yasa
sayesinde kadınlarımızın siyasi ve toplumsal hayattaki konumları daha güçlenmiştir.
Ancak 1934’ten bu yana istenen ilerlemeler de sağlanamamıştır. Kız
çocuklarımızın eğitime kazandırılması, kadınlarımızın etkin ve aktif bir
şekilde siyaset yapmaları, kamusal ve toplumsal alandaki varlıklarını
sürdürebilmeleri ülkemiz için önem taşımaktadır. 
Türk
kadınının demokrasi ve cumhuriyetin güvencesi olduğu inancıyla tüm
kadınlarımızı saygıyla selamlıyorum. 
BAŞKAN
– Sayın Şanverdi…
20.- Hatay Milletvekili Hüseyin Şanverdi’nin, 5 Aralık
Dünya Kadın Hakları Günü’nü kutladığına ve 5 Aralık Dünya Toprak Günü
münasebetiyle gelecek nesillere bırakılacak en büyük mirasın toprak olduğuna
ilişkin açıklaması
HÜSEYİN
ŞANVERDİ (Hatay) – Sayın Başkan, değerli milletvekilleri; ben öncelikle Dünya
Kadın Hakları Günü’nü kutluyorum. 
5
Aralık Dünya Toprak Günü münasebetiyle söz almış bulunmaktayım. Toprak,
varlığımızın kaynağıdır, toprak varsa biz varız. Toprak candır, canlıdır,
hayata ve tabiata can verir. 1 santimetre toprağın yaklaşık bin yılda oluştuğu
gerçeğini unutmamamız gerekmektedir. Toprağın korunmasını artık çevreci
yaklaşımların da ötesinde millî bir mesele olarak ele almalıyız. Yasal
düzenlemelerin ve devletimizin uygulamalarının yanında, vatandaşlarımızın da
yüksek farkındalıkla toprağa sahip çıkması gerekmektedir. Gelecek nesillere
bırakacağımız en büyük miras topraktır. Bu şuurla toprağa sahip çıkmalıyız. 
(Mikrofon
otomatik cihaz tarafından kapatıldı) 
HÜSEYİN
ŞANVERDİ (Hatay) - Toprağa âşık çiftçilerimize, toprağı alın teriyle sulayan
kardeşlerimize şükranlarımı sunuyorum. 
Genel
Kurulu saygıyla selamlıyorum. 
BAŞKAN
– Sayın Kılıç… 
21.- Kahramanmaraş Milletvekili İmran Kılıç’ın, 5
Aralık Dünya Kadın Hakları Günü ile Türk kadınına seçme ve seçilme hakkı
verilmesinin 84’üncü yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Dünya
Kadın Hakları Günü’nü kutluyorum. Kur’an’da kadınlara özel Nisa -kadınlar-
suresi vardır. Hücurât suresi 13’üncü ayet: “Ey insanlar, biz sizi bir kadınla
bir erkekten yarattık. Tanışasınız diye kavim ve kabilelere ayırdık. En
üstününüz en müttakî olanınız yani kötülüklere düşmekten sakınıp
korunanlarınızdır. Allah her şeyi en iyi bilmekte ve en iyi haberdar
olmaktadır”. Hadisişerif: “Hayırlılarınız eşlerine karşı hayırlı
olanlarınızdır.” Kur’an’da “Hangi suçtan dolayı öldürüldüler?” buyrularak kadın
ve kızlara el kaldıranlar kınanmışlardır. Ayet: “Sizi bir kadın ile bir
erkekten yaratıp türetmemiz ve aranızda sevgi ve muhabbet koymamız
ayetlerimizdendir.” Hadis: “Fatıma ciğerparemdir, onu sevindiren beni
sevindirir; onu üzen beni üzer.” 
Kadın
ve erkek birbirlerinin eş ve eşitidirler, kadın ve erkek bir bütün olarak
hayatı omuzlamakta ve geleceğe yürümektedirler. Medeniyetimizde kadın-erkek
ayrımı, ayrımcılığı yoktur. Kötü misaller emsal olmaz.
BAŞKAN
– Sayın Şeker…
22.- Kocaeli Milletvekili İlyas Şeker’in, 5 Aralık bazı
kadınlara milletvekili seçilme hakkının verilişinin 84’üncü yıl dönümü
olduğuna, tüm kadınların 2009’da yerel yönetimlere, 2015’te de
milletvekilliğine seçilme hakkını AK PARTİ iktidarıyla elde ettiğine ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Kadınlarımız
için 1930’da belediye başkanlığı ve meclis üyeliklerine, 1933’te köy muhtarlığı
ve ihtiyar heyetlerine, 1934’te milletvekilliğine sözde seçilme hakkı verilmiş.
Kurtuluş Savaşı kahramanı Hafız Selman İzbeli, milletvekilliği önerilince
“Başımı açamayacağım için milletvekili olamam.” diyor. 1999’da İzmit Saraybahçe
ve Bekirpaşa Belediyesi meclis üyeliğine seçilen Nurdan Kolaylı ve Gülçin
Gülmez’in, yine 1999’da milletvekilliğine seçilen Merve Kavakcı’nın başörtülü
oldukları için CHP ve DSP’nin hukuk tanımaz, şiddet içerikli davranışlarıyla
seçilme hakları gasbedildi.
Bugün
bazı kadınlarımızın milletvekili seçilme hakkının verilişinin 84’üncü yıl
dönümü. Tüm kadınlarımız 2009’da yerel yönetimlere, 2015’te milletvekilliğine
seçilme hakkını AK PARTİ iktidarıyla elde ettiler. Bu vesileyle, tüm
kadınlarımızın milletvekili seçilme haklarının 3’üncü yılını kutluyorum.
BAŞKAN
– Sayın Aygun…
23.- Tekirdağ Milletvekili İlhami Özcan Aygun’un, 5
Aralık Türk kadınına seçme ve seçilme hakkının verilişinin 84’üncü yıl dönümünü
kutladığına ve 1686 sayılı Çorum Akpınar Tarım Kredi Kooperatifinden tarımsal
kredi kullanan çiftçilerin mağduriyetine ilişkin açıklaması
İLHAMİ
ÖZCAN AYGUN (Tekirdağ) – Öncelikle, ülkemizin kurucusu Atatürk tarafından Türk
kadınına seçme ve seçilme hakkının verilişinin 84’üncü yılını kutluyorum.
1686
sayılı Çorum Akpınar Tarım Kredi Kooperatifinden tarımsal kredi kullanan bini
aşkın çiftçinin 2012 ve 2016 yılından bugüne kadar devam eden borçları yıllara
sâri kuraklık sebebiyle ertelenmiş iken 2018/11983 sayılı Kararname’nin kapsamı
dışında tutularak icra takibine başlanmıştır. Akpınar Tarım Kredi
Kooperatifinden kredi alan çiftçiler yirmi günlük süreyle 2018 yılı borç ertelenmesinden
faydalanamamıştır, anaparanın 5 katı kadar artan faiz borçlarıyla karşı karşıya
kalarak icra takibi başlatılmıştır.
Ekonomik
kriz sebebiyle çok büyük firmaların da konkordatoya gittiği süreçte,
Türkiye'nin gıda güvenliğinin sigortası olan çiftçilerimizi üretimde tutmak
için kolaylıklar sunmak zorundayız. 2018/11983 sayılı Kararname’nin kapsamı
genişletilerek, icra takibi başlatılan çiftçilerimizin borçları ertelenerek
icra takipleri hemen durdurulmalıdır. Yoksa çığ gibi icralar gelecek, üretim
bitecek, gıda güvenliğimiz sona erecektir. Nitekim, Gıda Sürdürülebilirliği
Endeksi’nde Türkiye 67 ülke arasında 58’inci olmuştur.
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
24.- Edirne Milletvekili Okan Gaytancıoğlu’nun, dövizde
ve enflasyon rakamlarında düşüş olduğuna göre doğal gaz ve elektrikten
başlayarak iğneden ipliğe yapılan zamların neden geri alınmadığını öğrenmek
istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
AKP’ye
göre dış güçlerce Türkiye'de tezgâhlanan ekonomik saldırıyı Hükûmet atlattı,
hatta dövizin ateşi düştü ve iki gün önce açıklanan enflasyon rakamlarında da 3
puanlık bir düşüş var. Tabii ki bunlara seviniyoruz. Peki, ekonomik saldırı var
diye doğal gaz ve elektrikten başlayarak iğneden ipliğe her şeye zam yapan
Hükûmet neden bu zamları geri almıyor? Vatandaşlarımız artık elektrik
faturalarını ödeyemez duruma geldi. 
Geçtiğimiz
günlerde Edirne’mizin 200 haneli bir köyünü ziyaret ettim. Sadece bu köyde 40
hanenin elektriği kesik yani her 5 evden 1’i faturayı ödeyememiş. Sonradan
öğrendim ki Edirne’nin toplam 40 bin elektrik abonesinin de 3 bininin elektriği
borçtan kesilmiş. AKP hâlen ekonomiye iyi desin, nasıl bu kadar vatandaşın
durumunu görmezden geliyorsunuz? Artık…
(Mikrofon
otomatik cihaz tarafından kapatıldı) 
BAŞKAN
– Sayın Arkaz…
25.- İstanbul Milletvekili Hayati Arkaz’ın, 5 Aralık
Dünya Kadın Hakları Günü’nü kutladığına ve İstanbul’un Silivri ilçesinde
yaşanan ulaşım sorununa ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
Değerli
milletvekilleri, 5 Aralık Dünya Kadın Hakları Günü’nü kutluyorum. 
Silivri,
İstanbul’un en batı, en güzel ilçesi, Avrupa’ya açılan kapısı; doğası, yeşili,
denizi, tarihî dokusu, yoğurdu ve etiyle hafta sonları İstanbulluların nefes
aldığı bir ilçemiz. Kışın 200 bin, yazın 1 milyon olan nüfusuyla ulaşım
sıkıntısı çekmektedir. Metrobüs Beylikdüzü’ne kadar geldi, yeterli olmamakla
beraber emeği geçenlere teşekkür ediyorum. Metrobüsün Silivri’ye gelmesini istiyoruz.
Deniz otobüsünün mutlaka olması lazım. Yazları Silivri-Eminönü, Silivri-Kadıköy
seferlerinin konulması gerekmektedir. 
Hepinizi
saygıyla selamlıyorum. 
BAŞKAN
– Sayın Ödünç…
26.- Bursa Milletvekili Atilla Ödünç’ün, 5 Aralık Dünya
Kadın Hakları Günü’nü ve 5 Aralık Dünya Mühendisler Günü’nü kutladığına ilişkin
açıklaması
ATİLLA
ÖDÜNÇ (Bursa) – Saygıdeğer Başkan, değerli milletvekilleri; 5 Aralık Dünya
Kadın Hakları Günü’nün saygıdeğer Türk ve dünya kadınlarına sağlık ve mutluluk
getirmesini diliyor, tüm kadınlarımızın gününü kutluyorum. 
Bugün,
Dünya Mühendisler Günü sebebiyle hayatımızı kolaylaştıran ve birçok yerinde
olan mühendisler için 5 Aralık tarihinin ayrı bir yeri vardır. Mühendisler
hayatımızın yaşanabilir kılınmasında önemli bir rol oynamaktadır. Mühendislik,
bilgi ve becerinin uzun soluklu elde edildiği ve üst düzey tecrübe gerektiren
bir meslektir. Hayatın yaşanabilir bir şekle kavuşturulmasında mesleğimizin
önemi büyüktür. Mesleğimize uzun yıllar hizmet etmiş ve hâlâ da hizmet eden
meslektaşlarımızı ben de bir inşaat mühendisi olarak canıgönülden tebrik
ediyor, bu vesileyle tüm mühendislerimizin Dünya Mühendisler Günü’nü
kutluyorum.
BAŞKAN
– Sayın Bülbül…
27.- Aydın Milletvekili Süleyman Bülbül’ün, 5 Aralık
Türk kadınına seçme ve seçilme hakkı verilmesinin 84’üncü yıl dönümüne, 5
Aralık Dünya Kadın Hakları Günü’nde Aydın’ın Efeler ilçesinde toprağını, suyunu
savunan kadın köylülere müdahale eden jandarmayı ve güvenlik güçlerini
kınadığına ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ederim.
Bugün
Türk kadınına seçme ve seçilme hakkının verilmesinin 84’üncü yıl dönümü ve bu
vesileyle büyük önder Mustafa Kemal Atatürk’ü şükranla anıyorum. 
5
Aralık Dünya Kadın Hakları Günü’nü kutluyorum. Dünya Kadın Hakları Günü’nde
Aydın Efeler ilçesi Kızılcaköy’de bugün kadın köylülere karşı; toprağını,
suyunu savunan kadın köylülere karşı jandarma müdahale etmiş, kadın köylüler
yaralanmıştır. Bu durumda, kendi haklarını koruyan kadın köylülere karşı bu
müdahaleyi yapan jandarmayı ve güvenlik güçlerini kınıyorum. Bu çerçevede,
Dünya Kadın Hakları Günü’nde bu olayın vuku bulmasını da kabul etmiyorum.
Teşekkür
ederim.
BAŞKAN
– Son olarak Sayın Göker…
28.- Burdur Milletvekili Mehmet Göker’in, 5 Aralık
Dünya Kadın Hakları Günü’ne, uygulanan yanlış tarım politikaları ardından
yaşananlara ilişkin açıklaması
MEHMET
GÖKER (Burdur) – Teşekkürler Sayın Başkanım.
5
Aralık Dünya Kadın Hakları Günü’nde kadınlarımızın hak ettiği yerlere
gelebilmesini canıgönülden temenni ediyor ve istiyorum. 
Sayın
Başkanım, bilindiği üzere, uygulanan yanlış tarım politikaları ardından Hükûmet
et fiyatlarındaki artışı yavaşlatabilmek üzere tonlarca et ithal etmiştir. Et
ve Süt Kurumu bu işi o kadar abarttı ki 2018 yılının ilk dokuz aylık döneminde
1,4 milyon baş canlı hayvan, 46 bin ton kırmızı et ithalatı yapılmıştır. Et ve
Süt Kurumuna üreticiler tarafından 300 bin büyükbaş hayvan kesimi için başvuru
yapılmış olmasına rağmen depoların doluluğu yüzünden üreticilere kesim tarihi
ancak Şubat 2019’a kadar verilebilmektedir.
Buradan
yetkililere çağrım, madem eti ucuzlatmak istiyoruz, depolardaki eti halka
dağıtalım.
Teşekkür
ederim.
BAŞKAN
– Değerli arkadaşlar, Sayın Özyürek bir talebini iletti, ben de önemsedim. O
bakımdan kendisine, son kez bir dakikalık konuşmalarda söz veriyorum.
Buyurun
Sayın Özyürek.
29.- Sivas Milletvekili Ahmet Özyürek’in, 5 Aralık
Dünya Kadın Hakları Günü’nü kutladığına ve yaşanan problemler nedeniyle Sivas
Numune Hastanesinde çocuk yoğun bakım ünitesinin açılmasını talep ettiğine
ilişkin açıklaması
AHMET
ÖZYÜREK (Sivas) – Teşekkürler Sayın Başkan.
Sayın
Başkanım, Dünya Kadın Hakları Günü’nü kutluyor ve kadınlarımızın seçme ve
seçilme haklarından dolayı kendilerini tebrik ediyorum.
Sivas
ilimizde bulunan Sivas Numune Hastanesinin çocuk yoğun bakım ünitesi yoktur.
Bundan dolayı her gün yeni problemler yaşanmakta ve çocuklarımız gittiğinde
acile alınmamakta ve yoğun bakım ünitesi olmamasından dolayı çocuklarımızın
Kayseri’ye, Ankara’ya… Hatta dün yaşanan bir olay vardı, çok acil. Çocuğumuz
perişan ve yoğun bakım ünitesi olmadığından dolayı şu anda ambulansla Ankara’ya
getiriliyor. Sivas gibi bir ilimizde devlet hastanemizin yoğun bakım ünitesinin
olmaması gerçekten bugünlerde bana göre çok eksik ve yanlıştır. Acilen yoğun
bakım ünitesinin açılmasını talep ediyor, saygı ve sevgilerimi sunuyorum.
BAŞKAN
– Teşekkür ederim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 5
Aralık Türk kadınına seçme ve seçilme hakkı verilmesinin 84’üncü yıl dönümü
vesilesiyle başta Mustafa Kemal Atatürk olmak üzere tüm aydınları saygıyla
selamladığına ilişkin konuşması
BAŞKAN
– Değerli milletvekilleri, ben de 5 Aralık, kadınlarımıza seçme ve seçilme
hakkının verilişinin yıl dönümü nedeniyle birkaç söz ifade etmek istiyorum. Bu
koltuklarda, bu Mecliste olmamızı sağlayan, ülkemizi emperyalist işgalden
kurtararak bağımsızlığa kavuşturan Mustafa Kemal Atatürk ve arkadaşlarının
önderliğinde gerçekleştirilen Kurtuluş Savaşı sonucunda kurulan modern
cumhuriyetimizin en önemli devrimlerinden bir tanesi kadınlara seçme ve seçilme
hakkının verilmesiydi. Kadınlarımız bunu fazlasıyla hak ediyorlar, çünkü
toplumumuzun yarısı kadın. 
Dünya
ölçeğine baktığımızda pek çok ülkede kadınların gerek Mecliste gerekse siyasal
yaşam veya sosyal yaşam, kültürel yaşamda çok daha fazla bir şekilde temsil
edildiğine tanık oluyoruz. Cumhuriyeti kurarken bu ileri görüşlülüğü ortaya
koyan Mustafa Kemal Atatürk ve arkadaşları, elbette Türk kadınının ileriki
yıllarda çok daha siyasal yaşamda olmasını arzu ediyorlardı. Bu devrimler
içerisinde gerçekleşen çağdaşlaşmaya dönük bu adımın, bugün baktığımızda
ülkemizdeki kadın temsilinin, siyasetteki temsilinin son derece yetersiz
olduğunu ifade etmek durumundayız. Az önce arkadaşlarımız da ifade etti, şu
andaki Meclisimizdeki kadın temsil oranı yüzde 17,48 değerli arkadaşlarım yani
ortalamaya vurduğunuz zaman böyle bir tablo çıkıyor.
Geçtiğimiz
hafta, Küba Dostluk Grubu Başkanımız Markar Eseyan’la beraber Küba heyetini
ağırladık Meclisimiz adına. Onların da milletvekili sayısı 603, bize yakın,
ancak kadın milletvekili sayısı yüzde 53. Dolayısıyla başka ülkelere
baktığımızda da kadın temsiliyetinin sağlanması konusunda bugün bulunduğumuz
noktanın arzulanan nokta olduğunu ve hedeflerimiz olduğunu söylemek mümkün
değil. Biz bu konuda elimizden gelen çabayı göstermeliyiz, kadınlarımızın
fazlasıyla hak ettikleri bu siyasal alandaki ağırlığının yerine getirilmesi
için hepimiz ciddi bir uğraş vermek durumundayız. 
Bu
bakımdan, Gazi Mustafa Kemal Atatürk öncülüğünde gerçekleştirilen ve İsmet
İnönü tarafından Meclise sunulan bir teklifle kabul edilen 5 Aralık Türk
kadınına seçme ve seçilme hakkının verilişinin 84’üncü yıl dönümünde bütün
kadınlarımızı, bütün kadın siyasetçilerimizi saygıyla selamlıyorum. 
Bu
hakkın verilmesinde rol alan başta Mustafa Kemal Atatürk olmak üzere, İsmet
İnönü’yü ve cumhuriyet devrimlerini sahiplenen tüm aydınları, onların mücadele
arkadaşlarını, hepinizi bir kez daha saygıyla selamlıyor ve kutluyorum. (AK
PARTİ, CHP, MHP ve İYİ PARTİ sıralarından alkışlar)
Değerli
milletvekilleri, şimdi grup başkan vekillerimize söz veriyoruz. 
İlk
söz, İYİ PARTİ Grup Başkan Vekilimiz Sayın Yavuz Ağıralioğlu’na ait. 
Buyurun.

IV.- AÇIKLAMALAR (Devam)
30.- İstanbul Milletvekili Yavuz Ağıralioğlu’nun, 5
Aralık Türk kadınına seçme ve seçilme hakkının verilmesinin seneidevriyesi
münasebetiyle memlekette seçilmek için iradesini koymuş bir hanımefendinin
izzetine, iffetine ağır hakaretler yapılırken iktidarın sessizliğine sitemi
vazife bildiğine, depo basmak yerine ürünlerin pazara ulaşması noktasında ÖTV
ve nakliye giderlerinin kontrol edilmesi gerektiğine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekili arkadaşlarımız;
kadına seçme ve seçilme hakkının verilmesinin seneidevriyesiyle alakalı bütün
grupların sözcülerinin ve Sayın Başkanının ifade etmiş olduğu siyasi çerçevenin
içerisinde biz de aynı kanaatleri paylaşıyoruz. 
Tekliflere,
temennilere, minnet duygularını ifade eden cümlelere ben de sitemlerimle
katılayım; mevzuyu çok siyasileştirmeden bir hususu arz edeyim, günü, mevzusu,
yeri denk gelmişken. 
Partisinin
genel başkanı hanım olan, seçmeye irade koymuş, seçilmeye de milletinin
kendisini seçmesine ve ortaya koyduğu politik çerçeveye, seçilmişliğe kuvvet
olmuş olsun diye irade koymuş bir hanımefendinin siyaset etme haklarını
kullanmaya teşebbüs ettikten sonra başına gelenleri sessizlikle savuşturan
Meclisimizin mesuliyetsizliğine sitem edeyim. 
Efendimiz’e,
hanımına -izzetine iffetine- iftira atıldığı için ayetlerle uyarılmış bir
ümmetiz biz. Siyasi rekabete rekabet, siyasi hasımlığa hasımlık hatta siyasi
düşmanlığa düşmanlık ama mücadele ritim ve adabını, üslubunu bu kadar
bozmuşken, memlekette seçme seçilme imtiyazını yönetme sorumluluğu hissesinde
bulunan iktidarın memlekette seçilmek için ortaya iradesini koymuş bir
hanımefendinin izzetine iffetine bu kadar ağır hakaretler yapılırken
sessizliğine sitemi bugünün içerisinde edilmesi gereken bir vazife gibi
söylüyorum. Bu, sitemim efendim.
Hızlı
bir şekilde bir hususu daha arz edeceğim: Gençlik yıllarımızdan itibaren vatan,
millet ve devlet nöbetini tutmuş olduğumuz ocaklarda bol miktarda soğana kâfi
miktarda yumurta kırarak günlerimizi geçirdik. Bugün Sayın Cumhurbaşkanımızın
soğanı terör envanterine almasını hem insani hem siyasi bir sataşma sayıyorum.
Bu vesileyle memlekette nitelikli ürün…
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Efendim, tamamlayalım müsaade ederseniz.
BAŞKAN
– Buyurun.
YAVUZ
AĞIRALİOĞLU (İstanbul) – Memlekette nitelikli ürün tedarik edilmesinin aynı
zamanda nitelikli ürünlerin bir yıl boyunca milletimizin hizmetine
sunulabilmesinin imkânı depoculukla mümkündür. Hükûmetin siyasi vizyonu da
zaten bu çerçevededir. Depoculuğun son noktada terör envanterine birtakım sebze
meyveyi alarak enflasyonla mücadele aritmetiğinin bir unsuru hâline
getirilmesini doğru bulmuyoruz. Sebze meyvelerin depolar basılarak fiyatlarının
kontrol edilmesini popülizm gibi görüyoruz. Bu anlamda yapılacak mücadelenin
kolaylaştırılması anlamında depo basmak yerine ürünlerin pazara ulaşması
noktasında ağır maliyet hesaplarının artmasına imkân veren akaryakıt ÖTV
miktarlarının yönetilerek ürünlerin üretildiği yerden pazara sunulacak imkânı
buldukları o 1.000 kilometrelik 1.500 kilometrelik hattın vergiler indirilerek,
ÖTV yönetilerek, nakliye giderleri indirilerek kontrol edilmesinin daha ciddi
bir devlet görüntüsü sağlayacağını ifade etmek istiyorum.
Teşekkür
ederim. (İYİ PARTİ sıralarından alkışlar) 
BAŞKAN
– Teşekkür ederim.
Milliyetçi
Hareket Partisi Grubu adına Grup Başkan Vekili Sayın Erkan Akçay’ın talebi
üzerine Sayın Nevin Taşlıçay…
Buyurun
efendim.
31.- Ankara Milletvekili Nevin Taşlıçay’ın, 5 Aralıkta
Türk kadınını hak ettiği yere Avrupalılardan önce taşıyan başta Gazi Mustafa
Kemal Atatürk olmak üzere cumhuriyetin kurucu kadrolarını saygıyla andığına ve
Türk kadınının kadın haklarında çağının öncüsü olması gerektiğine ilişkin
açıklaması
NEVİN
TAŞLIÇAY (Ankara) – Sayın Başkan, kıymetli milletvekilleri; hepinizi saygıyla
selamlıyorum.
Bugün
5 Aralık. 5 Aralık kadını hak ettiği yere Avrupalılardan daha önce taşıyan Türk
milletinin kadına verdiği önemin altına atılmış en önemli imzadır. Cumhuriyetin
kurucu fikrini taşıyan Türk milliyetçisi aydınlarından Ziya Gökalp’in Malta
sürgününde kızına yazdığı mektupta “Yeni hayat ne zaman başlayacak? Ne zaman ki
kadınlar da erkekler kadar tahsil görerek cemiyetin idaresindeki rollerini
icraya başlarsa.” sözleriyle bu sorunlara ne denli önem verdiği görülmektedir.
Rahatlıkla diyebiliriz ki, Türk milliyetçilerindeki bu hassasiyet 5 Aralık
sürecini hazırlamakta müthiş bir etki yaratmıştır.
Bu
vesileyle, bu sürecin mimarı başta Gazi Mustafa Kemal Atatürk olmak üzere
cumhuriyetin kurucu kadrolarını saygıyla anıyorum.
Türk
kadını siyasal haklarını pek çok devletten önce elde etmiş olsa da dünyada ve
Türkiye’de hâlâ kadının karar alma mekanizmalarındaki yeri, parlamentolardaki
temsiliyet kuvveti tartışılmaktadır. Türk kadını siyasal haklarını kazandığı
yıllarda dünyada en çok temsiliyet sahibi olan 2’nci ülkeyken şu an dünya
ortalamasının yüzde 7 gerisinde bulunmaktadır. Tarihinde kağanla birlikte karar
veren hatundan, seçilme hakkını 1934 yılında elde eden genç cumhuriyet kadınına
intikal etmiş bir demokrasi bayrağı mevcuttur. Bunu her alanda güçlendirmek
elbette yine biz Türk kadınına düşmektedir. Bu minvalde, Türk milliyetçileri,
toplumsal cinsiyet eşitsizliğinin neticesi olan bilhassa ekonomik şiddetin
karşısında durmaktadır. Çünkü biliyoruz ki kadına yönelik ekonomik şiddetle
mücadele kadının karar alma mekanizmalarındaki yerinin de en büyük
destekleyicisidir. Adına ister kadın yoksulluğu diyelim, istersek “cam tavan
sendromu” diyelim, netice itibarıyla, kadının ekonomik olarak önündeki
engelleri aşmamız ülkemizin temel meselesi olmalıdır.
Kadınlara
uygulanan ekonomik şiddet sadece Türkiye’nin sorunu değildir. 2016 Dünya
Ekonomik Forumu’nun özellikle ekonomi alanındaki verileri de sorunun
evrenselliğini göstermektedir.
(Mikrofon
otomatik cihaz tarafından kapatıldı)
NEVİN
TAŞLIÇAY (Ankara) – Çok az kaldı Sayın Başkan.
BAŞKAN
– Toparlayın, tabii.
Buyurun.
NEVİN
TAŞLIÇAY (Ankara) – Rapora göre, kadın-erkek eşitsizliğinin yüz yetmiş yıl
sonra ortadan kalkacağı öngörülüyor. Bu da bize toplumsal cinsiyet
eşitsizliğini oluşturan en önemli unsurlardan ekonomide eşitsizliğin bir dünya
gerçeği olarak karşımızda durduğu anlamını taşımaktadır. Ancak, yine, Dünya
Ekonomik Forumu tahminlerine göre, kadınların iş gücüne katılım oranındaki
yüzde 1’lik artış küresel gayrisafi yurt içi hasılayı 80 milyar dolar
artıracaktır. Yani ülke olarak güçlenmenin de, yükselmenin de yolu
kadınlarımızın ekonomik hayata katılımından geçmektedir. Biz de bu itibarla
diyoruz ki: Kadınlarımız güçlenirse Türkiye büyüyecektir. Medeni ve siyasi
hakları çağına göre oldukça erken elde eden Türk kadını, atasından aldığı
bayrakla yine kadın haklarında çağının öncüsü olmalıdır.
Biliyor
ve inanıyoruz ki, toplumda Türk kadınını hak ettiği yere taşıyacak lokomotif
güç Milliyetçi Hareket Partisinin ta kendisidir.
Genel
Kurulu saygıyla selamlıyorum.
BAŞKAN
– Teşekkür ederim Sayın Taşlıçay. 
Değerli
milletvekilleri, söz sırası Halkların Demokratik Partisi Grup Başkan Vekili
Sayın Ayhan Bilgen’e ait. 
Buyurun
Sayın Bilgen. 
32.- Kars Milletvekili Ayhan Bilgen’in, 5 Aralık Türk
kadınına seçme ve seçilme hakkı verilmesinin 84’üncü yıl dönümü vesilesiyle
Hakkâri Milletvekili Leyla Güven ve kadın belediye başkanlarının cezaevinde
olmasının Türkiye için geriye gidiş olduğuna, üçüncü havalimanı işçilerinin
davasına ilişkin açıklaması
AYHAN
BİLGEN (Kars) – Sayın Başkan, ben de 5 Aralık kadınların seçme ve seçilme
hakkıyla sözlerime başlamak istiyorum. 
Osmanlı’nın
son döneminde çok güçlü bir kadın hareketi vardır. Tanzimat Dönemi’nde
çıkarılan dergiler, kurulan cemiyetler; hepsini bir tarafa bırakalım,
Sultanahmet’te Halide Edip’in konuşmacı olduğu miting… Aslında sosyal hayatta,
ülkenin geleceğiyle ilgili kadınların söz söylemesi konusunda son derece güçlü
bir altyapının en azından İstanbul’da -Anadolu’da değilse bile- ve belki bazı
şehirlerde olduğunu bir kere biliyoruz. Elbette ki seçme, seçilme hakkının
tanınması ve en azından o dönemde Avrupa’da, dünyada kadınların siyasette
nerede olduğunu düşündüğünüzde, karşılaştırmayı böyle yapmak ve hakkaniyetle bu
durumu kabul etmek, ifade etmek gerekir.
Şüphesiz,
kadınların toplumdaki yeriyle ilgili kanunlarla düzenleme yapmak ne kadar
önemliyse ve öncü bir rol ifade ediyorsa zihinsel dönüşümü gerçekleştirmek de o
kadar önemlidir. Bazen toplumlar geriye giderler. Bin dört yüz yıl öncesinin
Suudi Arabistan’ıyla karşılaştırdığımızda, bugün, Suudi Arabistan’da kadınların
araç kullanıp kullanmamayı tartışıyor olması geriye gidişin de pekâlâ olduğunu
göstermeye tek başına yeter. 
Cumhuriyet
Dönemi romanına baktığımızda, kadınların toplumdaki öncülüğüyle ilgili ilginç
bir şey görürüz. Bu öncülüğün en önemli sebebi neredeyse 20’nci yüzyılın ilk
çeyreğinin tümüyle savaşlarla geçmiş olmasıdır. Erkeklerin cepheye gitmiş
olması, kadınların toplumdaki ağırlığıyla ilgili önemli bir kazanıma
dönüşmüştür, önemli bir sorumluluğa ve öncülüğe dönüşmüştür ama bugün
itibarıyla neredeyse geçtiğimiz yıl 8 kadın milletvekilimiz, şu anda hâlâ
seçilmiş olan bir milletvekilimiz Leyla Güven ve 30’un üzerinde kadın belediye
başkanımızın cezaevinde 2018 yılına girmiş olması, hatta 2019 yılını böyle
karşılıyor olması aslında Türkiye için de böyle bir geriye gidişi son derece
net biçimde ortaya koymaktadır. 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Bilgen. 
AYHAN
BİLGEN (Kars) – Yine, bir başka karşılaştırma ve geriye gidiş galiba bir bütün
olarak siyasete ve siyasetçiye yöneliktir. Osmanlı’nın son döneminde hem
Birinci Meşrutiyet hem 1908 Osmanlı Mebusan Meclisindeki siyasetçilerin konuşma
özgürlüğü ve onların bazen ağır eleştiri içeren bu sözlerinin ne kadar ve nasıl
tahammülle karşılandığı ile bugünü karşılaştırdığımızda, kıyasladığımızda yine
bu geriye gidişi çok net görüyoruz. Cumhuriyetin henüz ilanından önce, Meclis
varken, savaş devam ediyorken, kürsüden, savaş dâhil olmak üzere o dönemin
Meclis hükûmetini ağır eleştiriye tabi tutan siyasetçilerin bile tahammülle,
hoşgörüyle karşılanması, sonrasındaki İstiklal Mahkemeleri acı tecrübesine
rağmen, bugünle kıyaslandığında çok daha ileridedir. Dolayısıyla da dün Sayın
Baluken’le ilgili Yargıtayın verdiği karar, Önder ve Demirtaş’la ilgili istinaf
mahkemesinin verdiği karar aslında hem Osmanlı Mebusan Meclisinden hem de
Birinci Meclisteki tartışmalardan çok daha geriye düştüğümüzü çok net biçimde
gösteriyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bilgen.
AYHAN
BİLGEN (Kars) – Sayın Başkan, son olarak da üçüncü havalimanı işçilerinin bugün
İstanbul’daki davasına değinerek sözlerimi bitirmek istiyorum. 
Dava
sırasında çok ilginç bir iddianame üzerinden yargılama şu anda devam ediyor.
Sendika temsilcilerinin işçilerle görüşmesi suç gibi tarif edilmiş ve aynen şu
ifadeler geçiyor: “Sözde sendika yöneticileri” “sözde sendika çalışanları.”
Değerli milletvekilleri, eğer siyasetçiyi “sözde” diye, gazeteciyi “sözde”
diye, sendikacıyı “sözde” diye tarif etmeye başlarsanız bu ülkede demokrasinin
kırıntısı bile kalmaz. Bir işçi -ki orada 50’nin üzerinde ölüm var; bakın, çok
hayati bir durumdan bahsediyoruz- yanındaki mesai arkadaşı hayatını kaybetti
diye slogan atmış ve mahkemede bu soruluyor, “Niye slogan attın?” diyorlar, o
da diyor ki: “‘Susma sustukça sıra sana gelecek.’ dedim çünkü yanımdaki
arkadaşım hayatını kaybetmişti.
Genel
Kurulu saygıyla selamlıyorum. 
BAŞKAN
– Teşekkür ederim Sayın Bilgen.
Cumhuriyet
Halk Partisi Grup Başkan Vekili Sayın Engin Altay.
33.- İstanbul Milletvekili Engin Altay’ın, annesinin
vefatından dolayı İstanbul Milletvekili Canan Kalsın’a başsağlığı dilediğine,
seçme ve seçilme hakkının verildiği 5 Aralık 1934 tarihinden bugüne kadar Türk
kadınının elde ettiği kazanım ve gelişimin küçümsenemeyeceğine ilişkin açıklaması
ENGİN
ALTAY (İstanbul) – Teşekkür ederim. 
Sayın
Başkan, Genel Kurulu ve sizi saygıyla selamlıyorum.
AK
PARTİ İstanbul Milletvekili, Kadın Erkek Fırsat Eşitliği Komisyonu Başkanı
Sayın Canan Kalsın’ın kıymetli annesini kaybettiğini teessürle öğrendik.
Merhumeye Allah’tan rahmet, sayın milletvekilimize ve kederli ailesine sabır ve
başsağlığı diliyoruz öncelikle.
Evet,
bugünün gündemi kadınlar. Türkiye'nin şöyle bir âdeti vardır: Öğretmenler
Günü’nde öğretmenleri bir gün hatırlarız, Anneler Günü’nde anneleri bir gün
hatırlarız; Avukatlar Günü’nde, Eczacılar Günü’nde, velhasıl üç yüz altmış beş
gün içerisinde bir gün hatırlayıp unutmak ve o bir gün içinde bütün gün hamaset
yapmak, ne kadınların sorununu ne öğretmenlerin sorununu ne askerlerin
sorununu, velhasıl hiçbir sorunu çözmez. Olaya doğru bir pencereden hep
birlikte bakabilmemiz lazım. 
Türk
kadınının 1934’te elde ettiği seçme ve seçilme hakkını, Fransız kadını tam on
yıl sonra, İtalyan kadını on bir yıl sonra, Yunanistan kadını yaklaşık yirmi
yıl sonra ve İsviçre çok daha sonra, otuz yıl sonra elde etmiş ama bugün bir
Fransız, Yunanistan, İtalyan, İsviçre kadınına baktığımızda, oradaki kadınların
hayata katılma, ekonomik, sosyal, siyasal, kültürel yaşamdaki aktiviteleri,
katılım oranları ve güçleriyle, Türkiye'nin maalesef mukayesesi bile söz konusu
değil.
Bu,
bir kusur, bir nakisa, bir partiye yönelik bir eleştiri değil; bu, Türkiye'de
hepimizin durup üzerinde düşünmemiz gereken bir meseledir. Biraz önce birçok
sayın milletvekilimiz söyledi, 600 üyeli Parlamentomuzda 104 seçilmiş kadın
üyemiz var.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay.
ENGİN
ALTAY (İstanbul) – Bu 104 iyi bir rakam değil ki. Milleti oluşturanların yarısı
kadınsa, 600 üyeli Parlamentonun da mümkünse yarısının kadın olması lazım. (AK
PARTİ sıralarından gülüşmeler) Bir eleştiri diye getirmiyorum ki bunu,
isterseniz başlayalım AK PARTİ’lilerin kadınlarla ilgili söylediklerine. İş
aramayın yani kendi kendinize. 
Şimdi,
buradan yola çıkarak şöyle olmalı en azından: 600 üyeli Parlamentonun 104 sayın
üyesi kadın ise 81 il valimizin 17’sinin bu orana göre kadın olması lazım, 950
kaymakamımızın 160’ının kadın olması lazım ve bu rakamları çoğaltmak mümkün.
Türkiye’nin niye bir kadın emniyet müdürü olmasın; yine, sadece 1 -yanlış
bilmiyorsam- kadın valisi olsun; niye sadece 3 kadın kaymakamı olsun? Buradan
yürüyebilmemiz lazım ama şöyle bir mantık olur ise, Türkiye’de bir
üniversitemizin…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay.
ENGİN
ALTAY (İstanbul) - …Havacılık ve Uzay Bilimleri Fakültesinin Dekanı şöyle der
ise bunlar olmaz: “Aile hayatına yönelik bazı politikaları yanlış buluyorum.”
AK PARTİ’nin bazı politikalarını yanlış buluyor muhtemelen ve diyor ki: “İyi
bir çocuk yetiştirmek, iyi bir ev hanımı olmak, bakan, başkan, başarılı bir iş
kadını olmaktan elzemdir. Seçimlerde kadın adaylara oy vermeyeceğim.” Sonra da
AK PARTİ Genel Başkanı, Cumhurbaşkanı Erdoğan diyor ki: “Maalesef dünyada ilk
500 içinde Türkiye’nin bir tane üniversitesi yok.” Sen böyle rektör, böyle
dekan atarsan ilk 500 değil, ilk 5 binde de bir tane üniversiten olmaz. 
Bu
vesileyle, Türk kadınımızın seçme ve seçilme hakkını elde ettiği o tarihten
bugüne kadar elde ettiği kazanım ve gelişim şüphesiz yadırganamaz ve
küçümsenemez ama biz kadınımızı arkamızda değil, yanımızda, bizimle eşit
koşullarda, siyaset alanında, ekonomik yaşamda, kültürel ve sosyal yaşamda
güçlü ve aktif olarak görmek istiyoruz. Bütün kadınlarımıza Cumhuriyet Halk
Partisi Türkiye Büyük Millet Meclisi Grubu adına saygı, hürmet ve sevgilerimizi
iletiyoruz. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Altay.
Sayın
Özkan…
34.- Denizli Milletvekili Cahit Özkan’ın, annesinin
vefatından dolayı İstanbul Milletvekili Canan Kalsın’a başsağlığı dilediğine,
cumhuriyetten önce ve sonra kadına dünya milletleri muvacehesinden çok farklı
bir değer ve önem verildiğine, kadınların seksen dört yıl önce aldıkları imkânı
çok daha güçlü yarınlara götürme niyetinde olduklarına ilişkin açıklaması
CAHİT
ÖZKAN (Denizli) – Çok teşekkürler Başkan.
Tabii,
kadınlarımızın seçme ve seçilme hakkını elde ettikleri bugünde, öncelikle,
Kadın Erkek Fırsat Eşitliği Komisyonu Başkanımız Sayın Canan Kalsın annesini
kaybetmiştir, Komisyon Başkanımıza başsağlığı diliyorum, Allah’tan sabır niyaz
ediyorum ve özellikle Canan Hanım’a taziyelerini bildiren kıymetli
milletvekillerimize ve grup başkan vekillerimize teşekkürlerimi sunuyorum.
Tabii,
konuşmacılarımız ifade etti. Her birisi -vurguladıkları ortak ifadelerden bir
tanesi de- köklü medeniyetimizin tarih boyunca, cumhuriyetten önce ve sonra
kadına dünya milletleri muvacehesinde çok farklı bir değer ve önem verdiğini ve
bugün gelişmiş Batı uygarlıklarında kadınların seçme ve seçilme hakkını elde etmeden
on, on beş yıl, yirmi yıl evvel Türk kadının seçme ve seçilme hakkını
kazandığını vurguladı. Bu çok doğru ve yerinde ve medeniyetimizle gurur
duymamız gerektiren bir konudur. Onun için, her şeyden önce öz güvenle
medeniyetimizle, tarihimizle, kültürümüzle ve kadınımıza verdiğimiz değerle
dünden bugüne gurur duymamız gereken bir meseledir. 
Tabii,
özellikle AK PARTİ hükûmetleri döneminde, 2000 sonrası dönemde kadınlarımızın
sosyal hayatta, akademide, ticarette, sivil toplumda, bürokraside çok etkin, çok
daha başarılı roller alabilmeleri için yapısal reformların gerçekleşmesi
gereğinden hareketle bir dizi anayasal ve yasal reform gerçekleştirmiş
bulunuyoruz. Bu reformların en büyüğü, özellikle 2010 yılında hayata geçirilen
ve kadınlar lehine yapılacak ayrımcılığın eşitlik ilkesine aykırı olarak
yorumlanamayacağına ilişkin pozitif ayrımcılık düzenlemesidir.
Tabii,
yine aynı şekilde, yasal reformlarla ve uygulamada atılan adımlarla, bugün Türk
kadınının o tarihsel seyri içerisinde sosyal hayatta, siyasi hayatta ve
bürokrasideki rolü ve etkinliği artmıştır.
(Mikrofon
otomatik cihaz tarafından kapatıldı)
BAŞKAN
– Devam edin Sayın Özkan.
CAHİT
ÖZKAN (Denizli) - Sosyal hayattaki rol ve etkinliği artmıştır. Bunu Allah’ın
izniyle çok daha artırma gayreti içerisinde olacağız.
Tabii,
bu noktada herkese büyük görevler düşüyor; anayasal ve yasal reformlarla
varılamayacak bir hedef olduğunun altını çizmek lazım. Elbette yapacağız. Hep
birlikte, bugün duyarlılığını ifade eden bütün siyasi partilerin
konuşmacılarının ifade ettiği hedefleri gerçekleştirmek için gereken tüm yasal
reformları, düzenlemeleri yapmak zorundayız. Ancak bunun yanında, her aileye,
mahalleye, cemiyete, siyasi partiye ve bir kül hâlinde bütün aziz milletimizin
üzerine düşen sorumluluklar var, bunları yerine getirmemiz lazım. Hani herkes
kendi çevresinde gerekli adımları atarsa, bu milletin, kadına dünden bugüne
verdiği o değeri, çok daha büyük hedeflerle yoluna devam ettireceğine
inanıyorum. 
Bakınız,
şu anda, özellikle grubumuz adına ifade edecek olursam…
(Mikrofon
otomatik cihaz tarafından kapatıldı) 
BAŞKAN
– Devam edin. 
CAHİT
ÖZKAN (Denizli) – …AK PARTİ bir kadın hareketidir. Kuruluşunda ve siyasal
süreci içerisinde kadın kolları teşkilatımız, tamamen kendi teşkilatlarını
kendi kurmak, kendi kongrelerini gerçekleştirmek suretiyle siyasi hayatımızda
etkin bir rol almıştır. Aynı şekilde, gençlik kolları ve ara kademe
teşkilatlarımızda, merkez karar yönetim kurulu teşkilatlarımızda, yine
Anayasa’mızın “pozitif ayrımcılık” düzenlemesine uygun bir şekilde,
kadınlarımızın kontenjanları vardır. Bunlar her türlü müdahaleden varestedir. 
Tabii
bunlar yeterli mi? Hayır. Biraz önce Sayın Başkanım, ifade ettiğiniz gibi,
Küba’daki örneği verdiniz, şu anda cumhuriyet tarihinde, kadın milletvekili
sayısı itibarıyla 53 rakamı bir grupta, AK PARTİ grubunda temsil edilmiştir ve
53 kadın milletvekilimizi, inşallah gelecekte, bugüne kadar ortaya koymuş
olduğumuz milletvekillerimizin, kadın milletvekillerimizin siyasete girişini
teşvik etmek suretiyle daha da yukarılara çıkaracağız. 
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Son, bitiriyorum.
BAŞKAN
– Tabii. Tamamlayın.
CAHİT
ÖZKAN (Denizli) – Ancak, elbette kadınlarımızın siyasi hayatta çok daha etkin
rol alabilmeleri onların ekonomik, sosyal, siyasi alanda imkânlarını
genişletmek, önlerini açmakla olacak. Ve bu noktada, AK PARTİ hükûmetleri
olarak bugüne kadar, her zaman kadın girişimcilerin yanında olduk. Kadın
girişimcilere verdiğimiz teşvik ve desteklerle onların iş hayatında rol almalarını
sağladık.
Aynı
şekilde, çalışma hayatında kadınlarımızın daha güçlü yer alabilmeleri için,
doğum yardımları ile emzirme izinleri, özürlü çocukları olan annelere beş yıl
erken emeklilik imkânları getirmek suretiyle çalışma hayatında çok daha etkin
rol almalarını sağladık. İnşallah, bugün duyarlılığını ortaya koyan tüm
grupların da ifade ettiği birlikte çalışma anlayışıyla kadınlarımızın, seksen
dört yıl önce, dünya milletleri nezdinde, evleviyetle, öncelikle aldıkları bu
imkânı çok daha güçlü yarınlara götürme niyetini ifade eder, Genel Kurulu
saygıyla selamlarım. 
BAŞKAN
– Teşekkür ederim Sayın Özkan.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün,
annesinin vefatından dolayı İstanbul Milletvekili Canan Kalsın’a ve 23 Dönem
TBMM Başkanı Köksal Toptan’a Meclis Başkanlığı adına başsağlığı dilediğine
ilişkin konuşması
BAŞKAN
– Ben de annesini kaybeden Değerli Milletvekilimiz Sayın Canan Kalsın’a
başsağlığı dileklerimi iletmek isterim. Allah rahmet eylesin. 
Bu
arada, önceki dönem Türkiye Büyük Millet Meclisi Başkanlarından Sayın Köksal
Toptan’ın da annesi vefat etti, önceki gün defnedildi. Önceki dönem Meclis
Başkanlarımızdan Sayın Köksal Toptan’a da Meclisimiz adına başsağlığı
dileklerimi iletiyorum. 
Değerli
milletvekilleri, şimdi gündeme geçiyoruz. 
Başkanlığın
Genel Kurula bir sunuşu olacaktır, onu iletiyorum. 
VI.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, Bütçe Kanun Teklifi ile Kesin Hesap
Kanunu Tasarısı’nın görüşmelerinde uygulanacak söz kayıt işlemleri ve
usullerine ilişkin duyuru
BAŞKAN
- Değerli milletvekilleri, 2019 Yılı Merkezi Yönetim Bütçe Kanun Teklifi ile
2017 Yılı Merkezi Yönetim Kesin Hesap Kanunu Tasarısı’nın Genel Kurulda görüşme
takvimine ilişkin grup önerisi dünkü birleşimde kabul edilmişti. Bütçeler
üzerine şahısları adına söz almak isteyen sayın üyelerin söz kayıt işlemleri 7
Aralık 2018 Cuma günü 11.00 ila 11.30 saatleri arasında büyük grup toplantı
salonunda Başkanlık Divanı Kâtip Üyelerince yapılacaktır. Söz kaydını her sayın
üyenin bizzat yaptırması gerekmektedir, başkası adına söz kaydı
yapılmayacaktır. Belirtilen saatler dışındaki söz kayıtları Kanunlar ve
Kararlar Başkanlığınca yapılacaktır. Bütçe Kanunu Teklifi ile Kesin Hesap
Kanunu Tasarısı’nın Genel Kuruldaki görüşme programı Türkiye Büyük Millet
Meclisi internet sayfasında yer alacak, bastırılarak sayın üyelere
dağıtılacaktır. 
Sayın
üyelerin bilgilerine sunulur.
Tabii,
değerli arkadaşlarım, bir de tecrübeyle şunu da sayın milletvekillerinin
bilgisine ben sunmak isterim. Bu konuda arkadaşlarımızın mutlaka kendi
partisinin grup başkan vekilleriyle istişare ve bilgisi dâhilinde
görüşmelerinin yararı olduğunun altını da çiziyorum. 
Teşekkür
ederim. 
Şimdi,
İYİ PARTİ Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 21/11/2018 tarihinde Samsun
Milletvekili Bedri Yaşar ve 22 milletvekili tarafından, engellilerin
sorunlarının incelenerek tüm kamu hizmetlerinden tam olarak yararlanmalarının
sağlanması amacıyla verilmiş olan Meclis araştırması önergesinin (10/537) ön
görüşmelerinin, Genel Kurulun 5 Aralık 2018 Çarşamba günkü birleşiminde
yapılmasına ilişkin önerisi 
5/12/2018
Türkiye Büyük Millet Meclisi Başkanlığına
Danışma
Kurulu 5/12/2018 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Yavuz
Ağıralioğlu 
 İstanbul

 İYİ
PARTİ Grubu Başkan Vekili 
Öneri:
Samsun
Milletvekili Bedri Yaşar tarafından, engelli yurttaşlarımızın sağlık, eğitim,
istihdam ve bilgi teknolojileri hizmetlerine tam olarak erişimlerinin
sağlanması, başta eğitim ve sağlık hizmetleri olmak üzere gündelik hayatta
karşılaştıkları sorunların tespit edilmesi ve bu konuda alınması gereken
tedbirlerin belirlenmesi amacıyla 21/11/2018 tarihinde Türkiye Büyük Millet
Meclisi Başkanlığına verilmiş olan (10/50) esas numaralı Meclis araştırması
önergesinin diğer önergelerin önüne alınarak görüşmelerinin 5/12/2018 Çarşamba
günkü birleşimde yapılması önerilmiştir. 
BAŞKAN
– Teşekkür ederim. 
Şimdi,
önerinin gerekçesini açıklamak üzere İYİ PARTİ Gruba adına Antalya
Milletvekilimiz Sayın Feridun Bahşi, buyurun. (İYİ PARTİ sıralarından alkışlar)
Süreniz
beş dakika Sayın Bahşi. 
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; 5 Aralık Dünya Kadın Hakları Günü’nü ve Türkiye’de seçme ve
seçilme hakkının verilişinin 84’üncü yılını kutluyorum. 
Sosyal
devlet, güçlü devlet, adil devlet vatandaşların derdine çare arar, çözüm
üretir, vatandaşlar arasında adaleti sağlar ama ülkemizde, engelliler yalnızca
3 Aralık Dünya Engelliler Günü veya 10-16 Mayıs Engelliler Haftası gibi özel
günlerle sınırlı kalacak şekilde hatırlanmaktadır. Bu özel günlerde
engellilerin sorunları gündeme getirilmekte, yetkililerce vaatlerde
bulunulmakta fakat engellilerin temel sorunlarının çözümü sürekli olarak
ertelenmektedir. 
Dünya,
engelli vatandaşlarına diğer vatandaşlarının yararlandığı tüm olanaklardan
adaletli şekilde yararlanma fırsatı sunmak zorundadır. Engelli
vatandaşlarımızın topluma etkin olarak katılmalarını sağlamak için engellilere
yönelik hizmetlerin kapsamlı olarak genişletilmesi gerekir. Herhangi bir
bedensel veya zihinsel engeli olan vatandaşlar ile hiçbir engeli olmayan
vatandaşlar arasındaki menfi yöndeki farklılıkları gidermek günümüz devlet
anlayışı içerisinde bir zorunluluktur. Hayatın içerisinde yaşamını sürdürmeye
çalışan engelli vatandaşlarımızın var olan hareket ve yetenek kısıtlarına
onlara bir artı kazandıracak şekilde düzenlemeler yapılmalıdır. Engelli
vatandaşlarımızı hayata bağlamak, hayat mücadelesinde yarıştan kopmadan devam
etmelerini sağlamak ve bunları yaparken de ekonomik olarak güçsüz
hissettirmemek yine devlet ilkelerinin en başında gelmelidir. 
Değerli
milletvekilleri, dünya nüfusunun yaklaşık yüzde 10’u, ülkemiz nüfusunun ise
6,6’sı engelli vatandaşlarımız tarafından oluşturulmaktadır. Türkiye’de 5
milyona yakın engelli vardır. Erişilebilirlik, eğitim, çalışma hayatı ve sağlık
Türkiye’de engellilerin en çok zorlandıkları ve sıkıntıya düştükleri
alanlardır. Erişilebilirlik sorunu engellilerin sosyal hayata katılmasının
önündeki en büyük engeldir. Büyük çoğunluğu kaldırımlar ve yollardan
şikâyetçidir. Evlerinin, kamu binalarının engelli kullanımına uygun olmadığını
düşünenlerin oranı yüzde 60-65 civarındadır. Engelli vatandaşlarımızın yüzde
27’si 2022 sayılı Kanun kapsamında devletten özürlü maaşı alabilmekte, yüzde 11’i
Sosyal Yardımlaşma ve Dayanışmadan ayni ve nakdî yardımlarından yararlanırken
yüzde 6’sı Sosyal Hizmetler, Çocuk Esirgeme Kurumu, yüzde 4’ü de hayırsever
kişilerin yaptığı yardımlardan yararlanmakta geri kalan yüzde 50’den fazla
engellimiz ise tamamen yardımlardan yoksun olarak yaşamaktadır. Hayatlarını
idame ettirmeleri göz önüne alındığında engellilerin hayat standartlarının daha
yüksek olması gerekmektedir. 
Engelli
nüfusun eğitim düzeyi de nüfusun geneline bakıldığında oldukça düşüktür. Okuma
yazma bilmeyen engellilerin oranı yüzde 23’tür. Burada da kadın-erkek
eşitsizliği açıkça ortaya çıkmaktadır. Bu oran erkeklerde yüzde 10’ken
kadınlarda yüzde 33 civarındadır. Yükseköğrenim mezunu olanların oranı ise
erkeklerde yüzde 4, kadınlarda ise yüzde 1,5’tir. Engelli vatandaşlar
evlerinden çıktıkları andan itibaren her türlü sıkıntıyla yüzleşmektedirler.
Yapılan araştırmalarda engellilerin üretim sürecine de katılamadıkları ortaya
çıkmaktadır. Engellilerin yüzde 86’sı herhangi bir işte çalışmamaktadır. İşsizlik
nedeniyle engelli vatandaşlar sosyal hayattan giderek uzaklaşmaktadırlar. 
Değerli
milletvekilleri, sosyal güvencelerine bakılmaksızın özürlü kimlik kartı olan
engelli vatandaşların engelleri münasebetiyle kronik hasta olarak
değerlendirilip Sağlık Uygulama Tebliği’nin ilgili maddelerine uygun sınıfa
dâhil edilerek katılım payı muafiyetinden faydalanmalarının sağlanması ve yasal
bir düzenleme yapılması bir zorunluluktur. Buna ilişkin yasa teklifimizi geçen
hafta içinde Başkanlığa sunduk. 
Değerli
milletvekilleri, engelli vatandaşlar için değişik zamanlarda çeşitli yasalar
çıkarılmıştır, çıkarılan yasalarla bu vatandaşlarımıza birtakım haklar
verilmiştir. Bunun için emeği geçen her bir lidere, milletvekillerimize, kamu
görevlilerimize…
(Mikrofon
otomatik cihaz tarafından kapatıldı)
BAŞKAN
– Devam edin. 
FERİDUN
BAHŞİ (Devamla) - …vatandaşlarımız adına, bu yasaları çıkaran gruplara teşekkür
ederiz. Ancak değişen şartlar ve engelli vatandaşlarımızın sayısının artması
sonucu bu yasalar artık yetersiz kalmaktadır. Örneğin, engelli
vatandaşlarımızın iş sahibi olmaları yani istihdam edilmeleri yönündeki 657
sayılı Devlet Memurları Kanunu’nun 53’üncü maddesinin ikinci fıkrasında verilen
istihdam mecburiyeti engelli vatandaşlarımızın sayısıyla değerlendirildiğinde yetersiz
kalmaktadır. Bu kanundaki yüzde 4 oranının en az yüzde 6 olarak düzeltilmesi ve
engelli vatandaşlarımızın daha çok istihdamının sağlanması elzemdir. 
Hepinizi
saygıyla selamlıyorum. 
Teşekkür
ederim. (İYİ PARTİ sıralarından alkışlar) 
BAŞKAN
– Teşekkür ederim Sayın Bahşi. 
Şimdi,
öneri üzerinde Halkların Demokratik Partisi Grubu adına söz isteyen İzmir
Milletvekilimiz Sayın Serpil Kemalbay Pekgözegü. 
Buyurun.
(HDP sıralarından alkışlar) 
Süreniz
üç dakika. 
HDP
GRUBU ADINA SERPİL KEMALBAY PEKGÖZEGÜ (İzmir) – Teşekkür ederim Sayın Başkan. 
Bugün
5 Aralık, kadınların seçme ve seçilme hakkını elde ettikleri bir gün olarak,
takvim günü olarak değerlendiriliyor ve burada grup başkan vekilleri söz
alıyor. Önce ona bir değinmek istiyorum. Yani seçme ve seçilme hakkı bir takvim
gündemine dönüşmüştür. 21’inci yüzyılda seçme ve seçilme hakkı kadınların
elinden bariz bir şekilde alınmaktadır. Bugün belediye eş başkanlarımızın ve bu
Parlamentonun bir üyesi olan Hakkâri Milletvekilimiz Leyla Güven’in zindanda olması
bunun bir göstergesidir. Burada süresiz, dönüşümsüz açlık grevinin yirmi
sekizinci gününde olan Leyla Güven’i saygıyla selamlıyorum ve bütün kadın
seçilmişleri burada selamlamak istiyorum. 
Değerli
arkadaşlar, dediğim gibi, bu takvim gündemi meselesi engellilerle ilgili de
gündeme geliyor. 3 Aralık Engelliler Günü’nde herkes engellilerle ilgili olarak
bir şeyler söylüyor fakat engelliler hakkında hiçbir değişiklik olmuyor, hatta
kazanılmış haklarında bile geriye gidildiğini biz görüyoruz. Örneğin, engellilere
yardım mı veriliyor, maaş mı veriliyor? Neden engelliler “yardım” adı altında
bir ücret alabiliyorlar? Bu sorunun cevabı şu: Türkiye sosyal devlet olmaktan
giderek daha fazla çıkmıştır ve sosyal hak yerine, iktidara biat edenlere
yardımlar dağıtılabilmektedir. O da ancak kayırmacı bir ekonomik anlayışla
yapılıyor. 
Öyle
ki bu engelli yurttaşlara bankalar bile kredi vermiyorlar çünkü onların
elindeki bu kartların bankalar nezdinde de bir geçerliliği yok. Yine ailede
SGK’li çalışan bir kişi bile olsa bu engelli yurttaşlarımız herhangi bir destek
alamıyorlar. Elektrik, doğal gaz engellilere ücretli, indirim yok. 
Yine,
kanun hükmünde kararnamelerle 2 bini aşkın engelli işinden hukuksuzca
çıkartıldı. Hapishanelerde engelliler var ve bunlara dair olarak da büyük bir
ayrımcılık, yok sayma durumuyla karşı karşıyayız. Hükûmet engellilerin
sorunlarını çözmek gibi bir programa ve politikaya kesinlikle sahip değil.
Engellileri, onların bakımıyla ilgili sorumlulukları daha çok kadınların ve
ailenin üstüne bırakmakta ve devlete de yine yardımlarla engellileri bağımlı
kılmayı kendisine bir politika olarak belirlemekte. Oysa Türkiye’de yaklaşık
8,5-9 milyon engelli var ve engelliler her birimizle eşit koşullarda, eşit
yurttaşlar olarak anılmak istiyorlar ve eşit yurttaşlar olarak hak sahibi olmak
istiyorlar.
(Mikrofon
otomatik cihaz tarafından kapatıldı)
BAŞKAN
– Devam edin.
SERPİL
KEMALBAY PEKGÖZEGÜ (Devamla) – Teşekkürler.
Eğitimde,
istihdama erişimde engelliler büyük sorunlarla karşı karşıya. Toplumdan
dışlanma en önemli sorunların başında geliyor. Kamuda ve özel sektörde
engelliler birikimleri gözetilerek, kapasiteleri göz önüne alınarak
değerlendirilmiyorlar. Bunun dışında herhangi bir işte, vasıfsız bir işte,
sadece engelli oldukları için değerlendiriliyorlar; bu bile büyük bir
ayrımcılıktır. 
Yine,
engellilere yönelik sağlık raporunu alabilmek gerçekten deveye hendek
atlatmaktan daha zor. Yani bu engellilerin sağlıkla ilgili olarak bu kadar
bariyerlerle karşılaşmış olmaları utanç vericidir. Siz devlet olarak “Ben görevimi
yapmıyorum.” demek istemiyorsunuz ama bunun yerine bazı kurallar
çıkartıyorsunuz, bu da engellileri yok saymanın bir başka yoludur. Engelliler
eşit yurttaşlık olarak her birimizle eşit haklara sahip olmalıdır diyoruz ve
öneriyi destekliyoruz. (HDP sıralarından alkışlar)
BAŞKAN
– Teşekkür ederim. 
Öneri
üzerinde söz isteyen, Cumhuriyet Halk Partisi Grubu adına Kayseri
Milletvekilimiz Sayın Çetin Arık. (CHP sıralarından alkışlar)
Sayın
Arık, süreniz üç dakika. 
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan. 
“Dünyada
hiçbir kadın ‘Ben Anadolu kadınından daha fazla çalıştım, milletimi kurtuluşa
ve zafere götürmekte Anadolu kadını kadar emek verdim.’ diyemez.” Gazi Mustafa
Kemal Atatürk. Ben de 5 Aralık kadınların seçme ve seçilme hakkını kutluyorum. 
Sayın
Başkan, bugün İYİ PARTİ’nin engelli vatandaşlarımızın sorunlarının
araştırılmasıyla ilgili verdiği grup önerisi üzerine söz almış bulunuyorum,
Gazi Meclisi saygıyla selamlıyorum. 
Değerli
milletvekilleri, Türkiye’nin yüzleşmekten korktuğu ama korkmaması, aksine
yüzleşmesi gereken çok önemli meselelerden biridir engellilerin sorunu.
Maalesef ülkemizde engelliler 3 Aralık Dünya Engelliler Günü veya 16 Mayıs
Engelliler Haftası gibi belirli gün ve haftalarda hatırlanıyor, büyük nutuklar
atılıyor, büyük vaatler veriliyor ama maalesef ki 4 Aralıkta bu vaatlerin hepsi
unutuluyor, hiçbir çözüm bulunmuyor. Sayın milletvekilleri, gelin, bu kez
farklı bir şey yapalım. Her şeyden önce, siyasetüstü bir konu olan engelliler
konusunu ele alırken siyasi manevraları, siyasi kaygıları bir kenara bırakarak
çözüm için hep birlikte bir araya gelelim. Bakınız, 10 Mayıs 2017’de, yine bir
çarşamba günü, Engelliler Haftası’nda, engelli vatandaşların sorunlarının
araştırılması için Milliyetçi Hareket Partisi bir önerge vermiş, biz de bu
önergeye destek vermişiz ama iktidar partisinin sayın milletvekilleri
tarafından bu önerge reddedilmiş. Bugün bu konuda Milliyetçi Hareket Partisinin
sayın milletvekillerinin tutumunu…
ERKAN
AKÇAY (Manisa) – Ya bırak Milliyetçi Hareket Partisini!
ÇETİN
ARIK (Devamla) – …bu Meclisin, bu milletin bir vekili olarak gerçekten ben çok
merak ediyorum. Bir yıl önce kendilerinin engellilerin sorunları araştırılsın
diye verdikleri önergeye bugün “evet” mi diyecekler…
ERKAN
AKÇAY (Manisa) – Sana ne? 
ÇETİN
ARIK (Devamla) – …yoksa, kendileriyle bir kez daha çelişip engellilerin
sorununa kör gözle bakan iktidar partisinin peşine takılıp “hayır” mı
diyecekler? Bunu burada hep birlikte göreceğiz.
Sayın
milletvekilleri, iktidar partisi engellilerin sorununa gerçekten kör gözle
bakıyor. Neden böyle söylüyorum, niçin böyle söylüyorum? Bakınız, engellilerle
ilgili, Türkiye İstatistik Kurumunun son çalışması 2002 yılında; 2002 yılında,
dikkatinizi çekiyorum. Yani, bugün gerçek anlamda Türkiye’de kaç engelli
yurttaşımızın olduğuyla ve bunların sorunlarıyla ilgili gerçek verilere sahip
değiliz. Eldeki verilere göre nüfusumuzun yaklaşık yüzde 12,5’unu engelliler
oluşturuyor, bu da yaklaşık 10 milyon yurttaşımızın olduğunu gösterir. Gelin,
İYİ PARTİ’nin önergesine hep birlikte destek verelim ve öncelikle engellilerle
ilgili sağlıklı verileri hep beraber ortaya koyalım. 
(Mikrofon
otomatik cihaz tarafından kapatıldı) 
BAŞKAN
– Toparlayın.
ÇETİN
ARIK (Devamla) – Teşekkür ederim Sayın Başkan.
Gerçekte
ülkemizde kaç yurttaşımız engelli, bunların kaçı istihdam ediliyor, kaçı eğitim
olanaklarından yararlanıyor, bunları hepimizin bilmesi gerekiyor. 
Engellilerin
en önemli sorunlarından biri de eğitim. Engelli vatandaşlarımız temel bir hak
olan, Anayasa’yla güvence altına alınan eğitim hakkını kullanamıyorlar. 
Engelliler
konusundaki bir diğer sorun ise istihdam. Engellilerin eğitimi konusunda
sınıfta kalan AKP iktidarları engellilerin istihdamı konusunda ise küme düşmüş
durumda. Bakınız sayın milletvekilleri, iş gücüne katılım oranları
incelendiğinde yüzde 78’inin iş gücüne dâhil olmadığı görülüyor. Burada,
çalışabilecek durumda olan yaklaşık 2 milyon engellinin istihdam dışı kaldığı
acı bir gerçek. 
Söylenecek
çok şey var ama maalesef ki sözümüz kısılıyor ve üç dakikaya düşürülmüş. Üç
dakikada ne söylenebilir, bilemiyorum. Ben buradan bir kez daha tüm partilerin
milletvekillerini bu konuda siyasetüstü davranmaya davet ediyorum. Gelin, el
ele verelim, engellilerin önündeki engelleri el birliğiyle çözelim diyorum, yüce
Meclisi saygıyla selamlıyorum. (CHP ve İYİ PARTİ sıralarından alkışlar)
BAŞKAN
– Teşekkür ederim Sayın Arık.
ERKAN
AKÇAY (Manisa) – Sayın Başkan…
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
geçirdikleri trafik kazası sonucu hayatını kaybeden MHP Sinop Durağan İlçe
Başkanı Osman Yıldırım ile belediye başkan adayı Ali Dalkılıç’a Allah’tan
rahmet, MHP camiasına başsağlığı dilediğine ilişkin konuşması
BAŞKAN
- Sayın Akçay, söz vereceğim ama ben üzücü bir haber öğrendim, onunla ilgili
duygularımı ifade etmek isterim. 
Milliyetçi
Hareket Partisinin Sinop Durağan İlçe Başkanı ve -sanırım- yeni belirlenen
belediye başkan adayı ne yazık ki Ankara yakınlarında geçirdikleri bir trafik
kazası sonucu hayatlarını kaybetmişler. Gerçekten çok üzücü ve hepimizi sarsan
bir hadise. Ben ölen kardeşlerimize Allah’tan rahmet diliyorum. Başta ailesi,
sevenleri ve Milliyetçi Hareket Partisi camiasına da başsağlığı dileklerimi
iletiyorum. 
Buyurun
Sayın Akçay.
IV.- AÇIKLAMALAR (Devam)
35.- Manisa Milletvekili Erkan Akçay’ın, trafik kazası
neticesinde hayatını kaybeden MHP Sinop Durağan İlçe Başkanı Osman Yıldırım ile
belediye başkan adayı Ali Dalkılıç’a Allah’tan rahmet dilediğine, Kayseri
Milletvekili Çetin Arık’ın İYİ PARTİ grup önerisi üzerinde CHP Grubu adına
yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Şimdi, birkaç dakika evvel biz de maalesef bu üzücü kazayı
haber aldık. Şimdi, biraz sonra, Genel Kuruldaki konuşmalardan sonra tabii ayrıntıyı
öğrenmek üzere görüşmelerimiz de olacak. Öncelikle bu üzücü kaza neticesinde
hayatını kaybeden Durağan İlçe Başkanımıza ve muhtemel belediye başkanı adayı
arkadaşımıza, kardeşlerimize Allah’tan rahmet diliyorum, ailelerine başsağlığı
diliyorum. Taziyeniz için, hassasiyetiniz için de ayrıca teşekkür ediyorum.
Sayın
Başkan, tabii, bunları konuşmak istemezdim ama şimdi söylemesen de olmuyor. Bu
kıymetli Kayseri Milletvekili arkadaşımız, her ne hikmetse, ne zaman kürsüye
çıksa illa Milliyetçi Hareket Partisine atıfta bulunarak bir iki cümle sarf
etme gereği duyuyor. 
(Mikrofon
otomatik cihaz tarafından kapatıldı) 
BAŞKAN
- Buyurun Sayın Akçay.
ERKAN
AKÇAY (Manisa) – Tabii, bu MHP takıntısı nereden gelir kendisinde bilemeyiz ama
bir takıntısı olduğu kesin. Daha evvel de birkaç defa ve defalarca söyledim.
Bütün siyasi partilerin burada verdikleri kanun teklifleri, önergeler, soru
önergeleri var; biz bunlara saygılıyız yani buna kimsenin diyecek bir şeyi de
yok. Ama buna karşı alınan tutuma ilişkin de bütün partilerin birbirlerine
saygılı olma gibi bir mecburiyeti var. Bu, bir saygısızlıktır. Milliyetçi
Hareket Partisi neyin, ne zaman önergesini vereceğini; neye, ne zaman, nasıl
bir tutum belirleyeceğini kendi parti politikaları çerçevesinde belirler. Biz bu
beyefendinin keyfine göre hareket edecek değiliz. Dolayısıyla, bir önerge
konuşuluyor, siz parti grubunuz adına görüşünüz neyse onu ifade edersiniz.
(Mikrofon
otomatik cihaz tarafından kapatıldı)
BAŞKAN
– Devam edin.
ERKAN
AKÇAY (Manisa) – Aksi takdirde Milliyetçi Hareket Partisinin tutumuna böyle
takıntılı bir şekilde, tıptaki terimi de doğrusu hatırlayamadım ama zannederim
“obsesif” deniyor buna… Bu takıntıdan vazgeçmelerini salık veriyorum. Ve
Milliyetçi Hareket Partisinin tutumunun ne olacağını merak ettiğini söyledi.
Merak etmesin, burada her şey, bakın, canlı yayınla Türkiye’ye yayın yapılıyor,
tutanak altına alınıyor, sosyal medyadan görüşler ifade ediliyor, başka
söylenecek bir şey de yoktur. Yani bir parti grubunun, bir başka parti
gruplarının veya milletvekillerinin keyfine göre hareket etmeyiz. Milliyetçi
Hareket Partisi kendi gündemine hâkim bir partidir. Biz başkalarının getirmek
istediği gündemin peşine takılmayız diye 50 defa söyledim. Tekrar tekrar
söylüyorum, bütün parti gruplarının ve milletvekillerinin getireceği önergeler,
teklifler neyse saygılıyız diyoruz ama Milliyetçi Hareket Partisinin tutumuna
da herkesin saygılı olmak mecburiyeti vardır.
Teşekkür
ederim.
BAŞKAN
– Ben de teşekkür ederim, sağ olun.
ÇETİN
ARIK (Kayseri) – Sayın Başkanım…
BAŞKAN
– Buyurun Sayın Arık.
ÇETİN
ARIK (Kayseri) – Sayın Grup Başkan Vekili takıntım olduğunu ve saygısızlık
ettiğimi söyledi.
MUHARREM
VARLI (Adana) – Var gerçekten de, yok mu yani!
BAŞKAN
– Yerinizden bir dakika söz veriyorum Sayın Arık. 
Buyurun.
36.- Kayseri Milletvekili Çetin Arık’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
ÇETİN
ARIK (Kayseri) – Teşekkür ediyorum Sayın Başkan. 
Sayın
Grup Başkan Vekili benim Milliyetçi Hareket Partisine bir takıntım olduğunu
söyledi. Bunun ismi “obsesif kompulsif” bozukluktur Sayın Grup Başkan Vekili,
siz telaffuz edemediniz ama. Bizim hiçbir partiye bir takıntımız yok ve hiçbir
saygısızlıkta da bulunmadım.
ERKAN
AKÇAY (Manisa) – Senin var, senin var. Senin takıntın var.
ÇETİN
ARIK (Kayseri) – Bulunmadım.
BAŞKAN
– Karşılıklı olmasın.
Tamamlayın
sözlerinizi .
ÇETİN
ARIK (Kayseri) – Hiçbir saygısızlıkta bulunmadım. 
Ben
sadece Milliyetçi Hareket Partisinin 10 Mayıs 2017’de İYİ PARTİ’nin bugünkü
verdiği grup önerisinin aynısını verdiğini... Ve yine emeklilikte yaşa
takılanlarda olduğu gibi, önce “evet” deyip sonra “hayır” diyen bir tavır
içerisinde mi olacaklar yoksa bir yıl önce “Bu sorun araştırılsın, engelliler
sorunu önemli.” dedikleri için acaba “evet” mi diyecekler diye merak ettim. 
ERKAN
AKÇAY (Manisa) – Şimdi oylama yapılacak merak etme! Nedir bu kadar merak? Şimdi
öğreneceksin.
ÇETİN
ARIK (Kayseri) – Milletin vekili olarak bunu benim merak etmem kadar doğal bir
şey yok.
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Özkan, siz de sanırım, Milliyetçi Hareket Partisinin 2 değerli üyesinin
vefatından dolayı söz istediniz.
Buyurun
Sayın Özkan.
37.- Denizli Milletvekili Cahit Özkan’ın, yaşanan
trafik kazası sonucu hayatını kaybeden MHP Sinop Durağan İlçe Başkanı Osman
Yıldırım ile belediye başkan adayı Ali Dalkılıç’a Allah’tan rahmet, yaralanan
Hayrettin Ateş’e şifa dilediğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Biraz
önce sizin de Genel Kurulumuza duyurduğunuz üzere, Milliyetçi Hareket Partisi
Sinop Durağan ilçesi İlçe Başkanı Osman Yıldırım ve belediye başkanlığı adaylık
müracaatı için Ankara’ya gelen Ali Dalkılıç’ın geçirdikleri trafik kazasında
İlçe Başkanı Osman Yıldırım’ın yaralandığı ve belediye başkan adayı Ali
Dalkılıç’ın ise hayatını kaybettiğini teessürle öğrenmiş bulunuyoruz.
Öncelikle
hayatını kaybeden Ali Dalkılıç’a Allah’tan rahmet, kederli ailesine de
başsağlığı diliyorum. İlçe Başkanımıza acil şifalar niyaz ediyorum. Milliyetçi
Hareket Partisi ve aziz milletimize başsağlığı ve geçmiş olsun dileklerimi ayrı
ayrı ifade ediyorum.
Teşekkür
ediyorum.
BAŞKAN
– Ben de teşekkür ederim.
Sayın
Ağıralioğlu, buyurun.
38.- İstanbul Milletvekili Yavuz Ağıralioğlu’nun,
trafik kazasıyla yaşanan acıyı paylaştıklarına, Hükûmetin getirmiş olduğu
tekliflere, sayısal avantaj sağladığı için her istediğini yapabileceği
duygusuna mukabele etmeye çalıştıklarına, MHP’nin Hükûmete vermiş olduğu siyasi
desteğin denetimsizliğe döndüğü yeri denetleme gayretinde olduklarına ilişkin
açıklaması
YAVUZ
AĞIRALİOĞLU (İstanbul) – Sayın Başkan, taziyelerimizi ifade etmemiz lazım.
Acıyı paylaşırken kalpler belki biraz daha birbirine yakın olur. 
Çocuklarına
ve milletine iyi bir haber getirmek için Ankara yolunda vefat etmiş olmak,
bizim hep en korktuğumuz şey, böyle zamanlarda böyle olmasıyla neticelenecek
kötü habere dönmek, siyasetin aslında aktığı yerin değil de aslında bu
haberlerin bize hatırlattığı mesuliyetlerimiz için önemlidir bence. 
Şimdi,
bir hanenin hissesine ateş düştü. Memleket hizmeti düşecek bir gayrete bir
hüzün düştüğünü paylaşalım. Paylaşalım ki belki siyasetin cerbezeli cümlelerini
kurarken kalplerimiz biraz husumetten döner birbirimize, belki yumuşar, acıyı
paylaşmış olalım.
Bu
vesileyle, Sevgili Başkanımın CHP Grubuna ettiği sitemde haklılık payları
vardır ama Genel Kurulun takdirine arz edeceğim bir husus var: Biz iktidar
partisi ile Milliyetçi Hareket Partisinin siyasi ahenkle memleketin istikbaline
beraberliklerinden çok muzdarip değiliz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Ağıralioğlu. 
YAVUZ
AĞIRALİOĞLU (İstanbul) – Tabii ki bu nezaketsizlik edebileceğimiz bir şey
değildir ama arkadaşlarımızın münhasıran şuna… Tabii ki biz de dilimize ihtimam
göstereceğiz ama arkadaşlarımız bizim zaman zaman yapmaya gayret ettiğimiz şeye
birazcık ihtimam göstererek sitem ederlerse çok seviniriz, şundan dolayı:
İktidar partisinin denetimsizliğini denetleme imkânını Milliyetçi Hareket
Partisinin zaman zaman iktidara verdiği destekten kopararak ele geçirmeye
çalışıyoruz. Yani, aslında, siyasetin bize sunmuş olduğu imkânı şöyle
kullanmaya çalışıyoruz: Hükûmetin “Her istediğimizi yaparız.” hevesine,
Milliyetçi Hareket Partisini zaman zaman Hükûmet desteğinden kopararak demeye
çalışıyoruz ki: “Ya, her istediğinizi de yapamazsınız. Bazen Milliyetçi Hareket
Partisiyle biz müşterek bir şey yaparız, orada sizi daha ciddiyetle iş yapmaya
davet edebiliriz.” demeye çalışıyoruz.
Yani
Sayın Başkanın sitemlerini anlayabiliyorum ama bizim de yapmaya çalıştıklarımızı
lütfen anlasınlar. Çünkü bu Mecliste toplanıp sadece Hükûmetin getirmiş olduğu
tekliflere sayısal avantaj sağladığınız için, her istediğinizi yapabileceğiniz
duygusuna böyle mukabele etmeye çalışıyoruz. MHP’nin Hükûmete vermiş olduğu
avansın, siyasi desteğin, siyasi kuvvetin denetimsizliğe döndüğü yeri
denetlemek için böyle şeyler yapmaya meylediyoruz.
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
YAVUZ
AĞIRALİOĞLU (İstanbul) – Ama mevzunun şu tarafına biz de ihtimam göstermek
zorundayız. Meseleyi Milliyetçi Hareket Partisinin siyasi itibarına ziyan
olacak şekilde dönüştürmemeye gayret edeceğiz. Biz de ihtimam göstereceğiz ama
arkadaşlar yapmaya gayret ettiğimiz işi de lütfen anlasınlar. Yoksa yani biz
ona nezaketsizlik edemeyiz, MHP’nin tercihlerine. 
BAŞKAN
– Teşekkür ederiz. 
Sayın
Altay, siz de bir Sinoplu olarak muhtemelen tanıdığınız arkadaşlarınızın bu
kaybından dolayı siz de Cumhuriyet Halk Partisi Grubu adına…
Buyurun
efendim. 
39.- İstanbul Milletvekili Engin Altay’ın, merhum Ali
Dalkılıç ile Osman Yıldırım’a Allah’tan rahmet, Sinop’a ve MHP camiasına
başsağlığı dilediğine, siyasette siyasi partilerin birbirini millete şikâyet
etme hakkının olduğu anlayışıyla meselelere bakılırsa sulh ve sükûn içinde kanun
yapmaya devam edilebileceğine ilişkin açıklaması
ENGİN
ALTAY (İstanbul) – Evet, hem kendi grubumuz adına hem Engin Altay olarak
konuşuyorum, bir Sinop eski Milletvekili olarak. Büyük üzüntüyle öğrendiğimiz
merhum Ali Dalkılıç ki benim çok yemiş içmişliğim olan arkadaşımdır, Osman
Yıldırım da hakeza aynı şekilde; hemşehrilerimiz, çok kıymetli
kardeşlerimizdir. Öncelikle ailelerine ve Durağan ilçemize, Sinop’umuza ve
Milliyetçi Hareket Partisi camiasına başsağlığı diliyorum. Mekânları cennet
olsun. Her ikisi de çok güzel insanlar idi. Ayrıca Sinop Milletvekilimiz tabii
ki kendi değerlendirmesini yapar. Kader demekten başka elimizden hiçbir şey
gelmiyor. Pırıl pırıl iki evladını Sinop kaybetmiştir. Allah’ım cennetine alsın
onları diyorum. Cumhuriyet Halk Partisi olarak, Milliyetçi Hareket Partisine de
başsağlığı diliyoruz.
Öte
yandan…
YAVUZ
AĞIRALİOĞLU (İstanbul) – Osman Yıldırım yaşıyor hâlâ daha, Osman Yıldırım’ın
durumu ağır ama yaşıyor.
ENGİN
ALTAY (İstanbul) – Vefat.
YAVUZ
AĞIRALİOĞLU (İstanbul) – Öyle mi, ikisi de mi vefat etmiş?
ENGİN
ALTAY (İstanbul) – Evet, bendeki bilgi öyle. 
(Mikrofon
otomatik cihaz tarafından kapatıldı) 
BAŞKAN
– Sayın Altay, devam edin. 
ENGİN
ALTAY (İstanbul) – Sayın Başkanım, her vesileyle söylediğim bir şeyi bir kere
daha tekrar etmekte belli ki fayda var. Siyaset müzakere ve münakaşadır. Biz
burada -ben uzun yıllardır burada olan biri olarak- bu Meclisi oluşturan siyasi
parti grupları arasında konuya göre, kanuna göre farklı iş birliği
kombinasyonlarının yüzlerce örneğini gördük. Yani bugün emeklilikte yaşa
takılanlar noktasında Adalet ve Kalkınma Partisi ile Milliyetçi Hareket
Partisinin aynı çizgide durması onların meselesidir, onların tasarrufudur.
Lakin, siyasette siyasi partilerin birbirlerini millete şikâyet etmek gibi bir
hakları da vardır. Meseleye bu anlayış ve hoşgörüyle bakılabilirse burada sulh
ve sükun içinde, tesanüt içinde kanun yapmaya devam ederiz. “Efendim, siz bizi
ağzınıza alamazsınız.” Böyle bir şey yok. Siyaset yapıyoruz, birbirimizi
eleştireceğiz. Birbirimizin anlayışlarının ne olup ne olmadığını bu kürsüden
kamuoyuyla paylaşmak bir şey değil, sakınca bence yok. Sakınca görülüyorsa
biraz daha dikkat ederiz ama “Milliyetçi Hareket Partisi AK PARTİ’yle birlikte,
emeklilikte yaşa takılanlar konusunda birlikte hareket etti.” demek
özgürlüğümüzün siyaseten var olduğunu düşünüyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Altay.
ENGİN
ALTAY (İstanbul) - “E millet zaten her şeyi biliyor, siz ne karışıyorsunuz?”
Siyasette böyle bir hüküm olmaz. Yarın da deriz ki ya da siz dersiniz ki “İşte,
CHP falancayla bu konuda iş birliği yaptı.” Diyorsunuz zaten, biz size bir şey
mi diyoruz? Siz bizi PKK’yla bile iş birliği yapmakla itham ediyorsunuz Sayın
Grup Başkan Vekili, PKK’nın terör örgütü olduğunu bin kere söylediğimiz hâlde.
Şimdi AK PARTİ’yle açık iş birliğinizi burada arkadaşımız ifşa edince niye bu
kadar alınıyorsunuz? Bunu da anlamış değilim.
Genel
Kurulu saygıyla selamlarım. (CHP sıralarından alkışlar) 
ERKAN
AKÇAY (Manisa) – Sayın Başkan…
BAŞKAN
– Söz vereceğim Sayın Akçay ama Sinop Milletvekilimiz de bu tanıdığı
hemşehrileriyle ilgili konuşsun, ondan sonra size söz vereceğim. 
BEDİA
ÖZGÖKÇE ERTAN (Van) – Sayın Başkan, biz de söz istiyoruz.
BAŞKAN
- Sinop Milletvekilimiz de bir değerlendirmede bulunsun bu vefatla ilgili. 
Buyurun.
40.- Sinop Milletvekili Barış Karadeniz’in, yaşanan
trafik kazası sonucu hayatını kaybeden MHP Sinop Durağan İlçe Başkanı Osman
Yıldırım ile belediye başkan adayı Ali Dalkılıç’a Allah’tan rahmet, yaralanan
Hayrettin Ateş’e şifa dilediğine ilişkin açıklaması
BARIŞ
KARADENİZ (Sinop) – Evet, az önce, Ankara’dan Sinop’un Durağan ilçesine
dönmekte olan Değerli Milliyetçi Hareket Partisi önceki dönem Belediye Başkanı
Ali Dalkılıç ve şu andaki mevcut İlçe Başkanı Osman Yıldırım maalesef elim bir
trafik kazasında hayatını kaybetti. Öncelikle Milliyetçi Hareket Partisi
Grubuna, ülkemize, ilimize, Sinop’umuza ve Durağan’ımıza başsağlığı diliyorum
ve bu arada, Hayrettin Ateş kardeşimiz de aynı arabadaydı, şu anda o da hastanede,
ona da acil şifalar diliyorum. 
Ülkemizin
başı sağ olsun, Sinop’umuzun, Durağan’ımızın başı sağ olsun tekrar.
BAŞKAN
– Teşekkür ederim.
Buyurun
Sayın Akçay.
41.- Manisa Milletvekili Erkan Akçay’ın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Sayın Başkan, teşekkür ederim.
Tabii,
Sayın Altay ifade etti, biz “Ağzınıza alamazsınız.” gibi bir ifade kullanmadık,
hatta “Elbette görüşler söylenir ama saygı duyulmak zorundadır.” dedik. Yani
takıntılı bir şekilde sürekli Milliyetçi Hareket Partisinin tutumu üzerinde
durmanın yani başka grupların verdiği bir şey üzerinden veya başka
milletvekillerinin verdiği bir önerge, öneri üzerinden bir değerlendirme
konusunda saygıya yönelik bir uyarımızı ve görüşümüzü dile getirdik.
EYT
konusunda da biz Adalet ve Kalkınma Partisiyle aynı çizgide değiliz ki, onu
nereden çıkardınız? Çünkü aradaki nüans gözden kaçırılıyor. EYT konusunda
Milliyetçi Hareket Partisinin bir seçim taahhüdü var, kanun tekliflerimiz var
ve buna ilişkin çalışmalarımızı yürütüyor, arkasında durduğumuzu ifade
ediyoruz.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Akçay.
ERKAN
AKÇAY (Manisa) – Yani Adalet Kalkınma Partisinin böyle bir önerisi, taahhüdü
veya kanun teklifinin olması söz konusu değil. Fakat Milliyetçi Hareket
Partisinin hem Cumhur İttifakı’nın bir mensubu olarak hem de bir muhalefet
partisi mahiyetinden kaynaklanan bir özgün duruşu var. Bu nüansı kaybetmemek
lazım, bunu da dikkatten kaçırmamak lazım. 
Biz
Milliyetçi Hareket Partisi olarak taahhütlerimizin ve kanun tekliflerimizin
arkasında olduğumuzu fakat bütçeyi yöneten iktidarla da bunun mutlaka bir
uzlaşma içerisinde, Adalet ve Kalkınma Partisinin de dâhil olacağı bir
uzlaşmayla çıkması gerekeceğini düşünüyoruz ve buna da inanıyoruz. Elbette
bütün gruplar olarak uzlaşılması gereken bir hadise. Ayrıca, kaldı ki verilen
grup önerilerinde, Meclis araştırması komisyonu kurulmasına ilişkin bütün
önergelerde bir partinin önerge verip diğer partilerden bir kısmının kabul edip
diğerleri tarafından…
(Mikrofon
otomatik cihaz tarafından kapatıldı)
BAŞKAN
– Toparlayın, son cümleleri alalım Sayın Akçay. 
ERKAN
AKÇAY (Manisa) - …reddedilmesiyle daha bugüne kadar bir tek araştırma Komisyonu
kurulmuş değil. Sayın Başkanım, bu konuyu grup başkan vekili ve zatıaliniz de
çok iyi bilirsiniz ki bu araştırma komisyonları bütün partilerin ittifakıyla
kurulmuştur. Kurulacak komisyonlar da böyledir. Dolayısıyla, engelliler için,
hatta birden fazla, geçmiş dönemlerde de verdik, yine veririz ve dolayısıyla
bu, kurulmayacağına, bir düzenleme yapılmayacağına delalet etmez ve geçmişte
engellilere ilişkin yapılan bütün kanuni düzenlemeler de Cumhuriyet Halk
Partisinin de dâhil olduğu parti gruplarıyla birlikte ve müştereken çıkmıştır.
Bu yadırganacak bir durum da değildir. Meclisimize yeni intisap eden bazı sayın
milletvekili arkadaşlarımız belki bunun farkında değil ama geçmiş dönemlerden
bu yana Mecliste bulunan arkadaşlarımız gayet iyi bilir.
(Mikrofon
otomatik cihaz tarafından kapatıldı)
BAŞKAN
– Son sözleri alalım efendim. 
ERKAN
AKÇAY (Manisa) – Toleransınız için ayrıca teşekkür ediyorum, sabrınızı da
zorlamak istemiyorum Sayın Başkan. 
BAŞKAN
– Rica ederim. 
ERKAN
AKÇAY (Manisa) – Ayrıca Milliyetçi Hareket Partisinin itibarına gelince…
Milliyetçi Hareket Partisi, Türk siyasi hayatında 50’nci yılını idrak eden ve
Türkiye'nin ufkunda bir yıldız gibi parlayan bir siyasi partidir. Hiçbir gayret
Milliyetçi Hareket Partisinin itibarına halel getiremez. Türk milletinin gönlüne
taht kurmuş bir siyasi partiyiz. Fakat Milliyetçi Hareket Partisi üzerinden
siyasi itibar ve nüfuz elde etme gayretlerini de doğrusu yadırgadığımızı da
ifade etmek isterim.
Çok
teşekkür ederim.
BAŞKAN
– Teşekkür ederim.
Sayın
Bilgen…
Sayın
Ertan, siz mi söz istiyorsunuz?
BEDİA
ÖZGÖKÇE ERTAN (Van) – Evet Sayın Başkan.
Buyurun.
42.- Van Milletvekili Bedia Özgökçe Ertan’ın, yaşanan
trafik kazası sonucu hayatını kaybeden MHP Sinop Durağan İlçe Başkanı Osman
Yıldırım ile belediye başkan adayı Ali Dalkılıç’a Allah’tan rahmet, yaralanan
Hayrettin Ateş’e şifa dilediğine ilişkin açıklaması
BEDİA
ÖZGÖKÇE ERTAN (Van) – Sayın Başkan, teşekkür ediyorum söz verdiğiniz için.
Ayhan Bey yokken söz talep etmiştim. 
Ben
de partim adına bu elim kaza sebebiyle konuşmak için söz aldım. Sinop’tan
Ankara’ya giderken Ankara yakınlarında kaza geçiren, bu elim kazada hayatını
kaybeden Ali Dalkılıç ve Osman Yıldırım’a Allah’tan rahmet diliyorum ve bütün
yakınlarına, Sinop halkına, Durağan ilçesine ve bütün MHP camiasına da başsağlığı
dileklerimizi iletmek istiyoruz. Aynı zamanda yaralı olarak hastanede tedavi
gören Hayrettin Ateş’e de acil şifa dileklerimizi iletiyoruz.
Teşekkür
ediyorum söz verdiğiniz için.
BAŞKAN
– Teşekkür ediyorum.
Bir
kez daha, ölen kardeşlerimize Allah’tan rahmet diliyorum ve yaralı kardeşimize
de acil şifalar diliyorum. Milliyetçi Hareket Partisi camiasının başı sağ
olsun.
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 21/11/2018 tarihinde Samsun
Milletvekili Bedri Yaşar ve 22 milletvekili tarafından, engellilerin
sorunlarının incelenerek tüm kamu hizmetlerinden tam olarak yararlanmalarının
sağlanması amacıyla verilmiş olan Meclis araştırması önergesinin (10/537) ön
görüşmelerinin, Genel Kurulun 5 Aralık 2018 Çarşamba günkü birleşiminde
yapılmasına ilişkin önerisi (Devam)
BAŞKAN
- Değerli milletvekilleri, İYİ PARTİ grup önerisi üzerinde söz almak isteyen
son konuşmacımız, Adalet ve Kalkınma Partisi Grubu adına Konya Milletvekilimiz
Sayın Hacı Ahmet Özdemir. (AK PARTİ sıralarından alkışlar) 
Bu
hafta sonu Konya’da Mevlâna dolayısıyla epey misafir ağırlayacaksınız Sayın
Özdemir, değil mi?
AK
PARTİ GRUBU ADINA HACI AHMET ÖZDEMİR (Konya) – Sayın Başkanım, kürsüdeyken ilk
defa konuşuyorum. Yeni görevinizde size başarılar dilediğimi belirtmek isterim.
BAŞKAN
– Teşekkür ederim.
HACI
AHMET ÖZDEMİR (Devamla) – Tabii, dünya hayatı böyle; acılarla, tatlılarla
hemhâl olmuş, yoğun yaşanan bir hayattan ibarettir. Bu, nasıl sevinçli bir
olaysa tebrik olayı, Dünya Kadın Hakları Günü nasıl bizim hakikaten sevinçle
yâd etmemiz gereken bir günse, aynı zamanda ölüm de dünyanın bir gerçeği olarak
bizim esefle karşıladığımız ama hayatın gerçekliğini, hayatta varoluş
sebebimizi ayrıca sorguladığımız bir olay olarak bizleri, doğrusu, kendimize
getirme görevini üstlenmeye çalışıyor. Milliyetçi Hareket Partisine,
Sinoplulara ve Türkiye'ye de Türk siyasetine de başsağlığı dileklerimi
iletiyorum.
Şimdi
elimde Türkiye Büyük Millet Meclisi Başkanlığına Bedri Yaşar Bey’in imzasıyla -arkadaşlarının
da imzaları var arkada- verilmiş Meclis araştırması açılması dilekçesinde,
sağlık konusunda engellilere hiçbir hak tanınmadığı, pek çok hususun maalesef
yeterince yer bulmadığı şeklinde bir ifade var ama benim elimdeki veriler hiç
de öyle bir şey demiyor.
Bakım
hizmeti için sırada bekleyen hiçbir engelli olmadığını bugün Türkiye gerçeği
olarak biliyoruz. 47 bakım merkezi varken ve burada 3.900 engelli bakım hizmeti
alırken bugün gelinen noktada 241 merkez var ve 7.725 engelli bakım
hizmetlerinden yararlanıyor.
İstihdam
konusunda bu rakamları ben burada çok ifade ettim sayın konuşmacılar, defalarca
söyledim, tekrar söylüyorum; 5.777 engelli devlet memuru olarak çalışırken AK
PARTİ iktidara geldiğinde, bugün, en son pazartesi günü Dünya Engelliler Günü
münasebetiyle Zehra Zümrüt Selçuk Bakanımızın verdiği net, resmî rakamı
söylüyorum, 53.964 engelli çalıştırılmaktadır. İŞKUR aracılığıyla işe
başlatılan engellilerin sayısını da yine resmî rakamlardan sizlere vermek
isterim; 380.384 engelli de İŞKUR aracılığıyla iş bulmuştur. Bunlar, AK PARTİ
iktidara gelmeden önce hayal bile edilemeyecek rakamlardı, biz bunları bugün
birer gerçeklik olarak konuşma durumundayız. 
Devam
edecek olursak, yine engellilere yönelik hibe desteklerinden… Ki bu hibe
desteğinin kaynağını da ben sizlere arz etmek isterim. Çıkarılan yasayla devlet
memur olarak yüzde 3 engelli istihdam etmek zorundadır. Bu zorunluluk yasal bir
zorunluluktur. İşçi istihdamında ise yüzde 4 şeklinde bir oran görülüyor. 
(Mikrofon
otomatik cihaz tarafından kapatıldı) 
BAŞKAN
– Sayın Özdemir, devam edin. 
HACI
AHMET ÖZDEMİR (Devamla) – Teşekkür ederim. 
Ayrıca,
özel sektöre de yüzde 3 engelli istihdamı zorunluluğu getirilmiş ve bu
zorunluluğu yerine getirmeyenlerden ceza alınmıştır. Bu alınan cezalardan yine
engelliler yararlandırılarak 50 bin liralık hibe desteğiyle 1.326 engelli bugün
kendi işinin patronu olarak iş yerini açmış, çalıştırmaya devam etmektedir. 
Dolayısıyla
biz engelli hakları konusunda geride değil, bir hayli ilerideyiz. Elbette,
bunlar yeterli midir diye soracak olursanız yetersizdir. Geliştirilmesi için de
hâlâ uğraşılmaktadır, uğraşılmaya devam edilmektedir. 
Yükseköğrenimdeki
öğrencilerin eğitimiyle alakalı rakamlardan söz edildi. Kaynaştırma eğitimi,
evde eğitim hizmeti, özel öğretmen tahsisi gibi konularla yaklaşık yarım milyon
engelliye eğitim imkânı sağlanmıştır. Yükseköğretime giden engellilere
Başbakanlık bursu temin edilmektedir müracaatları hâlinde, KYK’de öncelik
tanınmaktadır. Daha başka hususlarda engellilerin önündeki engeller bir bir
kaldırılmaktadır. 
(Mikrofon
otomatik cihaz tarafından kapatıldı) 
HACI
AHMET ÖZDEMİR (Devamla) – Bu hususu Genel Kurulun takdirlerine arz ediyorum. 
Verilen
önergenin, şu aşamada Meclisin yoğunluğu içerisinde tekrar gündeme alınmasının
yoğunluğu artırıcı bir etkisi olacağını belirtiyor, aleyhinde kanaatlerimi dile
getirerek hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Özdemir. 
Değerli
milletvekilleri, İYİ PARTİ grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Değerli
milletvekilleri, Halkların Demokratik Partisi Grubunun… (Gürültüler)
Değerli
arkadaşlar, sessiz olmaya davet etmiştim hatırlarsanız, o uyarımızı
yenileyelim. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım: 
2.- HDP Grubunun, 5/12/2018 tarihinde Grup Başkan
Vekili Kars Milletvekili Ayhan Bilgen tarafından, bağımsız yargının önündeki
engellerin araştırılması amacıyla verilmiş olan Meclis araştırması önergesinin
ön görüşmelerinin, Genel Kurulun 5 Aralık 2018 Çarşamba günkü birleşiminde
yapılmasına ilişkin önerisi 
Türkiye Büyük Millet Meclisi
Başkanlığına
Danışma
Kurulu 05/12/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ayhan
Bilgen
 Kars
 Grup
Başkan Vekili
Öneri:

05
Aralık 2018 tarihinde, Kars Milletvekili Grup Başkan Vekili Ayhan Bilgen
tarafından -1027 grup numaralı- bağımsız yargının önündeki engellerin
araştırılması amacıyla Türkiye Büyük Millet Meclisine verilmiş olan Meclis
araştırma önergesinin diğer önergelerin önüne alınarak görüşmelerinin
05/12/2018 Çarşamba günkü birleşimde yapılması önerilmiştir.
BAŞKAN
– Teşekkür ederim.
Değerli
milletvekilleri, şimdi Halkların Demokratik Partisi grup önerisinin gerekçesini
açıklamak üzere grup adına öneri sahibi Van Milletvekilimiz Sayın Bedia Özgökçe
Ertan’ı davet ediyorum.
Sayın
Ertan, beş dakikalık süreniz var.
HDP
GRUBU ADINA BEDİA ÖZGÖKÇE ERTAN (Van) – Teşekkür ediyorum Sayın Başkan. 
Genel
Kurulu saygıyla selamlıyorum.
Konuşmama
geçmeden evvel, tecrit politikasının son bulması için bugün haksız ve hukuksuz
olarak rehin tutulduğu cezaevinde tam yirmi sekiz gündür açlık grevinde olan,
partimizin milletvekili, Hakkâri halkının temsilcisi, Saygıdeğer
Milletvekilimiz Sayın Leyla Güven’i saygıyla, sevgiyle selamlıyorum. 
Sayın
milletvekilleri, tüm uyarılara rağmen yargının içinde bulunduğu hâl son derece
vahimdir. Muktedirler aksini iddia etse de bizler, temsiliyette bizi
destekleyenler ve hatta AKP’ye oy verenler dahi yargının bağımsız ve tarafsız
olmadığına inanmaktadır. 
Türkiye’de
hukuk devleti olma standartlarında çok ciddi bir eksiklik, aksaklık,
yetersizlik ve sapma olduğu tartışması ulusal ve uluslararası düzeyde hâlâ
günceldir. Yargının tarafsızlığı ve bağımsızlığı ile yürütmenin, özellikle de
yürütmenin başının yargıya talimat vermesi hukuk devletinden sapmanın,
uzaklaşmanın somut görünümüdür. 
Yargının
eleştiriye konu var olan standardının dahi konu HDP, konu politik muhalif
kesimler ve de konu Kürtler olduğunda işlemediğini görüyoruz. Bu durum
tesadüfi, hasbelkader ortaya çıkan bir durum da değildir, bilinçli ve kasti bir
tutumdur. 
Sayın
milletvekilleri, nitekim yürütmenin başının AİHM’in Demirtaş’la ilgili
kararıyla ilgili olarak “AİHM kararı bizi bağlamaz, gerekli hamlemizi yapar işi
bitiririz.” şeklindeki sözleri açıkça yargıya talimattır, yürütmenin yargıya
talimatıdır. Bu laftan sonra pratik de aynen lafa uygun şekilde cereyan etti.
Ne mi oldu? Bakın sırasıyla şunlar oldu: AİHM kararını Anayasa gereği derhâl
uygulaması gereken mahkeme sudan sebeplerle bahane üretti, işi zamana yaydı.
İkinci olarak, bir başka dosyada denetleme görevini yapacak olan bölge adliye
mahkemesiyse hızlanma yolunu seçti. Demirtaş ve Önder’in dosyasını, bekleyen
bütün dosyaların önüne alarak cezayı onadı. Yürütmenin başının istediği oldu,
hamle yapıldı ve iş bitirildi. Üzülerek söylüyorum ama maalesef gerçek, konu
bizler, HDP, Kürtler olduğunda hukuk devleti ya yoktur ya da bilerek
işletilmiyor. 
Sayın
İdris Baluken’in bu ülkeyi ve geleceğini herhangi birimizden daha az istediğini
veya daha az sevdiğini kim iddia edebilir? Hiç ama hiçbir suç işlememiş olmasına
rağmen maalesef, hakkında verilmiş olan mahkûmiyet kararını talihsiz bir
şekilde dün Yargıtay onadı. Sistemin bize karşı ahenk içinde çalıştığı, görmek
isteyen gözlerin ve bizlerin dikkatinden kaçmıyor. Bizler bu sebeple bedel
ödüyoruz ancak bilinmelidir ki kaybedilenler sadece bundan ibaret değildir.
Hukuk devletini kaybediyoruz, ondan uzaklaşıyoruz. Yargıya olan güven ve
saygıyı kendi ellerimizle, kendi kararlarımızla yok ediyoruz. İşte bunlar
hepimizin ortak kaygısı olmalıdır.
Sayın
milletvekilleri, okumayanlar için tekrar hatırlatmak isterim ki: AİHM’in
Demirtaş’ın başvurusuna ilişkin verdiği ihlal kararında mahkeme siyasilere
yönelik yürütülen yargı süreçlerinin siyasi olduğuna dair tespitte bulundu ve
“Tehdit altında olan yalnızca başvurucunun bireysel hak ve özgürlükleri değil
tüm demokratik sistemin kendisidir. Bu düşünceyle AİHM, başvurucu hakkındaki
hak sınırlandırmalarının birincil amacının çoğulculuğu boğmak ve siyasi
tartışma özgürlüğünü kısıtlamak olduğu sonucuna ulaşarak sözleşmenin 18’inci
maddesinin de ihlal edildiği tespitine varmıştır.” diyerek Türkiye aleyhinde
ilk defa 18’inci maddeyi ihlal ettiğinden tespit yakaladı ve ihlal kararı verdi
ve Sayın Demirtaş’ın tutuk hâlinin başından beri hukuki gerekçesi olmadığından
hukuka aykırı olduğu tespitini yaptı ve derhâl tahliye edilmesi gerektiğini
belirtti. Bu tespit tüm seçilmişler için de geçerli ve tüm tutuklu
siyasetçileri de kapsayan bir niteliktedir. 
Öte
yandan, mahkemenin derhâl tahliye kararı tavsiye niteliğinde bir karar falan da
değildi, Anayasa 90 gereği uyulması zorunlu bir hükümdü. 20 Kasımdan bugüne
kadar geçen süre zarfında Sayın Demirtaş’ın tahliye edilmediği her saniye ve 4
Kasım 2016’dan beri tutuklu olan tüm vekillerimizin tutuklulukta geçirdiği her
saniye ihlaldir, bunu tekrar önemle belirtiyorum. 
Ancak
dünkü onamadan da anlaşıldığı gibi, AKP Genel Başkanının yani HDP’nin ve
Demirtaş’ın siyasi rakibinin AİHM kararının üzerinden tam bir saat bile
geçmeden verdiği talimatı yerine getirmek ve kararı uygulamamak için topyekûn
bir seferberlik hâli başladı, dün de beklenen karşı hamle geldi. 
Sayın
milletvekilleri, 18’inci maddeden verilen ihlal işte tam da bu anlattığım
tabloyla ilgilidir.
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Sayın Başkan…
BAŞKAN
– Tabii Sayın Ertan, buyurun. 
BEDİA
ÖZGÖKÇE ERTAN (Devamla) – Evet, 18’inci madde ihlali, işte, siyasi saiklerle,
yargı ortamı sebebiyle verilen ihlal tespiti işte tam da anlattığım bu tabloyla
ilgilidir. 4 Kasım darbesinden bugüne kadar geçen iki yıl boyunca yargı
makamları yürütme ne derse ne yazık ki onu yapmıştır, tam bir buyruk bekler
hâle gelmiştir. 
Nitekim,
yargının görev ve yetkilerinin kötüye kullanılmasını dün sadece Demirtaş ve
Önder kararında değil, İdris Baluken kararında değil; Sebahat Tuncel ve Gültan
Kışanak hakkında Anayasa Mahkemesinin bireysel başvuruyu reddetmesinde de
tekrar görmüş olduk. 
Demirtaş’ın
belirttiği gibi, bu kadar açıktan, bu kadar acemice, tüm dünyanın gözü önünde
açıkça buyruğun yerine getirilmesi için uydurulan kılıf, bu çizilen utanç
tablosu aynı zamanda uluslararası kamuoyu açısından da çok büyük bir hukuk
rezaletidir sayın milletvekilleri. Bir hukukçu olarak ben hukuk adına bu
karardan utanç duyuyorum. 
Sayın
Başkan, değerli milletvekilleri; son olarak söylemek isterim ki bütün
seçilmişlerimize ve bütün belediye başkanlarımıza yönelik…
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) - …bu uygulama AKP’nin anti Kürt politikasından başka
bir şey değildir ama unutmayın, Yüksekdağ da Demirtaş da Baluken de Güven de
bütün vekillerimiz de bu halkın onurlu temsilcileri olmaya devam edeceklerdir.
Hepinizi
saygıyla selamlıyorum. (HDP sıralarından alkışlar)
OYA
ERONAT (Diyarbakır) – Kürtlerin tek temsilcisi siz misiniz? Biz de buradayız.
Kürtlerin tek temsilcisi siz değilsiniz.
BAŞKAN
– Halkların Demokratik Partisi grup önerisi üzerine söz isteyen Cumhuriyet Halk
Partisi Grubu adına Adıyaman Milletvekilimiz Sayın Abdurrahman Tutdere… (CHP
sıralarından alkışlar) 
Sayın
Tutdere, süreniz üç dakika. 
CHP
GRUBU ADINA ABDURRAHMAN TUTDERE (Adıyaman) – Teşekkür ediyorum Sayın Başkan.
Sayın
milletvekilleri, Cumhuriyet Halk Partisi Grubu adına söz almış bulunmaktayım,
hepinizi saygıyla sevgiyle selamlıyorum. 
Değerli
arkadaşlar, Anayasa’mızın 2’nci maddesinde cumhuriyetin nitelikleri arasında
Türkiye Cumhuriyeti’nin laik, sosyal bir hukuk devleti olduğu belirtilir. Yine
Anayasa’mızın 9’uncu maddesinde yargı yetkisi Türk milleti adına bağımsız
mahkemelere verilmiştir. Yine Anayasa’mızın 138’inci maddesinden aynen
okuyorum: “Hâkimler görevlerinde bağımsızdırlar; Anayasa’ya, kanuna ve hukuka
uygun olarak vicdani kanaatlerine göre hüküm verirler. Hiçbir organ, makam,
merci veya kişi, yargı yetkisinin kullanılmasında mahkemelere ve hâkimlere emir
ve talimat veremez; genelge gönderemez; tavsiye ve telkinde bulunamaz.” Aynı
maddede “Yasama ve yürütme organları ile idare, mahkeme kararlarına uymak
zorundadır.” denilmektedir.
Şimdi,
en temel yasa olan Anayasa’nın yargı bağımsızlığıyla ilgili içerdiği hükümler açık.
Peki, uygulama böyle mi? Şu an ülkemizde gerçekten Anayasa’da yazıldığı gibi
yargımız tarafsız ve bağımsız mı? Bu konuda özellikle kamuoyunda son dönemlerde
en çok tartışılan yargıya güven meselesi ve yargıyla ilgili basında ve
kamuoyunda olan tartışmalara baktığımızda bu konuda milletimizin kafasının
karışık olduğunu, yargının tarafsızlığı konusunda herkeste tereddüt olduğunu,
yargıya güven konusunda şu anda ülkemizin ciddi anlamda bir sıkıntıda olduğunu
görmekteyiz. Çok uzağa gitmeye gerek yok, daha geçen hafta Avrupa İnsan Hakları
Mahkemesinin vermiş olduğu Demirtaş kararıyla ilgili Sayın Cumhurbaşkanının,
yine, Anayasa’nın 104’üncü maddesinde yürütmenin başı olan Sayın
Cumhurbaşkanının sarf ettiği ifadeye baktığımızda, yargının Anayasa’da yazıldığı
şekilde tarafsız davranmadığını ve tarafsız hareket edemediğini görmekteyiz.
Yine,
aynı, benzer olaylar… Değerli milletvekilleri, Türkiye’de yaşanan
hukuksuzluklara, adaletsizliklere dikkatleri çekmek adına Ankara’dan İstanbul’a
kadar yürüyen Sayın Genel Başkanımız Kemal Kılıçdaroğlu hakkında mahkemelerin
son dönemlerde verdikleri kararlara bakıldığında yargının ne kadar tarafsız
olduğu, ne kadar bağımsız olduğu ortaya çıkmaktadır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Tutdere. 
ABDURRAHMAN
TUTDERE (Devamla) - Değerli arkadaşlar, Sayın Genel Başkanımızın yasama
faaliyeti kapsamında bir genel başkan sıfatıyla grup toplantısında söylemiş
olduğu sözlerin tamamı ya fezleke olarak Meclise geliyor ya da maddi, manevi
tazminat davalarının dilekçeleriyle mahkemelere gidiyor. Sayın Cumhurbaşkanının
taraf olduğu hiçbir davada hiçbir mahkeme aleyhe karar veremiyor. Ben avukatlık
mesleğim boyunca hiç böyle bir karara tanık olmadım, herhâlde salonda bulunan
hiç kimse de buna tanıklık etmemiştir. Cumhurbaşkanına hakaret davalarında,
Sayın Cumhurbaşkanının müşteki olduğu hiçbir davada beraat kararının çıktığına
ben hiç şahit olmadım, herhâlde sizler de şahit olmamışsınızdır.
Şunu
açıkça ifade etmek istiyorum: Ülkemizde yargıda tehlike çanları çalıyor.
Demokrasinin, hukuk devletinin teminatı olan yargı bağımsızlığı konusunda
acilen birtakım reformların yapılması gerekmektedir. Aksi takdirde, yargı
yürütmenin sopası konumundan kurtulamayacak ve ülkemizin demokrasisi zarar
görecektir diyor, hepinizi saygıyla, sevgiyle selamlıyorum. (CHP sıralarından
alkışlar)
BAŞKAN
– Teşekkür ederim Sayın Tutdere.
Öneri
üzerinde söz isteyen, Adalet ve Kalkınma Partisi Grubu adına İstanbul
Milletvekilimiz Sayın Abdullah Güler. (AK PARTİ sıralarından alkışlar) 
Sayın
Güler, süreniz üç dakika. 
AK
PARTİ GRUBU ADINA ABDULLAH GÜLER (İstanbul)- Sayın Başkanım, değerli
milletvekilleri; HDP’nin grup önerisi üzerine AK PARTİ adına söz almış
bulunuyorum. Genel Kurulu saygıyla selamlıyorum. 
Biraz
önce değerli hatipler Genel Kurulumuzu bilgilendirme adına kendi yorumlarını da
katarak bazı ifadelerde bulundular ama mevcut mahkeme kararlarının içeriğinin
neler olduğunu, orada geçen ifadelerin, başvurucunun, yargılanan kişilerin
neler dediğini keşke Genel Kurulda daha geniş bir şekilde ifade etmiş olsalardı
da gerçekten bu mahkeme kararlarının nasıl yürüdüğüne dair bir bilgi sahibi
olsaydık. Ancak şu da gözden kaçtı: Şu anda Türkiye Cumhuriyeti bu yargı
sürecini bağımsız mahkemeler tarafından ve Türk milleti adına mevcut mahkemelerimiz
vasıtasıyla yürütüyor; yüksek yargıdan diğer yerel mahkemelere kadar. Yaklaşık
17 bin hâkim ve savcımız görev yapıyor. Bunların tamamına çok haksız ve bana
göre de saygısızca diyelim, ithamlarda bulunuyor. Samimiyetle gece gündüz
çalışan, dosyalarını bir an önce karara bağlamaya çalışan tüm hâkimlerimizi ve
savcılarımızı burada itham ediyorlar. Keşke onları daha nazik, daha ince bir
üslupla ve sadece mahkeme kararı çerçevesinde eleştirebilselerdi de bu manada
biz de bilgilenmiş olsaydık. 
Değerli
milletvekilleri, mevcut gerek Avrupa İnsan Hakları Mahkemesinin başvurucu
Selahattin Demirtaş hakkında verdiği karar gerekse de son Anadolu Bölge Adliye
Mahkemesinin Selahattin Demirtaş ve Süreyya Önder hakkında onama kararının
içeriğiyle ilgili Genel Kurulu biraz bilgilendirmek istiyorum. 
Bir
terör tanımı kapsamı içerisinde, Avrupa İnsan Hakları Mahkemesi başvurucu
Selahattin Demirtaş’ın mevcut, şu andaki tutukluluğuyla ilgili elde bulunan
kanaatlerin ve delillerin yeterli olduğuna karar vermiştir. Türkiye Cumhuriyeti
devletinin meşru olarak verdiği bu kararı toplam 7 madde kapsamı içeresinde
haklı görmüş, sadece 3 husus içerisinde de mevcut yükümlülükleri açısından bazı
hatırlatmalarda bulunmuştur. Ancak Avrupa İnsan Hakları Mahkemesinin verdiği bu
karar 7 üyeli daire tarafından verilmiştir ve henüz şu anda da yasal süreç
devam etmektedir; üç aylık itiraz süreci vardır. Avrupa İnsan Hakları
Mahkemesinin 20 Şubat 2017 tarihinde başvurucunun ilgili Avrupa İnsan Hakları
Mahkemesine başvurduğu tarihten çok sonra, 17 Nisandaki referandumu ve 24
Haziran 2018 tarihindeki seçimleri de katarak sözleşmenin 18’inci maddesinin
ihlal edildiğine dair verdiği kararın çok çelişkiler içerdiğini de sizlerin
takdirine sunuyorum. 
(Mikrofon
otomatik cihaz tarafından kapatıldı) 
BAŞKAN
– Toparlayın.
ABDULLAH
GÜLER (Devamla) – Değerli milletvekilleri, Avrupa İnsan Hakları Mahkemesi, 1987
yılı itibarıyla Diyarbakır eski Belediye Başkanı Mehdi Zana’nın Cumhuriyet
gazetesine vermiş olduğu mülakatta PKK’nın ulusal kurtuluş hareketini
desteklediği ancak katliamlarını desteklemediği, herkesin hata yapabileceği,
öldürülen kadın ve çocukların da kazara öldürüldüğü beyanı nedeniyle kendisine
verilen cezanın ifade hürriyeti ihlaline neden olmadığını belirtmiştir. Şu anda
mevcut başvurucu olan Selahattin Demirtaş ve Sırrı Süreyya Önder’in Nevruz
kutlaması kapsamında İstanbul’da katıldıkları bir programda eli kanlı terör
örgütü PKK’yı övmelerinin, Kandil’e atıf yapmalarının, bunların mevcut siyasi
konumları gereğince o anda orada toplanan halkı kışkırtmaya yönelik ve terör
hareketini meşrulaştırmaya yönelik olduğunu da ifade ediyor, Genel Kurulu
saygıyla selamlıyorum. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Güler.
Sayın
Bilgen, sisteme girmişsiniz.
AYHAN
BİLGEN (Kars) – Sayın Başkan, çok kısa bir düzeltme yapmam gerekiyor galiba.
BAŞKAN
– Buyurun.
IV.- AÇIKLAMALAR (Devam)
43.- Kars Milletvekili Ayhan Bilgen’in, AİHM
kararlarının tartışılabileceğine ve kanunlar uygulanmak istenmiyorsa 90’ıncı
maddenin Anayasa’dan çıkartılması gerektiğine ilişkin açıklaması
AYHAN
BİLGEN (Kars) – Burada galiba çok sayıda hukukçu milletvekili var, AİHM’e çok
sayıda gerekçe göstererek başvuru yaparsınız; AİHM bu gerekçelerinizden bir
kısmını yerinde ve haklı bulur, bir kısmını reddedebilir. Bir tek maddeden bile
eğer başvuruyu haklı bulursa bir hüküm verir. Şimdi, verdiği hüküm çok açık,
hemen tahliye edilmesi.
İkinci
nokta -yani en azından kayıtlara doğru bilgi geçsin diye söylüyorum- tahliyeyle
ilgili kararı büyük dairenin vermesi gerekmiyor; tazminatla ilgili sürece
itiraz söz konusu, tahliyenin hemen uygulanması gerekiyor. AİHM kararını
tartışabiliriz, eleştirebiliriz ama kanunları uygulamak başka bir şey,
tartışmak başka bir şey. Eğer uygulamak istemiyorsanız, Anayasa’dan, kendi
koyduğunuz, çok yerinde ve doğru biçimde koyduğunuz 90’ıncı maddeyi çıkartın, o
zaman diyelim ki “Zaten iç hukukun bir parçası değil, bağlayıcı değil.” nasıl
istiyorsak öyle davranalım, Avrupa Konseyinden mi çıkıyoruz, ne gerekiyorsa
bunu hep birlikte göze alalım.
Teşekkür
ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 5/12/2018 tarihinde Grup Başkan
Vekili Kars Milletvekili Ayhan Bilgen tarafından, bağımsız yargının önündeki engellerin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 5 Aralık 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Değerli milletvekilleri, Halkların Demokratik Partisi grup önerisini
oylarınıza sunuyorum: Kabul edenler... Kabul etmeyenler... Öneri kabul
edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan ÇUKOBİRLİK’in
ekonomik durumunu iyileştirmek için yapılması gerekenlerin tespit edilerek
Birliğin tarıma desteğinin arttırılması amacıyla verilmiş olan Meclis
araştırması önergesinin (10/346) ön görüşmelerinin, Genel Kurulun 5 Aralık 2018
Çarşamba günkü birleşiminde yapılmasına ilişkin önerisi
05/12/2018
Türkiye Büyük Millet Meclisi Başkanlığına
Danışma
Kurulu, 05/12/2018 Çarşamba günü (Bugün) toplanamadığından, grubumuzun
aşağıdaki önerisinin İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 Engin
Altay
 İstanbul
 Grup
Başkan Vekili
Öneri:
Türkiye
Büyük Millet Meclisi gündeminin, Genel Görüşme ve Meclis Araştırması
Yapılmasına Dair Öngörüşmeler Kısmı’nda yer alan (ÇUKOBİRLİK'in ekonomik
durumunu iyileştirmek için yapılması gerekenlerin tespit edilerek birliğin
tarıma desteğinin arttırılması) 10/346 esas numaralı Meclis Araştırma
Önergesi’nin görüşmesinin, Genel Kurulun 05/12/2018 Çarşamba günlü (Bugün)
birleşiminde yapılması önerilmiştir.
BAŞKAN
– Teşekkür ederim.
Değerli
milletvekilleri, yine biraz sessiz olalım lütfen. Bu son önergeyi görüşeceğiz,
ondan sonra birazcık, bir on dakika ara vereceğim ve daha sonra da kanun
çalışmalarına başlayacağız.
Cumhuriyet
Halk Partisi grup önerisinin gerekçesini açıklamak üzere söz isteyen,
Cumhuriyet Halk Partisi Grubu adına Adana Milletvekilimiz Sayın Ayhan Barut.
Buyurun
Sayın Barut. (CHP sıralarından alkışlar) 
Süreniz
beş dakika Sayın Barut.
CHP
GRUBU ADINA AYHAN BARUT (Adana) – Değerli Başkan, sayın milletvekilleri;
hepinizi saygıyla selamlıyorum. 
Bugün
5 Aralık. Ulu Önderimiz Gazi Mustafa Kemal Atatürk’ün Türk kadınına tanıdığı
seçme ve seçilme hakkının 84’üncü yılı kutlu olsun. Kadınlarımızı yücelten Ulu
Önderimizi bir kez daha rahmetle ve minnetle anıyorum. 
Sayın
milletvekilleri, maalesef yiğidin kuru soğana muhtaç olduğu günleri yaşıyoruz.
Büyük bir ekonomik ve siyasi krizle boğuşan ülkemizde tarım sektörü de can çekişiyor.
Üreticilerimiz, artan maliyetler, yükselen faizlerin yanı sıra ürünlerinin para
etmemesi nedeniyle büyük bir mağduriyet yaşıyor. Bu mağduriyetleri artıran
faktörlerden birisi de ÇUKOBİRLİK gibi tarım satış kooperatif birliklerinin
işlevsiz hâle getirilmiş olmasıdır. 
Sayın
Başkan, değerli milletvekilleri; bugün burada bir zamanlar Orta Doğu ve
Balkanların en büyük entegre tesisi olan, ülkemiz tarımına çok büyük bir katkı
koyup yön veren, üreticilerimizin temel dayanağı olan ÇUKOBİRLİK’le ilgili partimizin
Meclis araştırması teklifini görüşüyoruz. Bizler üreticilerimizin talepleri
doğrultusunda ÇUKOBİRLİK’in tarıma daha çok destek vermesi, üretim ve akılcı
yönetim anlayışıyla yeniden hayat bulması için çalışıyoruz. Neden bunu
yapıyoruz? Çünkü biz ülkemizin, çiftçilerimizin üretmesini, ürettiğinde
kazanmasını ve dışa bağımlılıktan kurtulmasını istiyoruz. 
Size
kısaca eski ÇUKOBİRLİK’i anlatmak istiyorum. ÇUKOBİRLİK 15 Ekim 1940 tarihinde
2834 sayılı Tarım Satış Kooperatifleri Yasası’na göre Adana, Ceyhan ve Tarsus
tarım satış kooperatiflerinin bir araya gelerek 275 ortakla oluşturdukları bir
kooperatifler birliğidir. Kuruluşundan sonra büyümesini sürdüren ÇUKOBİRLİK 30
Nisan 1985 tarihinde yürürlüğe giren 3186 sayılı Yasa’ya göre yeniden yapılandı
ve merkezi Mersin’de bulunan Yer Fıstığı Tarım Satış Kooperatifleri Birliğiyle
birleştirildi. 
ÇUKOBİRLİK,
Mardin ve Diyarbakır’dan Mersin’e; Adıyaman’dan, Kahramanmaraş’tan, Hatay ve
Osmaniye’ye kadar çok sayıda il ve onlarca ilçede tesisleri ve 34 kooperatifiyle
yaklaşık 65 bin üretici ortağına hizmet verirken son dönemde hizmet verdiği
üretici sayısı 30 binlere kadar inmiştir. Bugün ÇUKOBİRLİK’le iş yapan faal
ortak sayısı 5 bini bulamamaktadır. ÇUKOBİRLİK’in sayısız gayrimenkulü, arsası,
fabrikaları ve demirbaşları bulunmaktadır. Ama bunlar da yıllar itibarıyla
borçların kapatılması için peyderpey satılmaktadır. Mevcut fabrika ve
işletmeleri ise atıl bir şekilde satılmayı beklemektedir. Binlerce kişiyi
istihdam eden, 6 Saw-Gin, 5 Roller-Gin prese işletmesi; yağ, boya, dokuma,
iplik fabrikaları, biyodizel tesisleri bulunan ÇUKOBİRLİK, ekimden satıma kadar
her aşamada üretici ortaklarına hizmet vermekteydi. ÇUKOBİRLİK, ortaklarının
pamuğunu, soyasını, ayçiçeğini, kanolasını satın alarak onları serbest piyasa
koşullarında haksız rekabetten koruyup aynı zamanda zirai ilaç, küspe, zirai
gübre ve tohumluk gibi destekler sağlamaktadır.
Orta
Doğu ve Balkanların en büyük tesislerine sahip olan ÇUKOBİRLİK, maalesef yıllar
içerisinde yok edilmeye, hatta ortadan kaldırılmaya çalışılmaktadır. Gelişmiş
ve gelişmekte olan ülkelerin hepsinde tarımsal üretim yapan çiftçiler
desteklenmektedir ve korunmaktadır. Ancak ülkemizde bu durum geçerli değildir.
Çiftçiler yetersiz desteklemelere ve yüksek girdi ve üretim maliyetine, hatta yanlış
tarım politikalarına rağmen üretim yapmaya çalışmaktadırlar. Ülkemizde tarımın
bitme noktasına geldiği şu dönemde ÇUKOBİRLİK kooperatifçilik yapmayı daha iyi
koşullarda sürdürmelidir. Nitelikli tohum üretme tesislerini açıp üreticilere
gübre tesisleriyle destek olmalı, yağ fabrikasını açmalı, tarımsal sanayi
üretimini de güçlendirmelidir. ÇUKOBİRLİK’in yaşadığı ekonomik kriz ve
çıkmazlar ne yazık ki arsa, gayrimenkul, tesis, makine ve teçhizat satarak
giderilmeye çalışılmaktadır. ÇUKOBİRLİK’in işlevini tam anlamıyla yerine
getirmesi ve tarıma çok daha destek verebilmesi için devlet eliyle yardım
edilmesi ve destek verilmesi gerekmektedir. Özerk bir kurum olan ÇUKOBİRLİK’in
ve diğer üretici birliklerin, yasal değişiklikler yapılıp eskiden olduğu gibi desteklenmesi
şarttır. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Barut, toparlayalım. 
AYHAN
BARUT (Devamla) – ÇUKOBİRLİK gibi kurumlara devlet desteği nakdî olarak ya da
faiz oranı düşük kredi desteği sağlanarak yapılabilir. Böylelikle üreticilerin
ürünlerini daha rahat alabilmesi ve ödemelerini de kolaylıkla yapabilmesi
sağlanabilir. 
ÇUKOBİRLİK’in
yaşadığı sorunların çözümü için öncelikle devletin ve Hükûmetin harekete
geçmesinin ardından, kent bileşenlerinin ortak bir akıl etrafında da buluşması
gerekmektedir. ÇUKOBİRLİK’in tarıma çok daha destek vermesi, üretim ve akılcı
yönetim anlayışıyla yeniden hayat bulabilmesi şarttır.
Göz
bebeğimiz olan bu kurumun, içinde bulunduğu ekonomik krizden en az sıkıntıyla
çıkması, satışının durdurulması, tüm sorun ve sıkıntılara ilişkin gerekli
önlemlerin alınması gerekiyor. 
ÇUKOBİRLİK’in
daha iyi noktalara taşınması amacıyla sunduğumuz Meclis araştırmasına destek
vermenizi istiyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Barut.
Öneri
üzerinde söz isteyen, İYİ PARTİ Grubu adına Adana Milletvekilimiz Sayın İsmail
Koncuk.
Buyurun
Sayın Koncuk. (İYİ PARTİ sıralarından alkışlar)
Süreniz
üç dakika. 
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Öncelikle,
bu bir siyasi talep değil. Gerçekten CHP Adana Milletvekili Sayın Ayhan Barut
kardeşimin verdiği bu Meclis araştırması önergesi son derece önemlidir. Ben
bütün Adana milletvekillerinin de bu önergeyi doğru bulacağına inanıyorum yani
bunu, siyasi bir talep olmasının ötesinde, gerçekten bir bölgenin kanayan bir
yarası olarak görmemiz lazım. Burada AK PARTİ’den de Adana milletvekillerimiz
var, Abdullah Doğru burada, Muharrem kardeşim burada. Dolayısıyla ÇUKOBİRLİK
geçmişteki o güçlü günlerine döndürülmek zorundadır. Peki, nasıl bu hâle geldi?
Yani o güçlü, istihdam yaratan, çiftçiye her alanda gerçekten destek veren
ÇUKOBİRLİK, yıllar içerisinde hangi hatalar yapıldı, hangi kusurlar işlendi ki,
bugün kendi mal varlıklarını satarak birtakım işler yapmaya çalışan bir kuruluş
hâline geldi? Aslında, bu, muhalefet partilerinden daha önce AK PARTİ’yi bir
iktidar sorumluluğuyla ilgilendirmesi gereken ciddi bir problemdir. 
ÇUKOBİRLİK
gerçekten büyük işler başardı, çok istihdam yarattı ve bizim ilimizde binlerce
insan, o bölge illerinde binlerce insan ailesini ÇUKOBİRLİK’in yarattığı bu
istihdam sonucunda geçindirebildi, çiftçiye muazzam destekler verdi. Ama tabii,
maalesef siyasetin istismar alanı olarak da ÇUKOBİRLİK kullanıldı yani bir
arpalık olarak görüldüğü devirleri yaşadı. Belki de ÇUKOBİRLİK bundan dolayı,
bu istismar alanı olarak kullanılmasından dolayı, maalesef eski o güçlü
günlerinin çok uzağında varlığını devam ettirmeye çalışıyor. 
Gelin,
burada bunu, bir siyasi öncelik, Cumhuriyet Halk Partisinin bir teklifi
olmasının ötesinde “O bölgenin, Adana’nın, Kahramanmaraş’ın, Adıyaman’ın,
Mardin’in, Mersin’in çiftçilerine, ziraatine destek veren sağlam bir kurum
hüviyetine gerçekten nasıl kavuştururuz?”u beraber araştıralım. Bu, araştırmaya
değer bir konudur diyorum. 
Hepinizi
saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Sayın Koncuk, teşekkür ederim. 
Öneri
üzerinde söz isteyen, Milliyetçi Hareket Partisi Grubu adına Adana
Milletvekilimiz Sayın Muharrem Varlı. (MHP ve AK PARTİ sıralarından alkışlar)
Üç
dakika süreniz Sayın Varlı. 
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
ÇUKOBİRLİK’le ilgili verilen öneri üzerinde söz aldım. Hepinizi saygıyla
selamlıyorum.
TMO
tahıl üreticileri için ne ifade ediyorsa ÇUKOBİRLİK de pamuk üreticileri için
önemli bir kurum. ÇUKOBİRLİK keşke gerçekten desteklenebilse, maddi imkânları
daha iyi bir kurum olabilse ve çiftçinin pamuğunu alarak tüccarla rekabet
edebilecek bir kurum hâline getirilebilse çok faydalı olacak çünkü
ÇUKOBİRLİK’in kuruluş amacı bu. Daha sonra, ÇUKOBİRLİK tabii ki istihdam
açısından da, özellikle siyasi iktidarlar tarafından da zaman zaman
kullanılmış. Bugün, ÇUKOBİRLİK’in sayesinde emekli olmuş, emekli maaşını alan
ve hâlâ bundan geçimini sağlayan Adana’da yaşayan birçok insan da var. 
Tabii,
önce Adana’da kurulmuş ama Karataş’a, Ceyhan’a hitap eden bir kuruluş olmaktan
ziyade, daha sonra Urfa’da, Mardin’de pamuk yetişince, Diyarbakır gibi
güneydoğu illerine, Mersin gibi biraz daha batıdaki illere de ÇUKOBİRLİK
tesisleri kurulmuş ve orada kooperatifleri açılmış. Dolayısıyla ÇUKOBİRLİK
güney ve Güneydoğu Anadolu Bölgesi’ne hitap eden önemli bir kuruluş. Burada, tabii
ki Hükûmetten beklentimiz: ÇUKOBİRLİK’i madden biraz daha canlandırarak, ayakta
tutabilirsek hem istihdam açısından orada çalışan insanlara çok büyük katkısı
olacaktır hem de pamuk üreticilerine çok önemli katkısı olacaktır. 
Pamuk
fiyatları 4.600 liradan -eski parayla söylüyorum- başladı, şu anda 3.200 lira.
Eğer ÇUKOBİRLİK rekabet edecek bir ortamı sağlayabilmiş olsaydı, bu ekonomiyi
döndürebilseydi, tüccarla rekabet edebilseydi bugün, pamuğun fiyatı inanın ki 4
bin liranın altında olmazdı. Çünkü dünya piyasalarında pamuk hakikaten çok
yüksek. Dışarıdan ithal pamuk getiremiyor çok yüksek olduğu için ama 3 tüccar
oturuyor pamuk fiyatını belirliyor. Bunların karşısında rekabet edecek bir
kurum yok. Kim olacak bu kurum? ÇUKOBİRLİK olacak. Aynı, TMO nasıl tahıl
üreticilerini koruyorsa, tahıl üreticilerinin ürünü yetiştiği dönemde işte,
buğday piyasasına giriyor, mısır piyasasına giriyor ve orada alım yapıyorsa
aynı şeyi ÇUKOBİRLİK’in de yapması gerektiğine inanıyoruz. Çünkü hakikaten,
pamuk üreticileri bu dönem bu konuda çok ciddi bir mağduriyet yaşadılar. Bu
mağduriyeti giderebilecek ve bu mağduriyeti önleyebilecek tek şey de
ÇUKOBİRLİK’in tüccarla rekabete sokulmasıdır diyor, hepinizi saygıyla
selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Varlı.
Cumhuriyet
Halk Partisi grup önerisi üzerinde söz isteyen, Halkların Demokratik Partisi
Grubu adına İzmir Milletvekili Sayın Murat Çepni.
Buyurun
Sayın Çepni. (HDP sıralarından alkışlar) 
HDP
GRUBU ADINA MURAT ÇEPNİ (İzmir) – Başkan, milletvekilleri ve değerli halkımız;
öncelikle bir duyuruyla başlamak istiyorum. 3,5 yaşında Öykü Arin Yazıcı ve tüm
ilik bekleyen çocuklar için donör olma çağrısı yapıyorum. Bütün halkımızı bu
konuda duyarlı olmaya çağırıyorum.
İkincisi
-dün de belirttik- Aydın Kızılcaköy’de JES protestosu yapan köylü halkımız
jandarma tarafından saldırıya uğramıştı, bugün de sabah saatlerinde yine
TOMA’lar ve gazlarla saldırıya uğradılar. 
Bakın,
görüntüler bunlar: “Sermayeye geç, halka dur.” “Bu topraklar bizimdir, bizim
kalacak.” diyen emekçi köylülerimiz ve biz buradan bir kez daha Kızılcaköy’deki
bu saldırıyı lanetliyoruz ve acilen geri çekilmelerini ve orada halkımızın
taleplerinin karşılanmasını ve JES projesinden vazgeçilmesini istiyoruz, talep
ediyoruz. 
Evet,
bugün ÇUKOBİRLİK’le ilgili bir önerge var yani pamuk üretimiyle ilgili.
“ÇUKOBİRLİK batırılmış, elindeki mal varlıklarını satarak ayakta kalmaya
çalışıyor. ÇUKOBİRLİK’i buradan kurtaralım.” diyor arkadaşlar, tıpkı ÇAYKUR’da
olduğu gibi. Ziraat Mühendisleri Odasının yayınladığı 2018 Yılı Pamuk Raporu
Türkiye’nin net olarak pamuk ithalatçısı konumunda olduğunu ortaya koyuyor.
Pamuk tohumu üretiminin tamamına yakın kısmı 1990’lı yıllara kadar kamu
tarafından üretilirken bugün özel sektör tarafından gerçekleştiriliyor. Yerli
ve millî ekonomi, millî tarım, organik tarım, sizin millî anlayışınız bu. Yerli
üreticiler batsın, yandaş şirketleriniz ithalatla zengin olsun, emperyalist
tarım şirketleri Anadolu’nun altını üstüne getirsin tıpkı Aydın’da olduğu gibi.

Ziraat
Mühendisleri Odasının raporuna göre 2017’de Türkiye’nin ithal ettiği pamuk
miktarı 414 bin ton. Üretimi ihtiyacını karşılamayan Türkiye pamuk ithalatına
yalnızca 2017’de 1,67 milyar dolar ödedi. Türkiye 2017 yılında savaşın
kıskacındaki Suriye’den 14.574 ton pamuk ithal etmiş, hani şu bir ara Emevi
Camisi’nde bayram namazı kılmaya gideceğiniz Suriye’den. 
Ziraat
Mühendisleri Odasının raporuna göre yaklaşık 70-80 bin civarında pamuk
üreticisi olduğu tahmin ediliyor. Pamuk üreticilerinin en önemli sorunu yüksek
üretim maliyetleri. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Çepni. 
MURAT
ÇEPNİ (Devamla) – Dolar yükselince zam, inince ise ses yok. Pamuk üretimi için
verilen destekler yeterli değil. Pamuk destekleme primleri rakip ülke koşulları
ve dünya fiyatları göz önüne alınarak düzenlenmelidir. Havza bazlı destekleme
modelinin etkin bir şekilde takibi ve uygulaması sağlanmalıdır. Pamuk
üretiminde daha çok verim ve kaliteye sahip olan alanlarda ekim
desteklenmelidir. Pamukta uzmanlaşmış kooperatif birlikleri olan TARİŞ Pamuk
Birliği, ÇUKOBİRLİK, ANTBİRLİK’in etkinliği artırılmalıdır. Pamukta kirliliğin
önüne geçilmeli, kaliteli üretim artırılmalı, lisanslı depoculuk sistemi
yaygınlaştırılmalı ve tek balya standardizasyonu geliştirilmelidir. 
Şimdi,
burada bir noktaya daha vurgu yaparak bitirmek istiyorum. Dün Japon basınından
edindiğimiz bilgiye göre Sinop Nükleer Santrali’nden vazgeçmiş şirketler. Evet,
umuyoruz ki bu haber doğrudur fakat -eğer doğru ise ki onu umuyoruz- Sinop’ta
1.415 stadyum genişliğinde bir alanda 650 binden fazla ağaç kesildi. 
(Mikrofon
otomatik cihaz tarafından kapatıldı)
BAŞKAN
– Tamamlayın.
MURAT
ÇEPNİ (Devamla) – Peki, bu proje iptal edilmişse bu ağaçların hesabını AKP
nasıl verecek? 
Bir
kez daha buradan açlık grevinde olan yoldaşlarımızın taleplerinin
karşılanmasını ve AİHM kararına uymayarak, bir hukuk garabeti uygulayarak,
hukuk darbesi yaparak Demirtaş’a ceza veren, İdris Baluken yoldaşlarımıza ceza
veren hukuku da AKP hukukunu da protesto ediyoruz. 
Teşekkürler.
(HDP sıralarından alkışlar) 
BAŞKAN
– Teşekkür ederim Sayın Çepni. 
Cumhuriyet
Halk Partisi Grubu önerisi üzerinde önerinin gerekçesini açıkladı Cumhuriyet
Halk Partisi. Adalet ve Kalkınma Partisi grup adına söz istiyor. Onların da
sözcüsü Adana Milletvekili Sayın Abdullah Doğru. 
Buyurun
Sayın Doğru. (AK PARTİ sıralarından alkışlar) 
Süreniz
üç dakika. 
AK
PARTİ GRUBU ADINA ABDULLAH DOĞRU (Adana) - Sayın Başkanım, değerli
milletvekilleri; Cumhuriyet Halk Partisinin ÇUKOBİRLİK’le ilgili araştırma
komisyonu kurulması önerisi üzerinde söz almış bulunuyorum. Heyetinizi saygıyla
selamlıyorum.
Şimdi,
meslektaşım, aynı zamanda Adana milletvekilimiz konuştu. Doğrusu, ÇUKOBİRLİK bu
hâle nasıl geldi, burada AK PARTİ’nin hiçbir dahli var mıydı, bu Hükûmetin
hiçbir dahli var mıydı? Hiçbir günahı olmayan bir iktidar. ÇUKOBİRLİK gerçekten
büyük bir tesisti, 1940 yılında kurulmuş, Adana’nın en önemli kurumlarından bir
tanesiydi ama zaman içerisinde siyasi iktidarlar orayı rant kapısı, istihdam
kapısı olarak gördüler ve 2000 yılına kadar bu devam etti ve 2000 yılında
ÇUKOBİRLİK battı, fabrikalar satıldı, içerisi boşaltıldı. Burada bizim hiç
dahlimiz yok. Bu süre içerisinde, AK PARTİ iktidara geldikten sonra, memleketin
sorunuydu, bunun çözülmesi gerekiyordu. “Bu ÇUKOBİRLİK’i varlıklarıyla birlikte
nasıl ayakta tutarız?”ın çalışması yapıldı ve bununla ilgili de çiftçimize
özellikle serbest piyasada malzemesinin, pamuğunun rahat regüle edilebilmesi
için de kredi tanınması lazımdı. Sayın Barut’un da okuduğu o ÇUKOBİRLİK
raporunun içerisinde görülecektir ki -özellikle o zamanki borcunu söylüyorum-
355 milyon -bugünkü parayla- borcu vardı. Bu borç Hükûmetimiz, AK PARTİ
iktidarı döneminde 146 milyona düşürüldü, on beş yıl vadeli kredi sağlandı ve
bu krediyle beraber şu anda ÇUKOBİRLİK ayakta tutulmaya çalışılıyor. Evet,
ülkenin sorunları hepimizin sorunu, oradaki çiftçiler bizim insanlarımız,
ayakta kalmaları lazım, rekabet etmeleri lazım. 
Değerli
arkadaşlar, bu sene Adana’da pamuk hem alan itibarıyla hem de rekolte
itibarıyla yüzde 20 arttı. Bu, Hükûmetimizin vermiş olduğu desteklerin
neticesinde oluşmuş bir artıştır, bunun da bilinmesi lazım. Biz üreticimizin,
çiftçimizin her zaman yanında olduk. On altı yıllık iktidarımız döneminde
çiftçimizi biz mağdur etmedik. Şu anda özellikle hem küresel hem de ülkemizde
yaşanan bazı sıkıntılarla, birtakım istismar neticelerinde fiyatların
artmasından kaynaklanan veyahut da bu işi istismar etmek isteyen insanların
sorunlarını buraya bir Meclis önergesi, bir komisyon kurulması şeklinde
getirirsek, bu da doğru olmamış olur. Bu Meclisin gündemini bu şekilde meşgul
etmemiş oluruz. Adana’nın sorunu bizim sorunumuz, çiftçinin sorunu bizim
sorunumuz, pamuğun sorunu bizim sorunumuz, fasulyenin sorunu varsa, ayçiçeğinin
varsa, bütün çiftçilerimizin sorunları bizim sorunumuzdur. Biz on altı yıldır
onun için iktidardayız ve bundan sonra da inşallah aynı şekilde bu
hizmetlerimiz devam edecek diyor, heyeti saygıyla selamlıyorum. (AK PARTİ
sıralarından alkışlar) 
BAŞKAN
- Teşekkür ederim Sayın Doğru.
Sayın
Tanal, sisteme girmişsiniz, bir elektrik faturası vardı elinizde, gerekçesini
biliyorum.
Buyurun.
IV.- AÇIKLAMALAR (Devam)
44.- İstanbul Milletvekili Mahmut Tanal’ın, elektrik
faturasındaki dağıtım bedeline ilişkin açıklaması
MAHMUT
TANAL (İstanbul) - Değerli Başkanım, değerli milletvekilleri; hepinizi
saygıyla, hürmetle selamlıyorum.
Değerli
arkadaşlar, elimde bir elektrik faturası var. Elektrik faturasının bedeli 1.473
TL, dağıtım bedeli 593 lira. Buradan Enerji Bakanına ve iktidar olmadığı için
birinci sırada bulunan siyasi partiye sesleniyorum, sizden istirham ediyorum:
Vatandaşın tükettiği elektriğin bedeli 1.473 lira, dağıtım bedeli 593 lira.
Adalet bunun neresinde? Vicdan bunun neresinde? Hukuk bunun neresinde? Değerli
arkadaşlar, bunu düzeltelim ya. Bu düzeltilmeyecek bir iş değil ki! Vatandaş
bununla nasıl yatırım yapacak, nasıl istihdam yapacak, vatandaş evde nasıl
geçimini yapacak? Bu şikâyetler sadece bize mi geliyor, hiç sizlere gelmiyor
mu? 
Teşekkür
ediyorum. Saygılarımı sunarım. (CHP sıralarından alkışlar)
BAŞKAN
– Teşekkür ederim Sayın Tanal. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, gündeminin “Genel Görüşme ve Meclis
Araştırması Yapılmasına Dair Öngörüşmeler” kısmında yer alan ÇUKOBİRLİK’in
ekonomik durumunu iyileştirmek için yapılması gerekenlerin tespit edilerek
Birliğin tarıma desteğinin arttırılması amacıyla verilmiş olan Meclis
araştırması önergesinin (10/346) ön görüşmelerinin, Genel Kurulun 5 Aralık 2018
Çarşamba günkü birleşiminde yapılmasına ilişkin önerisi (Devam)
BAŞKAN
– Değerli milletvekilleri, Cumhuriyet Halk Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir. 
MAHMUT
TANAL (İstanbul) – Kabul edilmiştir, biz çoğunluktayız Başkan. 
BAŞKAN
– Birleşime on dakika ara veriyorum. 
Kapanma Saati: 16.51
İKİNCİ OTURUM
Açılma Saati: 17.08
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL
(Afyonkarahisar) 
-----0-----
BAŞKAN
– Değerli milletvekilleri, Türkiye Büyük Millet Meclisinin 26’ncı Birleşiminin
İkinci Oturumunu açıyorum.
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu
Raporu’nun görüşmelerine kaldığımız yerden devam edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Afyonkarahisar Milletvekili Ali Özkaya ve 5
Milletvekilinin Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi (2/1286) ve Adalet Komisyonu
Raporu (S. Sayısı: 16) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 16
sıra sayılı Kanun Teklifi’nin birinci bölümü üzerinde İYİ PARTİ Grubu adına
konuşma tamamlanmıştı. 
Şimdi,
diğer konuşmacılarımızı sırasıyla davet edeceğim.
Söz
sırası, Milliyetçi Hareket Partisi Grubu adına Tokat Milletvekilimiz Sayın
Yücel Bulut’a ait.
Buyurun
Sayın Bulut. (MHP sıralarından alkışlar) 
Süreniz
on dakika. 
MHP
GRUBU ADINA YÜCEL BULUT (Tokat) – Sayın Başkan, değerli milletvekilleri; yüce
heyetinizi saygıyla selamlıyorum. 
Milliyetçi
Hareket Partisi Grubu adına, Abonelik Sözleşmesinden Kaynaklanan Para
Alacaklarına İlişkin Takibin Başlatılması Usulü Hakkında Kanun Teklifi’nin
birinci bölümü üzerinde Milliyetçi Hareket Partisinin görüş ve düşüncelerini
paylaşmak üzere söz almış bulunuyorum.
Öncelikle
şunu ifade etmek isterim: İcra dairelerinin içinde bulunduğu hâl ve koşullar
-özellikle 15 Temmuz sonrasında OHAL çerçevesinde alınan tedbirler nedeniyle-
nitelikli kadro eksiği, personel eksiği ve iş yükünün günden güne artan iş
yükünün mevcut kadro ihtiyacıyla, mevcut bina ihtiyacıyla karşılanamayacak
oluşu gerçeği karşısında, icra iflas sistemine pratik bir çözüm getiren
huzurdaki mevcut yasa teklifini Milliyetçi Hareket Partisi Grubu olarak
destekliyoruz. Ancak bu desteğimiz mevcut bulunmakla beraber iki hususu da yüce
Meclisin huzurunda tekrar etmek istiyorum: Bunlardan birincisi, yaklaşık doksan
yıldır İcra ve İflas Kanunu’na her gelişme sonrasında her yeni dönemde ihtiyaca
uygun olarak yeni bir ek yapılması neticesinde, yeni dolgular getirilmesi
neticesinde İcra ve İflas Yasamız bugün âdeta bir yamalı bohçaya dönmüş
durumda. Dolayısıyla mevcut, huzurdaki yasayla ancak ve ancak geçici çözümler
üretmenin yanında -yüce Meclisin çok ivedi bir şekilde- Türkiye'nin,
ihtiyaçlarını karşılayacak, teknolojik gelişmelerle uyumlu, alacaklı borçlu
dengesini kurabilecek ve bütüncül yaklaşımla, yasa içerisindeki sistematiğin
birbiriyle çelişmediği yeni bir İcra ve İflas Yasası’na ihtiyacı olduğu
gerçeğini vurgulamak istiyorum. 
Bunun
dışında, “Evet, bu yasaya destek veriyoruz.” dedik. Bu geçici çözümü bir pratik
çözüm olarak görüyoruz. İş yükünü önemli ölçüde azaltacağı kanısıyla bu yasa
teklifine destek veriyoruz. Ancak bu yasa teklifine destek verirken bir hususun
da nazara alınması gerektiği kanısındayız. O da şudur: İcra ve İflas Yasası’nda
bu değişikliğin yapılmasının -kanunun gerekçesinde de bu şekilde geçiyor-
temelinde yatan bir hakikat var. Nedir? Abonelik sözleşmesinden kaynaklanan
alacakların icra müdürlüklerindeki iş yükünün önemli bir kısmını oluşturduğu
gerçeğini biz Meclis olarak ve yasayı hazırlayan arkadaşlarımız, kanun
gerekçesini yazanlar kabul ediyorlar. Gerçekten de bu durum bir başka vakayı
ortaya çıkarıyor. Bugün icra müdürlüklerinde milyonlarca dosyanın temelinde
yatan alacak nedeni olarak bu abonelik sözleşmeleri mevcut bulunuyor. Buradan
da şu anlam çıkıyor: Ciddi bir toplumsal travma ve mali kriz aslında yurt
genelinde yaşanıyor ve vatandaşlarımız en asgari ödemesi olan elektrik borcu,
su borcu, telefon borcu gibi takriben 50-60 TL’lik borçları dahi ödeyemedikleri
için icra müdürlüklerimiz şu anda kilitlenmiş durumda. İcrada çalışan herkes,
icra müdürleri, kâtipleri, icrada görev yapan avukat arkadaşlarımız, memurlar
yani icra dairesine doğrudan ya da dolaylı olarak işi düşen herkes şu anda
sistemden mutsuz. Alacaklı alacağını alamaz hâlde borçlu en asgari borcunu
ödeyemediği için icra müdürlükleri günden güne şişiyor. Bunun arkasında
sosyolojik bir gerçeklik ve ekonomik bir travma var. 
Dolayısıyla,
bu sorunlar yani icra müdürlüklerindeki iş yığılmasını ve iş yükünü oluşturan
sorunların perde arkası incelenmezse, masaya yatırılmazsa… Geçenlerde bir
hadise olmuştu, bir cezaevi açılışında -dil sürçmesi olduğunu düşünüyoruz, öyle
temenni ediyoruz- cezaevleri için bir milletvekili arkadaşımız âdeta bacasız
fabrika demişti. Eğer ki böyle bir tedbir alınmazsa icra müdürlükleriyle ilgili
de böyle bir mantık oluşacak, bunlar âdeta birer bacasız fabrika gibi
düşünülecek ve hiçbir çözüm üretmeksizin her sene Ankara’ya 5 tane yeni icra
dairesi, İstanbul’a 10 tane yeni icra dairesi açmak suretiyle yığılan iş yükünü
bir nebze azaltmaya çalışacağız. Peki, bizim insanımız, her gün borçlu sayımız
-cumhuriyet tarihinde yetmiş yıldaki artışı nazara alarak- son on beş yirmi
yılda neden tüm cumhuriyet tarihi boyunca yaşanan artışın katbekat fazlası?
Bizim insanımız, borçlu olarak bu icra dairelerinde görünen insanlarımız,
sadece ama sadece borç ödeme ahlakından yoksun ve ahlaksız oldukları için mi
borçlarını ödemiyorlar ve icra müdürlüklerinde borçlu hâlini alıyorlar, yoksa
bu insanlar hayatın içerisinde çaresizce savrulmuş, çaresizce geçim derdi
içerisinde borçlu konumuna düşmüş insanlar mı? Bunu dikkatle incelemek
gerekiyor. 
Evet,
bu insanların hiçbirisi ahlaksız değil. Özellikle bu borç yekûnunun önemli bir
kesimi Türk köylüsünden oluşuyor. Memlekette işçi icralık durumda, memur
icralık durumda, bürokrat icralık durumda, belki milletvekili icralık durumda
ama hepsinden daha travmatik olanı, hepsinden daha acı olanı Türkiye’de köylü
bütünüyle icra tehdidi ve baskısı altında. Neden? Çünkü nüfusumuzun 50 küsur
milyon olduğu dönemde Türkiye’de köyde yaşayan insanımızın sayısı 21,5 milyon
iken, bugün nüfusumuzun 80 milyonu geçtiği bir dönemde köyde yaşayan insan
sayımız 6,5 milyonun altına düşmüş. İnsanlar köyde durmak istemiyorlar, köyde
yaşamak istemiyorlar çünkü izlenen tarım politikaları neticesinde, her
fedakârlığın köylüden beklenmesi neticesinde köy nüfusumuz önemli bir ölçüde
geçim derdiyle şehir merkezlerine doğru akın etmeye başladılar. Köyde yaşamak
mümkün değil. Neden? Çünkü ben, kendim, Tokat’ın köylerinden biliyorum.
Türkiye’de en fazla köy nüfusuna sahip, en fazla köy adedine sahip illerden
birinin milletvekiliyim. 630 köyü var Tokat’ın ve bugün bu köylerin yüzde 80’i
neredeyse boşalmış ve nüfusunun yüzde 90’ını kaybetmiş durumda. Köyde yaşayan
gence -bu bir gerçek, şaka yapmıyorum- artık kız vermiyorlar. Dolayısıyla
gençlerimiz hızlı bir şekilde, akın akın şehir merkezlerine doğru göç etmeye
başladı. Köydeki ata toprağını bırakıp, köyünü bırakıp apartman görevlisi
olarak, güvenlik görevlisi olarak, çoğu zaman sigortasız olarak sadece şehirde
yaşıyor olabilmek adına şehir merkezlerine doğru akın ediyorlar. Şehir
merkezlerinde kimisi bir fabrikada işe giriyor. Fabrika patronları da ahlaksız
değil, fabrika patronları da bir ekonomik açmaz içerisinde. Gidin Tokat
organizeye, gidin Turhal organizeye üç aydır maaşını alamayan insanlar var,
patronlarının kötü niyetinden dolayı değil, içerisinde bulunduğumuz mali
krizden dolayı. 
Şimdi,
köylü buradan bir çıkış arıyor, elimizde kalan 6,5 milyon köylü bir çıkış
arıyor, diyorlar ki: “Biz en iyisi süt işi yapalım.” Ulusal Süt Konseyi diye
bir şey kurduk. Ulusal Süt Konseyi bir fiyat belirliyor. Lütfen, bu konuda
herkesi duyarlılığa davet ediyorum. Ulusal Süt Konseyi taban fiyatı sütün
litresini 1,7 lira+KDV olarak belirlemiş. Ben size söylüyorum -numunesini bulan
varsa getirsin Tokat’tan bana- 1,5 liradan daha fazlaya süt veren bir köylü
kalmamış. Neden? Çünkü süt fabrikaları tekelleştiler, tekel oluşturdular ve
Türkiye’nin değişik bölgelerini kendi aralarında taksim ettiler. Köylüye diyor
ki: “Senin sütünü alacaksam fiyatı bu.” Bir denetim mekanizması yok.
Şimdi,
ben buradan kötü ve kara bir haber veriyorum sizlere, icra dairelerindeki
dosyalar neden artıyor diye soranlara da cevap olsun aynı zamanda: Bu insanlar
yakında batacaklar çünkü aynı fabrikalar bu köylüye şu baskıyı da yapıyor,
diyor ki: “Senden 500 bin liralık süt alırsam benden 250 bin liralık da yem
almak mecburiyetin var.” Paranın yarısına da yem satarak… Yem işine girmişler.
Bu şekilde köylüye baskı uyguluyorlar.
Şimdi,
aynı zamanda, çıkacak et işi yapacağız diyecek köylü, elimizde kalan son köylü.
Bu sefer de diyoruz ki: “Döviz kuru yüksekti, Tarım Bakanlığı olarak size biz
hayvan getirdik.” Bu hayvanları doların kuru 6,5 lira, 7 liraya dayanmışken
köylüye sattık. Şimdi hep beraber etin fiyatını düşürmeye çalışıyoruz. Ama 7
liralık 6,5 liralık döviz kurundan hayvan alan köylünün ettiği zararı
düşünenimiz yok. Besi işi yapan köylülerimiz de batmak üzere, yakında hepsi
icralık olacaklar, haberiniz olsun, buna bir tedbir alınması gerekiyor. Şimdi,
somut örnek isteyebilirler köylünün durumundan. İcra müdürlüklerindeki yükün
ağırlığını bu insanlar oluşturduğu için söylüyorum.
Bakın,
Tokat’ın en merkez köylerinden biri, dağ başından bahsetmiyorum, Tokat-Turhal
yolu üzerinde Munamak diye bir köy bir dolu felaketine uğruyor; bütün hasat,
mahsul harap olmuş, köylünün başka hiçbir rızkı ve nafakası yok. Aylardır zarar
tespiti yapılmış olmasına rağmen o gariban köylüden fedakârlık bekliyoruz ve
hâlâ ödemeleri yapılmadı, her gün yeni bir kırtasiye çıkartılıyor.
Sulama
birliklerinin borçlarından dolayı, bilmiyorum haberiniz var mı, Kelkit’te 50
tane köyün, beldeliği kalkmış, köylerin belediye başkanları da dâhil olmak üzere,
traktörü hacizli, arsası hacizli, mahsulü hacizli, banka hesabı hacizli, maaşı
hacizli ve bu insanlardan hâlâ fedakârlık bekliyoruz. Cumhuriyet tarihi boyunca
ve hatta Osmanlı İmparatorluğu boyunca bütün fedakârlığı her zaman bu gariban
Anadolu insanından bekledik. Bugün bir mali kriz içerisindeyiz ve tasarrufu
yine aynı insanlardan bekliyoruz. Diyoruz ki: “25 liralık elektrik
kullanıyormuşsun, bundan sonra 20 liralık kullan.” Zaten asgari geçim
standardını sağlayamayan bu insanların üzerine her gün yeni bir yük, her gün
yeni bir tazyik oluşturuyoruz.
Slogan
atmaya geldiğinde hep beraber slogan atıyoruz “Kahrolsun İsrail!” diye ama
millî gübre politikamızı, millî tohum politikamızı iflas ettirmişiz, Anadolu
köylüsünün hepsini dövize endeksli İsrail tohumuna muhtaç ve mahkûm hâle
getirmişiz. 
(Mikrofon
otomatik cihaz tarafından kapatıldı) 
YÜCEL
BULUT (Devamla) – Toparlayacağım efendim. 
BAŞKAN
– Tabii, buyurun. 
YÜCEL
BULUT (Devamla) – Ve şimdi diyoruz ki aynı Anadolu insanına: “Sen bu açmazlar
içerisinde borçlandın, izlediğimiz tarım politikaları neticesinde iflasa
sürüklendin. 21,5 milyon kişiydin 6,5 milyona düştün. Elektriğin, suyun, her
şeyin hacizli; traktörün hacizli. Biz şimdi senden bir fedakârlık daha
bekliyoruz: Tasarruf edeceksin, az yiyeceksin, devletimiz zorda. Hatta, sana
bir müjdemiz var: İcra daireleriyle ilgili revizyona gidiyoruz, artık bu
alacakların daha hızlı tahsiliyle ilgili formül ürettik.” demektir. Biz bunu
destekliyoruz. Neden destekliyoruz? Çünkü icra daireleri içinden çıkılmaz bir
hâldedir, içinden çıkılmaz bir hâldedir. Doğru, bu yasa teklifini hazırlayan
Ali Özkaya Bey’in mantığını, Adalet Bakanlığı bürokratlarının hepsinin
mantığını destekliyorum ama bunların hepsi, sadece ama sadece, eğer ki başkaca
çözümler aramadığımız ve bulmadığımız sürece bir süre sonra yığılmayı asla ve
asla önleyemeyecek geçici çözümlerdir. Dolayısıyla anlattığım hususların,
işçinin durumu, köylünün durumu ve izlenen politikaların her sene Türkiye
Cumhuriyeti’ne 2 milyon, 3 milyon yeni borçlu kazandırmak anlamına geleceğini
ve İcra İflas Yasası’na ekleyeceğimiz 5-6 tane maddeyle de bunu
çözemeyeceğimizi anlatmak için ifade ettim. 
Hepinizi
saygıyla selamlıyorum, iyi günler diliyorum. (MHP sıralarından alkışlar) 
BAŞKAN
– Teşekkür ederiz Sayın Bulut.
Kanun
Teklifinin birinci bölümü üzerinde Halkların Demokratik Partisi Grubu adına söz
isteyen Batman Milletvekilimiz Sayın Necdet İpekyüz…
Sayın
İpekyüz, süreniz on dakika. 
HDP
GRUBU ADINA NECDET İPEKYÜZ (Batman) - Sayın Başkan, değerli milletvekilleri; hepinizi
saygıyla selamlıyorum. 
Aslında
dünden beri hep, bütün arkadaşlar konuştu ve destek sunanlar da oldu çeşitli
siyasi partilerden. Gerçekten bu Parlamentoda siyaset yapıyorsak ve gelecekle
ilgili konuşmaları, kurguyu düşünüyorsak, bütün toplumun sorunlarına eğilmek
istiyorsak, bugün, dün ele alınan ve bir günde sanki bir yerden haber
gelmişçesine gerek Sayın Demirtaş gerek İdris Baluken ve gerekse de Sırrı
Süreyya Önder konusunda çıkan kararların uygulamaya konulması tesadüfi
değildir. Buna değinmemiz lazım. Niçin değinmemiz lazım? Normalde bu kürsüde
konuşulan şeyler özgür olduğu kadar, bu kürsüde siyaset yapanların toplum
nezdinde de en büyük görevi demokratik mücadeleyi sürdürmek, şiddetten,
gerilimden uzak, demokrasiye olan özlem ve barış talebini dile getirmektir. 
Nitekim,
bu Parlamentoda 2013 dönemi konuşulduğunda, bu Parlamentoda “çözüm” diye
tanımlanan dönemde yasalar çıktı ve buna yönelik övgüler konuşuldu. Ve 17 Mart,
Sayın Demirtaş’ın yaptığı konuşma ve Sayın Önder’in yaptığı konuşmaya baktığımızda…
Dün burada dile getirildi ama inceledik, keşke arkadaşlar bugün sunabilseler,
18 Mart tarihli gazetelere bakabilsek. 17 Martta yaptığı konuşmada, bu çözüm
meselesi konuşulduğunda, sonradan çözüm döneminde de özellikle FETÖ nedeniyle
çok suçlanan Paris’te işlenen cinayet üzerine bir konuşma var, peşinden de
cebir, şiddeti içermeyen, barışı, özlemi dile getiren ve 21 Martta
Diyarbakır’daki yapılacak konuşmaya atıfta bulunan talepler dile getirilmiş. 
Ve
bakın, sadece bu maddeden ceza alıyor. Ve 1990’da çıkarılan Ceza Yasası’na
eklenen bu Terörle Mücadele Kanunu’nda propagandayla ilgili “bir yıldan beş
yıla kadar” deniyor. Herkese, Demirtaş hariç, bir yıl ceza verilmiş. Demirtaş’a
beş yıldan az çünkü beş yılı geçerse üste gidiyordu. 
Ve
ne zaman verilmiş? Ne zamanki Avrupa İnsan Hakları Mahkemesi bu kararı
çıkardığında -az önce sayın grup başkan vekilimizin belirttiği gibi- bu kararı
dile getirdiğinde dile getirilmiş. Ya bunlar tesadüfi değil, bilinçli ve
gerçekten… 
Neden?
Bakın, sadece Demirtaş, İdris Baluken, Sırrı Süreyya Önder gibi konuşuyoruz ama
6 milyon oy var. Ve bu insanlar gerçekten barış istiyor, gerçekten demokratik
mücadele istiyor, gerçekten şiddete karşı çıkıyor. Siz birilerine yaptığınız
uygulamalarda, 6 milyonu temsilen, bunları da dikkate almanız lazım.
Ve
ne oluyor? Bunların hepsini getirdiğimizde aslında bu Parlamento ve bizlere
düşen görev gerçekten önümüzü açmak ve barış dolu, demokrasi dolu günler için
de siyasetin yolunu kolaylaştırmamız lazım, siyaset yapanların elini kolunu
güçlendirmemiz lazım.
Bakın,
çözüm meselesiyle ilgili çıkarılan yasa, tekrar, temmuz ayında Cumhurbaşkanı
kararnamesiyle “pat” diye çıkarıldı. Normalde o Mecliste oylanmıştı, parmaklar
kalkmıştı, o döneme ilişkin 30 mu, 35 mi ret var, genel bir kabul var ve bir
gecede kararnameyle kaldırılıyor. Çıkaran ve uygulayana baktığımızda bazı
şeylerin tesadüfi olmadığını görüyoruz. 
Bir
diğeri, dün, işte bu 16 sıra sayılı Teklif’in, aslında konuşacaktık birinci
bölümü üzerine ama Madenciler Günü’ydü. Madenciler Günü’nde burada çıktığımızda
sadece iş kazaları, iş cinayetleri, işçilerin haklarının gasbedilmesiyle ilgili
konuları gündeme getiriyoruz. Türkiye’de bugün birçok meslek grubunda, birçok
işçi kesiminde ciddi sıkıntılar yaşanmaktadır. Ve nedense genelde ölümler ortaya
çıktığında konuşmaktayız. Aslında bunların birçoğu önlenebilir ölümlerdir ve
önlenebileceği için de tedbirler almamız lazım, o konuda çalışmalar yürütmemiz
lazım. 
Bilemiyorum
izlediniz mi, izlemediniz mi, “Germinal” diye bir film var. Emile Zola’nın, Fransa’nın
kuzeyinde geçen, madencilerle ilgili hem film olarak hem de roman olarak tarihe
geçmiş bir kitabı. O kitabın bir yerinde şöyle diyor: İnsan haklı olduğu zaman
haksız gibi görünmektense ölümü göze almalı. Gerçekten bir kişi veya bir grup
haklı olduğu zaman, sürekli haksız gibi görünmektense, ölümü göze
alabiliyorlarsa bunun bir işareti Leyla Güven’dir. Arkadaşlar, bu Mecliste
olması gereken arkadaşımız yok. Ve kendi gerçekten haklı olduğu hâlde haksız
gibi görünmesi… O günkü madencilerin tek çare olarak düşündükleri şey grevdir.
Ve bir umutla, bir haykırış, bir imdat için kendileri o dönem greve
gitmişlerdir. Aslında, demek ki 1800’lerden bugüne kadar insanlar çok
haksızlığa uğradıklarında, o filmdeki gibi, o romandaki gibi kendi vücuduyla
ilgili, kendi geleceğiyle ilgili bir karar alabiliyor ve gerçekten önünü açmak
istiyor. Buradan özellikle grevde olan arkadaşlarımıza ve destek sunanlara da
ben selamlarımı iletiyorum. 
16
sıra sayılı Kanun’a baktığımızda abonelik sözleşmesiyle ilgili düzenlemeler ele
alınmış ve isme baktığımızda gayet masumane; abonelik sözleşmelerinde
problemler var, bu işi çözmek için bir şeylerin yapılması lazım. Ama
arkadaşlar, yine torba… Bilemiyorum bu Mecliste daha önce bir çalışma yapılmış
mı, yapılmamış mı? Cumhuriyetin kuruluşundan bugüne kadar torba yasa ne zaman… 
ALİ
ÖZKAYA (Afyonkarahisar) – Torba değil, normal. 
NECDET
İPEKYÜZ (Devamla) - Ki zaten “torba” değil de toplum tarafından ona bir uydurma
isim getirilmiş, çerçeve bir yasa diye tanımlanmış ama halk arasında, basın
arasında “torba” denilmiş. Gerçekten son dönemde neler var içinde ve neden buna
ihtiyaç duyuluyor? Hele hele pratik çözümler olağanüstü dönemlerde olursa
anlarız da ama bunun bir rutine, bir keyfiyete dönüştüğünü gördüğümüzde çok
saçma bir şeyle karşı karşıya olduğumuzu düşünüyoruz. Neden saçma diyorum?
Çünkü yapboza dönüştürmüşüz. Yedi ay önce çıkardığımız şeyi yedi ay sonra
diyoruz ki: “Bunu düzeltelim.” Bir yıl önce çıkardığımız şeyi bir yıl sonra
“Düzeltelim, şurada bir eksik var, bunu düzeltelim.” 
Bunu
niçin söylüyorum? Normalde bir yasa çıkmadan önce sivil toplum örgütlerinin
katılımı lazım. Normalde o ilgili kurumlar, taraflar kimlerse onlardan görüş
almak lazım. O görüşler doğrultusunda bir yasayı hazırlarsınız, çıkarırsınız,
uygulamaya sokarsınız. Ama siz bir kibirle, bir keyfiyetle, “Her şeyi ben
bilirim, ben yaparım.” diye düşünürseniz, ismini “torba” koyarsınız, her şeyi
yaparsınız.
Ve
ne oluyor? Şimdi, bakalım, abonelik… Bakın, “abonelik” dediğimizde bugün
Türkiye’de hangi bankaya internetten girseniz… Hangi kurumlara abone olmak
istiyorsunuz? Ve maalesef Türkiye’de -Parlamento biliyor, yakınlarımız biliyor-
dolandırıcılar da artık abonelik sözleşmesiyle ilgili SMS atıyorlar, mesaj
atıyorlar veya telefon açıyorlar. Diyorlar ki: “Şu abonelik işlemlerinizden
dolayı borcunuz vardır, şuradan icra takibiniz vardır, bize ödeme yapın.” Dün
de bu kürsüde dile getirildi, 20 milyon icra takibi var. Eğer Türkiye’deki hane
sayısına düşen nüfusu düşünürsek her hanede demek birden fazla icralık bir durum
var. Peki, bu icralık durumlara baktığımızda… Yani gerçekten arkadaşlar, öyle
bir ele alıyoruz ki insanların 20 lirası, 30 lirası, 40 lirası, 100 lirası, 200
lirası… Bakın, elektrik, bakın, doğal gaz, bakın, su ve iletişim artık zaten
bir kamu hakkı. Normalde çağdaş ülkelerde, bugün Avrupa’nın neresine giderseniz
gidin, gezdiğinizde, telefonunuzu çıkardığınızda ücretsiz internete
girebiliyorsunuz. Birçok yerde, Türkiye’de böyle eşitsizliğin, makasın açıldığı
bir yerde normalde elektriğin zaten kamu hizmetine dönüşmesi lazım, normalde
suyun kamu hizmetine dönüşmesi lazım, doğal gazın kamu hizmetine dönüşmesi
lazım. Ama biz ne yapıyoruz? Parayı ödemeyenleri icraya veriyoruz. 
Peki,
şirketlere ne yapıyoruz? Ya arkadaşlar, burada konuşuldu, önergeler verildi. Bakın,
TELEKOM ya, bakın ya, bunun öyküsüne baktığımızda, bunu ele aldığımızda, ya,
para verdik, kredi verdik, sonra o kefaleti de üstlendik, insanlar çantayla,
parayla, dolarlarla gittiler. 
Sonra
emekliler için “erken emeklilik” diyoruz. Erkenle alakası yok, onların
haklarını gasbetmişiz. Yaşa takılmışlar, 1999’dan itibaren bunların hakları
gasbedilmiş “Paramız yok.” diyoruz. Kışa gireceğiz, doğal gaz için 30 lira
yatırmayanın doğal gazını kesiyoruz, elektriğini kesiyoruz. Bugün zaten
özellikle doğu ve güneydoğuda, Batman’dan biliyorum, Batman’da birçok yerde
elektrik kesilmekte. Hele yazın çiftçiler perişan olmakta ve peşine ne oluyor?
Çiftçinin desteklenmesi geldiğinde Ziraat Bankasındaki hesabına el konulmakta
ve işler kesada gidiyor. 
Bu
nedir? Şirketlere yapılan vergi affı. Burada Sabancı, Cengiz Holding, Doğuş
Holding; trilyonlarca para, oturuyorlar, anlaşıyorlar ve vergi affı… Bunları
yapan şirketler, bu şirketlere kolaylık yapanlar, kıyak geçenler niye vatandaşa
kıyak yapmıyor, niye yurttaşa kıyak geçmiyor? Abonelik sözleşmelerini
kolaylaştırmak için hukuku linç edip torbaya koyuyoruz. Ben hukuktan pek
anlamam ama içine bakıyorum, İcra ve İflas Kanunu’nu, Harçlar Kanunu’nu,
Ticaret Kanunu’nu, Tüketici Hakları Kanunu’nu, Bilirkişilik, Tebligat, Arabuluculuk
Kanunlarını koymuşuz ve diyoruz ki: “Biz konkordatoyla ilgili yapalım, ara
buluculukla ilgili yapalım, tebligatla ilgili yapalım, bilirkişilikle ilgili
yapalım.” Yani gerçekten, tekrar diyeceğim, Kürtçe bir deyim var “…”(x) hepsini iç içe koymuşuz,
karmakarışık yapmışız, ortamımıza getirmişiz. 
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Sayın Başkan, toparlıyorum. 
BAŞKAN
– Toparlayalım Sayın İpekyüz. 
NECDET
İPEKYÜZ (Devamla) – Bu iflaslar konusunda bir sıkıntı vardı, dün de bu kürsüde
dile getirildi. Konkordatoyla ilgili, isteyen istediği yükü aldı götürdü,
köşeyi döndü. Çünkü ne yaptı? Dedi ki: “Ben parayı ödeyemiyorum, bunu ilan
ediyorum.” Birileri de onlara akıl verdi: “Siz böyle davranın, rahatsınız.”
Peki, onlara iş yapanlar, onlara taşeronluk yapanlar, onlar ne yapacak? Ona
deri satan, kumaş satan, iş yapan, inşaat yapan, onlar ne yapacak, intihar mı
edecek? Onlar kurtuldu, şimdi mi zorlaştırıyoruz? Niye o tedbiri alamadık?
Niçin bunu yapamadık? Çünkü birilerine kıyak geçmemiz lazımdı. Bu kıyağı
geçmezsek sanki birilerinin talimatıyla biz zor durumda kalacaktık. 
Uzatmadan
şöyle bir toparlamamız lazım. Bizim, gelecekle ilgili, abonelikle ilgili,
kamusal olan hizmetler, iletişim, elektrik, doğal gaz, su gibi şeylerde
normalde tüketicinin, vatandaşın yanında olmamız lazım, şirketlere kıyak
geçmememiz lazım. Biz şirketlere kıyak geçtiğimiz zaman gerçekten vatandaşın
cebine göz koymuş oluyoruz. 
Teşekkür
ediyorum, saygılarımı sunuyorum. (HDP sıralarından alkışlar)
BAŞKAN
– Teşekkür ederim Sayın İpekyüz. 
Şimdi
söz sırası Cumhuriyet Halk Partisi Grubu adına İstanbul Milletvekilimiz Sayın
Turan Aydoğan’a aittir. (CHP sıralarından alkışlar)
Sayın
Aydoğan, süreniz on dakika. 
CHP
GRUBU ADINA TURAN AYDOĞAN (İstanbul) – Teşekkür ederim Sayın Başkanım. 
Yüce
Meclisi saygıyla selamlıyorum. 
Milliyetçi
Hareket Partili dostlarımıza ve Sinop halkına başsağlığı diliyorum, yaralı
yurttaşlarımıza da acil şifa diliyorum. 
Sayın
Başkan, sayın milletvekilleri; öncelikle bir konuyu açıklığa kavuşturalım: Bu
ülkede ekonomik kriz var mı, yok mu? İktidar tarafına sorarsak “Kriz mriz yok.”
der. Yandaş basına baktığımız zaman zaten kriz yok, uçuşa geçtik, uçuyoruz.
Diliniz bunları söylüyor da çıkardığınız düzenlemeler bunları söylemiyor
sevgili dostlar. Mesela, bu görüştüğümüz yasanın adı “Abonelik Sözleşmesinden
Kaynaklanan Para Alacaklarına İlişkin Takibin Başlatılması Usulü Hakkında Kanun
Teklifi” ama kendisi, bildiğiniz, krizden kaynaklı tahsilat yasası. Krizi
yaratıyorsunuz, ondan sonra “Vatandaşın sırtından tahsilatı ne şekilde hızlı
gerçekleştiririz?” diye yol arıyorsunuz. En iyisi siz de gelin, bunu ikrar
edin, eğri oturup doğru konuşalım, böyle kaçak güreşmek yerine “Bu krizden
nasıl kurtuluruz?” konusuna ilişkin birlikte kafa yoralım, birlikte düşünelim,
birlikte çözüm üretelim çünkü bu memleket hepimizin. Biz zaten bunu yapıyoruz,
vatandaşa sokakta krizden nasıl kurtulacağının faturasını anlatmaya çalışıyoruz
ama en çok da iktidarın bunu dinlemesi lazım. Unutmayın, tekrar ediyorum: Bu memleket
hepimizin. 
Kanunun
ismine bakınca başlı başına bir kanun yarattık falan diyeceğiz ama aslında
bakanlık bürokratları tarafından ve birkaç milletvekili arkadaşımız tarafından
sipariş edilmiş bir torbayla karşı karşıyayız. Harçlar Kanunu, İcra ve İflas
Kanunu, Türk Ticaret Kanunu, Arabuluculuk Kanunu, bunlarla ilgili çok önemli
değişiklikler bu kanunun içerisinde serpiştirilmiş. Bugüne kadar yaptığınız
gibi yapıyorsunuz arkadaşlar, torbaya doldurup doğru düzgün tartışılmasını,
kamuoyunun doğru düzgün bilgilenmesini engelleyerek kanunlar çıkarıyorsunuz,
sağlıklı bir tartışmaya müsaade etmiyorsunuz. Bununla ilgili kurumlar,
kuruluşlar, ilgilileri; hiçbiri bu tartışmanın içerisine dâhil edilmiyor, en
çok da tüketici dernekleri. Bu yasayı çıkarırken bir tane tüketici derneğini
çağırdınız mı? Biz Komisyondaydık, böyle bir şey görmedik; halkımızı
ilgilendiriyor, tüketiciyi ilgilendiriyor. Toptan oradan buradan çağırdığınız
insanlar görüşlerini söyleyebiliyorlar ama tüketici dernekleriyle alakalı biz
Komisyonda kimseyle karşılaşmadık.
Teklif
tümüyle anlamsızdır demeyeceğim. En azından giriş kısmında “adalete erişimin
hızlanması” diye bir ifade kullanıyorsunuz, sonuna kadar katılıyorum. Adalet
için yüzlerce kilometre yol yürümüş bir genel başkana sahip ve bir örgüte sahip
bir partinin milletvekili olarak burada konuşuyorum ben. Aynı zamanda yıllardır
da adalet peşinde koşan bir avukatım. Ancak sayın milletvekilleri, burada
adalete erişim değil, paraya erişim esas alınmış. Adalete erişimin hızlanması
özgürlüklerle yakından ilgilidir. 
Bakın,
binlerce öğretim üyesinin işine son verdiniz. Hakkında hiç dava açılmadığı
hâlde suçlu mu suçsuz mu olduğunu bilemeyen insanlar sokakta geziyor, kapı kapı
dolaşıyor, suçsuz olduklarını kanıtlamaya çalışıyorlar. Belki yıllarca sürecek
bu çabaları. Araya komiteler koydunuz, araya birtakım basamaklar koydunuz,
yargı yoluna başvurmalarını uzattınız. Bir öğretim üyesinin haklı mı haksız mı
olduğunu uzun süre anlayamayacağı bir süreç başlattınız. Ama biz size adalete
erişimden bahsediyoruz, sürekli bahsediyoruz. Bu adalet ne menem bir şeydir,
sadece holdinglere var da bu millete yok? Bu nasıl bir şeydir? Gezi Parkı’nda
rövanş yarattınız, gencecik çocukları şu anda içeri alıyorsunuz. Adaletiniz bu
mu, “adalete erişim” dediğiniz bu mu? Masum insanları, gerçekten doğayı
sahiplenen insanları içeri alıyorsunuz, sizce Gezi Parkı’nın müsebbibi
dediğiniz FETÖ’cüler de dışarıda geziyor. Adalete erişim bu mudur? Aylardır
duruşmaya çıkarılmayan insanlar var bu ülkede. Mesela Osman Kavala var, mesela
gazeteciler var, avukatlar var tutuklu. Bu mudur adalete erişim? Niye bunları
konuşmuyoruz da sizin bu alelacele getirdiğiniz, bir şekilde vatandaşın sırtına
vurulacak paralarla ilgili hızlı tahsilat yasasını, adalete erişim diye millete
yutturuyorsunuz. Türkiye’nin sorunu alacağın tahsili sorunu değildir
arkadaşlar. Eğer firmalar bundan dolayı zorlanıyorsa o zaman tüm ekonomik
sistemi oturup konuşmamız gerekir. Sadece hukuksal değişikliklerle bu sorunu
çözemeyiz. Bu firmaların borçlarını ödemeyenler yani alacağın tahsilinin süjesi
durumunda olan kişiler yoksul vatandaşlarımızdır, keyiften ödememe yapmazlar,
yoksullardır. Vatandaşın sırtına hızlıca vuralım diyorsanız biz buna yokuz.
Bunun adı, aslında sizin inkâr ettiğiniz krizin faturasının vatandaşın sırtına
bindirilmesidir. Bir yanda milyonlarca vatandaş, diğer yanda bir avuç yandaş. O
bir avuç yandaşın alacaklarının tahsili için hukuk sistemimizi altüst edecek
bir mantıkla beraber kanun çıkarıyorsunuz burada. 
Sadece
hukukla ekonomiyi düzeltemezsiniz. Kuşkusuz iyi bir ekonomi için hukuk
güvencesi tartışmasız, kaçınılmaz gereklidir ama böyle hukuksal sistematik
oyunlarla beraber ekonomiyi düzelteceğinize inanıyorsanız içinizdeki
iktisatçılara tavsiye ederim, gitsinler yeniden ders alsınlar üniversitelerde. 
İstediğiniz
kadar, tahsilatı hızlandıracak önlem almaya kalkın, vatandaşın ödeme gücü yoksa
bu borçları tahsil edemezsiniz. Ne yapacaksınız, canını mı alacaksınız? Bugün
icra dairelerinde 20 milyon dosya var. Burada söylendi, 2008 yılında 8 milyon
olan dosyayı bugün 20 milyona siz çıkardınız, yarattığınız bu ekonomik dünya
çıkardı. Vatandaş keyfinden mi borçlanıyor? Kredi kartından borçlanacak,
abonelik sözleşmesi… Abonelik sözleşmesi dediğiniz nedir? Vatandaşın elektriği,
suyu, doğal gazı, hava gazı… Keseceksiniz, kışın soğukta mı bırakacaksınız
borcunu ödemezse? Çıkın burada ikrar edin. 2008 yılı başında aylık 414 dolar
olan asgari ücret 2018 Aralık ayı itibarıyla 302 dolara indi. Türkiye ucuz iş
gücü cenneti oldu, işsizlik dünyasıyla baş başayız. Konkordato ilan eden şirket
sayısı 3 binin üzerine çıktı. Resmî verilere göre Türkiye’de günde ortalama 38
iş yeri kapanıyor. İşte sizin iktidarınızın ekonomik karnesi budur arkadaşlar.
İşte, ekonomide geldiğimiz nokta budur. İşte, vatandaşın ödeme gücü bu noktadadır.
Bu tabloyu değiştirmek de -kusura bakmayın ama- böylesine siparişle hazırlanmış
yasa teklifleriyle olmaz. Ne yapılır? Krizden çıkışın yolları için bir
araştırma komisyonu oluşturulurdu burada, hepimiz beynimizi, fikrimizi,
emeğimizi, gücümüzü buna akıtırdık. Az önce söyledim, bu memleket bizim. Ondan
sonra bu krizden çıkışın faturasını konuşurduk. Vatandaşın sırtına bütün
alacağı, borcu vurarak bunları konuşmak durumunda kalmazdık. 
Sayın
milletvekilleri, bu teklifle konkordato talebine ek olarak finansal analiz
raporu “güvence veren denetim raporu” olarak değiştiriliyor. “Bu raporu
bağımsız denetim kuruluşları hazırlayacak.” deniliyor ancak raporun standardı
konusunda bile uygulamada yaşanan sorunları çözecek mahiyette hiçbir düzenleme
yok. Raporlamaların fiyatlarının asgari ve makul bir miktara getirilmesi için
herhangi bir çalışma da yapılmış değil. Yani, orta ölçekli firmalar bu işin
altından kalkamayacak, siz bunu demeye getiriyorsunuz. 
Uygulamada
iflasın ertelenmesi nasıl kötüye kullanıldıysa konkordato kurumunun da
alacaklılara zarar vermeye başlayacağı ortadadır. Bununla ilgili hiçbir önlem
almıyorsunuz, bu teklifi önümüze getiriyorsunuz. 
Bu
teklifte bir de ciddi anlamda yetki tartışması başlamış bulunuyor. Bakın
anlatayım: Bu teklife göre, diyelim ki bir borçluya icra takibi yapıyorsunuz bu
abonelik sözleşmesi vesaireyle ilgili. İcra dairesiyle ilgili yetki itirazında
bulunuluyor, alacaklı bu itirazı kabul ediyor, dosya yetkili icra dairesine
gittiğinde adam hakkında takip kesinleşmiş ve tahsilat devam eder hâle geliyor.
Böyle bir yasa olur mu? Hukuk Muhakemeleri Kanunu’nda açık hüküm varken
“Yetkili olmayan mahkemede yapılan muameleler geçersizdir.” denilirken, icra
dairelerinde de bunun uygulanması gerekirken bu getirdiğiniz akla yatkın bir şey
midir? 
Bu
yasayla ara buluculuğu benzer uyuşmazlıklara yöneltiyorsunuz. Size bir
açıklamada bulunayım: Üçüncü havalimanında o tahtakuruları arasında yatan,
parası olmayan, bir çorbaya çalışan işçi elektrik borcundan dolayı sizin bu
yasanıza göre holding avukatıyla karşı karşıya oturacak, eşit şartlarda
oturacak, ara bulucu da onları dinleyecek, bir çözüm oluşturacaksınız öyle mi?
Bu böyle olmayacak ki. Ben size söyleyeyim, o profesyonel avukatlar bu
arkadaşlara diyecekler ki: “Anlaşırsanız anlaşın, anlaşmazsanız kusura bakmayın
bir dünya maliyete katlanacaksınız.” 
Bu
gariban vatandaşların lehine olacak bir yasa getirmiyorsunuz. Onların ezildiği
bir yasayı karşımıza getiriyorsunuz. Yani pozitif ayrımcılık yapmanız gereken,
yoksul kesimleri koruyan hiçbir şey yapmıyorsunuz, yapmadınız, yapmayacaksınız
da, beklemiyorum da ama TÜİK verilerine göre ve yapılan araştırmalara göre bu
ülkenin yüzde 20’si açlık sınırının altında, neredeyse yüzde 60’ı yoksulluk
sınırının altında yaşıyor. Siz bu yasayla kimden neyi tahsil etmeyi
düşünüyorsunuz? Her şeyi tahrip ederek…
(Mikrofon
otomatik cihaz tarafından kapatıldı)
TURAN
AYDOĞAN (Devamla) – Sayın Başkan, bana bir dakika daha lütfedersiniz herhâlde. 
BAŞKAN
– Buyurun Sayın Aydoğan.
TURAN
AYDOĞAN (Devamla) – Bu dezavantajlı grupları korumak zorundayız. Bu hâliyle bu
teklif Anayasa’nın “Hak arama hürriyeti” başlıklı 36’ncı maddesine açıkça
aykırıdır. 
Sayın
milletvekilleri, ülkenin onlarca sorunu varken, emeklilikte yaşa takılanlar
varken, astsubayların emeklilik sorunu varken, BAĞ-KUR’luların sorunları
varken, yüzlerce, binlerce sorunlu insan bu ülkede yaşarken önceliği olan yasa
bu muydu getirilecek olan, bu muydu? Halkımız duysun, dezavantajlı gruplar
duysun: Bu Meclise sizin için getirilen her türlü olumlu yasa bu parmaklar
tarafından reddedilirken 100 lira borcunuzu ödemediğinizde mağdur edileceğiniz
bir yasayla karşı karşıyasınız. Adaleti mumla arayan toplumsal kesimler var,
bunların talepleri hiç mi içinizi sızlatmıyor da bu yasayı bugün burada gündeme
getiriyorsunuz?
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Aydoğan. 
Değerli
milletvekilleri, birinci bölümde gruplar üzerindeki konuşmalardan sonra şimdi
şahıslar adına sözler vereceğim. 
Şahıslar
adına ilk söz, Kars Milletvekilimiz Sayın Ayhan Bilgen’e aittir.
Sayın
Bilgen, buyurun. (HDP sıralarından alkışlar) 
Süreniz
beş dakika. 
AYHAN
BİLGEN (Kars) – Sayın Başkan, değerli milletvekilleri; bu çatıda bulunmamızın,
bu çatı altında bir sorumluluk yerine getirmemizin galiba en temel esprisi hem
toplumsal çıkarı gözeten bir çaba içinde olmamız ama hem de bunu yapabilmek
için siyaset kurumunun kendisini koruyan, kendisini savunan bütün
farklılıklarına, bütün rekabet, yarışma, eleştiri ve bütün gerilimlerine
rağmen, özü itibarıyla, bütünüyle siyaset kurumunu tahrip etmeyecek, siyasetin
hâlâ sorun çözme kapasitesine sahip olduğu umudunu insanlarda yaşatacak bir
tarzı savunmaktır.
Bakın,
bir yasa çıkartmaya çalışıyoruz ve 16 sıra sayılı Yasa Teklifi aslında bugünün
en can yakıcı sorunlarının birinden kaynaklı, o da nedir? Çok yoğun bir
borçlanma var, iflaslar var, bu yoğun iflaslara ve borçlanmaya yeni bir çözüm
arıyoruz. Daha çok kimin çıkarını gözetiyoruz, kimden yana ibreyi
yönlendiriyoruz, bu konuda farklı düşünüyoruz, farklı eğilimlerimiz, farklı
yaklaşımlarımız var ama bir ihtiyaç olduğu ortada. Şimdi, nasıl ekonomiyle
ilgili sorunlarda bir ihtiyaç okumasında ortaklaşıyorsak, yargıyla ilgili
sorunlarda da en azından ihtiyaç analizinde ortaklaşmamız lazım, çözüm önerimiz
farklı olabilir.
Bakın,
bugün Anayasa Mahkemesinin bir kararı kamuoyuna yansıdı. Sakarya’daki tren
kazasıyla ilgili yargılama sürecinin makul sürede bitmediğini Anayasa Mahkemesi
beyan etti. Şimdi, değerli arkadaşlar, Anayasa Mahkemesi, Türkiye yargı
sisteminin bir parçası, en üstü, en tepesi ve yerel mahkemenin bu konuda
ihmalinin ya da eksiğinin olduğunu ilan ediyor ki başvurucunun talebini kabul
etmiş. Şimdi, yargıyla ilgili bir şey konuştuğumuzda, bir şey tartıştığımızda
sanki kişisel olarak yargıçları hedef alıyoruz, sanki yargı mensuplarını tahkir
ediyoruz gibi bir savunma içerisine girersek toplumu savunamayız. Sonuçta,
yasama da toplum için var, yargı da toplum için var, yürütme de toplum için
var.
Bakın,
bu ülkede yargıçların göreve alımıyla ilgili bir sistem değişikliği
tartışılıyor. Çok yakın bir tarihte 70 not barajı, 70 puan sınırı kaldırıldı,
şimdi bunu yeniden koymayı tartışıyoruz. Niye kaldırdık ve niye yeniden koyma
ihtiyacı duyuyoruz? Hani, burada, ya dersiniz ki “Devlette devamlılık esastır.”
bir kararı almışsanız arkasında durursunuz ya da o kararın yanlışlığını görür,
düzeltme arayışında olursunuz. 
Bu
ülkede geçmişte çok önemli, kamuoyunda bilinen kimi davalarda yargılama
süreçlerinde adı anılan isimler, takdir edilen isimler -Zekeriya Öz, en bilineni
olduğu için söylüyorum- kahraman ilan edilen kişiler şimdi aranıyorlar değil
mi? Hangi ülkede olduğuna dair magazin haberleri takip ediyoruz. Demek ki
yargıçlar da yargı mensupları da yanlış yaparlar -tırnak içerisinde- hukuku
aşarlar, hukuk dışı işlere bulaşırlar. 
Bakın,
Sayın Demirtaş ve Önder’le ilgili dünden beri bir tartışma yürütüyoruz. Şimdi,
bu sözlerin sarf edildiği, bugünden okuyup “Cezalandırılmaları gerekir, hatta
daha fazla ceza almaları gerekir.” diye sosyal medyada herkes ahkâm kesiyor. 
Değerli
arkadaşlar, 4 tane gazete manşetini size getirdim. Sabah gazetesi -Hükûmete
yakın gazeteleri getirdim- “Nevruz ateşi barış için yandı.” Demirtaş’ın
konuşmasını yaptığı “Nevroz” ve yine aynı şekilde Önder’in konuşmasını yaptığı
“Nevroz.” “Çözüm Nevruzu” Akşam gazetesinin manşeti. Yeni Şafak gazetesi:
“Silah sustu, barış zamanı.” Tam sayfa haber olmuş bu gazetede. Star gazetesi:
“Nevruz ateşi ortak kader için yakıldı.” 
Değerli
arkadaşlar, bu atmosferde söylenmiş sözleri siz bugün kriminalize eder ve çok
vahim sözler, şok edici, rahatsız edici -tırnak içinde, AİHM’in ifade özgürlüğü
standardı olduğu için söylüyorum- bunun bile ötesinde cezalandırılmaya değer
kategoriye sokarsanız o zaman, aslında güven kaybına uğrayan bir bütün olarak
siyaset olur, ister muhalefet tarafında olsun ister iktidar tarafında. 
Bakın,
bu işe doğrudan doğruya şahsını sorumlu kılıp ilan ettiği için, ben o dönemin
başka isimlerinin, Sayın Beşir Atalay’ın ya da başka isimlerin sözlerini burada
kürsüde aktarmayacağım, şık bulmuyorum ama Sayın Erdoğan doğrudan kendisi
sorumluluğu üstlendiği için kendi cümlesini okuyorum değerli arkadaşlar, o gün
söylemiş bunu, o günkü “Nevroz”da söylemiş, diyor ki: “Silahların değil
siyasetin konuştuğu yeni bir süreç başlasın istiyoruz. Gün, kucaklaşma günüdür;
gün, muhabbet günüdür.” 
Değerli
arkadaşlar, başka bir cümle…
(Mikrofon
otomatik cihaz tarafından kapatıldı) 
OYA
ERONAT (Diyarbakır) – Kıymetini bileydiniz. 
AYHAN
BİLGEN (Devamla) – Teşekkür ediyoruz. Biz kıymetini biliyoruz, siz de arkasında
durup sahip çıksaydınız iyi olurdu diye düşünüyorum. 
BAŞKAN
- Sayın Bilgen, siz Genel Kurula hitap edin.
Sayın
Eronat, lütfen…
Devam
edin, toparlayalım.
AYHAN
BİLGEN (Devamla) – Şu cümleyi de takdirlerinize sunacağım değerli
milletvekilleri: “Nedir bu süreç? Bu süreç bir çözüm sürecidir, bu süreçte
kimse bizim karşımıza Kürtlükle çıkmasın, kimse bizim karşımıza Türklükle
çıkmasın; biz her türlü milliyetçiliği ayaklarının altına almış bir iktidarız.
Kuru siyaset, kuru milliyetçilik yok; hep birlikte ‘Silahlar sussun; fikirler
konuşsun, siyaset konuşsun.’” diyeceğiz. 
Değerli
arkadaşlar, o günün koşullarında, o günün ikliminde, o günün atmosferinde 2
siyasetçi “Nevroz”da çıktılar, konuşma yaptılar ve üç yıl boyunca bu
konuşmalarıyla ilgili herhangi bir soruşturma, herhangi bir inceleme söz konusu
olmadı; aradan üç yıl geçti, o zaman kıymetini bilip bilmeme tartışmasını
yapmadığımız bir şeyin şimdi çok tehlikeli olduğunun farkına vardık ve bu
isimler, bu siyasetçiler, bu milletvekilleri, bu parti yöneticileri şimdi beş
yıla yakın hapis cezası onaylanarak cezalandırılıyor. Bu, elbette ki tarihte
hak ettiği yeri bulacaktır. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen.
Şahıslar
adına ikinci ve son söz, İzmir Milletvekilimiz Sayın Mahmut Atilla Kaya’ya ait.
Buyurun
Sayın Kaya. (AK PARTİ sıralarından alkışlar) 
Süreniz
beş dakika.
MAHMUT
ATİLLA KAYA (İzmir)- Sayın Başkanım, değerli milletvekilleri; Afyonkarahisar
Milletvekili Ali Özkaya ve 5 Milletvekilinin Abonelik Sözleşmesinden
Kaynaklanan Para Alacaklarına İlişkin Takibin Başlatılması Usulü Hakkında Kanun
Teklifi hakkında şahsım adına söz almış bulunmaktayım. Bu vesileyle yüce
heyetinizi saygıyla sevgiyle selamlıyorum. 
Sözlerime
başlamadan önce, elim bir trafik kazasında vefat eden Ali Dalkılıç’ın ailesine
ve Milliyetçi Hareket Partisine başsağlığı diliyorum. Kazada yaralanan Osman
Yıldırım ve Hayrettin Ateş’e de acil şifalar diliyorum. 
Sayın
milletvekilleri, ilgili kanun teklifi üç ana husus olmak üzere beş bölümde
değerlendirebileceğimiz düzenlemeler içermekte. Bunların başında, birinci
olarak, abonelik sözleşmesinden kaynaklanan para alacaklarına ilişkin takipler
için merkezî takip sistemi getirilmekte, yine 2004 sayılı İcra ve İflas
Kanunu’nda bir kısım değişiklikler yapılmakta ve daha önce 7101 sayılı Kanun’la
2004 sayılı İcra ve İflas Kanunu’nda yapmış olduğumuz, özellikle konkordatoya
ilişkin getirdiğimiz hükümlere yönelik, bu sekiz aylık süreç içerisinde
uygulamada yaşanan sıkıntılara yönelik de yeni düzenlemeler getirilmekte.
Yine,
ara buluculuğun ticari uyuşmazlıklarda da artık dava şartı hâline gelmesi
hususunda, 6102 sayılı Türk Ticaret Kanunu’nda da yeni düzenlemeler yapılmakta
ve son olarak da 6325 sayılı Hukuk Uyuşmazlıklarında Arabuluculuk Kanunu’nda
bir kısım düzenlemeler içermektedir. 
Tabii
ki benden önceki konuşmacılar da ifade ettiler, hem icra dairelerinde hem de
mahkemelerde bir yoğunlaşma söz konusu ancak Türkiye'nin ithalat ve ihracat
rakamlarının geldiğimiz günde 350 milyar doları bulduğu, gayrisafi millî
hasılanın 800 milyar doları aştığı göz önüne alındığında, tabii ki hukuki
uyuşmazlıkların da bu nevi fazla şekilde artması da zaten söz konusuydu. 
Bugün,
bakın, yıllık ortalama yaklaşık 8 milyon icra takibi yapılmakta ve bunun 3,5
milyonunu da bu merkezî takip sistemi içerisine getireceğimiz bu abonelik
sözleşmesinden kaynaklanan takipler oluşturmaktadır.
Şimdi,
burada yapmış olduğumuz düzenlemeyle birlikte, özellikle adaletin daha hızlı
gerçekleşmesi noktasında ve kalitesinin artması noktasında önemli bir adım
atıyoruz ve abone sözleşmelerinden kaynaklanan para alacaklarına ilişkin
konunun -haciz aşamasına kadar olan döneme ilişkin- ulusal yargı ağı, bilişim
sistemimiz bünyesinde oluşturulan merkezî takip sistemi üzerinden yapılmasını
amaçlıyoruz.
Evet,
burada iki husus önemli olacak. Birincisi, alacağın abonelik sözleşmesinden
kaynaklanması, ikincisi de özellikle bu işlemlerin bir avukat tarafından takip
edilmesi şeklinde olacak.
Evet,
burada alacağın yüzde 2 oranında nispi MTS harcı, alacaklı vekili tarafından
sistem üzerinden ödenecek, ayrıca başvurma harcı ve tahsil harcı da
alınmayacak. Böylece yüzde 4,55 olan tahsil harcının yüzde 2,55’lik kısmını da
bu noktada özellikle vatandaşlarımız ödeme külfetinden kurtulmuş olacaklar.
Tebligatın yapıldığına ilişkin evrak PTT tarafından sisteme yüklenecek ve evrak
aslı muhafaza edilmek üzere alacaklı vekilin takip talebini de bildirdiği
yetkili icra dairesine gönderilecektir.
Yine,
önemli bir düzenleme: Biz bunu Adalet Komisyonunda tartışırken özellikle geniş
bir tartışma imkânı bulup muhalefet partilerimizin de dile getirmiş olduğu,
özellikle Cumhuriyet Halk Partisinden arkadaşlarımızın ifade ettiği hususları
da o düzenlemeleri de şu andaki, yasama çalışması sırasında verilecek önergelerle
-özellikle Milliyetçi Hareket Partisindeki arkadaşlarımızın da komisyonda bu
yönde önemli talepleri olmuştu- bu süreç içerisinde, zaten, bu yasama dönemi
içerisinde inşallah gerçekleştirmiş oluyoruz. 
Yine,
konkordatoya ilişkin demin bir rakam verildi, konkordatoya ilişkin son rakam…
Türkiye’de, bakın, 1 milyonu aşkın şirket var, binlerce konkordato talebinde
bulunulduğu iddia edildi ama son, dün tarihi itibarıyla 1.401 adet konkordato
müracaatı yapılmış ve bunun 509’u hakkında karar verilmiş. Bu kararların da
büyük kısmı ret noktasında oldu. Konkordato, biliyorsunuz, alacaklılara bir ön
teklif getirip -herhangi bir iflas hâlinde alacaklarını alamayacağından- daha
iyi bir ödeme planının ortaya konması şeklinde oluyor. 
(Mikrofon
otomatik cihaz tarafından kapatıldı) 
BAŞKAN
– Sayın Kaya, siz de buyurun.
MAHMUT
ATİLLA KAYA (Devamla) – Burada biz iflasın ertelenmesi kurumunu kaldırıp
konkordatoya ilişkin sekiz ay önce yasayla ilgili düzenleme yaparken şu hususu,
finansal analiz raporunu yeterli görmüştük fakat gördük ki uygulama içerisinde
bununla özellikle sıkıntılar çıkıyor ve şimdi Türkiye denetim standartlarına
göre yapılacak ve konkordato ön projesinde yer alan teklifin gerçekleşeceği
hususunda makul güvence veren denetim raporunu getiriyoruz ve bu şekilde de
demin ifade edildiği gibi bu konkordato müracaatında bulunan firmaların
alacaklılarının hiçbirinin mağdur edilmemesi noktasında da önemli bir adım
atıyoruz. 
Ben
bu kanunun ülkemize, milletimize hayırlı olmasını diliyor, emeği geçen herkese
de tekrar teşekkür ediyorum. (AK PARTİ sıralarından alkışlar)
BAŞKAN
– Teşekkür ederim Sayın Kaya.
Değerli
milletvekilleri, bölüm üzerinde grupların ve şahısların konuşmaları tamamlandı.

Şimdi
soru-cevap işlemine başlıyoruz on beş dakika süreyle. 
Sisteme
giren arkadaşlarımıza söz vereceğim. Bu sürenin yarısını milletvekili
arkadaşlarımız kullanacak, yarısını da Komisyon kullanacak.
İlk
sözü Sayın Güzelmansur’a vermek suretiyle soru-cevap işlemini başlatıyorum.
Sayın
Güzelmansur? Yok.
Sayın
Özkan? Yok.
Sayın
Yavuzyılmaz…
DENİZ
YAVUZYILMAZ (Zonguldak) – Sayın Başkan, değerli milletvekilleri; geçtiğimiz
hafta maalesef 3 madenci kardeşimiz Zonguldak’ta kaçak bir maden ocağındaki
patlamada hayatını kaybetmiş, bu olayın ardından valilik kaçak ocakları kapatma
çalışmalarına başlamıştır. Ancak Zonguldak’ta sorun sadece kaçak ocak sorunu
değildir, aynı zamanda işsizlik sorunudur. Bu iki sorunu aynı anda çözmek
gerekir. Kaçak ocaklarda çalışan işçilerin Türkiye Taşkömürü Kurumunda veya
başka yasal sahalarda istihdam edilmesi acilen sağlanmalıdır. TTK’den her yıl 2
bin işçinin emekli olduğu bilinirken TTK’ye alınacağı söylenen 1.500 işçi
konusu, sorunları değil çözmek, ötelemeye bile yetmez. Madenlere alınacak
işçilerin yaş sınırı 30 değil, en az 35 olmalıdır. Kaçak ocaklar sorununu
çözmek, geçim derdi ile can güvenliği arasına sıkışmış işçi gerçeğini
anlamaktan ve TTK gibi kurumlarımızı tekrar ayağa kaldırmaktan geçmektedir.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Bugün
Dünya Toprak Günü’dür. Topraktan geldik, toprakta barınıyoruz, toprağa
döneceğiz. Kahramanmaraş’ımızın toprak yüzeyi 14.346 kilometrekaredir. Bu
alanlar tarım, tarla, orman ve fundalık, çayır ve mera, diğer ve su yüzeyi
alanlar olarak sınıflandırılmaktadır. Bu alanlarda tahıl, meyve, sebze, hayvan,
bal ve su ürünleri üretimi yapılmaktadır. Toprak, hava, su ve güneş telafisi
mümkün olmayan, olmazsa olmaz değerlerimizdir. Dünyada ve ülkemizde birçok
sebeple birçok toprak kaybımız olmuştur. Gidenlerin acısıyla elde kalanları
gözümüz gibi korumalıyız. Toprak koruma ve arazi toplulaştırma çalışmalarımızın
tamamına erdirilmesi çok elzemdir. Kur’an’da ve hadislerde toprağın önemine
dikkat çekilir. Yunus Emre de “Toprakta neler yatar/ Kani bunca evliya/ Yüz bin
peygamber yatar/ Hor bakma sen toprağa” der. 
Kahramanmaraş
çiftçimize, toprakla uğraşanlara 1,3 katrilyon TL destekleme verilmiştir. 
Bilgilerinize
sunuyorum. 
BAŞKAN
– Sayın Tutdere…
ABDURRAHMAN
TUTDERE (Adıyaman) – Teşekkür ediyorum Başkanım.
Görüşülmekte
olan teklifte merkezî takip sistemine ilişkin düzenlemeler yer almaktadır.
Adalet Komisyonu görüşmelerinde de özellikle ilamsız takiplerde ödeme emrine
eklenecek evrak aslının veya onaylı suretinin gönderilmesi zorunluluğu var;
İcra ve İflas Kanunu’nun temel hükmüdür. Ancak şu anda kanun teklifine
baktığımızda, sadece belgenin tarih ve sayısının yazılacağı belirtilmiştir.
Komisyon tarafından, belge aslının eklenmesi zorunluluğu göz ardı edilmiştir.
Bunun sebebi nedir, bunu öğrenmek istiyorum.
BAŞKAN
– Sayın Kara…
ESİN
KARA (Konya) – Teşekkürler Sayın Başkan.
Seksen
dört yıl önce Ulu Önder Atatürk biz kadınlara seçme ve seçilme hakkını
vermiştir. Ulu Önder Atatürk’ün izinde, üzerine almış olduğu görevin
bilincinde, varlığını Türkiye Cumhuriyeti’ne vakfeden, milletine ve devletine
hizmet eden, ay yıldızlı bayrağına bağlı tüm kadın milletvekillerimizin seçme
ve seçilme hakkı günü kutlu olsun.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Engellilerin
sorunları her geçen gün artmaktadır. Engellilerin en büyük sorunu istihdam
sorunudur. Meclis Başkanlığına sunduğum kanun teklifiyle, sporcu oldukları
belgelenen engellilerin il özel idareleri ve belediyelerde kadroya alınmalarını
talep ettim. Bu kanun teklifi, hâlâ, komisyonlarda görüşülüp Meclise gelmedi. 
Ayrıca,
kırsal yörelerde, 50’den fazla işçi çalıştıran iş yerleri az olduğu için bu
yörelerde yaşayan engelliler kota sisteminden faydalanamıyorlar. Bu
dezavantajlı durumun ortadan kaldırılması için engelli kotalarının kamuda yüzde
3’ten yüzde 4’e çıkarılması için de verdiğim kanun teklifi hâlâ komisyonlara
gelmedi.
Engellilere
yönelik özel eğitim ve örgün eğitim veren okullar ve öğretmen sayısı son derece
yetersizdir. Bakıma muhtaç engellilere yönelik sosyal bakım hizmetleri ve
mesleki rehabilitasyon merkezleri de yetersizdir. Engellilere yönelik haftalık
rehabilitasyon süreleri artırılmalı, topluma entegrasyonlarının desteği
sağlanmalıdır. Görme engelliler için yapılacak yollarda mutlaka onların
yürüyüşünü engellemeyecek düzenlemeler sağlanmalıdır. 
Ayrıca,
bugün 5 Aralık Dünya Mühendisler Günü. Bilimin ışığıyla insanlığa…
(Mikrofon
otomatik cihaz tarafından kapatıldı) 
BAŞKAN
– Sayın Arslan…
KAZIM
ARSLAN (Denizli) – Ticaret Bakanlığına soruyorum: Bir: Piyasa giderek
daralıyor, bütün işletmeler ve esnaflar sıkıntı çekiyor. Piyasanın rahatlaması
için işletmelerin ve esnafların devlete olan kredi ve vergi borçlarını bir sene
müddetle faizsiz ertelemeyi düşünüyor musunuz?
İki:
Konkordato ilan eden 600’e yakın firmanın olduğu, müracaat edenlerin sayısının
da 2 bini bulduğu belirtilmektedir. Bu sayıdaki konkordato müracaatları da iş
dünyasını tedirgin etmektedir. Bu korkunun aşılması ve iş dünyasının
rahatlatılması için hangi tür tedbirler almayı düşünüyorsunuz?
Üç:
Konkordato ilan eden firmalardan alacaklı olanlar alacaklarını zamanında
alamayacakları gibi, geç tahsilat sebebiyle de çok zarar edeceklerdir.
Konkordato müracaatı yapan veya ilan eden firmalardan alacaklı olanların işini
döndürebilmesi için devlete olan kredi ve vergi borçlarını bir sene müddetle
faizsiz ertelemeyi düşünüyor musunuz?
Teşekkür
ederim. 
BAŞKAN
– Sayın Sütlü…
SALİHA
SERA KADIGİL SÜTLÜ (İstanbul) – Teşekkürler Sayın Başkan. 
Üzerinden
geçen yaklaşık beş yıla rağmen, iktidarın Gezi paranoyası şiddetlenerek devam
ediyor. Türkiye tarihinin en büyük barışçıl eylemi ve muhalif kitlelerin sesi
bir çeşit intikam hırsıyla ve düşman hukukuyla cezalandırılmak isteniyor. Son
bir hafta içinde 6 ayrı iddianame kapsamında 120 kişi hakkında dava açıldı,
yaklaşık 600 kişi hakkında soruşturma ise devam ediyor. Genci, yaşlısı, işçisi,
emeklisi, beyaz yakalısı, öğrencisi, kadını, annesi, çocuğuyla tek adam
rejiminin fütursuz keyfiyetine, ağaca, insana, kente, yaşama zulmedenlere karşı
yurttaşlık bilinciyle direnmenin fotoğrafı olan Gezi, iktidarın en mahir olduğu
alanlardan biriyle, suç icadıyla terörize edilmeye çalışılıyor. Demokratik
ülkelerde anayasal bir hak olan toplantı ve gösteri yürüyüşü düzenleme hakkı,
düzenlenen iddianamede yürüyüşlere silahsız katılma itirafına rağmen, Türkiye
Cumhuriyeti’ni ortadan kaldırmaya teşebbüs gibi saçma bir suçlamayla yer
bulabiliyor. Ancak paranoit hezeyanlarda var olabilecek silahsız şekilde
yapılan darbe girişimi iddiası, mevcut durumda sözde bağımsız yargının…
(Mikrofon
otomatik cihaz tarafından kapatıldı) 
BAŞKAN
– Sayın Yılmaz…
ÜMİT
YILMAZ (Düzce) – Sayın Başkan, Durağan İlçe Başkanımız Osman Yıldırım ve
Durağan eski Belediye Başkanımız Ali Dalkılıç’a Allah’tan rahmet, ailelerine de
başsağlığı diliyorum.
Düzce
ili Azmimilli Mahallesi’nde yaşayan vatandaşlarımız, yapılan otoban bağlantı
yolu nedeniyle karşıda kalan camiye bile giderken hayatını tehlikeye
atmaktadır. Yayaların geçmesi için yapılan yaya geçidine çıkışta kullanılan
merdiven ve engelli rampası tam bir fiyaskodur. Engelli rampası ve merdiven
hangi yönetmeliğe göre yapılmıştır, vatandaşlarımız için merak konusudur.
Yapılan bağlantı yoluyla trafik akışı sadece Azmimilli Mahallesi’ndeki
vatandaşlarımızı değil Fevzi Çakmak Mahallesi’ndeki vatandaşlarımızın da
FİSKOBİRLİK kavşağında hayatını riske atmaktadır. Bağlantı yolu…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Komisyon,
sorulara cevap verelim.
ADALET
KOMİSYONU BAŞKAN VEKİLİ YILMAZ TUNÇ (Bartın) – Sayın Başkanım, teşekkür
ediyorum. Soru soran milletvekillerimize de ayrıca teşekkür ediyorum.
Görüşmekte
olduğumuz kanun teklifiyle üç ana konuda önemli düzenlemeler yapılmaktadır.
Bunlardan birincisi abonelik sözleşmelerinden kaynaklanan ve avukatla takip
edilen para alacaklarına ilişkin takip usulüne yönelik düzenlemeler. Düzenlemeye
göre UYAP bilişim sistemi üzerinden merkezî takip sistemi oluşturuluyor ve bu
merkezî takip sistemi üzerinden takip talebinden itibaren haciz aşamasına kadar
olan kısmın elektronik ortamda icra takibinin yapılması hususunu düzenleyen bir
kanun teklifiyle karşı karşıyayız. Tabii, icra dairelerimizin iş yükünün hemen
hemen üçte 1’i abonelik sözleşmesinden kaynaklanan icra takiplerinden oluşuyor.
Ortalama yıllık 8 milyon icra takibi açılıyor, 3,5 milyonu abonelik
sözleşmesinden kaynaklanıyor. Tabii burada bu dosyalardaki artışın -biraz önce
konuşmalarda da bahsedildi- sebeplerinden en önemlisi özellikle abone
sayısındaki artış. Abone sayılarına baktığımız zaman mobil telefon abone sayısı
neredeyse nüfusumuz kadar var. Şu anda mobil telefon abone sayısı 79 milyon 538
bin, 2004 yılında 34 milyondu, aradan geçen süre içerisinde 2 kattan fazla bir
artış söz konusu. Tabii bunların icraya intikal etmesi de bu derece fazla
oluyor. Toplam geniş bant internet abone sayısı 1 milyon 474’tü 2004 yılında,
şu anda 71 milyon 760 bin 432 geniş bant internet abonesi var. Sadece telefon
ya da internet değil, diğer, elektrik abonelerinde de son dört yılda 33
milyondan 43 milyona elektrik abonesi sayısı ulaşmış. 
Yine,
doğal gaz abonesi zaten 2002 öncesi yok denecek kadar azken -birkaç
büyükşehirde vardı- 2014’te 9 milyon 886 bin doğal gaz abonesi varken 2018 yılı
itibarıyla 14 milyon 380 bin doğal gaz abonesi var. Tabii bu abone
sayılarındaki artış abonelik sözleşmesinden doğan icra takiplerinin de
artmasına neden oluyor ve bu dosyalar da icra dairelerinde bireysel takiplerin
önüne geçerek oradaki iş yükü nedeniyle bireysel takip yapan alacaklıların ve
avukatların işlerinin de aksamasına neden oluyor. Bu nedenle bu teklif
yasalaştığında elektronik ortamda abonelik sözleşmesinden doğan alacaklar icra
dairesine gidilmeden, bürokrasi ortadan kaldırılarak haciz aşamasına kadar olan
kısmı bu şekilde halledilmiş olacak. 
İkinci
önemli düzenleme, konkordatoya ilişkin düzenleme. Biliyorsunuz, 15 Mart 2018
tarihinde İcra İflas Kanunu’muzda iflas ertelemesi müessesesini kaldırmıştık,
konkordato hükümlerini revize etmiştik. Sekiz aylık bir uygulama var, bu
uygulamanın neticesinde aksayan hususlar belirlendi ve ona göre yeni bir
düzenlemeye gidiliyor. Konkordato talebine eklenecek belgeler arasında finansal
analiz raporu vardı, bunun yerine artık makul güvence veren denetim raporu
getiriliyor. Bu raporun hazırlanması Kamu Gözetimi, Muhasebe ve Denetim
Standartları Kurumunca yetkilendirilen bağımsız denetim kuruluşları tarafından
gerçekleştirilecek ve Türkiye denetim standartlarına uygun rapor hazırlanacak
ve bu şekilde, mahkemenin geçici mühlet kararı verebilmesi için şirket hakkında
daha sağlıklı bir analiz yapılmış olacak. 
Diğer
önemli düzenleme, 2012 yılında alternatif uyuşmazlık yöntemlerinden ara
buluculuk müessesesi hukukumuza girmişti ve tarafların iradelerine uygun, daha
az masrafla daha kısa sürede haklarına kavuşmasını sağlayan ara buluculuk
müessesesinin uygulaması devam ediyor. 1 Ocak 2018 tarihinde de iş hukukunda,
işçi işveren uyuşmazlıklarında -iş kazaları hariç- dava şartı ara buluculuğu
getirmiştik, zorunlu ara buluculuğu getirmiştik. Bir yıldan bu yana da devam
eden bir uygulama var iş davalarında ve başarılı bir uygulama. 
Dava
şartı ara buluculuk uygulama istatistiklerine baktığımız zaman, 323.032 ara
bulucu görevlendirmesi yapılmış dosya sayısı olarak. Görüşmeler sonunda yüzde
68’inde başarı sağlanmış yani davaya intikal etmeden taraflar anlaşmış,
203.967, anlaşamama oranı yüzde 32. Demek ki başarılı bir durum söz konusu. 
İş
davalarındaki bu faydalı uygulamanın ticari davalara da yansıtılmasıyla ilgili,
orada da uygulanmasıyla ilgili bir düzenleme şu anda önümüzde. Ticari
uyuşmazlıklarda özellikle yargının iş yükünü hafifletecek, tarafların
iradelerine daha uygun bir sistemi görüşmekteyiz; çok önemli bir düzenleme. 
Tutdere
“Merkezî takip sistemine eklenecek, ödeme emrine eklenecek belgeler arasında
neden borcun sebebini belirten evrak, fatura yok?” dedi. Bunu Komisyonda da
uzun uzun tartışmıştık. Tabii, yeni bir sistem getiriyoruz, merkezî takip
sistemi. Artık ödeme emri PTT aracılığıyla, PTT’nin de sisteme entegre
olmasıyla yeni bir sistem. Burada tabii ödeme emrine yeni bir belgenin
eklenmesi zor olacağından düşündüğümüz, biraz sonra verebileceğimiz bir
önergeyle, sisteme faturanın yüklenmesi ve böylece borçlunun faturayı sistemde
görebilmesi, istediği takdirde icra dairesine giderek, icra müdüründen talep
ederek bu sistemde yüklenen faturanın, borcun hangi faturaya ilişkin olduğunu
görmesi açısından bu husus, bu tereddüt giderilmiş olacak. 
Tabii,
yürütmeyle ilgili sorular vardı. Bunlarla ilgili de notlarımızı aldık, ilgili
bakanlarımıza bu soruları aktaracağız. 
Madencilerimizle
ilgili Sayın Yavuzyılmaz’ın… Benim bölgem de madenci bölgesi, Zonguldak, Bartın
taş kömürünün yoğun olduğu bir bölge. Maden kazaları hepimizi derinden üzüyor.
Zonguldak’ta meydana gelen maden kazası da hepimizi derinden etkilemişti. Kaçak
maden ocaklarının kapatılmasıyla ilgili önemli bir mücadele var. 
(Mikrofon
otomatik cihaz tarafından kapatıldı)
BAŞKAN
– Toparlayın siz de Sayın Tunç.
ADALET
KOMİSYONU BAŞKAN VEKİLİ YILMAZ TUNÇ (Bartın) – Kaçak ocak işletenlere yaptırım
olarak idari para cezası yerine hapis cezası gerektiren düzenlemeyi de
getirmiştik. Tabii temennimiz kaçak ocakların olmaması, hepsinin yasal olarak
işletilmesi ve maden kazalarının da olmaması. 
Türkiye
Taşkömürü Kurumunun yaşatılmasıyla ilgili çalışmalara devam ediliyor. 1.500
işçi alımıyla ilgili bir çalışma var, bununla ilgili de önümüzdeki günlerde
açıklamalar yapılacaktır diyorum.
Teşekkür
ediyorum.
BAŞKAN
- Teşekkür ederim Sayın Tunç.
Değerli
milletvekilleri, birinci bölüm üzerinde görüşmeler tamamlanmıştır.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde üç önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 1’inci maddesinin
teklif metninden çıkarılmasını arz ve teklif ederiz. 
Saygılarımızla.
 Zeynel
Emre  Süleyman Bülbül  Alpay Antmen
 İstanbul
 Aydın  Mersin
 Turan
Aydoğan  İsmail Atakan Ünver  İbrahim Özden Kaboğlu 
 İstanbul
 Karaman  İstanbul 
BAŞKAN
– Teşekkür ederim. 
Komisyon
önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge hakkında konuşmak isteyen İstanbul Milletvekilimiz Sayın Zeynel Emre. 
Buyurun
Sayın Emre. (CHP sıralarından alkışlar)
Süreniz
beş dakika. 
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlarım. 
Değerli
arkadaşlar, burada maddenin içeriğine geçmeden önce bir hususun altını
özellikle çizmek istiyorum. Bir defa, Anayasa değişikliği esnasında özellikle
bu değişikliğin ülke için elzem olduğunu söyleyen iktidar partisi başta olmak
üzere, teklifi destekleyenler artık Türkiye’de ciddi bir kuvvetler ayrılığı
sistemine geçeceğimizi, yasama, yürütme, yargı erkleri arasında ciddi bir
ayrılık ve kuvvet dengesi oluşacağını ifade etmişlerdi. Yani, bu açıdan
bakıldığında, artık bu Meclis çatısı altında çıkan bir hükûmet yok. Mecliste
1’inci parti var, 2’nci parti var, 3’üncü, 4’üncü, 5’inci… Dolayısıyla, bu
Parlamento çatısı altında görev yapan tüm milletvekilleri eşit şartlarda, eşit
haklarda görev yapmalıdır, şayet burası yasama olarak ayrı bir kuvvet, ayrı bir
güç ise. Şimdi, bakın, bu değişiklik, bugün burada konuştuğumuz kanun teklifi
başta olmak üzere, 27’nci Dönemde komisyonlarda görüşülüp burada yasalaşan 10
tane teklif oldu ve bu 10’u da iktidar partisi milletvekillerinin teklifleri
sonucunda Genel Kurula gelen, komisyona gelen ve orada görüşülen, yasalaşan
maddeler oldu. Demek ki ortada şöyle bir gerçek var, önce bu gerçeği ortaya
koyup onun üzerine Mecliste yasama faaliyetlerine devam etmemiz lazım: İktidar
partisi milletvekilleri ve iktidar partisi bu Meclisin öz partisi, öz
milletvekilleri, buradan itibaren, muhalefet partisi ya da 2’nci, 3’üncü,
4’üncü partiler üvey parti ya da üvey evlat muamelesi gören milletvekilleri.
“Bunun aksi doğru.” denilebilmesi için muhalefet partilerinden gelen önerilerin
de muhakkak komisyonlarda gündeme alınıp görüşülmesi lazım.
Değerli
arkadaşlar, bakın, UYAP bünyesinde kurulmak istenen bir merkezî takip sistemi
var. Şimdi, burada amaç ne diye baktığımızda, amaç aslında Türkiye’de
hâlihazırda biriken milyonlarca icra dosyası sayısını kâğıt üzerinde daha düşük
gösterebilmek. Yani, bunun pratikte çok bir faydası olmayacak çünkü meselenin
özüne odaklanmak lazım. Bakın, bu teklifin gerekçesi savunulurken Komisyonda
teklif sahibi milletvekilleri diyor ki: “Türkiye, 81 milyon nüfusu ve ithalat,
ihracat rakamlarının 350 milyar doları geçmesi, gayrisafi millî hasılamızın da
8 milyar doları geçmesi nedeniyle tabii ki icra dosyalarımız da artacak.”
Aslında verilen rakamların gerçek dışılığı bir yana, bakış açısında da bir
problem olduğunu düşünüyorum burada. Geçtiğimiz günlerde Tarım Bakanı da
Türkiye’deki et ithalatının gerekçesi olarak “Türkiye çok zenginleşiyor,
zenginleştiği için et talebi artıyor, bu nedenle bu fiyatlar artıyor.” şeklinde
bir açıklamada bulunmuştu. Değerli arkadaşlar, mevcut düzeni değiştirmediğimiz
sürece Türkiye’deki ekonomik dengelerin düzelmesine imkân yok. Bugün
Türkiye’nin yüzde 40’ı asgari ücretle geçiniyorsa, yüzde 43’ü asgari ücretin 2
katına kadar maaşla geçiniyorsa, yani ülkenin yüzde 82’si 3 bin liranın altında
rakamlarla geçiniyor ve yoksulluk sınırı da 6 bin gibi bir rakamsa bu ülkedeki
vatandaşlarımız elbette borçlanacak ve bu borçları ödeyemeyecek, icra
takiplerine düşecek. Önce bu düzeni değiştirmek lazım.
Değerli
milletvekilleri, açıklanan enflasyon rakamları gerçek enflasyon rakamları değil
ama bu hâliyle bile üçüncü dünya ülkeleri seviyesinde, Türkiye’nin Zimbabve
gibi ülkelerle aynı sıralamada yer aldığı bir düzendeyiz. DİSK’in bu konuda
yaptığı açıklamada enflasyon rakamlarının çok daha yüksek olduğunu görüyoruz.
Böyle bakıldığında işsizlik de açıklanan rakamın çok daha üzerinde. 
Bakın,
daha geçen hafta Meclis çatısı içerisinde Halkla İlişkiler Binası’nın 5’inci
katında intihar girişiminde bulunan Deniz isimli vatandaşımız, kardeşimiz, 27
yaşında genç bir kardeşimiz. Denizli’nin Pamukkale ilçesinde “Ben artık
dayanamıyorum, benden bu kadar.” diye not bırakan Tolunay Cayıt isimli
kardeşimiz yine iş bulamadığı için intihar etti. Bakın, öğretmen olup da
mesleğine atanamayan Merve isimli kardeşimiz yine aynı şekilde yaşamına son
verdi. Böyle örnekleri çoğaltabiliriz. 
(Mikrofon
otomatik cihaz tarafından kapatıldı) 
BAŞKAN
– Sayın Emre, devam edin, toparlayın. 
ZEYNEL
EMRE (Devamla) - Biz eğer Tolunayların, Mervelerin, Denizlerin hayatını
düzeltmek için önlem almadığımız sürece bu teklif ve benzeri tekliflerin
Türkiye'ye getireceği bir şey yoktur. Meselenin özüne odaklanmak lazım.
Türkiye'de yüzde 1’lik -bir çıkar birlikteliği mi denilir, bir güç birlikteliği
mi denilir- ciddi bir zengin tabaka var. Ülkenin çok büyük bir kısmı çok zor
şartlarda yaşıyor. Türkiye'deki sosyal adaletsizliği, adaletin her alanında
yaşanan bu olumsuz tabloyu değiştirmediğimiz sürece bu ve benzeri vakaları çok
defalar gelip bu kürsüden anlatırız. Şu anda bu yapılan değişikliğin sonuçları
nasıl olacak bilmiyoruz ama şu bir gerçek ki Türkiye'de biriken birikimli icra
dosyası son üç yılda 50 milyon. 2018 yılının ilk sekiz ayında 20 milyonluk bir
başvuru var icra iflas dairelerine. Bu tablo maalesef Türkiye'ye yakışan bir
tablo değil. Türkiye'nin gerçek anlamda adil bir ekonomik politika anlayışına
kavuşması lazım, ancak bu şekilde benzeri problemleri önleyebiliriz diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Emre.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 1’inci maddesinin "Bu Kanunun Amacı,
Abonelik Sözleşmelerinden Ve Bu Sözleşmelerin İfası Amacıyla Tüketiciye Sunulup
Bedeli Faturaya Yansıtılan Mal Veya Hizmetten Kaynaklanan Para Alacaklarına
İlişkin Haciz Yoluyla İlamsız İcra Takiplerinin, Ulusal Yargı Ağı Bilişim
Sistemi (Uyap) Bünyesinde Oluşturulan Merkezî Takip Sistemi Üzerinden
Başlatılmasına Ve Haciz Aşamasına Kadar Yürütülmesine ilişkin Usul Ve Esaslar
İle Diğer Bazı Kanunlarda Değişiklik Yapılmasını Düzenlemektir” şeklinde
değiştirilmesini arz ve teklif ederiz. 
 Necdet
İpekyüz Mahmut Celadet Gaydalı Murat Çepni
 Batman Bitlis İzmir
 Ömer
Faruk Gergerlioğlu Bedia Özgökçe Ertan Erol Katırcıoğlu
 Kocaeli Van İstanbul
BAŞKAN
– Teşekkür ediyorum. 
Komisyon
önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
Önerge
hakkında konuşmak isteyen İstanbul Milletvekilimiz Sayın Erol Katırcıoğlu. (HDP
sıralarından alkışlar)
Süreniz
beş dakika Sayın Katırcıoğlu.
Buyurun.

EROL
KATIRCIOĞLU (İstanbul) – Teşekkür ederim Sayın Başkan. 
Sayın
vekiller, hepinizi saygıyla selamlıyorum.
Doğrusunu
isterseniz ben de şu şikâyetimle başlayacağım konuşmaya. Bu bir torba yasa esas
itibarıyla ve fakat sanki bir tek yasaymış gibi “Genel Gerekçe” laf da bu,
esasında sözcük “Genel Gerekçe” deniliyor kanunun giriş bölümünde. Fakat
“gerekçeler” demeniz lazım çünkü birden fazla kanun düzenlemesi var burada. 
Tabii,
bu torba kanun yasa önerisi veya bu tekniği gerçekten neden devam ediyor çok
anlamış değilim ama şimdi şu anda Plan ve Bütçe Komisyonunda 70 küsur maddelik
yeni bir torba daha geliyor; içinde de aşağı yukarı 30-40 tane ayrı maddenin
olduğu bir tasarı daha geliyor. Yani artık nasıl söylemek lazım bilmiyorum ama
bundan vazgeçmemiz gerektiği de çok açık gibi gözüküyor.
Şimdi
arkadaşlar, ben bu yasanın tabii ki ihtiyaçtan kaynaklandığını anlıyorum.
Özellikle idarenin maliyetlerinin düşürülmesi ve sonuç olarak devlet kaynaklarının
kullanımında tasarruf amacı taşıyor fakat çok da düşürülmemiş gibi geliyor bana
kanunla doğrusunu isterseniz. Birkaç tane noktasına değineceğim; bunlardan bir
tanesi şu: Benden önceki konuşmacılar da söylediler, evet, bir birikme var icra
mahkemelerinde ve bunun anlaşılır bir şekilde düzeltilmesi lazım fakat
arkadaşlar, icradaki dosyaların artışının sebebi -sadece bu prosedürün başka
türlü yapılmasıyla giderilebilecek bir durum değil bu- bunun sebebi doğrudan
doğruya toplumun gerçekten ciddi bir ekonomik kriz yaşıyor olmuş olması ve çok
küçük meblağlar bile olsa abonelik ödemelerini yapamaz hâle gelmiş olmasıyla
ilgili bir durum. Dolayısıyla da ben mesela -dosya sayısı olarak bir ayrım
yaptı arkadaşlar ama- bunun gerçekten neye mal olduğunu da öğrenmek isterdim
doğrusu.
İkinci
olarak, konkordato talebine “finansal analiz raporu” yerine “güvence veren
denetim rapor” olarak değiştirelim deniyor ve bu belge de bağımsız denetim
kuruluşları tarafından düzenlenecek deniyor. Şimdi arkadaşlar, biraz ilginiz varsa
bağımsız denetim kurumları denilen kurumların bir, çok sayıda olmadığı bir
gerçek. İkincisi, Kamu Gözetimi Kurumunun geçen seneki raporunda şöyle bir
ibare var: “Türkiye'de bağımsız denetimin de bağımsız denetlenmesi lazım.”
deniyor. Yani bu kurumların esas itibarıyla belli bir standartta çalışmadığını
söylüyor. Peki, bu kurumlar çalışmıyorsa yeteri kadar ve sayıları da doğrudan
doğruya Ankara, İstanbul, İzmir gibi büyük şehirlerde odaklanmışsa bu nasıl
olacak? Yani bu tedbirin karşılığı olacak mı çok emin değilim.
Son
olarak da -ki daha sonra da konuşmak istiyorum bu konuda- dava şartı olarak ara
buluculuk meselesi ve burada deniyor ki iş ve işçi konularının davalarında
kullanıldığı kadarıyla yararlı olmuştur, verimli olmuştur, o nedenle de ticari
konulara da yayalım isteniyor. Fakat arkadaşlar, çok açık bir şey var benim
gördüğüm kadarıyla, bu istatistiği ben de gördüm, bu istatistik şunu söylüyor:
İş Kanunu’yla ilgili olan konulardaki uyuşmazlıkların çözümünde kullanılmış
fakat uyuşmazlıkların toplamına baktığımızda 44 bin lira gibi bir rakama
tekabül ediyor. Yani çok küçük uyuşmazlıklarda kullanılmış ve buradan giderek
de siz diyorsunuz ki: “Ticari kuruluşlarda, ticari ilişkilerde de bu geçerli
olsun.” Bunun da doğru bir yaklaşım olduğunu sanmıyorum.
Son
olarak şunları söylemek istiyorum arkadaşlar... (Uğultular) 
Ama
gördüğüm kadarıyla hepiniz... 
BAŞKAN
– Değerli arkadaşlar, lütfen değerli hatibi izleyelim.
EROL
KATIRCIOĞLU (Devamla) – Ben konuşmuyorum.
Teşekkür
ederim.
BAŞKAN
– Tamamlayın siz lütfen.
EROL
KATIRCIOĞLU (Devamla) – Hayır, tamamlamayacağım. 
Bu
kadar duyarsız bir Meclisi ben ilk defa görüyorum. Böyle şey mi olur ya! Nedir
bu ya!
BAŞKAN
– Değerli arkadaşlarım, bakın, dünden beri sürekli uyarılar yapıyorum.
EROL
KATIRCIOĞLU (Devamla) – Burada vakit harcıyoruz, zaman harcıyoruz, herkes kendi
arasında konuşuyor. Böyle şey mi olur mu ya! 
BAŞKAN
– Sayın Katırcıoğlu, siz buyurun yerinize. 
EROL
KATIRCIOĞLU (Devamla) – Ben konuşmuyorum ya!
BAŞKAN
– Doğal olarak sayın hatibin insicamı bozuluyor.
Ben
grup başkan vekillerimize sabah da rica ettim yani gruplarındaki milletvekili
arkadaşlara… Özellikle telefon görüşmesini çok yapan arkadaşlarımız var yani
bunların yeri burası değil. Bunları benim hatırlatmam beni çok zorluyor ama bir
başarılı yasama çalışmasını yapmak için de sessizliği sağlayalım değerli
arkadaşlar.
Önergeyi
oylarınıza sunuyorum değerli arkadaşlar: Kabul edenler... Kabul etmeyenler...
Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 1’inci maddesinde yer alan
“bünyesinde oluşturulan” ibaresinin “içerisinde oluşturulan” ibaresi ile
değiştirilmesini arz ve teklif ederiz.
 Ayhan
Altıntaş Ümit Beyaz Arslan Kabukcuoğlu
 Ankara İstanbul Eskişehir
 Hüseyin
Örs Aylin Cesur
 Trabzon Isparta
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Eskişehir Milletvekilimiz Sayın Arslan
Kabukcuoğlu. (İYİ PARTİ sıralarından alkışlar)
Süreniz
beş dakika Sayın Kabukcuoğlu.
ARSLAN
KABUKCUOĞLU (Eskişehir) – Sayın Başkan, sayın üyeler, Komisyonun sayın üyeleri;
hepinizi saygıyla selamlıyorum. 
Sözlerime
başlamadan önce kaza geçiren Milliyetçi Hareket Partisinin üyelerine Allah’tan
rahmet, yaralılara acil şifalar diliyorum.
Ülkemizde
yaklaşık bin adet icra dairesi vardır. Hapishanelerin sayısıyla övünmek gibi,
icra dairesinin fazla olması da övünülecek bir şeyse, Türk ekonomisi bu kadar
çok sayıda icra dairesiyle ne kadar övünse yeridir. 2018 yılında iflas eden
şirket sayısı 17 bini geçecektir. Sıcak paranın kaçışı, yükselen emtia
fiyatları, yavaşlayan büyüme nedeniyle şirket iflasları alarm veriyor. Gıda,
demir çelik ve kimya sanayisi iflasların en fazla görüleceği sektörler
arasındadır. Gelişmiş ekonomilerde iflasa giden şirketler rehabilitasyona
alınıp yeniden ülke ekonomisine kazandırılırken bizim ülkemizde iflas eden
şirketler maalesef ekonominin çöplüğüne atılmaktadır.
2002
yılından 2013 yılına kadar icra dosya sayısı 3 kat artmıştır. İcra takibi
2003’te 5,9 milyon iken 2013 yılında bu sayı 13 milyona, 2018 Kasımında ise 20
milyona çıkmıştır. Toplam icra takiplerinin 1/10 kadarı mahkemeye intikal
etmiştir. Borç batağında yüzen ve işini döndüremeyen binlerce esnaf kepenk
indiriyor. Ekonominin belkemiğini oluşturan küçük ve orta büyüklükteki
işletmeler ile esnaf borç batağına girdi. 2018’de Türkiye Esnaf ve Sanatkârları
Konfederasyonu verilerine göre bu yılın ilk ayında 20.308 esnaf iflas bayrağını
çekerken geçen yılın aynı döneminde bu sayı 19.859 idi. Bu yılın ilk iki ayında
22.758 esnaf da sicil değişikliğine gitti. 2014’ten bu yana iflas eden esnaf
sayısının 430.275’e çıktığı anlaşılmıştır. Geçen yıl küçük ve orta büyüklükteki
işletmelere Kredi Garanti Fonu kefaletiyle kolay kredi sunan bankalar para
musluğunu açarken kredi taksitini ödeyemediği için icralık olan işletmelerin
sayısındaki artış da dikkat çekiyor. KOBİ kredisini ödeyemediği için icra
takibine alınanlara bu yıl da 20.718 işletme daha eklendi. Böylece, icralık
olan KOBİ’lerin sayısı 2017 sonunda 332.461’e ulaştı. Takipteki KOBİ
kredilerinin tutarı ise bu yıl da yüzde 17 artarak 25,3 milyar liraya fırladı.
Sektörde takipteki brüt alacakların toplamı ise 5,8 milyar artışla 63,6 milyar
liraya çıktı. Bankaların tahsili gecikmiş alacaklar tutarındaki artış geçen yıl
yüzde 40 oranında KOBİ kredilerinden kaynaklandı. Hâlihazırda bankalara
borçlanan her 100 KOBİ’den 10’u icralık durumdadır. 
Kredilerin
durumuna bakıldığında, küçük işletmelerin daha zorda olduğu görülüyor.
Bankacılık Düzenleme ve Denetleme Kurulunun KOBİ kredilerindeki aylık
gelişmeleri incelendiğinde, özellikle mikro işletmelerin ödemelerde güçlük
çektiği ortaya çıkıyor. 2017’de 260.781 mikro işletme kullandığı KOBİ kredisini
ödeyemediği için takibe alındı. Mikro işletmelerde icralık olanların sayısının
bir yılda 15.558 arttığı görülmektedir. Böylesine devasa sorunlar dururken
ekonomi otoritesi mikroekonomik, makroekonomik dengeleri bir yana bırakmış,
elektrik, su, telefon faturası ödemeleriyle uğraşıyor. Allah milletimize
yardımcı olsun.
Hepinize
saygılar sunarım. (İYİ PARTİ sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
1’inci
maddeyi oylarınıza sunuyorum: Kabul edenler... Kabul etmeyenler... 1’inci madde
kabul edilmiştir. 
Değerli
milletvekilleri, 2’nci madde üzerinde üç önerge vardır, önergeleri aykırılık
sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 2’nci maddesinin kanun teklifinden
çıkarılmasını arz ve teklif ederiz. 
 Abdullah
Koç Ömer Faruk Gergerlioğlu Necdet İpekyüz
 Ağrı
 Kocaeli Batman
 Bedia
Özgökçe Ertan Mahmut Celadet Gaydalı
 Van Bitlis
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen, Kocaeli Milletvekilimiz Sayın Ömer Faruk
Gergerlioğlu. (HDP sıralarından alkışlar)
Süreniz
beş dakika Sayın Gergerlioğlu. 
ÖMER
FARUK GERGERLİOĞLU (Kocaeli) – Teşekkür ederim Sayın Başkan. 
Değerli
milletvekilleri, öncelikle, günlerdir Halkların Demokratik Partisi il
örgütlerinde ve Meclisimizde, tecridin kaldırılmasına yönelik bir açlık grevi
devam etmektedir. Ben, bu açlık grevini selamlıyor ve destekliyorum. 
Aynı
zamanda, dün Sayın Selahattin Demirtaş, Sayın Sırrı Süreyya Önder ve İdris
Baluken’in cezaları Yargıtayca onanmıştır. Aceleyle ve siyasi bir karar olarak
bu onanmıştır. Şunu bilelim ki Kürt meselesi baskıyla, boyun eğdirme
taktikleriyle, zorbalıkla ve tecritle çözülemez. Bu mesele, bir etnik meseleden
kaynaklanmıştır ve toplumsal barışa yönelik çabalarla ancak giderilebilir. 
Değerli
arkadaşlar, ben, size Adalet Bakanlığının son iki gündür yapmış olduğu
açıklamalarla ilgili bir konuşma yapacağım. 
Dikkat
etmişseniz iki gündür, Adalet Bakanlığı, alelacele bir şekilde ve altından
kalkamadığı bir konu hakkında açıklamalar yapmakta ve ardından bugün, Londra
Adalet Müşavirini de görevden aldığını ilan etti. Nedir bu mesele? Yaklaşık on
gündür bir belge dolaşıyor sosyal medyada, çok önemli, Adalet Bakanlığının
Westminster İngiltere mahkemesine gönderdiği bir belgeyle ilgili bu; Akın
İpek’in iade davası. FETÖ çatı davasında Akın İpek’in İngiltere’den iadesini
talep ediyor Türkiye ve Adalet Bakanlığının bir belge gönderdiği iddiası var
ortada. Bu belgede Adalet Bakanlığının Türkiye’de adil yargı olduğuna dair
iddiaları var 5-6 maddede. Türkiye'de FETÖ davalarında beraatlerin çok olduğunu
veyahut da Yargıtay tarafından cezalarda bozmaların olduğunu vurgulayan
maddeler. 
Onların
içinde bir maddede de şunu söylüyor Adalet Bakanlığı: “Evet, byLock, FETÖ
üyeleri arasında haberleşme amaçlı kullanılan bir uygulama ancak yazışmaların
içeriği, FETÖ’nün gizli amaçlarını gerçekleştirmek için hayati önemde bir suç
işlemek ve gizli eylemler yürütmek amacıyla kullanılmadığı sürece kanıt olarak
kullanılamaz.”
Şimdi,
bunu demiş ve ardından bu konuda Adalet Bakanlığından bir açıklama beklendi.
Türkiye'deki uygulamalarla aksi yönde bir açıklama olduğu düşünülerek açıklama
beklendi ve daha sonra, Adalet Bakanlığı “Evet, Londra Adalet Müşaviri,
Westminster mahkemesine gönderdi ancak bizim irademiz dışında gönderildi.”
dedi. Çok ilginçti bu çünkü yazının aslı burada değerli arkadaşlar. Adalet
Bakanlığının mührü var, işte görüyorsunuz ve kim göndermiş? Adalet Bakanlığı
Dış İlişkiler ve Avrupa Birliği Genel Müdürlüğü göndermiş ve mühürlü, UYAP’tan
gönderilmiş. Hukukçu arkadaşlarımız bilir bunun usulünü ancak bugünkü
açıklamada, Adalet Bakanlığı daha garip bir açıklama yaparak kendi üzerinden
bunu attı ve bu açıklamayı Londra Adalet Müşavirinin WhatsApp’tan Westminster
hâkimine gönderdiğini söyledi. Şimdi, buna güler misin ağlar mısın diyeceğim
çünkü aklımızla alay ediliyor. Bu denli önemli bir davada, FETÖ çatı davasında,
Türkiye'nin adil yargı içinde bulunduğuna dair belgeyi Adalet Müşaviri
WhatsApp’tan güya Westminster hâkimine göndermiş. Buna kargalar bile güler
değerli arkadaşlar. Bunun doğru olmadığı apaçık ortada. 
Ayrıca,
işin başka bir skandal boyutu var. Bakın, çok önemli. Ben şu Westminster
mahkemesinin hâkiminin 18 sayfalık kararını okudum arkadaşlar. Çok önemli, siz
de okuyun. Bu skandalda Adalet Bakanlığının nasıl yalan söylediğini buradan çok
iyi anlarsınız çünkü hâkim diyor ki: “Adalet Bakanlığından bana yazı geldi.”,
Adalet Bakanlığı diyor ki: “Hayır, biz göndermedik.” Ama yazı mühürlü bir
şekilde, apaçık ortada.
Şimdi,
daha da skandal büyüyor. 6’ncı madde konusunda, Türkiye’de adil yargı olduğuna
dair iddiaları var Adalet Bakanlığının. Hâkim, 6’ncı madde icabınca Türkiye'nin
iddialarını kabul ediyor, 3’üncü ve 81’inci maddeye göre ise reddediyor yani
sonuçta reddediliyor. 
(Mikrofon
otomatik cihaz tarafından kapatıldı) 
BAŞKAN
– Devam edin.
ÖMER
FARUK GERGERLİOĞLU (Devamla) – Ama şöyle acayip bir durum var: Türkiye'nin,
Adalet Bakanlığının adil yargılama konusundaki iddialarını Westminster hâkimi
kabul ediyor ancak bu belge ortaya çıktıktan sonra Adalet Bakanlığı “Hayır, bu
belge sahtedir.” iddialarında bulunuyor veyahut da “Müşavirimiz göndermiş, geri
alıyoruz…” Yani çok acayip bir şekilde, Adalet Bakanlığı Türkiye’de adil
yargılama olmadığını iddia ediyor. Evet, öyle hakikaten, bu byLock konusunda, biliyorsunuz
“Mor Beyin” çıktı, 11.400 kişinin byLock’la alakası olmadığı ortaya çıktı ancak
Mor Beyin çıkanlar da iade edilmedi; bu kişilerin yakınları da KHK’yle ihraç
edilmişlerdi, onlar da iade edilmedi. Şimdi, Adalet Bakanlığı bunu çok yapıyor.
Balyoz davası sırasında da AİHM’e bir yazı göndermişti ve sanıkların darbe
planının altında imzası olduğunu söylemişti. 
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) – Burada, bakın, açıklamayı okuyorum size, Adalet
Bakanlığının açıklamasını: “Londra Adalet Müşaviri tarafından kendi inisiyatifi
ile ayrıca 1 sayfalık bir bilgi notu hazırlanarak İngiliz Savcılık makamı ile
paylaşıldığı öğrenilmiştir.” diyor ama aslında kendisi göndermiş. “Yargı
yetkisi içindeki konularda Bakanlığımız tarafından kurumsal görüş oluşturulması
söz konusu değildir.” diyor ancak zamanında, tahliyelerden önce, HSK’ye
“Bunları sorun.” diye kitapçık gönderen de hâkimlere kitapçık gönderen de
Adalet Bakanlığıydı. Son olarak da “Bilgi notu içinde yer verilen
değerlendirmelerin Yargıtay içtihatlarıyla da uyumlu olmadığı anlaşılmıştır.”
deniliyor. Aslında 16. Ceza Dairesinin kararı apaçık ortada byLock konusunda.
Buna itiraz edildi ve Yargıtay Genel Kurulunda son karar aşamasında. Ancak
byLock konusunda bir netlik olmadığı için binlerce insan mahkûm ediliyor ve
Yargıtayın kararı da geciktiriliyor. Bunu tüm hukukçu arkadaşlarımız biliyor.
Burada çok büyük bir muğlaklık var. 
Çok
teşekkür ediyorum. (HDP sıralarından alkışlar)
BAŞKAN
– Teşekkür ederim Sayın Gergerlioğlu, sağ olun.
Değerli
milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 2’nci maddesinin ilk fıkrasında
yer alan “amacıyla” ibaresinin “nedeniyle” ibaresiyle değiştirilmesini arz ve
teklif ederiz.
 Feridun Bahşi Ümit Beyaz Hasan
Subaşı
 Antalya  İstanbul
 Antalya
 Hüseyin Örs Fahrettin
Yokuş
 Trabzon Konya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde söz isteyen Konya Milletvekilimiz Sayın Fahrettin Yokuş. (İYİ
PARTİ sıralarından alkışlar)
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygı ve
sevgiyle selamlıyorum. 
Bugün
Sinop’tan gelirken trafik kazası geçiren Milliyetçi Hareket Partisinin 2
değerli üyesine Allah’tan rahmet, Türk milletine başsağlığı diliyorum. 
Değerli
milletvekilleri, sizlere, uzun yıllardır Çin devletinin Doğu Türkistan
Türklerine yapmış olduğu zulmü anlatacağım. Çin devleti 2014 Mayısında Doğu
Türkistan’da “Terörist Şiddete Darbe Vur” kampanyası başlatarak Doğu Türkistan
Türklerine katliama girişmiştir. O tarihten bugüne kadar şiddet artarak devam
etmektedir. Bu bir asimilasyon projesidir. Şu anda 3 milyonu aşkın Doğu
Türkistanlı Uygur, Kazak Türkü Çin’de “eğitim kampları” adı verilen zulüm
kamplarında inim inim inlemektedirler. Bu kamplarda her gün onlarca Türk,
Müslüman şehit olmaktadır. Bu kamplara Birleşmiş Milletler gözlemcilerinin,
İnsan Hakları Örgütü temsilcilerinin ve medya mensuplarının girmesi yasaktır.
Doğu Türkistan’ın Hotan ve Kaşgar illerinde yaşayan halkın yarıdan fazlası
maalesef ya tutuklu ya da bu eğitim kamplarında gözetim altındalar. Daha üzücü
olanı, Doğu Türkistan’da yaşayan Türklerin ülke dışında yaşayan akrabalarının
olması suç sayılıyor. Özellikle Çin’in belirlemiş olduğu 26 devlette yaşayan
Çin’den ayrılmış göçmen Uygur Türkleri, akrabaları olduğu gerekçesiyle Çin’de
gözetim altında tutuluyor. Bu ülkelerin başında da Türkiye, Malezya, Endonezya
gibi Uygur Türklerinin yaşadığı devletler vardır.
Değerli
milletvekilleri, Çin’de Uygur Türkü kardeşlerimizin tamamına sorunlu fikri olan
insanlar muamelesi yapılıyor. Han Çinlisi olmayan Müslümanlar ister Uygur ister
Kazak Türkü kimliği taşısın hepsine terörist muamelesi yapılıyor. 
Değerli
milletvekilleri, İnsan Hakları İzleme Örgütü Eylül 2018’deki Doğu
Türkistan’daki ölüm kamplarıyla ilgili raporunda, Çin’in insanlık dışı zulmünü
bütün çıplaklığıyla ortaya koymuş, başta Türkiye olmak üzere Doğu Türkistanlı
Türklerin yakınlarının yaşadığı 26 ülkeye bazı önerilerde bulunmuştur. İnsan
Hakları İzleme Örgütü Türk Hükûmetine şu önerilerde bulunmuştur: Türkiye’deki
Uygur sığınmacıları geri göndermeyin, kısa süreli oturma izinlerini uzun süreli
hâle getirin. Çocuk sığınmacılar varsa onlara eğitim imkânı sağlayın. Bu
Çin’den göçen Uygurları kesinlikle geri göndermeyin çünkü Çin’e dönenler
doğruca zulüm kamplarına gönderilmektedir. 
Diğer
yandan, Kanada’nın başını çektiği Fransa, Almanya, İsviçre, Hollanda,
Avusturya, Finlandiya ve İsveç gibi Avrupa ülkelerinin Çin’de bulunan toplam 15
büyükelçisi Çin Hükûmetine bir mektup yazar. Bu mektupta Uygur Türklerine bu
kamplarda yapılan zulümlerin kaldırılmasını, bu kampların dağıtılmasını talep
ederler ama Çin Hükûmeti bu açık talebe de maalesef karşılık vermez. 
Değerli
milletvekilleri, şimdi, buradan soruyorum: Allah aşkına, 15 Batılı ülke ve
Kanada Çin’de zulüm gören Doğu Türkistan Türkleri için mektup yazıp zulmün
hesabını sorarken Türkiye, Türk Hükûmeti nerede? Hele hele o dünya lideri Genel
Başkan, AK PARTİ Genel Başkanı, o nerede? Hani nerede kardeşim? 
(Mikrofon
otomatik cihaz tarafından kapatıldı)
BAŞKAN
– Toparlayınız Sayın Yokuş. 
FAHRETTİN
YOKUŞ (Devamla) – “Ey!” diyen Sayın AK PARTİ Genel Başkanı… 
RECEP
ÖZEL (Isparta) – Göremiyor musunuz? Her yerde, her yerde. 
FAHRETTİN
YOKUŞ (Devamla) – …Doğu Türkistan’dakiler Türk, Doğu Türkistan’dakiler
Müslüman, Doğu Türkistan’dakiler insan. Niye sesiniz çıkmaz? 
RECEP
ÖZEL (Isparta) – Her yerden çıkıyor sesimiz. 
FAHRETTİN
YOKUŞ (Devamla) – Neden korkarsınız? Ya Meclis Başkanına ne diyelim? Şimdi
Çin’de o Meclis Başkanı…
RECEP
ÖZEL (Isparta) – Her yerden çıkıyor sesimiz. Böyle bağırma, bağırma. 
FEHMİ
ALPAY ÖZALAN (İzmir) – Saygılı olun, saygılı. 
BAŞKAN
– Sayın Özel…
FAHRETTİN
YOKUŞ (Devamla) – Saygılı ol. 
RECEP
ÖZEL (Isparta) – Sen saygılı ol ya! Sen bizim lidere… Bağırıyorsun sen, sen
saygılı ol. 
BAŞKAN
– Sayın Yokuş, siz Genel Kurula hitap edin. 
FAHRETTİN
YOKUŞ (Devamla) – Saygılı ol, saygılı ol! Haddini bil, haddini bil! 
RECEP
ÖZEL (Isparta) – Sen haddini bil, sen haddini bil, sen haddini bileceksin. 
BAŞKAN
– Recep Bey, lütfen…
Sayın
Yokuş, lütfen…
Lütfen
selamlayın Genel Kurulu, karşılıklı konuşmak yok. 
FAHRETTİN
YOKUŞ (Devamla) – Bu Meclis Başkanı nerede, turistik gezide mi? Çin’de. Ne
yapıyor Çin’de? Güle oynaya geziyor. Git bakalım bir Doğu Türkistan’a, git; o
kanı bir gör, hesabını bir sor. Ama nerede sizde o yürek?
RECEP
ÖZEL (Isparta) – Sen de mi var yürek? 
BAŞKAN
– Sayın Özel…
FAHRETTİN
YOKUŞ (Devamla) – Sizin işiniz gücünüz insanları ayırmak, Müslümanları ayırmak.

SELAMİ
ALTINOK (Erzurum) – Bağırma!
FAHRETTİN
YOKUŞ (Devamla) – Bağırırım. 
SELAMİ
ALTINOK (Erzurum) – Ne bağırıyorsun?
FAHRETTİN
YOKUŞ (Devamla) – Aranızda Türk milliyetçisi geçinenler var. 
BAŞKAN
– Sayın Yokuş, siz Genel Kurula hitap edin. 
FAHRETTİN
YOKUŞ (Devamla) – Hadi, şimdi, bu Cumhurbaşkanımız, bu AK PARTİ Genel
Başkanımız, Türklükle meselesi var... 
(Mikrofon
otomatik cihaz tarafından kapatıldı) 
BAŞKAN
– Teşekkür ederiz. 
FAHRETTİN
YOKUŞ (Devamla) – …Türklüğe “bölücülük” diyor.
RECEP
ÖZEL (Isparta) – Geç bunları ya, bunlar geçti artık, geçti!
BAŞKAN
– Teşekkür ederiz Sayın Yokuş. 
FAHRETTİN
YOKUŞ (Devamla) – Onun için bu zulmü… Bu zulmün sorumlusu sizsiniz! 
RECEP
ÖZEL (Isparta) – Hadi oradan! 
BAŞKAN
– Teşekkür ederiz Sayın Yokuş.
FAHRETTİN
YOKUŞ (Devamla) – Bu zulmün sorumlusu sizsiniz! 
RECEP
ÖZEL (Isparta) – Hadi oradan! 
FAHRETTİN
YOKUŞ (Devamla) – Niye sahip çıkmıyorsunuz?
RECEP
ÖZEL (Isparta) – Sen ne konuştuğunu biliyor musun ya? 
FAHRETTİN
YOKUŞ (Devamla) – Ben biliyorum. 
BAŞKAN
– Teşekkür ederiz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
MEHMET
MUŞ (İstanbul) – Sayın Başkan… 
BAŞKAN
– Buyurun Sayın Muş. 
MEHMET
MUŞ (İstanbul) – Sayın Başkan, heyecanlı, cafcaflı bir konuşma. Cevap verme
gereği hissetmemekle beraber bir şeyin kayıtlara girmesini de arzu etmekteyiz,
o da şudur: Ne Müslümanları ne insanları ayırmak, onlar arasında ayrımcılık
yapmak gibi bir düşüncemiz oldu ne de bir politikamız oldu. AK PARTİ’nin
ilkeleri “web” sitesinde vardır, isteyen onlara bakabilir ve şimdiye kadar bu
ilkelere uygun şekilde politikaları yürüterek bugünlere gelmiştir. 
Teşekkür
ederim. 
BAŞKAN
– Teşekkür ederim. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 2'nci maddesinin
(2)’nci fıkrasının aşağıdaki şekilde değiştirilmesini arz ve teklif ederiz.
Saygılarımızla.
 Alpay
Antmen  Süleyman Bülbül  İbrahim Özden Kaboğlu
 Mersin
 Aydın  İstanbul 
 Turan
Aydoğan  İsmail Atakan Ünver İrfan Kaplan 
 İstanbul
 Karaman  Gaziantep 
"(2)
Birinci fıkra kapsamındaki icra takipleri ancak bu Kanunda belirlenen yöntemle
ve avukat aracılığı ile başlatılabilir. Aksi halde icra dairesi takip talebini
reddeder”
BAŞKAN
– Teşekkür ederim. 
Komisyon
önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge hakkında konuşmak isteyen Gaziantep Milletvekilimiz Sayın İrfan
Kaplan. 
Buyurun
Sayın Kaplan. (CHP sıralarından alkışlar) 
Süreniz
beş dakika. 
İRFAN
KAPLAN (Gaziantep) – Sayın Başkan, değerli milletvekilleri; hepinizi saygıyla
selamlıyorum. 
Kadınlarımıza
seçme ve seçilme hakkı verilmesini de kutluyorum.
AKP,
sipariş bir kanun getirmiş, bazı kurumlara ayrıcalık getiriyor. Bunun yerine
halkın ekonomik sorunlarını çözün. 
Güneydoğu
Anadolu Bölgesi’nin en büyük, Türkiye’nin ise 8’inci büyük kenti olan Gaziantep,
sanayisi, zanaatkârları, yemekleri, üretimiyle kendi yağında kavrulan emekçi,
çalışkan, üretken bir halkın şehridir. Gaziantep Kurtuluş Savaşı’nda halkının
mücadeleci, azimli, güçlü ruhuyla “Gazi” unvanını almış Karayılanların, Şehit
Kâmillerin şehridir. Gaziantep binlerce yıllık bir kültürün mirasçısı, geçmişin
ve geleceğin bir arada yaşandığı şehirdir. Gaziantep tarihî, turistik, doğal
güzellikleriyle Fırat Nehri, Barak Ovası’yla, Kurtuluş Savaşı ve Antep
savunması hatıralarıyla, eşsiz el sanatlarıyla, Zeugma Müzesiyle, Antep
Kalesi’yle, hanları, hamamları, leziz yemekleri, adını verdiği baklavası ve
fıstığıyla, kırmızıbiberi, pamuğu, üzümü, zeytiniyle mozaik bir şehirdir. 
On
altı yıllık AKP iktidarı Gaziantep’i sanayiden ticarete, trafikten
uyuşturucuya, sağlıktan eğitime, işsizliğe kadar birçok sorunla karşı karşıya
bırakmıştır. 
Gaziantep’in
en büyük sorunlarından biri göçtür. Suriyeli sığınmacıların en yoğun göç
ettikleri şehirlerden biridir. Şu anda 400 bin kişi yaşıyor Suriyeli olarak.
Kayıt dışı çalışan sayısı Gaziantep’te çok fazladır. Güvenlik problemi çok
fazladır; hemen her gün yaralanmalı, ölümlü haberlere denk geliyoruz.
Sığınmacılar ile Gaziantepliler arasında ilişkiler giderek geriliyor. Ekonomik
krize bağlı olarak artan işsizlik, geçim sıkıntısı bu gerginliği giderek
derinleştiriyor. Gaziantep’te nüfusun olağan dışı artış göstermesi iğneden
ipliğe her şeyi etkiliyor; su yetmiyor, elektrik yetmiyor, kiralar aldı başını
gidiyor. Ekonomik kriz Gaziantep’te sanayiyi de vurdu. Hiçbir iş kolunda kâr
oranı yüzde 40-50 değilken artan maliyet sanayiciyi de bunalttı, iş yapamaz
hâle getirdi. Gaziantep’te 14 büyük firma konkordato ilan etti, 40 firma
konkordato için başvuruda bulundu. Konkordato ilan eden firmalar, kapatılan
fabrikalar, toplu işten çıkarmalar giderek artarken AKP iktidarı, içi boş
vaatlerle, çözüm bulmak yerine sorunları görmezden gelmeye devam ediyor. 
Bir
diğer sorun, çarpık kentleşme. Ranta kurban edilen yeşil alanlar, yandaşlar
zengin olsun diye imara açılan araziler, kat üstüne kat çıkarılan binalar
Gaziantep’i sağlıksız bir kente dönüştürdü. Örneğin Büyükşehir Belediyesi
Cumhuriyet Halk Partisindeyken yapılan 100’üncü Yıl Kültür Parkı şimdilerde
beton yığınına dönüştü. AK PARTİ, rantı esas alan yapılaşmayla Gaziantep’in
şirazesini kaydırmaya devam ediyor. 
Bir
diğer sorun, hava kirliliği. İnsan sağlığı için en büyük tehditlerden biri olan
hava kirliliği Gaziantep’i de esir aldı. Dağıtılan ucuz kömürler, çarpık
kentleşme vatandaşın sağlığıyla oynuyor. 
Duble
yollarıyla övünen AKP iktidarı Gaziantep’teki ölüm yollarını da görmezden
geliyor. Yazılı soru önergesi vermeme rağmen cevap geçiştirilmiş, Nurdağı ölüm
yolu henüz yapılması öngörülen planlar dâhiline bile alınmamıştır. Son üç yılda
ölümlü, yaralanmalı kaza toplamı 230’dur. Bu yolun yapılması için daha kaç
canın gitmesi gerekir? İslahiye’nin Hasanlök köyü, Kayabaşı, Boğaziçi, Tandır,
Tesbih köylerinin yolları çok kötü. Yollarla övünen AKP bu yolları görmüyor mu?
Bir sürü yanlış düzenlemeyle Gaziantep’te trafik kördüğüm. Sağa ve sola dönüş
yasakları, sağlı sollu araç parkları trafiği felç ediyor. Fıstığı,
kırmızıbiberi, üzümü, pamuğu, verimli topraklarıyla ünlü olan kentimiz
Gaziantep’te çiftçi de perişan; maliyet girdileri 2 kat oldu, mazot, ilaç ve
gübre fiyatları uçtu, çiftçi topraktan mahsulünü kaldıramayacak duruma geldi.
Çiftçi ürettiği mahsulün fiyatı için tüccarın ağzına bakıyor, serbest piyasa
koşullarında fiyat belirleme çiftçiyi değil, tüccarı besliyor. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Kaplan. 
İRFAN
KAPLAN (Devamla) – Çiftçinin sesini duyuran, fiyat dengesini sağlayan,
çiftçinin mahsulüne sahip çıkan, çiftçiyi mağdur etmeyen Güneydoğu Birlik
maalesef AKP’nin yanlış politikaları sonucu kapandı. 
Say,
say, saymakla bitmiyor sorunları gazi şehrimizin, maalesef beş dakikaya
sığmıyor. Milletvekili olduğumda hemşehrilerime söz vermiştim, buradan
yinelemek istiyorum: Bölgemizin sorunlarını, sıkıntılarını çok iyi biliyorum.
Mecliste elimden geldiğince sesiniz olmaya, sorunların çözümü için mücadele
etmeye devam edeceğim.
Teşekkür
ediyor, saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir.
Değerli
milletvekilleri, 3’üncü madde üzerinde ikisi aynı mahiyette olmak üzere üç
önerge vardır. İlk okutacağım iki önerge aynı mahiyettedir. Önergeleri okutup
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 3’üncü maddesinin Kanun Teklifi’nden
çıkarılmasını arz ve teklif ederiz.
 Murat Çepni Mahmut Celadet
Gaydalı Abdullah Koç
 İzmir Bitlis Ağrı
 Ömer Faruk Gergerlioğlu Necdet
İpekyüz 
 Kocaeli Batman

Aynı
mahiyetteki diğer önerge sahipleri: 
 Alpay Antmen İbrahim Özden
Kaboğlu Süleyman Bülbül
 Mersin İstanbul Aydın
 Turan Aydoğan İsmail
Atakan Ünver Mehmet Güzelmansur
 İstanbul Karaman Hatay
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önergeler üzerinde söz isteyen, Bitlis Milletvekilimiz Sayın Mahmut Celadet
Gaydalı. 
Buyurun
Sayın Gaydalı. (HDP sıralarından alkışlar)
Süreniz
beş dakika. 
MAHMUT
CELADET GAYDALI (Bitlis) – Teşekkür ederim Sayın Başkan.
Sayın
Başkan, değerli milletvekilleri; partim ve grubum adına, görüşülmekte olan 16
sıra sayılı Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi’nin 3’üncü maddesi üzerinde
söz almış bulunmaktayım. Sizleri ve kamuoyunu saygıyla selamlarım.
Değerli
milletvekilleri, sözlerime başlamadan önce, bugün Kadın Hakları Günü
dolayısıyla bütün kadınların bu gününü kutluyorum. Dün de Madenciler Günü’ydü.
Yüz karalığı, vicdan karalığı yerine kömür karalığını tercih eden onurlu emekçi
kardeşlerimi buradan saygıyla selamlıyorum. İki gün önce de Dünya Engelliler
Günü’ydü. Engelli kardeşlerimiz bizleri arayarak elektrik faturalarında
engellilere pozitif ayrımcılık yapılması talebini ilettiler. Bilindiği gibi,
şehit ve gazi yakınlarına bu indirim uygulanıyor. Engellilere yönelik olarak
böyle bir çalışmanın yapılması sosyal devlet olgusunun gelişmesine katkı
sağlayacaktır.
Değerli
milletvekilleri, söz konusu kanunun 3’üncü maddesi Ulusal Yargı Ağı Bilişim
Sistemi olan UYAP bünyesinde merkezî takip sisteminin kurulmasını
öngörmektedir. UYAP takip sisteminin varlığına rağmen yeni bir sistem
getirilerek abonelik sözleşmelerine ilişkin takiplerin haciz aşamasına kadar
merkezî takip sistemi aracılığıyla yapılmasının icra dairelerinin iş yükünü
azaltacağı gerekçesi ifade edilmiştir. Ödeme emirlerinin kanunen yetkili bir
makamın hukuki denetiminden geçmeden bir sistem marifetiyle şeklen
kesinleşmesinin tüketicilerin haksız icra takipleriyle karşılaşmasına neden
olacak olması, iktidarın teklifi hazırlatırken hiçbir şekilde düşünmediği
anlaşılıyor. Çünkü amaçlanan elektrik, doğal gaz, su, telefon, internet ve daha
pek çok temel ihtiyacın yandaş şirketlere ihaleler karşılığında devredilmiş
olması ve bu şirketlerin alacaklarının her ne pahasına olursa olsun
tahsilatının kolaylaştırması işidir. 
İcra,
iflas, konkordato söylemleri ekonomik hastalık sinyalleridir. Bu söylemlerin
artması ve sıklaşması alarm zillerinin çaldığının göstergesidir. Bakın, nereden
nereye geldik. Kırk, elli sene önce insanlarımız arasında söz senetti, bugün
senet çaput olmuş durumda. Bu durumu, literatüre “Estonya sendromu” olarak
geçen, yakın tarihimizde vuku bulmuş olan kazada feribot batmasına
benzetiyorum. Hani son zamanlarda çok gemi muhabbeti de yapılıyor ya. 
Hikâye
şöyledir: Estonya Feribotu kıyıya yakın bir mesafede su almaya başlar; 1000
küsur yolcudan sadece 200 kadarı denize atlayarak yüzer ve canını kurtarır,
geriye kalan 800 küsur yolcu gemi batıp hayatını kaybeder. 
Tabii,
onların sisteminde yayın yasağı getirip olayın üstünü örtme geleneği
olmadığından, daha doğrusu, yaptıkları hatalardan ders almaya çalıştıklarından
araştırma ve analiz yaparlar. Bilahare yapılan araştırmalarda “Acaba diğerleri
yüzme bilmiyor muydu?” diye bir araştırma yapılır. Anket neticesinde, hayatını
kaybeden ailelerin çoğu, yakınlarının çok iyi yüzme bildiğini hatta bu sporda
derecelerinin olduğunu ifade etmiştir. Daha sonra da anlaşılır ki kaptanın,
yolcuları bu feribotun batma şansının binde 1 dahi olmadığına ve imkânsız olduğuna
ikna ettiği ortaya çıkmıştır. 
Ekonomik
savaş, hamaset nutukları, algı operasyonuyla kazanılmaz; çalışarak, üreterek bu
savaştan zaferle çıkılır. Ekonominin de adalet temelleri üzerine oturması
şarttır; aksi takdirde bu, buz tabakaları üzerine yapılan yapıya benzer. 
Değerli
milletvekilleri, her hazırladığınız kanun tasarısı bir yasayı daha bağrından
koparıp atıyor, her kanun teklifiniz yeni bir hukuksuzluğun nişanesi hâline
geldi. 
Bu
kadar gözaltı ve tutuklamalara itiraz ettiğimizde “Hukuk bağımsız” diyordunuz
fakat Avrupa İnsan Hakları Mahkemesi Sayın Selahattin Demirtaş için bir karar
açıklayınca tanımıyorsunuz. İşte, üstünlerin hukuku tam da budur. Adalet
sarayları sadece sarayın adaletini dağıtıyor, demokratik tüm eylemler bizzat
AKP tarafından terörize ediliyor. Kısacası, AKP Genel Başkanının siyah gözlükle
baktığı bir dünyada beyaz giyinen herkes vatan haini oluyor. 
(Mikrofon
otomatik cihaz tarafından kapatıldı)
BAŞKAN
– Devam edin…
MAHMUT
CELADET GAYDALI (Devamla) - Milletvekili dokunulmazlığına rağmen şu anda
tutuklu bulunan Meclisin tek üyesi Sayın Leyla Güven’in onurlu duruşu ve ona
destek veren tüm arkadaşlarımı saygıyla selamlıyorum. (HDP sıralarından
alkışlar)
BAŞKAN
– Teşekkür ederim Sayın Gaydalı.
Aynı
mahiyetteki diğer önerge üzerinde söz isteyen Hatay Milletvekilimiz Sayın
Mehmet Güzelmansur. 
Süreniz
beş dakika.
Buyurun.
(CHP sıralarından alkışlar)
MEHMET
GÜZELMANSUR (Hatay) - Sayın Başkan, değerli milletvekili arkadaşlarım;
görüşülmekte olan 16 sıra sayılı Kanun Teklifi’nin 3’üncü maddesi üzerine söz
aldım. Sözlerime başlamadan önce sizlere ve bizi izleyen tüm vatandaşlarımıza
saygılarımı sunuyorum.
Bu
kanunla getirilmek istenen sistemde sadece abonelik sözleşmelerinden doğan
alacaklara kolaylık ve ayrıcalık getirilmektedir. Bu durum Anayasa’mızın
eşitlik ilkesine açıkça aykırılık oluşturmaktadır. Bu eşitsizliğin giderilmesi
için düzenlemenin tüm icra takiplerini kapsayacak şekilde genişletilmesi
gerekmektedir.
Değerli
milletvekili arkadaşlarım, bildiğimiz gibi bugün 5 Aralık Dünya Mühendisler
Günü. Ben de bir mühendis olarak mühendisliğin toplum hayatındaki yeri ve önemi
ile ülkemizde mühendislerin yaşadığı sorunlardan bahsetmek istiyorum.
Mühendisliğin
ilgi ve faaliyet alanları sosyal yaşantımız içerisinde çok geniş bir yere
sahiptir. Sabah güne başladığımız ilk andan günün bitimine kadar geçen zaman
diliminde mühendislerin çalışmaları sonucu insanlığın hizmetine sunulan
çalışmalarla karşı karşıyayız. Bu çalışmalar sayesinde yaşamımız kolaylaşır.
Mühendisler yaptıkları barajlarla, köprülerle, viyadüklerle, otomobillerle,
ulaşım araçlarıyla, makinelerle, sağlıklı gıdaya ulaşmadaki çalışmalarıyla,
enerji üretimi ve küresel ısınmanın kontrol altına alınması konusunda
geliştirdikleri çözüm önerileri ve projelerle ve daha pek çok alandaki katkılarıyla
çevreyi düzenler, insan yaşamını kolaylaştırır, insan yaşamının niteliğini
yükseltir. AR-GE’deki katkılarıyla sanayinin ve teknolojinin gelişimini sağlar.
Toplumsal ve sosyal hayatımızda böylesine önemli bir yer tutan mühendislerin
ülkemizdeki sorunları ne yazık ki çığ gibi büyümektedir. Bu sorunların başında
işsizlik gelmektedir. Yapılan bir araştırmaya göre, Türkiye’de 3 milyon 275 bin
işsiz insan içerisinde üniversite mezunu sayısı 828 bindir. Bu sayının 73 bini
ise mühendislerden oluşmaktadır. Gençlerimiz arasında mühendisliğin potansiyel
işsizlik olduğuna dair algı giderek yaygınlaşmaktadır. İçinde bulunduğumuz
ekonomik kriz bu sorunu daha da derinleştirmiştir. Ekonomik krizle birlikte
yatırımların durması, projelerin iptal edilmesi, reel sektörün tıkanması gibi
sorunlar nedeniyle özel sektörde çalışan mühendislerin önemli bir kısmı işten
çıkarılmaktadır. Özel sektörde istihdam olanakları daralmıştır. Özel sektörde
çalışmaya devam eden mühendisler ise esnek çalışma, güvencesizlik, sağlıksız çalışma
koşulları ve reel ücret kaybı gibi tehditlerle karşı karşıyadır. Mühendislerin
büyük çoğunluğu kamuda çalışma imkânına sahip ise yani akraba, arkadaş
kayırmacılığı ve partizanlık nedeniyle bir türlü sonuca ulaşmamaktadır. Merkezî
atamanın kaldırılması, mülakat sistemine geçilmesi, liyakat ilkesinin göz ardı
edilmesi, Kamu Personeli Seçme Sınavı’nda yüksek puan alan başarılı ve
yetenekli mühendislerin mülakatta elenmesine yol açmaktadır. Hak eden yerine
sadık olanın, tanıdık olanın, ideolojik yatkınlığı bulunanın tercih edilmesi de
devlet hizmetlerini kalitesizleştirmekte ve adaletsiz bir durum yaratmaktadır.
Değerli
milletvekili arkadaşlarım, devlette liyakati tesis etmek, işsizler ordusunu
küçültmek, ekonomiyi hareketlendirmek, dışa bağımlılıktan kurtulmak, tarımı ve
hayvancılığımızı yeniden canlandırmak için atama bekleyen inşaat ve makine
mühendislerini göz ardı etmeyin. ÇAYKUR, Devlet Su İşleri, Karayolları Genel
Müdürlüğü başta olmak üzere, kamunun tamamında torpilin önünü açan mülakat
sisteminden vazgeçin. İnşaat ve makine mühendislerine verdiğiniz kontenjanları
artırın. Ülkemizde her geçen gün itibarı düşürülen bir meslek hâlini alan
inşaat mühendisliğinin itibarının yeniden tesisi için müteahhitlik yasasını bir
an önce çıkarın. Gıda, su ürünleri ve ziraat mühendislerine verdiğiniz atama
sözünü tutun.
Önceki
Gıda, Tarım ve Hayvancılık Bakanı Sayın Eşref Fakıbaba’nın Tarım Bakanlığına
10.550 personel alacağı konusunda bir vaadi vardı. 
(Mikrofon
otomatik cihaz tarafından kapatıldı) 
BAŞKAN
– Toparlayın, selamlayın. 
MEHMET
GÜZELMANSUR (Devamla) – Aradan on dokuz ay geçti, bu atama neden yapılmadı?
Şimdi, Tarım ve Orman Bakanı Sayın Pakdemirli’ye hatırlatmak istiyorum:
Devlette süreklilik esastır, önceki bakanın verdiği sözü tutun. Hükûmetinizin
verdiği 10.550 atama sözünü bir an önce yerine getirin.
Bu
duygu ve düşüncelerle sözlerime son verirken, gelişmiş ülkelerin
kalkınmasındaki en önemli faktörlerden birinin mühendislik mesleğine ve
mühendislere verilen önem olduğunu hatırlatıyor, tüm mühendislerin 5 Aralık
Dünya Mühendisler Günü’nü kutluyor, saygılarımı sunuyorum. (CHP sıralarından
alkışlar) 
BAŞKAN
– Teşekkür ederim. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan “Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifinin” 3’üncü maddesinin ilk fıkrasında
yer alan “amacıyla” ibaresinin “nedeniyle” ibaresi ile değiştirilmesini arz ve
teklif ederim.
 Behiç Çelik Hüseyin
Örs Ümit Beyaz
 Mersin Trabzon İstanbul
 Mehmet Metanet Çulhaoğlu Yasin
Öztürk
 Adana  Denizli
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan. 
BAŞKAN
– Önerge üzerinde söz isteyen Mersin Milletvekilimiz Sayın Behiç Çelik. (İYİ
PARTİ sıralarından alkışlar) 
Beş
dakika süreniz. 
BEHİÇ
ÇELİK (Mersin) – Sayın Başkan, değerli milletvekilleri; 16 sıra sayılı Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi’nin 3’üncü maddesine istinaden vermiş olduğumuz
önergemiz için söz aldım. Bu vesileyle hepinizi saygılarımla selamlıyorum.
Söz
konusu kanun teklifinin 3’üncü maddesi, Ulusal Yargı Ağı Bilişim Sistemi olan
UYAP içerisinde spesifik olarak düzenlenen Merkezi Takip Sistemi’ni
tanımlamaktadır. Bu madde “Bu kanunda belirtilen takip işlemlerinin elektronik
ortamda yapılmasını sağlamak amacıyla UYAP bünyesinde Merkezi Takip Sistemi
oluşturulur.” demektedir. Dolayısıyla Merkezi Takip Sistemi üzerinden söz
konusu abonelik sözleşmesine dayalı alacaklara çözüm getirilmek istenmektedir. 
Saygıdeğer
milletvekilleri, en önemli konu aslında demokrasidir, demokrasinin iyi
işletilmesidir. İyi işleyen bir demokrasi, toplumda üretkenliği artırır, morali
ve motivasyonu daha da yukarı çeker. Böylece, üretken bir toplumsal yapı oluşur
ve üretken toplumsal yapıdan sonra refah artar. Artan refah sonucunda
insanların haciz işlemlerine maruz kalması sıfıra yakın gerçekleşir.
Dolayısıyla demokrasi aslında bir anlamda geçimle ve bizim ekonomik, sosyal,
kültürel ve siyasal düzenimizle de doğrudan ilgilidir. Onun için, burada Türk
milletinin ortak millî çıkarlarını hedef alan bir yasama dönemini
gerçekleştirmemiz gerekiyor. Burada bazı şirketlere öncelik tanımak, onların
çıkarlarını süratle yerine getirmek, alacaklarını tahsil etmek için böyle
düzenlemeler yapmanın elbette ki Türkiye Büyük Millet Meclisinin -yapılabilse
dahi- en sonlarda gelen seçeneklerinden biri olması gerekir. Dolayısıyla,
kurulacak bu takip sistemiyle abonelik sözleşmesi imzalayan firmalara ve
abonelere derhâl haciz işlemine girişme hak ve yetkisi getirmektedir.
Dolayısıyla, İcra İflas Kanunu’na özel bir uygulama ilave etmektedir. Burada,
aslında haciz işlemleri için bir sebep-sonuç ilişkisini de vurgulamamız
gerekir. Bizim, bu kanun teklifleriyle alacaklı şirketlere verdiğimiz destek
dışında sebebe müteallik konulara değinmemizde yarar var. Bugün, eğer bir
ülkede, ülkemizde işsizlik gerçekse, yüzde 30’lara fiilî olarak çıkmışsa, on
altı yılda total borcumuz 453 milyar doları bulmuşsa, güven endeksimiz yüzde 58
düzeyine inmişse, gelir dağılımı en bozuk dönemini işaret ediyorsa, tasarruf
oranı yüzde 11’ler düzeyine düşmüşse, devalüasyon yüzde 47’nin üzerine çıkmışsa
ve 3.600 şirket konkordato ilan etmişse burada demek ki sebep olarak bunları
görmemiz gerekir. 
AK
PARTİ’nin kurduğu ekonomik düzene aslında yeni bir isim de söylemek gereki;,
bu, zabıta ekonomisidir. Zabıta ekonomisi yoluyla eğer siz giderseniz daha
birçok icrai işlemlere de imza atmış ve toplumsal yapıyı dinamitlemiş
olursunuz. Dolayısıyla, siyasete ve ekonomiye güven büyük oranda düştüğü için
bu kanun teklifinin içeriğinde büyük geçim zorlukları içinde bulunan
vatandaşlarımıza çözüm bulma yönünde çalışmalarımızı yoğunlaştırmamız gerektiği
düşüncesindeyim. 
Burada,
İYİ PARTİ olarak biz, halk yararına olan bütün yasama faaliyetlerinin tam
içinde… 
(Mikrofon
otomatik cihaz tarafından kapatıldı) 
BAŞKAN
– Devam edin, toparlayalım. 
BEHİÇ
ÇELİK (Devamla) – … hatta başında olma gerekliliğine işaret ediyoruz.
Ekonomik
krizle ezilen işçi, çiftçi, esnaf, küçük sanayici, sabit gelirli, emekli, genç
ve kadınların lehine politikalar üretmeye dikkat çekiyoruz. Temmuz ayında
başlayan ve gittikçe derinleşen yapısal krizden vatandaşlarımızı kurtarmalıyız.
Bu
duygularla hepinize tekrar saygılar sunuyor, önergemizin kabulünü diliyoruz.
Teşekkür
ederim. (İYİ PARTİ sıralarından alkışlar)
BAŞKAN
– Teşekkür ederim Sayın Çelik.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
Değerli
milletvekilleri, 4’üncü madde üzerinde üç önerge vardır, önergeleri aykırılık
sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 4'üncü maddesinin
teklif metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül İbrahim Özden Kaboğlu
 Mersin Aydın İstanbul
 İsmail
Atakan Ünver Turan Aydoğan Suzan Şahin
 Karaman İstanbul Hatay
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan. 
BAŞKAN
– Önerge hakkında konuşmak isteyen Hatay Milletvekilimiz Sayın Suzan Şahin.
(CHP sıralarından alkışlar)
Sayın
Şahin, süreniz beş dakika. 
SUZAN
ŞAHİN (Hatay) – Bugün kadına seçme ve seçilme hakkı verilmesinin yıl dönümü,
biraz muhalefete…
BAŞKAN
– Onu biz takdir ederiz, siz devam edin konuşmanıza.
SUZAN
ŞAHİN (Hatay) – Yüce Meclisi saygıyla selamlıyorum.
Kadına
seçme ve seçilme hakkı verilmesinin yıl dönümünde bu kürsüden seslenebilmemi
borçlu olduğum Başkomutan, Başöğretmen Ulu Önder Mustafa Kemal Atatürk’ü
saygıyla ve özlemle anıyorum. (CHP sıralarından alkışlar) O günkü eşitlikçi
bakış açısının bugün de hâkim olmasını diliyorum.
Ekonominin
çökme noktasına geldiği günümüzde, Suriye savaşından kaçarak ülkemizde geçici
koruma statüsü durumunda yaşamakta olan Suriyeliler misafir edilmektedir.
Türkiye Suriyeli mültecilerin ihtiyaçlarını karşılamak üzere ciddi bir mali
kaynak ayırmıştır. Hâl böyle olunca, durum Türkiye'nin sosyal ve ekonomik
sorunu hâline gelmektedir. Devletin resmî verilerine göre, 4 milyona yakın
Suriyeli Türkiye'nin tüm illerine yayılmıştır. Resmî olarak kayıtlı
olmayanları, Türkiye’de doğan ve doğacak çocukları da bu nüfusa eklersek hatırı
sayılır bir oran karşımıza çıkıyor. Şu an Türkiye’de her 100 kişiden 5’i
mültecidir. Mülteciler meslek odalarına kayıtsız ya da aidat, harç ve vergi
muafiyetiyle çalışıyor, para kazanıyorlar. Mültecilerin vatandaşlarımızın
vergileriyle bizden daha ayrıcalıklı yaşamaları ayrımcılıktır, devletin kendi
vatandaşına uyguladığı ayrımcılık. Nüfusa olan etkileri düşünülerek… Seçim
bölgem olan ve yaklaşık 600 bin mülteciyi misafir eden Hatay’da istihdam sorunu
yaşanmaktadır. Fuhuş, uyuşturucu artmış, güvenlik sorunu, demografik ve
kültürel asimilasyon sorunları doğmaya başlamıştır. Ekmeğini paylaşan
milletimiz ekmeğini kaybetme korkusuyla tedirgin hâle gelmiş durumdadır. Ayrıca
Hatay, 5’inci teşvik bölgesi kapsamına alınmamıştır. Yatırım gelmediği gibi,
mevcut yatırımcılar da Osmaniye gibi yakın teşvik bölgelerine kaymaktadır. Bu
durum hem istihdam hem de ciddi ekonomik mağduriyetleri daha da
derinleştirmektedir. Lokal alanda Hatay derhâl ama derhâl 5’inci teşvik bölgesi
kapsamına alınmalıdır. 
Bizler,
tarih boyu misafirperverliğiyle anılmış, farklı kültürlere ev sahipliği yapmış,
asla yabancı düşmanı olmamış bir toplum olarak, insan hakları çerçevesinde,
Suriyeli mültecilerin temel ihtiyaçlarının karşılanmasından yanayız. İllere
nüfusa göre ödenekler ayrılmaktadır ancak nüfusa dâhil edilmeyen mültecilerle,
illere ayrılan bütçe daralmaktadır. 1,5 milyon kişiye düşen rakam Hatay
ilimizde 2 milyon 100 bin kişiye pay edilmektedir. Devlet kendi vatandaşına
üvey evlat muamelesi yapmamalıdır. 
Hatay,
barışın, kardeşliğin, özgürlüğün, sevginin bir dava olduğu; renklerin, dillerin
ve dinlerin ahenkle yaşandığı bir dünya kentidir. Bu nedenledir ki en az
mülteci sorunu Hatay’dadır ancak bıçak kemiğe dayanmıştır. Bu ahengi korumak
için ilk tedbir Hatay’ın 5’inci teşvik bölgesi kapsamına alınmasıdır. Asıl
çözüm ise mültecilerin yoğun yaşadığı yerel yönetimlere kaynak aktarılması, bu
bölgelere yatırım teşvikleri sağlanmasıdır. Daha çok hastane, daha çok okul, su
ve kanalizasyon desteği sağlanmalı, ulaşım hizmetleri artırılmalıdır. 
Suriyelilere
32 milyar Türk lirası harcayan AKP Hükûmeti, kendi vatandaşını da düşünmeli,
9,5 milyon asgari ücretliye iyileştirme, memura 3600 ek gösterge, emeklilikte
yaşa takılanlara hak kazanımı, atanamayan öğretmenlere atama, işsizlere
istihdam yaratmalıdır. “3 çocuk, 5 çocuk yapın.” diyorsunuz ya, 5 kişilik bir
aile asgari ücretle 3 öğün sadece simit ve çayla beslenebilir hâlde şu an.
Farkında mısınız? Ya da şöyle sorayım: Umurunuzda mı? Tabii ki değil. Açlık
sınırı 1.942 lira, yoksulluk sınırı 6.328 liraya çıktı, asgari ücret ise hâlâ
1.603 lira. Milleti açlığa terk etmeye hakkınız yok arkadaşlar. 
Değerli
üyeler, Hatay zor durumdadır. Türkiye'nin en mutsuz 4’üncü ilinin çığlıklarını
duyun artık. Tarım bitti, acil baraj ihtiyacı var. Hükûmet Hatay’ın baraj sorununu
ne zaman çözecek? Umuyoruz ki Hükûmet yetkilileri verdiği sözü tutar ve diğer
taahhütlerinde olduğu gibi bu da bir seçim vaadi olarak kalmaz. 
Sadece
Hatay’da değil, tüm ülkede ekonomi durdu. Hükûmet sınır kapılarını açmayı
düşünüyor mu? Kapıları derhâl açmalı ve ekonomi canlanmalıdır. 
(Mikrofon
otomatik cihaz tarafından kapatıldı) 
BAŞKAN
– Toparlayın, selamlayın Genel Kurulu. 
SUZAN
ŞAHİN (Devamla) – Her seçim dönemi olduğu gibi, AKP’nin bir türlü
gerçekleşmeyen vaatleri milletimizin umutlarını öldürmeye yöneliktir. Size bir
hikâye anlatacağım: Kralın biri dondurucu bir kış günü gecenin soğuğunda nöbet
tutan muhafıza sormuş: “Üşüyor musun?” Muhafız “Ben alışığım.” demiş. Kral
“Olsun, sana sıcak tutacak elbise getirmelerini emredeceğim.” demiş. Ancak bir
süre sonra emri vermeyi unutmuş. Ertesi gün duvarın yanında muhafızın soğuktan
donmuş cesedini görenler nöbet tuttuğu duvarda bir yazı görmüş, duvarda:
“Kralım, soğuğa alışkındım fakat sizin sıcak elbise vaadiniz beni öldürdü.”
yazıyormuş. 
Evet,
sayın üyeler, bu kürsüden bir kez daha AKP Hükûmetine sesleniyor ve uyarıyorum:
Türlü vaatlerle insanları bekleterek, bir umuda bağlayarak kesinlikle imtihan
etmeyin çünkü insan bekletildikçe değişir, beklettiğiniz kişi hakkınızda
telafisi imkânsız, olumsuz düşüncelere girer. Önce umudu öldürürsünüz,
ardından…
Bir
dakika lütfen…
BAŞKAN
– Siz devam edin, kapandığı zaman kapandıktan sonra konuşursunuz.
SUZAN
ŞAHİN (Devamla) – Ardından sevgi…
(Mikrofon
otomatik cihaz tarafından kapatıldı) 
SUZAN
ŞAHİN (Devamla) – ...saygı güven ölür, dostluk ölür, muhabbet ölür. Seçim
vaatlerinizi tek tek hatırlatmaya gerek yok, milletimiz gayet iyi biliyor. 3600
ek gösterge, emeklilikte yaşa takılanlar, asgari ücretin artırılması vesaire
vesaire. 
Kraldan
bir talimat beklemeden, emir almadan, gelin, bu yüce Meclis çatısı altında bu
sorunları birlikte çözelim. Ne vatandaşı üşütelim ne üşüye üşüye öldürelim…
MEHMET
MUŞ (İstanbul) – Mikrofona gerek yok.
BAŞKAN
– Teşekkür ederiz.
SUZAN
ŞAHİN (Devamla) – …umudu yaşatalım diyorum.
Saygılarımla.
(CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 4’üncü maddesinin ilk fıkrasında
yer alan “yer alan” ibaresinin “bulunan” ibaresiyle değiştirilmesini arz ve
teklif ederiz.
 Feridun Bahşi Ümit
Beyaz Hasan Subaşı
 Antalya  İstanbul
 Antalya
 Hüseyin Örs İbrahim
Halil Oral
 Trabzon Ankara
BAŞKAN –
Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge hakkında konuşmak isteyen Ankara Milletvekilimiz Sayın İbrahim Halil
Oral. (İYİ PARTİ sıralarından alkışlar)
Süreniz
beş dakika Sayın Oral.
İBRAHİM
HALİL ORAL (Ankara) – Sayın Başkan, değerli milletvekilleri; abonelik
sözleşmeleri alacaklarıyla ilgili kanun teklifinin 4’üncü maddesi üzerinde söz
almış bulunuyorum.
Sayın
milletvekilleri, görüştüğümüz kanun ismi itibarıyla özel bir kanun teklifi
olarak görülse de net olarak torba kanun niteliğindedir. Bu uygulama teklifler
iyi hazırlanmamış metinlerle ve sağlıklı sayılamayacak görüşme yöntemleriyle
yasalaşmaktadır. Torbalarla, çuvallarla açıkça Gazi Meclisimizin çalışma
esaslarını sulandırıyorsunuz. Bence niyetiniz açık, saraydan fermanlarla ülke
yönetmek istiyorsunuz. Gelin, bu aymazlığı hep birlikte reddedelim. 
Kıymetli
milletvekilleri, 4’üncü madde pratikte uygulanan bazı metotların
yasalaştırılması yönüyle olumlu bir gelişme sağlamıştır. Ancak Merkezi Takip
Sistemi adıyla kurulan bu sistemin UYAP’la uyuşmazlık yaşatıp yaşatmayacağı
belli değildir. Kamuoyuyla sistemin içeriğiyle ilgili hiçbir şey paylaşılmamıştır.
Ne olurdu ilgili sivil toplum kuruluşları, barolar fikirlerini beyan etseydi?
Hemen oldu bittiye getiriyorsunuz arkadaşlar. 
Teklifte
konkordatoyla ilgili değişiklikler de bulunmaktadır. Uygulamada önceki
dönemlerde var olan iflasın ertelenmesi nasıl kötüye kullanıldıysa konkordato
da bazı şirketler açısından bir borçtan kaçış yolu olarak görülmekte ve
alacaklıların zararına sebep olabilmektedir. Bu teklifte de konkordatonun
kötüye kullanımını engelleyici kayda değer hükümler bulunmamaktadır. Üstelik
küçük ve orta ölçekli işletmelere zorunlu hâle getirilen bazı raporların
maliyetleri bu işletmelerin karşılayamayacağı boyuttadır. Siz yine küçük
işletmeleri ezmeyi, yandaşları kayırmayı seçtiniz. Ama şunu da asla unutmayın:
Yakarsa bu dünyayı garipler yakar. 
Saygıdeğer
milletvekilleri, bu kanun teklifi aslında bizlere acı bir gerçeği gösteriyor:
Vatandaş iflas bayrağı çekiyor. Burada kalkınmayı ya da gelişmeyi değil, iflası
nasıl erteleriz, nasıl batmayı konuşuruz; her evde neredeyse bir icra dosyası
var. Bu gördüğünüz tabloya lütfen bir bakın, bu tablo UYAP’tan alınmış bir
tablo; bu, sizin eseriniz kıymetli iktidar. 2008’de 8 milyon civarında bir icra
dosyası varken bugün bu sayı 20 milyonu bulmuş konumdadır. Bu tablo, sizin
milleti düşürdüğünüz durumun tablosudur, iktidarınızın iflasıdır. 
Sayın
Genel Başkanımız Meral Akşener Hanımefendi bu meseleyi çok güzel ifade ettiler;
meğer memleketi kasıp kavuran, mutfaklara ateş düşüren soğan lobisiymiş.
Gübreye, mazota, zirai ilaçlara zam yapan Sayın Cumhurbaşkanının kendisi
değilmiş gibi bir de soğanı terör örgütü ilan etmiştir. 
Önerim
şudur: Bu kadar emeğini, alın terini, rızkını toprağa akıtan çiftçinin sorun
ettiğiniz soğanını güvenli olsun diye sarayın bahçesinde depolayalım ve sizin
krizin sebebi gördüğünüz terörist soğanı da yok edelim. 
Değerli
AK PARTİ’li milletvekili kardeşlerimiz, elektrik aboneliği de abonelik
sözleşmesidir. Abonelik sözleşmelerindeki alacaklar için kanun teklif
ediyorsunuz ama memleketimizin büyük bir sorunu hâline gelen kayıp kaçak bedelleri
hakkında hiçbir şey yapmıyorsunuz. İnsanımız kendi kullanmadığı elektriğin
parasını ödemektedir. 
Bakın,
Dicle Elektrik Dağıtım AŞ’nin bir açıklaması var, diyorlar ki: “6 ilde 90 bin
elektrik sayacını okuyamıyoruz. Kayıp kaçak oranı yüzde 63 seviyesinde.” Bu
nasıl bir kepazeliktir? 6 ilde sayaç okuyamamak demek, 6 ilde devlet yok
demektir. Siz önce devletin itibarını kurtarın. Kurtarın diyorum ama
kurtaramadığınızı yıllardır gördük. Devleti FETÖ’ye teslim ettiniz
“Kandırıldık.” deyip işin içinden çıkmak istediniz. Devletin itibarını ise 15
Temmuz gecesi büyük Türk milleti sokaklardan topladı. 
Cenab-ı
Allah Nisa suresinde şöyle buyuruyor: “Allah size mutlaka emanetleri ehil
olanlara vermenizi ve insanlar arasında…”
(Mikrofon
otomatik cihaz tarafından kapatıldı) 
BAŞKAN
– Sayın Oral, siz de sözlerinizi toparlayın. 
İBRAHİM
HALİL ORAL (Devamla) - Yüce Allah Nisa suresinde şöyle buyuruyor: “Allah size
mutlaka emanetleri ehline vermenizi ve insanlar arasında hükmettiğiniz zaman
adaletle hükmetmenizi emreder.” Siz adaletle hükmetmediniz ve siz emaneti
ehline vermediniz. Şimdi de torba kanunlarla topu taca atıyorsunuz. Bunu Türk
milleti görmektedir ve 31 Martta hesabını soracaktır.
Beni
dinlediğiniz için teşekkür ediyor, saygılar sunuyorum. (İYİ PARTİ sıralarından
alkışlar)
BAŞKAN
– Teşekkür ederim Sayın Oral.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 4’üncü maddesinin ikinci fıkrasının (b)
bendine "avukatının” ibaresinden sonra gelmek üzere "münhasıran”
ibaresinin eklenmesini; ikinci fıkrasından sonra gelmek üzere aşağıdaki
fıkranın eklenmesini ve diğer fıkranın buna göre teselsül ettirilmesini; mevcut
üçüncü fıkrasına "doldurulduktan” ibaresinden sonra gelmek üzere “, ilgili
belgeler taranıp sisteme yüklendikten” ibaresinin eklenmesini arz ve teklif
ederiz.
 Cahit
Özkan Mehmet Doğan Kubat Fehmi Alpay Özalan
 Denizli İstanbul İzmir
 Emrullah
İşler Hasan Çilez Rümeysa Kadak
 Ankara Amasya İstanbul
 Ali
Özkaya
 Afyonkarahisar
"(3)
Son ödeme tarihi belirtilen alacağa ilişkin fatura veya benzeri belgeler
sisteme yüklenir.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) - Takdire bırakıyoruz Sayın Başkanım.
BAŞKAN
– Önerge üzerinde…
MEHMET
DOĞAN KUBAT (İstanbul) – Gerekçe okunsun.
BAŞKAN
– Gerekçeyi okutuyorum:
Gerekçe:
Önergeyle
maddenin ikinci fıkrasının (b) bendine eklenen "münhasıran” ibaresiyle
kanun kapsamında yapılan takiplerde alacağın ödeneceği hesap numarasının sadece
bu takipler için açılması ve kullanılması gerekliliği hükme bağlanmaktadır.
Maddeye
eklenen fıkrayla borçlunun takibe konulan alacak belgesinin ayrıntısını
görebilmesi için takip konusu alacağın dayanağı olan fatura veya benzeri
belgenin sisteme yüklenmesi gerektiği hususu düzenlenmektedir. Bu kapsamda
mevcut üçüncü fıkrada uyum düzenlemesi yapılmaktadır.
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda 4’üncü maddeyi oylarınıza sunuyorum: Kabul edenler…
Kabul etmeyenler… 4’üncü madde kabul edilmiştir.
Sayın
Şimşek bir söz talebiniz var. Daha önce ben sizin isminizi okudum ama yoktunuz.

IV.- AÇIKLAMALAR (Devam)
45.- Mersin Milletvekili Baki Şimşek’in, OGS ve HGS
cezalarıyla ilgili mağduriyetin sonlandırılmasını talep ettiklerine ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, konuyla ilintili olduğu için bir konuyu gündeme getirmek istedim.
Geçtiğimiz hafta ben Mersin’de Kamyoncular Kooperatifini ziyaret ettim. Burada
vatandaşlarımızın çoğunluğu yüz milyonlarca liralık OGS, HGS cezalarından
bahsettiler. Her bir kamyoncuya milyonlarca liralık OGS, HGS cezaları geliyor.
Yani, düşünün, adamın kamyonu var, otobandan taksi geçmiş, çalıntı plakayla
birisi geçmiş, defalarca ceza yenilmiş. Önümüze tomarla OGS, HGS cezaları
koydular. Cezayı yazan kurum suçu kimin işlediğini ispatlamak zorundadır.
Vatandaş mahkemeye gidip kendini suçsuz olarak ispatlamaya çalışıyor. Bununla
ilgili, Hükûmet mutlaka, fotoğrafla bunlar belgeli zaten, ceza kamyonaysa
kamyonu ispat etsin, taksiyeyse taksiyi. Yani benim kendi şahsıma ait traktör
var, benim traktöre otobanda ceza yazılmış. Kendi traktörümle ilgili, hiç
otobana çıkmayan bir traktöre ceza yazılmış. Biz traktörü devrederken gittik bu
parayı mecburen ödemek zorunda kaldık. Yani, bununla ilgili, mutlaka işlemlerin
yapılarak OGS, HGS cezalarıyla ilgili mağduriyetin sonlandırılmasını istiyoruz.

(Mikrofon
otomatik cihaz tarafından kapatıldı)
BAŞKAN
– Teşekkür ederim. 
Sayın
Önal, sizin de bir talebiniz vardı, onu da alalım, sonra maddeye geçeceğim. 
Buyurun.
46.- Kırıkkale Milletvekili Ahmet Önal’ın, Kırıkkale’de
her 5 kişiden 1’inin icralık durumda olduğuna ilişkin açıklaması
AHMET
ÖNAL (Kırıkkale) – Sayın Başkanım, teşekkür ediyorum. 
Toplam
nüfusu yaklaşık 250 bin olan Kırıkkale’de merkez adliyesinde 3, Sulakyurt
ilçemizde 1, Delice ilçemizde 1 ve Keskin ilçemizde 1 olmak üzere, toplamda 6
tane icra dairesi bulunmaktadır. Bu 6 icra dairesinde, talimat dosyaları dâhil,
derdest icra dosya sayısı 45.400’dür. Yani Kırıkkale’de her 5 kişiden 1’i
icralık durumdadır. Biraz önce bir Kırıkkaleli hemşehrim bana bir gider tablosu
gönderdi, diyor ki: “Sayın Vekilim, aylık kira borcum 400 lira, doğal gaz
faturam 300 lira, elektrik 110, su 75, iki mağazaya taksitim var 600 lira,
internet borcum 60 lira, haftalık pazar giderim 100 lira, bakkal borcum 100
lira, diğer giderlerle beraber aylık giderim yaklaşık 2.400 lira, aldığım maaş
1.604 lira asgari ücret. Nasıl geçineyim?” diyor.
Kırıkkale
Zafer… 
(Mikrofon
otomatik cihaz tarafından kapatıldı)
BAŞKAN
- Teşekkür ederim Sayın Önal.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5
Milletvekilinin Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi (2/1286) ve Adalet Komisyonu
Raporu (S. Sayısı: 16) (Devam)
BAŞKAN
- Değerli milletvekilleri, 5’inci madde üzerinde iki önerge bulunmaktadır.
Önergeleri aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 5’inci maddesinin
3’üncü fıkrasının aşağıdaki şekilde değiştirilmesini arz ve teklif ederiz.
 Alpay Antmen İbrahim
Özden Kaboğlu Süleyman Bülbül
 Mersin İstanbul Aydın
 Turan Aydoğan İsmail
Atakan Ünver 
 İstanbul Karaman 
“(3)
Merkezi Takip Numarası alan ödeme emri ve takip dayanağı belge örneği ile
tebliğ mazbatalı kapalı zarfa ilişkin bilgiler, sistem üzerinden ilgili Posta
ve Telgraf Teşkilatı Anonim Şirketi (PTT) birimine iletilir.” 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge hakkında konuşmak isteyen, Aydın Milletvekilimiz Sayın Süleyman
Bülbül. 
Buyurun
Sayın Bülbül. (CHP sıralarından alkışlar)
Süreniz
beş dakika. 
SÜLEYMAN
BÜLBÜL (Aydın) – Değerli arkadaşlar, yıllar önce eski Adalet Bakanımız Cemil
Çiçek döneminde -AKP döneminin Adalet Bakanı- saraylar yapıldı tüm Türkiye’de,
adliye saraylarıyla birlikte fiziksel görünüm değiştirildi. Bu süreçte “yok şu
proje, yok bu proje” derken ilçelere dahi adliye binaları yapıldı ve ismi
“saray” olarak adlandırıldı. İsmi “saray” oldu ama içini dolduramadık. Tabii,
içini doldururken sandalyeden, masadan bahsetmiyorum; içini doldururken
hâkimlerden, savcılardan bahsediyorum, çalışanlardan bahsediyorum,
niteliklerden bahsediyorum. 
Ne
yaptık 12 Eylül 2010’da getirdiğimiz bir referandumla? Getirdiniz, “Yargıda
vesayeti kaldıracağız.” dediniz, FETÖ’nün oyununa geldiniz. Biz “Hayır, burada
yargıdaki vesayet kalkmayacak, FETÖ denen örgüt yargıyı ele geçirecek.” dedik,
inanmadınız. Sonuçta ne oldu? 15 Temmuza geldik. Yargıyı ele geçirdiler ve
yargıda şu ana kadar daha temizlik dahi bitmedi, bunu siz kendiniz
söylüyorsunuz. Bu konudaki -yargıdaki olsun, diğer yerlerde, devlette olan-
bütün FETÖ operasyonlarını biz de destekliyoruz, bu konuda kimsenin kuşkusu
olmasın. Demek ki adliye saraylarını yapmakla bu işler çözümlenmiyor. Önemli
olan, içini doldurmakla bu işler çözümleniyor. 
Bu
çerçevede, yeni getirilen düzenlemede önemli olan sorun şu: Arkadaşlar, bunlar
sonuç; şu anda İcra ve İflas Kanunu’ndaki değişiklikler, abonelik, bu yeni
getirilen teklifler bir sonuç, ekonomik sonuç; ekonominin kötüye gitmesi,
yoksulluğun artmasının sonuçları bunlar.
Bakın,
dün Aydın’dan bir müjdeli haber geldi. Sitede bir haber çıktı. “Aydın’da icra
dosyaları patladı” haberin başlığı bu. Ben de bir bakayım dedim ne yazıyor
altında diye. “Davalara yetişmek için yeni mahkeme kurulacak.” alt başlığı
altında dün Hâkimler ve Savcılar Kurulu Aydın’da 1. İcra Mahkemesinin yanı sıra
2. İcra Mahkemesinin kurulmasına karar vermiş ve bu mahkemenin de 12 Aralık
itibarıyla faaliyete geçmesine karar verilmiş. Bu, neden? Demek ki Aydın gibi
huzur kentinde bile insanlara karşı yapılan icra takipleri patlamış, artık
insanlar yoksullaşmış, çiftçi yoksullaşmış, sulama birliklerinde kullandıkları
arazi sulama parasını dahi ödeyemez hâle gelmişler. Bu, on altı yıllık AKP
iktidarının ekonomiyi nasıl yönettiğinin sonuçları. 
Şimdi,
yeni getirilen yasal düzenlemedeyse abonelik sözleşmelerinden kaynaklanan para
alacaklarına ilişkin hükümler getirildi. Bu hükümler kimin için getirildi? Bu
hükümler büyük şirketlere, uluslararası şirketlere yönelik getirildi.
Hızlandırılıyor. Ne hızlandırılıyor? İcra işlemleri hızlandırılıyor, eşitlik
ilkesine aykırı bir şekilde hızlandırılıyor. 
Size
bir iki konuda yanlışlıkları ortaya koymak istiyorum. Bakınız, biraz önce AKP
sözcüsü olarak arkadaşımız çıktı ve dedi ki: “Yüzde 4,55 tahsil harcının yüzde
2,55’i kaldırılıyor, kurtuluyor vatandaş, yüzde 2 tahsil harcı getiriliyor.”
Yani abonelik sözleşmelerinden kaynaklanan büyük şirketlere yapılan icra
takiplerinde yüzde 4,55’in yüzde 2,55’i kalkıyor. Ee, normal icra takiplerinde
neden kalkmıyor? Normal icra takiplerinde neden borçlu yüzde 2,55 fazla harç
ödüyor? Bunu neden değiştirmiyorsunuz? Neden büyük şirketlerin paralarını
tahsil etmek amacıyla burada kanun teklifi getiriyorsunuz da neden diğer
borçlulara 2,55’lik bir tahsil harcını yüklüyorsunuz? Bu, Anayasa’da yer alan eşitlik
ilkesine uygun mu? Değil, değil. Bunu çözmemiz gerekiyor, genel anlamda bunu
düşünmemiz gerekiyor. 
Bakınız
arkadaşlar, şimdi, bazı konularda da farklı hükümler var. Örneğin, teklifin
“Ödeme emri” başlıklı 5’inci maddesinin 1’inci fıkrasının (a) bendinde bulunan
“alacaklının veya avukatının Merkezî Takip sistemi ile ilişkilendirilmiş hesap
numarası” tümcesinde “alacaklının veya avukatının” ibaresi yerine “alacaklı
vekilinin” ibaresinin gelmesi gerektiğini söyledik Komisyonda. Neden söyledik?
Avukatlıktan geliyoruz, mesleğimiz avukatlık. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın lütfen.
SÜLEYMAN
BÜLBÜL (Devamla) - Siz oraya “avukatının” ibaresi yerine “alacaklı vekilinin”
ibaresini koymazsanız, yatırılan paranın nereye gittiği belli olmaz, ondan
sonra da haciz işlemleri olur, borçlu mağdur duruma düşer. Bu nedenle bu
değişikliğin yapılmasını talep ettik, Komisyonda ikna edemedik. İnşallah biraz
sonra yapılacak düzenlemede bunu ikna ederiz, bu cümlenin kaldırılmasını sağlarız.

Bu
çerçevede, birçok eleştirimiz var ama bu eleştirilerimizin kabulünü CHP Grubu
olarak talep ediyoruz. 
Saygılar
sunuyorum. 
Sağ
olun, var olun. (CHP sıralarından alkışlar)
BAŞKAN
– Teşekkür ederim Sayın Bülbül. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 5’inci maddesinin ilk fıkrasında
yer alan "yer alan” ibaresinin "bulunan” ibaresi ile değiştirilmesini
arz ve teklif ederiz.
 Tamer
Akkal Behiç Çelik Ümit Beyaz
 Manisa Mersin İstanbul
 Mehmet
Metanet Çulhaoğlu Hüseyin Örs
 Adana Trabzon
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge hakkında konuşmak isteyen Manisa Milletvekilimiz Sayın Tamer Akkal.
(İYİ PARTİ sıralarından alkışlar) 
Süreniz
beş dakika Sayın Akkal.
TAMER
AKKAL (Manisa) - Sayın Başkan, değerli milletvekilleri; konuşmama başlarken,
Seçim Kanunu’nda değişiklikle bundan tam seksen dört yıl önce Türk kadını seçme
ve seçilme hakkına kavuşmuştur; Türkiye Cumhuriyeti Fransa ve İtalya’dan on bir
yıl, Belçika’dan on dört yıl önce, İsviçre’den ise tam otuz altı yıl önce
kadınlarımıza seçme ve seçilme hakkı tanımıştır; “Ey kahraman Türk kadını, sen
yerde sürünmeye değil, omuzlar üzerinde göklere yükselmeye layıksın.” diyen
cumhuriyetimizin kurucusu Ulu Önder Mustafa Kemal Atatürk’ü rahmetle minnetle
anıyor, tüm kadınlarımızın Dünya Kadın Hakları Günü’nü kutluyorum.
Değerli
milletvekilleri, yasa teklifindeki önemli hususlardan biri konkordato talebine
eklenecek belgeler arasındaki “finansal analiz raporu”nun “güvence veren
denetim raporu” olarak değiştirilmesiyle ilgilidir. Bu raporu hazırlayacak
bağımsız denetim firmalarının sayısı azaltılmış ve raporlama fiyatları asgari
ve makul bir miktara getirilmemiştir. Dolayısıyla, yapılmak istenen
değişiklikle birlikte küçük işletmeler konkordato hakkından mahrum bırakılacak
ve mağdur edilecektir. Ticaret Bakanı Ruhsar Pekcan bugüne kadar 356 firmanın
konkordato ilan ettiğini açıklamıştı. Tek başına bu rakam bile AK PARTİ
Hükûmetinin Türk ekonomisini getirdiği noktayı göstermektedir. Bu yasa
teklifinin bir yönüyle son derece önemli olduğunu düşünüyorum çünkü bu yasa
teklifi, aynı zamanda, Hükûmet tarafından yapılmış bir itiraf niteliği
taşımaktadır. Yasa teklifini veren AK PARTİ’li milletvekilleri ne diyor? “İcra
dairelerinde çok sayıda dosya bulunmakta, ödeme emri tanzimi ve tebliği gibi
çok sayıda işlem yapılmaktadır.” Devamında ise şunu söylüyorlar: “Teklifle
kanun kapsamındaki alacakların haciz safhasına kadar olan takip işlemi
elektronik ortamda yapılacak, icra dairelerinin iş yükünün azaltılması
sağlanacaktır.” Bu gerekçede AK PARTİ açıkça şunu söylemektedir: “Biz bu
milleti öyle bir borç bataklığına sürükledik ki devletin memurları artık icra
dosyalarının iş yükünü kaldıramıyor.” İşte, bu kanun teklifinin özeti sadece budur.

Adliye
koridorlarını kaplamış milyonlarca icra dosyasını elektronik sisteme atarak bu
milleti düştüğü borç bataklığından kurtaramazsanız. 2002 yılında hane halkının
borcunun gelirine oranı yüzde 4 iken şimdi hane halkının borcunun gelirine
oranı tam yüzde 53’e ulaştı. Bankacılık Denetleme ve Düzenleme Kurulu
verilerine göre, Mart 2018 itibarıyla tüketici kredileri ve kredi kartı
borçlarının 17 milyar liralık kısmı ödenemediği için yasal takip başlatıldı.
4,5 milyondan fazla vatandaşımız borcundan dolayı yasal takipte ve mahkeme
dosyalarıyla boğuşuyor. 7 milyon vatandaş icrada, icra dosyaları 25 milyona
yaklaştı. Millet bu sorunlarla mücadele etmeye çalışırken maalesef biz milletin
vekilleri olarak burada AK PARTİ’nin getirmiş olduğu icra dosyalarını elektronik
sisteme aktarmakla ilgili teklifi tartışıyoruz. Bu Meclisin görevi, buradaki
milletvekillerinin görevi vekili oldukları milletin, vekili oldukları
vatandaşın borç yükünden kurtulmasını sağlayacak tedbirleri almak değil midir?
Vekili oldukları halkın sosyal, ekonomik ve yaşamsal sorunlarını bu Meclis
çatısı altında çözmek değil midir? On altı yıl içinde bankalara olan borcu 6
milyar liradan tam 425 milyar liraya çıkmış, kredi yükünün altında ezilmiş,
enflasyonun altında ezilmiş, evlerine yağmur gibi icra dosyaları yağan
vatandaşlarımızın sorunlarını çözmek değil midir? Burada Meclis kürsüsünde
elektriğe, doğal gaza, akaryakıta gelen zamlar altında ezilen milleti, geçim
sıkıntısı had safhalara ulaşan milleti hangi ekonomik tedbirlerle düzlüğe
çıkarırız, bunu konuşmamız gerekirken 25 milyon icra dosyası nasıl daha az yer
kaplar, biz şu an maalesef bu teklifi konuşuyoruz. Milyonlarca icra dosyası
halkın içinde bulunduğu durumun bin tezahürüdür. Çektiği sıkıntıların
göstergelerinden yalnızca bir tanesidir. Bugün esnafımızın da çiftçimizin de
hâli perişandır. Biz kendi kendine yeten bir tarım ülkesiyken saman ithal
edecek bir cenderenin içine düştük. Cefanın büyüğünü çeken üretici tükenmiş ve
tarlasını, traktörünü kaybetme noktasına gelmiştir. Özel bankalar tarım
şubeleriyle çiftçimizi borçlandırmakta ve borcunu ödeyemeyen çiftçimizin
mallarını da haciz yoluyla ucuza kapatmaktadır.
(Mikrofon
otomatik cihaz tarafından kapatıldı) 
TAMER
AKKAL (Devamla) – Toparlıyorum. 
BAŞKAN
– Toparlayın. 
TAMER
AKKAL (Devamla) - Bu insanlara dünyanın en pahalı mazotunu satıyorsunuz, en
pahalı gübresini ve en pahalı ilacını satıyorsunuz, hepsinden verginizi de
alıyorsunuz ve tabii ki seçim zamanı köylere gidip oy istemesini de
biliyorsunuz. Peki, buradan soruyorum: Niye siz çiftçiye sahip çıkmıyorsunuz?
AK PARTİ’ye buradan tekrar sesleniyorum: Niye çiftçiye sahip çıkmıyorsunuz?
Önceleri elektrik faturaları hasattan hasada ödenir, çiftçinin eli
rahatlatılırdı, şimdiyse elektrik faturaları her ay gönderilmeye başlanarak
çiftçi âdeta bilinçli olarak tefecilerin, kredi verenlerin kurtlar sofrasına
oturtturuluyor.
Daha
fazla borç, daha fazla icra… Vatandaşın daha fazla mağdur olmaması için şu anda
temerrüt faizleriyle beraber çığ gibi büyümüş olan elektrik borçlarının hasat
zamanlarına göre yeniden yapılandırılmasını ve zamana yayılmasını talep
ediyoruz. Ve teklifin geneli itibarıyla icra dosyalarının daha az yer
kaplamasıyla ilgili bir çalışma değil, vatandaşlara icra daha az nasıl gelir,
bununla ilgili tekliflerin Meclis gündemine getirilmesini bekliyoruz. 
Saygılarımı
sunuyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Akkal. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir. 
Değerli
milletvekilleri, 6’ncı madde üzerinde iki önerge vardır. Önergeleri aykırılık
sırasına göre işleme alıyorum.
Buyurun.

Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 6’ncı maddesinin
6’ncı fıkrasının aşağıdaki şekilde değiştirilmesini arz ve teklif ederiz.
 Alpay
Antmen Süleyman Bülbül Turan Aydoğan
 Mersin Aydın İstanbul
 İbrahim
Özden Kaboğlu Aydın Özer  Ömer Fethi Gürer
 İstanbul Antalya Niğde
“(6)
Takip konusu borç, takip harç, avukatlık ücreti ve takip masrafları ile
birlikte, ödeme emrinde belirtilen hesap numarasına ödendiğinde takip sona erer.”

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge hakkında konuşmak isteyen Niğde Milletvekilimiz Sayın Ömer Fethi
Gürer. 
Buyurun
Sayın Gürer. (CHP sıralarından alkışlar) 
Süreniz
beş dakika. 
ÖMER
FETHİ GÜRER (Niğde) – Sayın Başkan, değerli milletvekilleri; 26’ncı Dönemde
bakanlar tarafından getirilen torba yasalara Meclis alışmıştı. Buna karşı da
sık sık muhalefet olarak uyarıda bulunuyorduk. Bu tür torba yasa tekliflerinin,
özünde, diğer bütünlüğü gerektirecek temel yasa tekliflerini olumsuz kıldığını
belirtiyorduk. Şimdi milletvekillerimiz yasa teklifi getiriyor ama ne yazık ki
yine bir torba kanun teklifiyle karşı karşıyayız.
Değerli
arkadaşlar, ben bütününe baktım bu yasada ne amaçlanıyor diye; işçinin,
çiftçinin, esnafın, emeklinin, dar gelirlinin haklarını koruyup onlara fayda
sağlayacak bir şey göremedim. Neyi gördüm? Tahsilatı gördüm. Neyi gördüm?
İcrayı gördüm. Neyi gördüm? Konkordatoyu gördüm. Şimdi, değerli milletvekili
arkadaşlarımızın, 1’inci partinin milletvekili olmaları nedeniyle, kanun
teklifleri buraya geliyor. Ben de konkordatoyla ilgili bir kanun teklifi verdim
15 Ekim 2018’de. Bu kanun teklifi de geçti, komisyonlara da gönderildi ama bu,
nedense Meclise gelmiyor.
Biz
ne istemişiz bir bakalım farkımız anlaşılsın diye. Biz diyoruz ki: Konkordato
ilan edilen iş yerlerinde çalışan işçilerin haklarını koruyacak bir düzenleme
yapalım. Çünkü orada işçi alacakları rehinli alacaklarla birlikte
değerlendirilse dahi banka alacakları işçi alacaklarının önüne geçiyor ve
konkordato ilan edilen yerde kıdem tazminatı, ihbar tazminatı gibi işçi
alacakları birinci derecede iken ikinci sıraya düştüğü için ödeme süresinde
orada çalışan işçiler mağdur oluyor. Biz “O işçi arkadaşlarımızın hakkını
koruyalım, konkordato ilan edilen işyerlerinde bu düzenlemeyi yapalım.” diye
bir kanun teklifi vermişiz ama bu kanun teklifi Meclise gelmiyor. 
Peki,
konkordato nereden doğar arkadaşlar? Sizler de televizyonlarda izliyorsunuz, bu
ülkenin köklü firmaları alacaklılarıyla aralarında borç nedeniyle bir düzenleme
talebini niye isterler? Ekonomi düzgünken, sorun yokken bu firmaların -çoğu
marka olmuş firmalar- konkordato ilan etmek zorunda kalmalarının nedeni ne?
Yaşanan ekonomik kriz. Ekonomik kriz sonucu, bunların yaşadığı mağduriyetlere
çözüm üretmek yerine onlarla ilgili yeni düzenlemeler getirmenin temel mantığı
da koruyucu olmak yerine “Ortaya çıkan tablodan iktidar olarak kendimizi nasıl
kurtarırız?” mantığıdır çünkü burada getirilen yeni düzenlemelerde küçük ve
orta ölçekli işletmelerin konkordato ilan etmesini engelleyecek yani düzenleme
sonucunda bu yola başvurmalarının önünü tıkayacak düzenlemeler yapılmış. 
Değerli
arkadaşlar, güneş balçıkla sıvanmıyor. Bakınız, sizin döneminizde yani Adalet
ve Kalkınma Partisinin döneminde icra dairelerinin sayısı patladı. Bir
borç-alacak ilişkisinde eğer toplumun önemli kesimi mağdursa bununla ilgili
farklı düzenlemelerle olayı farklı boyutlara taşımak yerine, o mağdur kesimleri
destekleme gerekiyor. 
Size
bir önerim var iktidar milletvekilleri yani 1’inci parti milletvekilleri:
Biliyorsunuz, kayıp kaçağı vatandaştan alıyorsunuz, TRT payını vatandaştan
alıyorsunuz ama özel şirketlere sağladığınız büyük bir imtiyaz var. Bu nedir?
Gün içi arz fiyatları sıfır ile 2 bin arasında; bu da şu demek: Normalde 130
ile 300 kuruş arasında değişen enerji fiyatı, özel işletme sektörüne dâhil olan
firmalar tarafından devlete satılırken kar yağdığı gün ya da hava soğuduğunda
talep patladı mı 2 bin liraya çıkarılıyor ya da 1.800 liraya çıkarılıyor. Büyük
bir vurgun var. Geçen yıl, Bakanlık, üç ay bununla ilgili önlem almış,
düzenleme yapmıştı. Gelin, bununla ilgili bir kanun teklifi getirin, “Bu gün
içi arz fiyatı sıfır ile 500 lira üzerine çıkamaz.” deyin çünkü bir günde
trilyonlar dönüyor. Yani vatandaşın -icra takibine düşüp, ödeme güçlüğü içinde
oldukları mağduriyeti- burada yeni düzenlemelerle nasıl boğazını daha çok
sıkarız diye düşüneceğinize, büyük şirketlerin, devasa holdinglerin kârına kâr
kattığı uygulamalara karşı kanun teklifleri getirin, biz de Cumhuriyet Halk
Partililer olarak içimizin rahatlığıyla oy verelim. Ama bu gidiş iyi gidiş
değil, her kesimin sıkıntısı artıyor, siz de ekonomik kriz ortaya çıkmasın,
görülmesin diye yeni düzenlemelerle olayı örtbas etmeye çalışıyorsunuz.
Yüce
Meclisi saygıyla selamlarım. (CHP sıralarından alkışlar)
BAŞKAN
– Teşekkür ederim Sayın Gürer.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi'nin 6'ncı maddesinin altıncı
fıkrasına “Harç” kelimesinden sonra gelmek üzere “vekâlet ücreti” ibaresinin
eklenmesini arz ve teklif ederim.
 Enez
Kaplan Ayhan Erel Mehmet Metanet Çulhaoğlu
 Tekirdağ Aksaray Adana
 Metin
Ergun İmam Hüseyin Filiz
 Muğla Gaziantep
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge hakkında söz isteyen Gaziantep Milletvekilimiz Sayın İmam Hüseyin
Filiz. 
Buyurun
Sayın Filiz. (İYİ PARTİ sıralarından alkışlar)
Süreniz
beş dakika.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi’nin 6’ncı maddesiyle ilgili söz almış bulunmaktayım.
Genel Kurulu saygılarımla selamlıyorum.
Konuşmama
başlamadan önce, bugün trafik kazasında hayatlarını kaybeden MHP Durağan İlçe
Başkanı Osman Yıldırım ve Ali Dalkılıç’a Allah’tan rahmet, MHP camiasına ve
Sinop halkına başsağlığı diliyorum. Yaralı Hayrettin Ateş’e de şifa diliyorum.
Bugün
aynı zamanda Mühendislik Günü. Ben de mühendisim esasen. Bütün mühendislerin
Mühendislik Günü’nü kutluyorum.
Bu
kanunun amacı, abonelik sözleşmelerinden kaynaklanan para alacaklarına ilişkin
haciz yoluyla ilamsız icra takiplerinin Merkezi Takip Sistemi üzerinden
başlatılmasına ve haciz aşamasına kadar yürütülmesine ilişkin usul ve esasları
düzenlemektir.
Bu
noktada belirtmek isterim ki 7/11/2013 tarihli, 6502 sayılı Tüketicinin
Korunması Hakkında Kanun’a göre, belli meblağlar altındaki bedeller için
ilamsız icra ve haciz işlemlerinden önce tüketici hakem heyetlerine
başvurulması zorunluydu. Ancak 2017 yılında çıkarılan torba yasayla 6502 sayılı
Yasa’da yapılan değişiklikle, şirketlere ve bankalara, 6 bin liranın altındaki
alacakları için mahkeme kararı olmaksızın ya da tüketici hakem heyetine başvurmadan,
faturasını ödemeyen tüketiciye ilamsız icra yoluyla haciz koydurabilme imkânı
verilmiştir. Görüşmekte olduğumuz bu kanun da büyük ölçüde icra ve haciz
işlemlerinin hızlandırılması amacını taşımaktadır. Kanunun çıkarılması da aynı
şekilde hızlı olmaktadır. Bu hızın sebebi de anlaşılamamıştır. Aslında
yapılması gereken, abonelik sözleşmesiyle hizmet sağlayan şirketlerin de hakem
heyetine başvurmaları, oradan karar almaları ve o kararı icraya koymalarıdır.
Eğer hakem heyetinde alınan karar icraya konulursa buna kimsenin bir şey demeye
hakkı olmaz. Ancak henüz uyuşmazlık çözülmemişken, halkın bilgisizliğinden
yararlanmak suretiyle ona ek külfetler yüklemek, hukuku suistimal ederek kötü
niyetli kullanmak demektir. Örneğin, 500 TL’lik borç icra takibine konulduğunda,
buna başvuru harcı, peşin harç, suret harcı, vekâlet ücreti gibi ücretlerin de
eklenmesiyle tüketici yaklaşık 800 TL ödemektedir. Bu, kabul edilebilir
değildir.
Türkiye’de
20 milyon civarında icralık dava olduğu iddia edilmektedir. Şu anda görüştüğümüz
kanuna muhatap insanlarımızın sayısının 5 ila 7 milyon arasında olduğu tahmin
edilmektedir dolayısıyla icra dairelerinin iş yükünün çok ağır olduğu
anlaşılabilir bir durumdur ancak bu kadar icra işleminin olması üzüntü
vericidir, rahatsız edicidir. İnsanlarımız geçim sıkıntısı içindedirler.
Yürütmenin, iktidarın görevi icranın ve haciz işlemlerinin hızlandırılmasından
ziyade, bu insanlarımıza iş, aş temin etmek ve sorunlarının çözümünü sağlamak
olmalıdır. 
Ülkemizde
işsizlik oranı yüzde 11,1 yani 3 milyon 260 bin işsiz var, evli ve 1 çocuklu
asgari ücretli 1.679 TL almaktadır. Bu insanlar nasıl geçinmektedirler?
Köylüler olağanüstü zor durumdalar, ekonomik sıkıntılar had safhada. Bir çözüm
bulunması gerekmektedir. Yakın geçmişte birçok holdingin vergileri yüzde 90
oranında indirildi, hepimiz biliyoruz. Abonelik sözleşmelerinden kaynaklanan
birikmiş borçların faiz, harç ve takip masrafları alınmadan bir yapılandırma
çerçevesi içerisinde, anaparaları ödemek suretiyle mağduriyetleri giderilebilir
ve yargıdaki iş yükü de azaltılmış olur diye düşünmekteyim. 
Son
olarak, yarın Asgari Ücret Tespit Komisyonu ilk toplantısını yapacak. Asgari
ücretlinin eline geçen rakamın yaşanabilir seviyelerde tutulması gerektiğini
hatırlatmak istiyorum. Böylece icra dairelerinin de iş yükü dolaylı olarak
azalacaktır.
Genel
Kurulu saygılarımla selamlıyorum. (İYİ PARTİ sıralarından alkışlar)
BAŞKAN
– Teşekkür ederim Sayın Filiz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir. 
Sayın
Özkan, sisteme girmişsiniz. 
IV.- AÇIKLAMALAR (Devam)
47.- Bursa Milletvekili Yüksel Özkan’ın, yüksek oranda
engeli olan hastaların raporunda “ağır” ibaresi olması şartının kaldırılması ve
hasta yakınlarının mağduriyetinin giderilmesi gerektiğine ilişkin açıklaması
YÜKSEL
ÖZKAN (Bursa) – Teşekkür ederim Sayın Başkan.
Çok
değerli milletvekilleri, hepinizi saygıyla selamlıyorum. 
Engelli
sağlık kurulu raporunda ağır engelli olduğu, ayrıca engel oranının yüzde 50 ve
üzerinde bulunduğunu belgelendirmiş engelli yakınlarına evde bakım aylığı
verilmektedir. Fakat ne yazık ki sağlık kurullarından alınan engelli raporunda
yüzde 50 ve üzeri oranında engelli olması yeterli değildir, raporda “ağır
engelli” ibaresi olma şartı aranmaktadır. Bu oran yüzde 90 ve üzeri olsa dahi
“ağır engelli” ibaresi olmadığı sürece evde bakım maaşı verilmemektedir. Yüksek
oranda engelli raporu olan hastaların ayrıca bunu kanıtlamalarına gerek yoktur
çünkü bu oranın üzerindeki hastalar zaten ağır engellidirler. Bu yüzden “ağır”
ibaresi şartının kaldırılmasını ve bu hasta ve yakınlarının mağduriyetinin
giderilmesini ben bekliyorum yüce Meclisten.
Saygılarımla.
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5
Milletvekilinin Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi (2/1286) ve Adalet Komisyonu
Raporu (S. Sayısı: 16) (Devam)
BAŞKAN
– Değerli milletvekilleri, 7’nci madde üzerinde üç önerge bulunmaktadır.
Önergeleri aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte olan
16 sıra sayılı Kanun Teklifi’nin 7’nci maddesinin Kanun Teklifi’nden
çıkarılmasını arz ve teklif ederiz.
 Murat Çepni Mahmut
Celadet Gaydalı Abdullah Koç
 İzmir Bitlis Ağrı
 Ömer Faruk
Gergerlioğlu Necdet İpekyüz Bedia Özgökçe Ertan
 Kocaeli Batman Van
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde söz isteyen Ağrı Milletvekilimiz Sayın Abdullah Koç. 
Buyurun
Sayın Koç. (HDP sıralarından alkışlar)
Süreniz
beş dakika Sayın Koç. 
ABDULLAH
KOÇ (Ağrı) – Teşekkür ederim Sayın Başkan.
Sayın
Başkan, değerli milletvekilleri; konuşmama geçmeden önce yirmi sekiz günü
bırakıp yirmi dokuzuncu güne geçen ve açlık grevinde olan Hakkâri
Milletvekilimiz Sayın Leyla Güven’i buradan selamlamak istiyorum. Talebi bizim
talebimizdir, burada özellikle bunu belirtmek istiyorum. 
Değerli
arkadaşlar, Ankara TOKİ’de çalışan işçiler uzun bir süredir alacaklarını
alamadıkları için grevdeler ve biraz önce, haklı alacakları için grevde olmalarına
rağmen, üçüncü defa bu nedenden dolayı gözaltına alındılar. Bu tutumu ve bu
uygulamayı burada şiddetle kınıyoruz. Bu emekçi arkadaşlarımızın yanında
olduğumuzu burada da belirtmek istiyoruz. 
Değerli
arkadaşlar, özellikle sizin dikkatinize sunmak istediğim ve son iki gündür
yargıda tarihî bir leke anı olarak nitelendirdiğimiz durumlar yaşıyoruz. 
Türkiye’de
ne yazık ki değerli arkadaşlar, yargı iki şekilde işliyor. Bir: Söz konusu
muhalif ve Kürtler olunca farklı şekilde işliyor, iktidar ve yanlısı olunca da
farklı şekilde işliyor. Bunun ne şekilde işlediğini size örneklerle birlikte
açıklamak istiyorum değerli arkadaşlar: Musa Anter’in katledilişinin davası
yirmi yılı aşkındır devam ediyor, bu yanlı yargı bu dosyaya bir çözüm bulamadı
ve dava devam ediyor. Bergama davası yirmi üç yıldır sürüyor, bu yanlı yargı,
bu tahakküm altındaki yargı bu dosyaya çözüm bulamadı ve bu dava hâlâ devam
ediyor. 
Değerli
arkadaşlar, Kulp davası diye nitelendirilen ve katliamdan on sene sonra
kemikleri ailelerine teslim edilenlerle ilgili dava yirmi yılı geçti ve
sürüncemede bırakıldı, dava zaman aşımına uğratıldı ve ne yazık ki failleri
cezalandırılmadı, bu da bu yargının kara lekesi olarak tarihe geçti. 
Değerli
arkadaşlar, bu ülkede 5 binin üzerinde faili meçhul cinayet işlendi, bu
cinayetlerin hiçbir tanesi çözümlenmedi, aydınlatılmadı, failleri bulunmadı.
Bize göre failleri belli ama bu dosyaların hepsi adliyelerin raflarında şu anda
bekletiliyor, buna da çözüm getirilmedi. Peki, bu yargı ne yaptı? Değerli
arkadaşlar, sadece ve sadece “Biz rövanşı alıyoruz, gereğini yapacağız.” diye
saraydan talimat alan bu yargı Sayın Selahattin Demirtaş’ın dosyasını üç ay
içerisinde karara bağladı ve mahkûm ettirdi kendisini. Bu yargıda, bu sistemde,
değerli arkadaşlar, Kürtlere adalet yok demektir bu, Kürt’e adalet yok demektir
bu. Yargıdaki bu sistem aynen budur çünkü… (AK PARTİ sıralarından “Ne alakası
var?” sesi) 
Alakası
şudur değerli arkadaşlar: 5 binin üzerinde olan bu faili meçhullerin yüzde 99’u
Kürt’tür, yüzde 99’u Kürt’tür ve hiçbirisinin de faili bulunmadı. Bu nedenden
dolayıdır bu yargı yanlıdır, bu yargı bu nedenden dolayıdır Kürt’e geldiği
zaman adalet dağıtmıyor, muhalife geldiği zaman bu nedenden dolayı adalet
dağıtmıyor, bundan dolayıdır. Bergama davası niye yirmi üç senedir sürüyor?
Kulp davasında niye cezasızlık çıktı? Musa Anter davası niye sürüncemede
kalmış? 
ZÜLFÜ
DEMİRBAĞ (Elâzığ) – Musa Anter’i kim vurdu? 
ABDULLAH
KOÇ (Devamla) - Cumartesi Anneleri sürekli baskı altında ve işkenceye
uğruyorlar, müsaade etmiyorsunuz.. 
ZÜLFÜ
DEMİRBAĞ (Elâzığ) – Musa Anter’i kim öldürdü? 
ABDULLAH
KOÇ (Devamla) - Onların çocukları, onların anneleri, onların babaları
katledildi. O dosyalara niye çözüm getirilmiyor? Demek ki söz konusu Kürt
olunca bu ülkede adalet yok. Bu kadar nettir. Söz konusu muhalif olunca yine
adalet yoktur ama iktidar yanlıları olduğu zaman adalet dağıtılıyor. 
Teşekkür
ediyorum. (HDP sıralarından alkışlar) 
BÜLENT
TURAN (Çanakkale) – Sayın Başkan… 
BAŞKAN
– Sayın Turan, buyurun. 
BÜLENT
TURAN (Çanakkale) – Zapta geçmesi için ifade etmek istiyorum izin verirseniz. 
Sayın
konuşmacı ısrarla “Kürt’e adalet yok.” gibi çok faşizan bir dil kullandı. Bu
ülkede suçlu suçsuz, doğru yanlış karar verilir ama bir insanın ırkına göre,
diline göre karar verilmez. Karar verilmeyebilir, eleştirilebilir ama kararı
eleştirirken Kürt’ün kararı, Türk’ün kararı demek en çok kendi hemşehrilerine
haksızlık diye düşünüyorum. Bu doğru bir yaklaşım değil. Selahattin Demirtaş’ın
cezası da Kürt olduğuyla ilgili asla değildir, terör örgütüne yardım ve
yataklıktan, övmekten dolayı bir dava söz konusudur. 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 16 sıra sayılı Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi'nin 7'nci maddesinin (1)’nci fıkrasının aşağıdaki
şekilde değiştirilmesini arz ve teklif ederiz.
Saygılarımızla.
 Alpay
Antmen Süleyman Bülbül Turan Aydoğan
 Mersin Aydın İstanbul
 İsmail
Atakan Ünver İbrahim Özden Kaboğlu
 Karaman İstanbul
"(1)
Borçlu, ödeme emrinin tebliğinden itibaren yedi gün içinde herhangi bir icra
dairesine başvurarak ödeme emrine itiraz edebilir. İcra dairesi itiraza ilişkin
evrakı derhal sisteme yükler aslını alacaklının takip talebinde bildirdiği icra
dairesine gönderir. Borçluya itiraz ettiğine ilişkin ücretsiz bir alındı
belgesi verilir”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) - Katılmıyoruz Sayın Başkanım.
BAŞKAN
– Önerge hakkında konuşmak isteyen Karaman Milletvekilimiz Sayın İsmail Atakan
Ünver. (CHP sıralarından alkışlar)
Sayın
Bilgen, konuşma talebinizi birazdan değerlendireceğim.
Buyurun
Sayın Ünver.
Süreniz
5 dakika.
İSMAİL
ATAKAN ÜNVER (Karaman) – Sayın Başkan, değerli milletvekilleri; 16 sıra sayılı
Kanun Teklifi üzerinde söz almış bulunmaktayım. Yüce Meclisi saygıyla
selamlıyorum.
Öncelikle
belirtmeliyim ki uygulamaya geçirmek istediğiniz ve Komisyondaki iyi niyetli
uyarılarımıza rağmen ısrarcı olduğunuz tutum kanun teklifinin siparişle
getirilmiş olduğu izlenimini veriyor. Elbette yüce Meclis kendi gündemine
hâkimdir ancak sizin bu özensizliğiniz milletvekilleri sanki abonelik sözleşmeleriyle
işlem yapan büyük şirketlerin alacaklarının takipçisiymiş gibi bir görüntü
ortaya çıkmasına sebep oluyor, bunu bilmenizi isterim. 
Getirilen
kanun teklifiyle yeni bir takip yöntemi ihdas ediliyor. “İcra ve İflas Kanunu”
diye tüm takip hukukunun düzenlendiği bir kanunumuz olduğunu herhâlde bilmeyen
yoktur. Getirilen merkezî takip sistemiyle başlatılacak icra takipleri de bir
ilamsız takip türü. Neden bu düzenlemeleri İcra ve iflas Kanunu içinde
yapmıyoruz da takip mevzuatını dağıtıyoruz, dallandırıp budaklandırıyoruz? Bunu
bir avukat olarak soruyorum. Komisyonda Cumhuriyet Halk Partisi Grubu olarak
böyle yapılmaması gerektiğini teklifin diğer eksikleriyle birlikte dile
getirmiştik. İyi niyetli uyarılarımızı dikkate almadınız, anlaşılan bildiğiniz
gibi yapmakta ısrarcınız. O zaman şu söyleyeceklerimize de kulak kabartmak
durumundasınız. 
Son
bir yılda elektriğe yüzde 45 zam yapılmış ama bu sizin umurunuzda değil. Siz,
elektrik dağıtım şirketlerinin nasıl daha kolay tahsilat yapacağının derdine
düşmüşsünüz. Elektrik aboneleri, yani vatandaşımız dağıtım şirketlerine
“dağıtım bedeli” adı altında iletim bedeli, kayıp kaçak bedeli ve perakende
satış hizmet bedeli ödüyor ama bu da sizin umurunuzda değil. Anlaşılan,
elektrik dağıtım şirketlerinin alacağı sizin için daha önemli. Son bir yılda
doğal gaza yüzde 35 zam yapılmış, vatandaş evinde çoluk çocuk soğuktan
titriyormuş, bu da sizin umurunuzda değil. Siz, doğal gaz dağıtım şirketlerinin
de derdiyle dertlenmiş, alacaklarını nasıl daha kolay tahsil ederler diye
düşünmüşsünüz. Siz, abonelik sağlayan şirketler alacağını nasıl daha kolay
tahsil eder diye kafa yoruyorsunuz ama vatandaş elektrik borcunu, su borcunu,
telefon borcunu, doğal gaz borcunu niye ödemiyor diye kafa yormuyorsunuz.
Asgari ücretlinin, işçinin, memurun, emeklinin, çiftçinin, küçük esnafın, yani
gariban vatandaşın evine aylık 150-200-300 lira elektrik faturası, 400-500 lira
doğal gaz faturası gelsin, bu sizin umurunuzda olmasın ama elektrik ve doğal
gaz dağıtım şirketlerinin alacaklarını nasıl daha kolay tahsil edeceği konusu
sizin Meclis gündemine getireceğiniz önemde ve öncelikte olsun. Sanki
Türkiye’de vatandaşın her türlü sorununu çözdünüz, bir tek abonelik sağlayan
şirketlerin alacaklarını nasıl tahsil edeceği sorunu kaldı. Sanki Türkiye’de
adalet mekanizmasının tüm sorunlarını, adaletsizlikleri, haksızlıkları ortadan
kaldırdınız, hallettiniz de bir tek icra dairelerinin iş yükü sorunu kaldı.
Teklif sahiplerinin gerekçesi icra dairelerinin iş yükünü azaltmak. Haklı bir
gerekçe olarak görülebilir ama size de, bize de oy veren vatandaş niye borcunu
ödeyemiyor da icraya düşüyor, takibe uğruyor diye neden düşünmüyorsunuz?
İktidarımızda icra takipleri niye bu kadar arttı diye neden düşünmüyorsunuz?
Madem amacınız icra dairelerindeki iş yükünü hafifletmek, neden isteyen herkes
bu yeni yöntemden yararlanamıyor, neden takip hukuku açısından ayrıcalıklı bir
alacaklı grubu yaratıyorsunuz? Üstelik UYAP sistemi üzerinden, bilişim
ortamında, yani bir anlamda merkezî bir sistemle takip yapma olanağı varken
neden tüketiciyi zor durumda bırakabilecek, takip borçlusunu takip hukuku
anlamında dezavantajlı duruma sokan düzenlemelerde ısrarcısınız. 
Abonelik
sağlayıcılar vekilleri aracılığıyla oturdukları yerden takip yapacaklar.
Tebligat yoluyla belki de borçlunun haberi bile olmadan tebligat yapılmış
sayılacak. Vatandaşın, itiraz hakkını da tüm bu olumsuz şartlarda kullanmasını
isteyeceksiniz. Eğer gözüne kestirip de cesaretle itiraz edebilirse ve de
itirazında haksız çıkarsa itirazın iptali davasının tüm masraflarını da
vatandaşa yükleyeceksiniz. Vatandaşın bu yükünü hafifletici hiçbir düzenleme
yapmayacaksınız, el insaf! 
Bu
kanun takip hukukunu karmakarışık hâle getireceği gibi şirketler açısından
vatandaşı faka bastırmaya müsait düzenlemeler de içermektedir. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
İSMAİL
ATAKAN ÜNVER (Devamla) - Kanun, vatandaşı zaten güçsüz olduğu büyük şirketler
karşısında daha da güçsüz ve korumasız kılacaktır. Vatandaşın, tüketicinin
hakkını gözetmeyen, korumayan bu kanun teklifi bu hâliyle yanlıştır. 
Siz,
sakın ha, uyarılarımızı dikkate almayın, abonelik hizmeti sağlayan büyük
şirketlerin hakkını, hukukunu savunmaya, kollamaya devam edin. Biz de, sizin
zengini daha zengin, fakiri daha fakir yapan ekonomi politikalarınız altında
ezildiği için elektrik faturasını, su faturasını, doğal gaz faturasını, telefon
faturasını ödeyemeyen sade vatandaşın hakkını hukukunu savunmaya, korumaya
devam edelim. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Ünver.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sayın
Bilgen, buyurun.
IV.- AÇIKLAMALAR (Devam)
48.- Kars Milletvekili Ayhan Bilgen’in, “Eşitlik”
kelimesinin eşitsizliğin varlığını ifade ettiğine ve eşitsizliğin bir türünün
de ayrımcılık olduğuna ilişkin açıklaması
AYHAN
BİLGEN (Kars) – Sayın Başkan, ben de çok uzatmayacağım, yeni bir sataşmaya
fırsat vermek istemiyorum ama Türkiye’de İnsan Hakları ve Eşitlik Kurumu diye
bir kurum var ve buradaki komisyonlara rapor veriyorlar. “Eşitlik” kelimesi
sonuçta bir eşitsizliğin varlığını ifade eder. Bu eşitsizlik hangi nedenden
-inançsal, gelir dağılımı, etnik kimlik, dilsel- olursa olsun sonuçta bir
eşitsizliğin kabulüdür. Eşitsizliğin bir türü de ayrımcılıktır. Sadece birkaç
uygulama. Elbette ki yasal zeminde, mevzuatta da söylenecek çok şey var ama
bunlar çok eski yasalar olduğu için oraya girmek istemiyorum ama yargı
uygulamaları ve yürütmeyle ilgili biraz önce konuşmacımızın dikkat çektiği
fiilî durumdur, bir sonuçtur, neticedir. Bir dava otuz yılda bitmiyor, başka
bir dava bir ayda tüketiliyorsa, sonuçlanıyorsa burada bir ayrımcılık
ararsınız. Yani çok basit kıyaslar yaparak bitireceğim. Cemevlerinin ibadethane
olup olmaması, statü tartışması her partinin farklı yaklaşımını içerebilir ama
birileri orayı ibadethane görüyor, camilerle ilgili elektrik, su faturası
farklı uygulanıyor, cemevi için farklı uygulanıyorsa bunu insanlar ayrımcılık
olarak görürler, Alevilere yönelik ayrımcılık olarak görürler. Bunu biz kabul
etmeyebiliriz, doğru bulmayabiliriz, karşı çıkarız başka bir şey.
Kayyum
uygulaması. Kars’ın Digor ilçesinde belediye başkanı görevden alındığında
yerine meclis üyeleri oturup kendi başkanlarını seçemiyorlar ama İstanbul’da bu
olduğunda, Ankara’da olduğunda seçiliyorsa bu bir ayrımcı uygulamadır. Bunu
etnik bir nedene dayandırma iddiasıyla konuşmuyoruz ama sonuç itibarıyla
toplumun bu kaygıyı taşıdığına dikkat çekmek istiyorum.
Teşekkür
ederim.
BÜLENT
TURAN (Çanakkale) – Konuşmacı etnik kökene dayandığını söyledi Sayın Başkan.
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5
Milletvekilinin Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi (2/1286) ve Adalet Komisyonu
Raporu (S. Sayısı: 16) (Devam)
BAŞKAN
- Değerli milletvekilleri, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 7’nci maddesinin ilk fıkrasında
yer alan “iki iş günü” ibaresinin “üç iş günü” ibaresi ile değiştirilmesini arz
ve teklif ederim.
 Feridun Bahşi Hüseyin
Örs Ümit Beyaz
 Antalya Trabzon İstanbul
 Behiç Çelik Mehmet Metanet
Çulhaoğlu İsmail Koncuk
 Mersin Adana Adana
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde söz isteyen Adana Milletvekilimiz Sayın İsmail Koncuk.
Buyurun
Sayın Koncuk. (İYİ PARTİ sıralarından alkışlar)
İSMAİL
KONCUK (Adana) – Sayın Başkan, değerli milletvekilleri; saygıyla selamlıyorum.
Evet,
bir kanun teklifini daha görüşüyoruz. Sürekli kanun teklifleri ama
vatandaşlarımızı doğrudan ilgilendiren, vatandaşlarımıza ekonomik, sosyal
anlamda huzur verecek kanunları yapmaktan maalesef ısrarla kaçınıyorsunuz. 
Şimdi,
burada bu kanunun deşifresi şu: İcra işlemlerini kolaylaştırmak; yani tabiri
caizse, sürümden kazanmak. Birtakım zengin kesimin icra işlemlerinin takibini
kolaylaştırmak; bunun başka bir anlamı yok. 
Değerli
milletvekilleri, vatandaş bizden bunu beklemiyor. Dün enflasyon oranı
açıklandı; 21,62 oldu yıllık enflasyon, aylık enflasyon da yüzde 1,44 oranında
düşmüş; hayırlı uğurlu olsun. Dün bir anket vardı “Yüzde 1,44 oranında
enflasyonun düştüğüne inanıyor musunuz?” diye, vatandaşlarımızın yüzde 80’i
“inanmıyoruz” şıkkını işaretlemiş. Artık bu Sayın Maliye Bakanına olan
güvensizlikten mi, Hükûmete olan güvensizlikten mi ya da ekonomik
tedbirlerinize olan güvensizlikten mi kaynaklanıyor onun cevabını da siz
arayın. 
Aslında
biz İYİ PARTİ olarak kasım, aralık aylarında enflasyon oranının düşeceğini
tahmin etmiştik hatta Genel Başkanımız Sayın Meral Akşener grup konuşmasında
TÜİK Başkan Yardımcısının görevden alınması sebebiyle… Biliyorsunuz o zaman
aylık enflasyon 6,30 çıkmıştı ve arkasından TÜİK Başkan Yardımcısı görevden
alındı. Tabii, orada acaba bu 6,30 TÜİK Başkan Yardımcısının başını mı yaktı
diye düşündük ve kasım, aralık ayında enflasyon oranının düşeceğini öngördük
İYİ PARTİ olarak. Nasıl öngördük? Herkes öngörebilir çünkü ocak ayında 2 milyon
600 bin kamu çalışanına, 1 milyon 900 bin emekliye, BAĞ-KUR emeklisi de dâhil
yaklaşık 8-10 milyon insana gerçekleşen enflasyon oranı üzerinden zam yapılacak
ve toplu sözleşme gereği enflasyon farkı ödemesi yapılacak. Yani bir ay önce
memur ve memur emeklilerine 8,8 civarında bir enflasyon farkı oluşmuştu,
umuluyordu ki enflasyon oranı kasım ve aralık ayında biraz daha artacak, belki
de 10-12 puanlık bir enflasyon farkı… Yani ocak ayında yapılacak memur zammı ya
da emekli zammı yanında memurlarımıza ve emeklilerimize yüzde 10-12 oranında
bir enflasyon farkı ödemesi yapılacak diye vatandaşlarımız bir beklenti
içerisine girdi. Hani bir söz var, hana geldik yağmur dindi. Gerçekten hana
geldik yağmur dindi. Ocak ayına yaklaşırken bir bakıyoruz enflasyon oranında
düşmeler meydana geldi. Yani ne oldu şimdi, o kadar yağmuru boşuna mı yedik?
Vatandaşlarımız 24 Hazirandan bugüne doların patlaması sebebiyle ciddi ekonomik
sıkıntılar yaşadı, bütün vatandaşlarımız yaşadı, memurlarımız, dar ve sabit
gelirliler yaşadı, umdu ki bir enflasyon farkı alacağız. Ama görüyoruz ki bu
enflasyon farkı dahi çok görülüyor. Herhâlde bu enflasyon farkını tahmin
ediyorum, Sayın Berat Albayrak’ın açıklamalarından hareketle söylüyorum, 20,8
öngörmüştü Sayın Berat Albayrak. Biz de şöyle demiştik: “Bu bir öngörü mü yoksa
TÜİK’e bir talimat mı?” Doğrusu biz bunun TÜİK’e bir talimat olduğunu
düşünüyoruz 1,44’lük enflasyonu, eksi enflasyonu gördükten sonra ki aralık
ayında da -inşallah beraber bunu göreceğiz- yine enflasyon rakamlarında benzeri
sonuçların doğacağını göreceğiz. Dert, hedef memur ve emekli ne kadar az
enflasyon farkı alırsa o kadar iyi olur mantığı. 
Değerli
milletvekilleri, bu anlayışla vatandaşlarımızın ekonomik anlamda yaşadığı
sıkıntıları bir nebze de olsa atlatmasını sağlayamayız. Ne yapacak şimdi?
(Mikrofon
otomatik cihaz tarafından kapatıldı)
BAŞKAN
– Devam edin Sayın Koncuk.
İSMAİL
KONCUK (Devamla) – Düşünün ülkeyi yönetiyorsunuz, vatandaşın alım gücü yüzde
40-50 azalmış, asgari ücret yerinde sayıyor, memura, emekliye ek zam yok. Ne
güzel bir ülke yönetme ya, ne güzel bir yönetme! Hiç düşünmüyor musunuz,
paranın alım gücü 40-50 lira azalmışken “Bu vatandaşa ben hiç zam yapmadım, bu
memura zam yapmadım, asgari ücreti artırmadım, işçiye zam yapmadım, bunlar
nasıl geçiniyor?” diye hiç kaygısına düşünüyor musunuz? Böyle devlet yönetmek
vallahi dostlar başına mı, düşman başına mı diyelim! Devleti böyle herkes
yönetir. Devlet yönetmek sorumluluk ister, aynı Akif’in Hazreti Ömer adaletini
anlattığı şiir gibi “Kenâr-ı Dicle'de kurt aşırsa koyunu/ Adl-i İlâhî Ömer'den
sorar onu!” şuuruyla devlet yönetilir diyorum, saygılar sunuyorum. (İYİ PARTİ
sıralarından alkışlar)
BAŞKAN
– Teşekkür ederim Sayın Koncuk.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
7’nci
maddeyi oylarınıza sunuyorum: Kabul edenler... Kabul etmeyenler... 7’nci madde
kabul edilmiştir. 
Sayın
Başkanım, Sayın Ağıralioğlu, buyurun, söz istediniz.
YAVUZ
AĞIRALİOĞLU (İstanbul) – Sayın Başkanım, Ayhan Bey’e cevap mahiyetinde değil
ama kayda girsin isteğim dolayısıyla söz aldım.
Mütekabiliyet
oluşturarak konuşmaktan imtina edeceğimiz birkaç husus var. Mesela,
Alevilerimizle ilgili, cemevlerinin haklarıyla ilgili birtakım taleplerde
bulunacak olduğumuz zaman “Camilere veriyorlar, bize niçin vermiyorlar?” derken
aslında topluma kötülük edecek bir mütekabiliyet kastının içerisinde cümle
kurmuş oluyoruz. Herkes bilsin ki camiler hepimizindir, cemevi camilerin
alternatifi değildir, mütekabiliyet yoktur. Cemevi, dergâhlarımızın
alternatifidir, mütekabilidir, oradaki öğreti, devletin o anlamda himaye etmek
zorunda olduğu öğretiler cümlesindendir, buna dergâhlarımız da dâhildir.
“Camilere veriliyor da cemevlerine niçin verilmiyor?” cümlesi toplumsal anlamda
bir kötülüktür. İhtişamlı medeniyetimizin ihtişamlı zamanlarında bu işler şöyle
çözülmüştür: Buralarda iyi insan yetiştirme öğretilerinin tamamı, öğretinin
tamamı, öğretenlerin tamamı ve öğretilenler üzerinden sonuçların tamamı
devletin mutlaka nezaret etmek zorunda olduğu bir sorumluluk alanındadır.
Sadece cemevleri değil, Türkiye’deki o anlamda insanı yetiştirmeye kastetmiş
bütün cemaat organizasyonları devletin tasarrufunda, gözetiminde, denetiminde
ve mali kontrolünde olmak zorundadır. Bu işlerin finansmanı da aslında
toplumsal anlamda kirlenmenin, toplumsal anlamda denetimsizliğin iltihaplandığı
alanlar hâline gelir. Birtakım örgütlerin fink attığı ya da birtakım alın teri
dökülmemiş kontrolsüz paraların; kontrolsüz, denetimsiz suç unsurlarının
barınabileceği mevziler hâline gelmesinin önüne geçecek devletin ciddi bir
sorumluluğu vardır bu konuda. Ama bu mevzulardaki hak taleplerinde cami Türk
milletinin ortak ibadet yeridir. “Cemevi ve cami birbirinin mütekabili” gibi
cümleler toplumsal kötülüktür.
Kayıtlara
girmesini arz ediyorum efendim. 
BAŞKAN
– Teşekkür ediyorum. 
Sayın
Bilgen’e verelim, ondan sonra Sayın Altay.
IV.- AÇIKLAMALAR (Devam)
49.- Kars Milletvekili Ayhan Bilgen’in, ibadethanelerle
ilgili bir tanımlama, bir statü ve bir kıyas niyetinde olmadığına ilişkin
açıklaması
AYHAN
BİLGEN (Kars) – Sayın Başkan, ben de yani sadece görüşümüzün daha net ifadesi
için söz aldım yoksa ben de cevap ve tartışma niyetinde değilim.
Şimdi,
yani dünyada bilinen iki tane yöntem var, ibadethanelerin masraflarının
karşılanması konusunda. Birisi, devletin hepsine tarafsız olması, hiçbirine
kaynak aktarmaması; her birini, her ibadethaneyi o ibadethanenin mensuplarının,
cemaatinin ödemesidir. 
İkinci
yöntem de kim bir yeri kendisi açısından ibadethane kabul ediyorsa devletin
hepsine vermesidir, adil olan bu iki yöntemdir. Şimdi, vergi alırken ayrım yapmadığınızda
vergiyi kullanırken o inanç mensuplarının kaygısını olduğu gibi tanımak
zorundasınız. Tanımlamak gibi bir yetkiniz, bir hakkınız olamaz. Ben asla
ibadethanelerle ilgili bir tanımlama, bir statü ve bir kıyas niyetinde değilim.
Ama sonuçta vatandaşınızsa ve vatandaşınızın bir beklentisi varsa, inançla
ilgili tartışmayı başka türlü yaparsınız; sivil toplum yapabilir, felsefi
olarak yapabilirsiniz ama devletin bunlara yaklaşımıyla ilgili pozisyonda ya
tarafsızlığı ya eşitliği tam sağlamak zorundasınız. Bunun dışındaki her
tartışma polemik götürür, her tartışma sadece kırılmayı, kopuşu derinleştirir.
Yoksa, burada ortak değerlerle ilgili bir tartışma açmak için asla ifade
etmedim. 
Teşekkür
ediyorum. 
BAŞKAN
– Teşekkür ederim. 
Buyurun
Sayın Altay. 
50.- İstanbul Milletvekili Engin Altay’ın, siyasetin
işinin inançları ve inanç merkezlerini tanzim etmek olmadığına ilişkin
açıklaması
ENGİN
ALTAY (İstanbul) – Bu tartışma niye yapıldı ben anlamadım ama yersiz bir
tartışma olduğunu söylemem lazım. 
Şimdi,
inançları ve inanç merkezlerini tanzim etmek siyasetin işi değildir. Ben yanlış
hatırlamıyorsam, Peygamber Efendimiz nerede, nasıl ibadet edileceğini
düşünürken… “Tüm yeryüzü sana ve ümmetine mescit kılındı.” diye bir emir
vardır. Hâl böyleyken, adam gidip cemevinde Allah’a yakarmak istiyorsa bundan
kime ne? Yani topluma inançlar noktasında bir formel şablon giydirmek siyasetin
işi değildir. Ben her cuma camiye giden biri olarak bunu söylüyorum ama ben her
cuma camiye giden biri olarak cemevini ibadethane sayan insanın bu hakkının
olduğunu ve o öyle gördüğü sürece cemevinin ibadethane olduğunu düşünüyorum.
Doğrusu budur. Bu tartışmaların yapılmasını da yersiz buluyorum.
Teşekkür
ederim. (CHP sıralarından alkışlar) 
BAŞKAN
– Teşekkür ederim.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5
Milletvekilinin Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi (2/1286) ve Adalet Komisyonu
Raporu (S. Sayısı: 16) (Devam)
BAŞKAN
– Değerli milletvekilleri, 8’inci madde üzerinde üç önerge bulunmaktadır,
önergeleri aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 8’inci maddesinin
teklif metninden çıkarılmasını arz ve teklif ederiz.
Saygılarımızla.

 Alpay
Antmen Süleyman Bülbül Turan Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver  Kazım Arslan
 İstanbul Karaman Denizli

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge hakkında söz isteyen Denizli Milletvekilimiz Sayın Kazım Arslan. (CHP
sıralarından alkışlar)
Süreniz
beş dakika Sayın Arslan. 
KAZIM
ARSLAN (Denizli) – Sayın Başkan, değerli milletvekilleri; öncelikle hepinizi
sevgiyle saygıyla selamlıyorum.
Bugün,
kadınlarımıza seçme ve seçilme haklarının verilişinin yıl dönümüdür. Bunu veren
Büyük Önder Mustafa Kemal Atatürk’ü sevgiyle, saygıyla, minnetle anıyorum ve
önünde eğiliyorum. 
Değerli
arkadaşlarım, görüşmekte olduğumuz 16 sıra sayılı Abonelik Sözleşmesinden
Kaynaklanan Para Alacaklarına İlişkin Takibin Başlatılması Usulü Hakkında Kanun
Teklifi’nin 8’inci maddesi üzerine söz aldım. Cumhuriyet Halk Partisi Grubu
adına düşüncelerimi sizlere aktarmak istiyorum. 
Bu
yasa teklifi, icra dairelerindeki iş yükünün hafifletilmesine ve tahsilatların
hızlandırılmasına ilişkin bir teklif olmakla birlikte, ilk bakışta buna
kolaylık sağlayacak, hızlılık sağlayacak, icra dairelerinin yükünü hafifletecek
gibi görünüyor ise de aslında böyle bir durumun piyasanın tıkanıklığı
sebebiyle, iş hayatının zor günler yaşaması sebebiyle, çiftçimizin, işçimizin,
emeklimizin, sanayicimizin, ihracatçımızın, esnafımızın zor günler yaşaması
sebebiyle bunu kanun düzenlemeleriyle ne kadar belirli bir şekle sokarsanız
sokun sonuçta, icra dairelerinin de adliyelerin de yükünü
hafifletemeyeceksiniz, bu kanun teklifi de bir işe yaramayacaktır. 
Değerli
arkadaşlarım, bunu neden söylüyorum? Bakın, siz iktidar olduğunuzdan bugüne
vatandaşımızın sürekli borçları artmış, ülkemizin borçları artmış, izlemiş
olduğunuz yol, gerçekleştirmiş olduğunuz ekonomik model, gerçekten işçisinden
çiftçisine, köylüsünden emeklisine, esnafından sanayicisine kadar herkesi zor
duruma sokmuş. Öncelikle bu alanlarda iyileştirme yapmanız, vatandaşın gerçek
anlamda ihtiyaçlarını karşılayacak gelirini elde etmesini sağlamanız, istihdam
olanaklarını sağlamanız, insanlara iş vermeniz, aş vermeniz, onların
çalışabilecekleri fabrikaları, işletmeleri kurmanız, onların hayatını
kolaylaştırmanız ve böylelikle küçük borçlar olan abonelik sözleşmesinden
kaynaklanan bu borçların şimdiye kadar nasıl rahatlıkla ödenmişse bunun
ödenmesine olanak sağlayacak bir yapıyı oluşturmanız gerekiyor. Bunu
yapamadığınız sürece, kesinlikle Türkiye'de bir rahatlamanın, bir huzurun, bir
icra takibi azaltılmasının mümkün olmadığını göreceğiz. Şu anda, ülkemizde,
gerçekten her üç kişiden birisi icra şoku yaşamaktadır. Özellikle yaklaşık 8
milyon insanın icralık olduğunu görmekteyiz değerli arkadaşlarım. Dosyalar 30
milyona ulaşmış. 
Şimdi,
böyle bir tablo karşısında siz bunu ne kadar yaparsanız yapın, gerçekten işin
özüne inmediğiniz sürece, halkın dertlerine deva bulmadığınız sürece,
insanların gelirini artırmadığınız sürece, bu son ekonomik durumlar itibarıyla
kurların da yükselmesi sebebiyle, enflasyonun getirdiği yükler sebebiyle,
bunları eğer düzeltemezseniz, bu konuda eğer bir kolaylık sağlayamazsanız,
insanların gelirlerini artırıcı bir çalışma yapamazsanız, bu tıkanıklığı hiçbir
zaman, hiçbir şekilde önleyemezsiniz.
Şimdi,
konkordatolar ilan ediliyor. Gerçekten 600’e yakın konkordatonun ilan edildiği
söyleniyor, 2 binin üzerinde bir konkordato talebinin olduğu da söyleniyor…
ALİ
ÖZKAYA (Afyonkarahisar) – 1.400.
KAZIM
ARSLAN (Devamla) – …bu konkordatolar yeni konkordatoları getirecek arkadaşlar.
Bu domino taşı gibi iş hayatında gerçekten zorlu bir süreci ortaya
çıkaracaktır. 
Değerli
arkadaşlarım, bu konkordatoların arkasından da iflaslar gelecektir. Aslında,
konkordato aynı zamanda bir iflas etme işaretidir, onun bir başlangıcıdır. Yani
konkordato ilan etmiş bir firmanın artık o piyasada rahat çalışabilmesi,
alacaklarını alabilmesi, borcunu ödeyebilmesi mümkün değildir, hatta konkordato
ilan etmiş olan firmalardan alacaklı olan birçok firmalar bugün kara kara
düşünmektedir. Borcunu nasıl ödeyecektir? O arkadaş da yarın aynı duruma
düşecek, aynı zora girecektir. İşte, bunların önlenmesi için özellikle…
(Mikrofon
otomatik cihaz tarafından kapatıldı) 
BAŞKAN
– Sayın Arslan, devam edin, toparlayalım.
KAZIM
ARSLAN (Devamla) – Teşekkür ederim Sayın Başkan.
…konkordato
ilan eden firmalardan alacaklı olan işletmelerin alacaklarını rahat tahsil
edebilmesi için, ayrıca onların vergi borçları varsa, ayrıca onların gerçekten
devlete ödenecek kredi borçları varsa bunların acilen, bir yıl faizsiz olarak
ertelenmesi ve böylelikle piyasanın rahatlatılması ve o alacaklıların da
piyasanın içinde rahatlıkla iş yapabileceği bir ortamın yaratılması gerekiyor.
İşte buna ihtiyacımız var. Ülkenin kaynaklarını iyi bir şekilde kullanmak,
gerçekten ölçülü bir şekilde kullanmak, sadece kendi amacımıza yönelik değil,
sadece şatafata, lükse dayalı olarak bir harcama değil, gerçekten halkın
ihtiyaçlarına dönük harcamalar yaparak ekonomiyi iyi bir şekilde yürütmenizin
ancak ülkeyi rahatlatacağını belirtmek istiyorum.
Hepinizi
sevgiyle saygıyla tekrar selamlıyorum. (CHP sıralarından alkışlar)
BAŞKAN
– Teşekkürler Sayın Arslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi'nin 8’inci maddesinin (3)’üncü
fıkrasının teklif metninden çıkarılmasını arz ve teklif ederim.
 Ayhan
Altıntaş Arslan Kabukcuoğlu Hüseyin Örs
 Antalya Eskişehir Trabzon
 Hasan
Subaşı Enez Kaplan
 Antalya Tekirdağ
BAŞKAN
– Teşekkür ederim.
Komisyon
önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan. 
BAŞKAN
– Önerge hakkında konuşmak isteyen Antalya Milletvekilimiz Sayın Hasan Subaşı.
(İYİ PARTİ sıralarından alkışlar)
Süreniz
beş dakika Sayın Subaşı. 
HASAN
SUBAŞI (Antalya) – Sayın Başkan, değerli milletvekilleri; hepinizi saygıyla
selamlıyorum.
16
sıra sayılı Yasa Teklifi’nin 8’inci maddesine ilişkin söz almış bulunuyorum.
Ama sözlerime başlamadan önce, Milliyetçi Hareket Partisi Durağan eski Belediye
Başkanı Ali Dalkılıç’ın ailesine ve Milliyetçi Hareket Partisine başsağlığı
dileklerimi sunuyorum.
Ayrıca,
5 Aralık Dünya Kadın Hakları Günü’nü bütün içtenliğimle kutluyorum ve
Türkiye’de kadınımıza sağlanan seçme ve seçilme hakkının 84’üncü yılını da
kutluyorum. 
Abonelik
sözleşmesinden kaynaklanan ve icra, iflas dairelerindeki tıkanmışlıktan
kaynaklanan bir yasa hazırlanmakla birlikte, özelliklerine bakıldığı zaman yine
bir torba yasa niteliğinde. Konkordato düzenlemesi yapılmış, oysa 2018’in Şubat
ayında İcra ve İflas Kanunu’nda yapılan düzenlemeyle bu düzenleme yapılmıştı
ama aradan geçen süre zarfında yeniden bir düzenleme yapmak gerekti. Diğer
taraftan, yine ara buluculuk sistemini de içine koyarsak, birçok kanunda
değişiklik getiren bir torba yasa mahiyetini almıştır. 
Bunların
sadece abonelik sözleşmesi olan büyük kurumlarda uygulanır olması Anayasa’nın
eşitlik ilkesine aykırıdır. Bu şirketlere böyle bir hak tanınırken diğer
alacaklılara tanınmaması, onların bu hizmetten yararlanamaması doğrusu
anlaşılır gibi değildir, eşitlik ilkesine aykırıdır. Ayrıca, konkordato
düzenlemesinde yapılan değişiklikle orta ölçekteki firmaların artık bu yola
başvurması gittikçe zorlaşmıştır ama daha önce konkordato ilan eden firmalar
bir ölçüde rahatlamakla birlikte, onlar yüzünden batan birçok firma olmuştur.
Ara buluculuk sistemi iş hukukuyla ilgili belli faydalar getirmiş olabilir
fakat ticaret hukukunda da ticaret hukukundan doğan alacak ve borç ilişkisinde
de ara buluculuğun konması bazı sakıncalar getirmektedir. Çünkü birçok yabancı
firma da bu potanın içindedir ve ara buluculuk üst sınırı belirlenmeden
yapılmış bu sistemin doğrusu birtakım sakıncaları olabilir. Çünkü milyonlara
varan ticari alacak-borç ilişkilerinde bu ara buluculuk sistemi sakıncalar
yaratabilir, belli bir üst sınır getirilmesinde yarar olabilirdi.
Değerli
milletvekilleri, baktığımız zaman 2008 yılındaki icra iflas dairelerindeki icra
dosyaları 8 milyon iken -arkadaşlar hep tekrarladılar- 2018 yılında 20 milyon
olduğunu görüyoruz. Bu çok vahim bir tablodur, bugün halkın da iflas ettiğini
bu göstermektedir, çok ciddi bir tablo. Ve Hükûmetin bir ekonomik krizi kabul
etmemesi, yanlış teşhisten hareket etmesi, bu tür torba yasalarla çözümler
araması krizi daha da derinleştirmektedir. Oysa yönetim zaaflarımızı, devletin
yönetilemez hâle geldiğini ve ortada derin bir kriz olduğunu kabullenebilsek
doğrusu birçok yönden çözüm bulmak mümkün olabilecektir. 
Türkiye
Odalar ve Borsalar Birliğinin raporuna göre geçen yıl 10.295 firma kapanmıştır,
sadece ekim ayında 1.235 firma, Antalya’da ise sadece 2018 Ekim ayında 42
şirket tasfiye hâlinde olup 6 şirket de kapanmıştır. 
Kalan
sürem içinde ikinci köprüdeki şu 3,2 dingil mesafesine değinmek isterim. 1 Ocak
2017 tarihinde bir yönetmelik değişti, oysa taşımacılık hizmeti veren birçok
araç yüzlerce kez geçmiştir ve ancak on yedi ay sonra cezalar tahakkuk
ettirilerek gönderilmeye başlanmıştır, on binlerce liralık ceza orada çok ciddi
can yakmaktadır. Bunun altını çizmek için vaktimiz oldu herhâlde. 
Çok
teşekkür ediyorum. 
Saygılar
sunuyorum. (İYİ PARTİ sıralarından alkışlar) 
BAŞKAN
– Teşekkürler Sayın Subaşı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 8’inci maddesinin (4)’üncü fıkrasında yer
alan “bir” ibaresinin “iki” olarak değiştirilmesini arz ve teklif ederiz. 
 Cahit
Özkan Mehmet Doğan Kubat Fehmi Alpay Özalan
 Denizli İstanbul İzmir
 Ali
Özkaya Emrullah İşler Hasan Çilez
 Afyonkarahisar Ankara Amasya
 Rümeysa
Kadak
 İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Takdire bırakıyoruz Sayın Başkan.
MEHMET
MUŞ (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

Önergeyle,
haciz isteme süresi bir yıldan iki yıla çıkarılmakta ve alacağın haciz
yapılmadan tahsil edilebilmesine imkân sağlanmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 8’inci maddeyi oylarınıza sunuyorum: Kabul edenler…
Kabul etmeyenler… 8’inci madde kabul edilmiştir. 
9’uncu
madde üzerinde üç önerge bulunmaktadır, önergeleri aykırılık sırasına göre
işleme alıyorum. 
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 9’uncu maddesinin
teklif metninden çıkarılmasını arz ve teklif ederiz. 
Saygılarımızla.

 Alpay
Antmen Süleyman Bülbül Turan Aydoğan
 Mersin Aydın İstanbul
 İsmail
Atakan Ünver İbrahim Özden Kaboğlu Abdurrahman Tutdere
 Karaman İstanbul Adıyaman
BAŞKAN
– Teşekkür ederim. 
Komisyon
önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge hakkında konuşmak isteyen Adıyaman Milletvekilimiz Sayın Abdurrahman
Tutdere. (CHP sıralarından alkışlar) 
Süreniz
beş dakika Sayın Tutdere. 
ABDURRAHMAN
TUTDERE (Adıyaman) – Sayın Başkan, değerli milletvekilleri; hepinizi saygıyla
selamlıyorum. 
Görüşülmekte
olan kanun teklifinin genel gerekçesine bakıldığında, amaç, icra dairelerinde
biriken iş yükünü hafifletmek ve bu kapsamda yeni bir takip sistemi getirmek
olarak nitelendiriliyor. Tabii, bir ülkede eğer icra dairelerinde dosya sayısı
artıyorsa o ülkede kriz vardır. Bir ülkede icralık olan çiftçi, köylü, esnaf,
dar gelirli varsa o ülkede ekonomik kriz vardır. Burada icra dairelerinin
yükünü hafifletmek için yeni takip sistemleri peşinde koşacağımıza, iktidar
olarak bu konuda teklifler verileceğine biz yurttaşlarımızı, halkımızı, dar
gelirlileri nasıl icralık olmaktan kurtarırız, bunun peşine düşmek lazım,
iktidar partisinin bu konuda gayret göstermesi lazım. 
Değerli
milletvekilleri, şu an ülkemiz büyük bir ekonomik krizle boğuşmaktadır.
Vatandaş kullandığı telefonunun faturasını ödeyemiyor, yaktığı elektriğin
faturasını ödeyemiyor, kullandığı doğal gazın faturasını ödeyemiyor. Bizim
burada Parlamento olarak, Meclis olarak bu dar gelirliler, faturasını
ödeyemeyenler için kolaylaştırıcı yasalar çıkarmamız gerekirken bugün büyük
şirketlerin, GSM operatörlerinin, büyük zengin firmaların alacakları kısa
yoldan, en hızlı şekilde nasıl tahsil edilir onun için tartışıyoruz, onun için
konuşuyoruz. Milletin Meclisi, Abuzer amcayı, Emine teyzeyi nasıl icralık
olmaktan kurtarırım, bunların onurunu, şerefini nasıl korurum, bu konuda
yoğunlaşması gerekirken, iktidar partisi, zengin birkaç GSM operatörünün
alacağını en seri, en hızlı şekilde nasıl tahsil edilir diye kanun teklifi
getirmiş. Bu kanun teklifi özellikle Türkiye’nin şu anda içinde bulunduğu
ekonomik şartlara uymamaktadır. 
Sayın
milletvekilleri, bakın, ben size bir elektrik faturası gösteriyorum. Bu
elektrik faturasında tüketim bedeli 76.88; dağıtım bedeli 34.89 yani yüzde 50
oranında neredeyse zaten kayıp kaçak bedeli, iletim bedeli, açma kapama bedeli,
TRT payı, değişik adlar altında vesaire vesaire. Zaten Anadolu’nun gariban
halkı, yoksulu faturalara eklemiş olduğumuz “dağıtım bedeli” adı altındaki
abartmış olduğumuz faturalarla, fiyatlarla zaten yeteri kadar eziliyor. Şimdi
merkezî takip sistemiyle ne olacak biliyor musunuz arkadaşlar? Merkezî takip
sistemiyle faturasını bir gün geciktirenler hemen şirket ofislerinde,
elektronik ortamda takibe düşecek. Takibe düşen Abuzer amca, Emine teyze ne
ödeyecek biliyor musunuz? Orada bu anlattıklarımın dışında ekstra avukatlık
ücreti ödeyecek, merkezî takip sistemi ücreti ödeyecek, mal araştırması bedeli
ödeyecek. Dolayısıyla bu bedeller vatandaşa ekstra bir yük getirecek.
Dolayısıyla şu anda tartışılmakta olan kanun teklifinde vatandaşın yararına
hiçbir şey yoktur. Burada sadece zengin şirketlerin alacaklarını daha kolay
tahsil etmek için bir çalışma vardır, bir ruh vardır. Bu, milletin aleyhine
olan bir yasadır. Bu, yasanın bu şekilde milletin Meclisinden geçmesi milletin
yararına değildir. 
Değerli
milletvekilleri, nasıl bir çalışma yapılırsa vatandaş icradan kurtarılabilir?
Mesela elektrik faturalarından iletim bedeli, kayıp kaçak bedeli, sayaç okuma
bedeli ve diğer fon bedelleri ortadan kaldırılabilir veya şu anda son
tarihlerde, son dönemlerde hızla faturalara eklenen zam bedelleri faturalardan
düşürülebilir. Eğer siz vatandaşın icralık olmasını istemiyorsanız, icra dosya
sayısının kabarmasını istemiyorsanız bu vergileri düşürün, faturalar düşük
gelsin, vatandaş zamanında faturasını ödesin, icralık da olmasın, icranın yükü
de artmasın, icra memurları da yığınla dosyalarla uğraşmasın. Yol bu kadar
basitken, yol bu kadar yakınken gidip başka çözüm formüllerini hayata geçirmek
“Merkezî Takip Sistemi” adı altında yeni sistemler icat etmek kanaatimce doğru
değildir. 
Yüce
Meclisi saygıyla selamlıyorum. 
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Tutdere. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan “Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 9’uncu maddesinin aşağıdaki
şekilde değiştirilmesini arz ve teklif ederiz.
“Hüküm
bulunmayan haller
Madde
9- (1) Bu Kanunda hüküm bulunmayan hallerin oluşması durumunda 2004 sayılı
Kanun hükümleri uygulanır.”
 Mehmet
Metanet Çulhaoğlu Hüseyin Örs Ümit Beyaz
 Adana Trabzon İstanbul
 Behiç
Çelik İsmail Tatlıoğlu
 Mersin Bursa
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Gerekçeyi okutuyorum: 
Gerekçe:

Teklifin
9’uncu maddesi yukarıdaki şekilde değiştirilmiştir. 
BAŞKAN
– Gerekçesi okunan önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 9 uncu maddesinin başlığının "Hüküm
bulunmayan haller ve yönetmelik” şeklinde değiştirilmesini ve maddeye aşağıdaki
fıkranın eklenmesini arz ve teklif ederiz. 
 Cahit
Özkan  Ali Özkaya  Mehmet Doğan Kubat
 Denizli
 Afyonkarahisar  İstanbul
 Fehmi
Alpay Özalan  Emrullah İşler  Hasan Çilez
 İzmir
 Ankara  Amasya
 Rümeysa
Kadak
 İstanbul
"(2)
Bu Kanunun uygulanmasına ilişkin hususlar Adalet Bakanlığınca yürürlüğe konulan
yönetmelikle düzenlenir.”
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Takdire bırakıyoruz Sayın Başkan. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Önergeyle,
kanunun uygulanmasına ilişkin hususların Adalet Bakanlığınca yürürlüğe
konulacak yönetmelikle düzenlenmesi hüküm altına alınmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 9’uncu maddeyi oylarınıza sunuyorum: Kabul
edenler... Kabul etmeyenler... 9’uncu madde kabul edilmiştir. 
Geçici
madde 1 üzerinde önerge bulunmamaktadır.
Geçici
madde 1’i oylarınıza sunuyorum: Kabul edenler… Kabul etmeyenler… Geçici madde 1
kabul edilmiştir.
Değerli
milletvekilleri, bu şekilde, birinci bölümde yer alan maddelerin oylamaları
tamamlanmıştır.
Birleşime
beş dakika ara veriyorum.
Kapanma Saati: 20.58
ÜÇÜNCÜ OTURUM
Açılma Saati: 21.14
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL
(Afyonkarahisar) 
-----0-----
BAŞKAN
– Türkiye Büyük Millet Meclisinin 26’ncı Birleşiminin Üçüncü Oturumunu
açıyorum.
16
sıra sayılı Kanun Teklifi’nin görüşmelerine devam ediyoruz.
Komisyon?
Yok. 
Ertelenmiştir.

Değerli
milletvekilleri, gündemimizdeki konular tamamlanmıştır. 
Alınan
karar gereğince, kanun teklifleri ile komisyonlardan gelen diğer işleri
sırasıyla görüşmek için 6 Aralık 2018 Perşembe günü saat 14.00’te toplanmak
üzere birleşimi kapatıyorum. Hepinize iyi akşamlar dilerim.
Kapanma Saati: 21.16




(x) 16 S. Sayılı Basmayazı 4/12/2018
tarihli 25’inci Birleşim Tutanağı’na eklidir. 


(x) Bu bölümde hatip tarafından Türkçe
olmayan kelimeler ifade edildi.




