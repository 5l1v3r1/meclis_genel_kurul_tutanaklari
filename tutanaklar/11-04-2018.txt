



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
84’üncü Birleşim
11 Nisan 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ağrı Milletvekili Dirayet Dilan Taşdemir’in,
cezaevlerinde yaşanan hak ihlallerine ilişkin gündem dışı konuşması
2.- Manisa Milletvekili Tur Yıldız
Biçer’in, Sağlık Bakanlığı harcamalarına ilişkin gündem dışı konuşması
3.- Şanlıurfa Milletvekili Kemalettin
Yılmaztekin’in, 11 Nisan Şanlıurfa’nın düşman işgalinden kurtuluşunun 98’inci
yıl dönümüne ilişkin gündem dışı konuşması

III.- AÇIKLAMALAR
1.- Mersin Milletvekili Aytuğ Atıcı’nın,
Karayollarında çalışan taşeron işçilerin kadro düzenlemesinde kapsam dışı
bırakılmasının çok ciddi bir haksızlığa neden olduğuna ilişkin açıklaması
2.- Kocaeli Milletvekili Fatma Kaplan
Hürriyet’in, 8 Nisan gecesi Bolu’da 4,7 şiddetinde meydana gelen deprem için
geçmiş olsun dileğinde bulunduğuna ve Kuzey Anadolu Fay Hattı üzerindeki
şehirlerde olası bir depreme karşı esaslı önlemler alınması gerektiğine ilişkin
açıklaması
3.- Kayseri Milletvekili İsmail Tamer’in,
11 Nisan Dünya Parkinson Hastalığı Günü’ne ilişkin açıklaması


4.- Gaziantep Milletvekili Mehmet
Erdoğan’ın, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ilişkin açıklaması
5.- Kayseri Milletvekili Sami Dedeoğlu’nun,
9 Nisan Mimar Sinan’ı Anma ve Mimarlar Günü’ne ilişkin açıklaması
6.- Bartın Milletvekili Muhammet Rıza
Yalçınkaya’nın, Amasra’da termik santral kurmak isteyen Hema firmasınca
işlerine son verilen 160 işçinin mağduriyetinin giderilmesi için Çalışma ve
Sosyal Güvenlik Bakanına seslendiğine ilişkin açıklaması
7.- Adana Milletvekili İbrahim Özdiş’in,
Adana’dan gelen hemşehrilerinin Anıtkabir’de İstiklal Marşı okumak isterken
askerlerin müdahalesiyle karşılaştığına ve Anıtkabir’de ulusal marşımızı
söylemenin ne zamandan beri yasaklandığını öğrenmek istediğine ilişkin açıklaması
8.- İstanbul Milletvekili Didem Engin’in,
AKP Genel Başkanının ekonomiyle ilgili bazı ifadelerine ve vatandaşların AKP’ye
sandıkta gereken yanıtı vereceğine ilişkin açıklaması
9.- İzmir Milletvekili Mustafa Ali
Balbay’ın, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ve Emin Çölaşan’a yönelik tehdide ilişkin Sözcü gazetesinde yer alan
bir habere ilişkin açıklaması
10.- Kahramanmaraş Milletvekili İmran
Kılıç’ın, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ve israfı önlemenin bir eğitim konusu olduğuna ilişkin açıklaması
11.- Bursa Milletvekili Nurhayat Altaca
Kayışoğlu’nun, Bursa’nın Nilüfer ilçesinde polis memuru olan bir velinin bir
ilkokulu basarak okul müdürü Tülay Taş ve yardımcısı Sinan Delibaş’ı
yaralamasına ve bu katliamlara karşı yetkilileri görevlerini yapmaya davet
ettiğine ilişkin açıklaması
12.- Mersin Milletvekili Ali Cumhur
Taşkın’ın, Cumhurbaşkanı ve Başbakanın katılımıyla tanıtımı yapılan Proje Bazlı
Teşvik Sistemi’nin hayırlı olmasını dilediğine ilişkin açıklaması
13.- Şanlıurfa Milletvekili Mehmet
Akyürek’in, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ilişkin açıklaması"
14.- Sivas Milletvekili Ali Akyıldız’ın,
süper teşvik paketinde Sivas ilinden hiçbir firmanın yer almamasına ilişkin
açıklaması
15.- Kırklareli Milletvekili Türabi
Kayan’ın, Trakya bölgesinde taş ocaklarına ruhsat verilmesinin yasaklanması
gerektiğine ilişkin açıklaması
16.- Manisa Milletvekili Erkan Akçay’ın, 11
Nisan Şanlıurfa’nın düşman işgalinden kurtuluşunun 98’inci yıl dönümüne,
Suriye’de terör örgütleriyle mücadele eden Türkiye’nin doğrudan veya dolaylı olarak
tehdit edilmekte olduğuna ve Türkiye’nin komşu ülkelerin toprak bütünlüğü
çerçevesinde gerek masada gerek sahada varlığını hissettirmesi gereken bir
dönem olduğuna ilişkin açıklaması


17.- Adana Milletvekili Meral Danış
Beştaş’ın, HDP Eş Genel Başkanı Selahattin Demirtaş’ın Sincan’da devam eden
duruşmasına ve yaptığı savunmasına, FETÖ savcılarının ve hâkimlerinin iddialarıyla
Selahattin Demirtaş rehin durumda olduğuna ilişkin açıklaması
18.- Sakarya Milletvekili Engin Özkoç,
Anayasa Mahkemesinin İstanbul Milletvekili Enis Berberoğlu hakkında karar
vermesi gerektiğine, Suriye’de yaşanan olaylara ilişkin Parlamentonun
bilgilendirilmesini rica ettiğine, İçişleri Bakanının kurumlar arası iletişim
ve entegrasyon ile istihbarat zafiyetleri nedeniyle istifasını vermesi
gerektiğine ilişkin açıklaması
19.- Amasya Milletvekili Mehmet Naci
Bostancı’nın, 11 Nisan Şanlıurfa’nın düşman işgalinden kurtuluşunun 98’inci yıl
dönümüne, 11 Nisan kadınların Sultanahmet’te büyük bir miting yaparak kendilerine
belediye seçimlerine katılma hakkı tanınmasını kutlamalarının 88’inci yıl
dönümüne ve AK PARTİ olarak kadınları kamusal hayatta daha fazla güç, yetki ve
hakla donattıklarına ilişkin açıklaması
20.- Hatay Milletvekili Hilmi Yarayıcı’nın,
yaşanan bazı gelişmelerin iktidarın İslamcılık ve antiemperyalizm söylemlerinin
ikiyüzlülüğünü gösterdiğine ilişkin açıklaması
21.- Eskişehir Milletvekili Gaye Usluer’in,
MHP Genel Başkanı Devlet Bahçeli’nin Eskişehir Osmangazi Üniversitesinde
yaşanan elim olayla ilgili bazı ifadelerine ilişkin açıklaması
22.- Eskişehir Milletvekili Utku
Çakırözer’in, Sözcü gazetesi yazarı Emin Çölaşan’a yönelik ölüm tehdidini
kınadığına, oluşturulmak istenen yeni sistemle öğrencilerin arzu etmedikleri
okullarda okumaya mecbur bırakılacaklarına ve Şehit Yunus Baykal Ortaokulunun
içine şube şeklinde bir imam-hatip okulu kurulması kararına ilişkin açıklaması
23.- Amasya Milletvekili Mehmet Naci
Bostancı’nın, polislerin mali haklarına ilişkin daha fazla iyileştirmeyi
yapmayı istediklerine ama bunun aynı zamanda imkânlarla ilişkili bir iş
olduğuna ilişkin açıklaması
24.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın HDP grup önerisi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
25.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
26.- Amasya Milletvekili Mehmet Naci
Bostancı’nın, İzmir Milletvekili Mustafa Ali Balbay’ın HDP grup önerisi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
27.- İzmir Milletvekili Mustafa Ali
Balbay’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
28.- Bayburt Milletvekili Şahap
Kavcıoğlu’nun, sataşma nedeniyle yaptığı konuşmasındaki bazı ifadelerine
ilişkin açıklaması


29.- Amasya Milletvekili Mehmet Naci
Bostancı’nın, Eskişehir Milletvekili Cemal Okan Yüksel’in CHP grup önerisi
üzerinde CHP Grubu adına yaptığı konuşmasındaki bazı ifadelerine ilişkin açıklaması
30.- Eskişehir Milletvekili Cemal Okan
Yüksel’in, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
31.- Amasya Milletvekili Mehmet Naci
Bostancı’nın, Eskişehir Milletvekili Cemal Okan Yüksel’in yaptığı
açıklamasındaki bazı ifadelerine ilişkin açıklaması
32.- Manisa Milletvekili Erkan Akçay’ın,
Diyarbakır Milletvekili Sibel Yiğitalp’in 548 sıra sayılı Kanun Tasarısı’nın
8’inci maddesine bağlı ek madde 12’yle ilgili önerge üzerinde yaptığı
konuşmasındaki bazı ifadelerine ilişkin açıklaması
33.- Adana Milletvekili Meral Danış
Beştaş’ın, Türkiye’de düzenlenen ilk IŞİD saldırısından sonra yargılanan ve 5
kez müebbet hapis cezasına çarptırılan Ramadani’nin isminin uluslararası takas
listesinde olduğuna dair haberlere ve bu konuda açıklama talep ettiğine ilişkin
açıklaması
34.- Kahramanmaraş Milletvekili İmran
Kılıç’ın, Mersin Milletvekili Hüseyin Çamak’ın 548 sıra sayılı Kanun Tasarısı’nın
11’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Şanlıurfa’nın düşman işgalinden
kurtuluşunun 98’inci yıl dönümünü kutladıklarına ilişkin konuşması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Trabzon Ortahisar ilçesinin Ahmet Yahya Subaşı Ortaokulu öğrencileri ve öğretmenlerine
“Hoş geldiniz.” denilmesi 
2.- Başkanlıkça, Genel Kurulu ziyaret eden
Belarus Temsilciler Meclisi Uluslararası İlişkiler Daimî Komitesi Başkanı
Valery Voronetsky ile beraberindeki heyete “Hoş geldiniz.” denilmesi 
3.- Başkanlıkça, Genel Kurulu ziyaret eden
Kırklareli Roman dernekleri üyelerine “Hoş geldiniz.” denilmesi 
4.- Başkanlıkça, Genel Kurulu ziyaret eden
Aydın Roman dernekleri üyelerine “Hoş geldiniz.” denilmesi 



VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Ankara Milletvekili Erkan Haberal ve arkadaşları
tarafından polislerin sorunlarının araştırılarak alınması gereken önlemlerin
belirlenmesi amacıyla verilmiş olan (10/758) esas numaralı Meclis Araştırması
Önerge’sinin ön görüşmelerinin, Genel Kurulun 11 Nisan 2018 Çarşamba günkü
birleşiminde yapılmasına ilişkin önerisi
2.- HDP Grubunun, 11/4/2018 tarihinde
İstanbul Milletvekili Garo Paylan ve arkadaşları tarafından, Demirören Grubuna
bir kamu bankası olan Ziraat Bankasının sağladığı 675 milyon dolarlık kredinin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 11 Nisan 2018 Çarşamba günkü birleşiminde
yapılmasına ilişkin önerisi
3.- CHP Grubunun, 11/4/2018 tarihinde
Eskişehir Milletvekili Cemal Okan Yüksel ve arkadaşları tarafından, Eskişehir
Osmangazi Üniversitesinde yaşanan elim olayın tüm yönüyle açığa kavuşturulması
ve bu cinayete sebebiyet veren etkilere önlem alınabilecek koşulların
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 11 Nisan 2018 Çarşamba günkü birleşiminde
yapılmasına ilişkin önerisi

VII.- SATAŞMALARA İLİŞKİN KONUŞMALAR
1.- İzmir Milletvekili Mustafa Ali
Balbay’ın, Bayburt Milletvekili Şahap Kavcıoğlu’nun HDP grup önerisi üzerinde
AK PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
2.- Adana Milletvekili Meral Danış Beştaş’ın,
Bayburt Milletvekili Şahap Kavcıoğlu’nun HDP grup önerisi üzerinde AK PARTİ
Grubu adına yaptığı konuşması sırasında şahsına sataşması nedeniyle konuşması
3.- Bayburt Milletvekili Şahap
Kavcıoğlu’nun, Adana Milletvekili Meral Danış Beştaş’ın sataşma nedeniyle
yaptığı konuşması sırasında şahsına sataşması nedeniyle konuşması

VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548)
2.- Türkiye Cumhuriyeti Hükümeti ile
Kamerun Cumhuriyeti Hükümeti Arasında Güvenlik Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/449) ve Dışişleri
Komisyonu Raporu (S. Sayısı: 112)
3.- Türkiye Cumhuriyeti Hükümeti ile
Senegal Cumhuriyeti Hükümeti Arasında Güvenlik Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/452) ve Dışişleri
Komisyonu Raporu (S. Sayısı: 115)
IX.- YAZILI SORULAR VE CEVAPLARI
1.- Ankara Milletvekili Bülent Kuşoğlu'nun,
Ankara Vergi Dairesi Başkanlığı önünde meydana gelen patlamaya ilişkin sorusu
ve Maliye Bakanı Naci Ağbal’ın cevabı (7/24546)
2.- Ankara Milletvekili Şenal Sarıhan'ın,
Ankara Çukurambar'da bulunan vergi dairesinde gerçekleşen patlamaya ve zarar
gören arşiv kaydı olup olmadığına ilişkin sorusu ve Maliye Bakanı Naci Ağbal’ın
cevabı (7/24547)
3.- Hatay Milletvekili Serkan Topal'ın,
Hatay'da bankalardan kullanılan kredilere ilişkin Başbakandan sorusu ve
Başbakan Yardımcısı Mehmet Şimşek’in cevabı (7/24727)
4.- İstanbul Milletvekili Mustafa Sezgin
Tanrıkulu'nun, Kamu Gözetimi, Muhasebe ve Denetim Standartları Kurumu
Başkanlığının 2014-2017 arası temsil, tanıtma ve ağırlama giderlerine ilişkin
Başbakandan sorusu ve Maliye Bakanı Naci Ağbal’ın cevabı (7/25100)
11 Nisan 2018 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Fehmi KÜPÇÜ (Bolu)
----- 0 -----
BAŞKAN
– Türkiye Büyük Millet Meclisinin 84’üncü Birleşimini açıyorum. 
İyi
çalışmalar diliyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, cezaevlerinde yaşanan sorunlar hakkında söz isteyen Ağrı
Milletvekili Dirayet Dilan Taşdemir’e aittir. 
Buyurun
Sayın Taşdemir.
II.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ağrı Milletvekili Dirayet Dilan
Taşdemir’in, cezaevlerinde yaşanan hak ihlallerine ilişkin gündem dışı
konuşması
DİRAYET
DİLAN TAŞDEMİR (Ağrı) – Sayın Başkan, cezaevlerinde yaşanan hak ihlalleriyle
ilgili söz almış bulunmaktayım. Genel Kurulu selamlıyorum. 
Değerli
arkadaşlar, aslında cezaevlerinde her zaman hak ihlalleri vardı, çok ciddi
sorunlar cezaevlerinde yaşandı. Bizler bunları çok iyi biliyoruz ama özellikle
OHAL’le birlikte artık cezaevlerinde yaşanan durumu hak ihlali olarak
değerlendirmek mümkün değil. Bugün artık cezaevlerinin özgürlüklerin,
demokrasinin kilit altına alındığı işkencehanelere dönüştüğünü söylemek mümkün.

Yediden
yetmişe cezaevlerinde olan herkes aslında bu durumdan payını alıyor. Sadece şu
an cezaevlerinde 703 bebek var. Yani “cezaevi” ve “bebek” kavramını yan yana
getirmenin kendisinin korkunçluğunu bir kenara bırakıyorum, daha kırk günlükken
cezaeviyle tanışan bebeklerden söz ediyorum. Her gün “3 çocuk doğurun.” diyen
iktidarın aslında çocuklara hazırladığı gelecek de cezaevleri oluyor. 
Diğer
bir nokta ise hasta tutsakların durumu. Bizce hasta tutsakların durumu artık
politik, hukuki, hak ihlalinin dışında vicdani ve ahlaki bir meseledir. Hasta
tutsaklar her gün cezaevlerinde yaşamlarını yitiriyor, aileleriyle vedalaşma
hakkı bile tanınmıyor. Bunun en bariz örneği Celal Şeker’di. Celal Şeker tüm
raporlara rağmen tahliye edilemedi, ailesiyle vedalaşmadan yaşamını yitirdi.
Dolayısıyla, bu hasta tutsaklar karşısında da iktidarın bir vicdan yitimi
yaşadığını söylemek mümkün.
Diğer
bir nokta: Yine, insan hakları örgütlerinin hazırladıkları raporlara bakmanızı
salık veririm, bu raporlarda “işkenceli ölüm” “şüpheli ölüm” başlıkları var.
Tutukluların aslında can güvenliğinin olmadığını söyleyebiliriz. Ulaş Yurdakul
bunun yine en iyi örneği. Ulaş’la ilgili burada da bir konuşma yapmıştım. Sekiz
ay boyunca cezaevi yönetiminin gözü önünde işkence edilerek katledilmişti.
Değerli
arkadaşlar, yani yine bütün bu söylediklerim İnsan Hakları Derneğinin
raporlarında var, sizler de bakma şansına sahipsiniz. İnsan Hakları Derneği
Erzurum şubesi, Erzincan T Tipinde tutsaklara yönelik saldırılarda, işkencede
tutsakların kulak zarının patlatıldığını ifade ediyor. Yine, Türkiye Büyük
Millet Meclisi İnsan Haklarını İnceleme Komisyonu raporları var. Bu raporlara
da bakmanızı öneririm. Raporda özellikle Elâzığ T Tipi Cezaevinde çocuk
mahkûmlara yönelik kötü muamelenin yapıldığı; ayakta sayım, iletişim cezası,
hakaret etme gibi uygulamalar olduğu ifade ediliyor. Hatta raporun kendisinde
Elâzığ Cezaevinin diğer cezaevlerinden daha kötü bir cezaevi olduğu ifade
ediliyor.
Dolayısıyla,
bu cezaevlerinde yaşanan durumun, öyle, sıradan, cezaevi yönetimlerinin aldığı
bir karar olmadığını bizler de çok iyi biliyoruz, sizler de çok iyi biliyorsunuz.
Bu cezaevlerindeki politika AKP siyasetinin cezaevi uygulamalarıdır, cezaevi
siyasetidir; muhalefet eden, itiraz eden herkese verdiği bir mesajdır aslında;
hukuksuzca tutukladığı, onlarca yıl ceza verildiği yetmiyormuş gibi, bir de
tutukladığı muhaliflerin iradesini cezaevinde kırma, terbiye etme çalışmasıdır;
bunun ismi bizler açısından budur. Dolayısıyla, bu, bir intikam alma
yöntemidir. Bir an önce cezaevlerine yönelik bu uygulamalardan vazgeçilmesini
talep ediyoruz.
Yine,
değerli arkadaşlar, diğer bir önemli nokta ise İmralı Cezaevidir. İmralı
Cezaevinin özel bir statüye sahip olduğunu hepimiz biliyoruz. İmralı Cezaevi
hukuka, cezaevi yasalarına, cezaevi mevzuatına göre yönetilmiyor. Bu hukuk,
aslında, AKP'nin çıkarlarına, keyfine, siyasal iklimine göre belirlenen bir
hukuktur. Dolayısıyla, üç yıldır Sayın Öcalan ailesiyle, avukatlarıyla
görüştürülmüyor ama üç yıl önce ailesiyle, avukatlarıyla, yine, heyetlerle çok
rahat bir şekilde görüşebiliyordu. Peki, bugün neden bu görüşme sağlanamıyor,
üç yıl içerisinde ne değişti? Biz bunu merak ediyoruz. Yasalar değişmemişse,
mevzuatlar değişmemişse o zaman bu uygulamanın nedeni AKP iktidarının
değişimidir, ittifakların değişimidir. Bu yeni ittifaklar çerçevesinde,
İmralı’da ağır bir tecrit uygulanıyor. Kürt sorununun demokratik çözümü, Kürt
sorununun müzakere ve diyalogla çözümünden vazgeçildiğinin ifadesidir.
Dolayısıyla, bugün İmralı’da gerçekleşen tecrit, sadece sıradan bir cezaevinde
uygulanan bir politika değildir; aslında halkların barış iradesine, halkların
bir arada yaşama iradesine, Türkiye’nin demokratikleşmesine uygulanan bir
tecrittir. Tecridin uluslararası mevzuatta da insanlığa karşı uygulanan suç
olduğunu bizler çok iyi biliyoruz. Tecrit bir insanlık suçudur, sizleri de bu
suçu işlemekten vazgeçmeye davet ediyorum.
Herkesi
saygıyla selamlıyorum.
BAŞKAN
– Teşekkür ederim Sayın Taşdemir.
Gündem
dışı ikinci söz, Sağlık Bakanlığı harcamalarıyla ilgili söz isteyen Manisa
Milletvekili Tur Yıldız Biçer’e aittir.
Buyurun
Sayın Biçer. (CHP sıralarından alkışlar)
2.- Manisa Milletvekili Tur Yıldız
Biçer’in, Sağlık Bakanlığı harcamalarına ilişkin gündem dışı konuşması
TUR
YILDIZ BİÇER (Manisa) – Sayın Başkan, sayın milletvekilleri; Genel Kurulu
saygıyla selamlıyorum.
Sağlık
Bakanlığı, 2017’nin Ağustos ayında Bilkent Şehir Hastanesinin hemen yanındaki
yeni hizmet binasına taşındı. Sağlık Bakanlığının bu yeni hizmet binasının
yaklaşık sekiz aylık kirası tam 18 milyon 55 bin 498 lira 61 kuruş sevgili
arkadaşlar, bakın kuruşları da özellikle söylüyorum. Bu binanın, 2017’nin
yalnızca beş aylık kirası tam 10 milyon 373 bin 267 lira 89 kuruş, 2018’in şu
geçtiğimiz yalnızca birkaç aylık kirası tam 7 milyon 682 bin 230 lira 72 kuruş.
Yani bu hizmet binasına aylık verdiğimiz kira, bakın tam 2,5 milyon lira yani
eski parayla 2,5 trilyon lira kira veriyoruz tek bir hizmet binasına. Üstelik
bu hizmet binasının Sağlık Bakanlığı Bilkent Şehir Hastanesi ihalesine nasıl
dâhil edildiğini de bilmiyoruz. Bilkent Şehir Hastanesinin ihale ilanında da
ihale şartnamesinde de bu bina görünmüyor. İhale süreci içinde hangi aşamada,
nasıl, kimler tarafından bu sözleşmeye eklendi bilmiyoruz çünkü Sağlık
Bakanlığı açıklamıyor, “Devletin sırrıdır bu.” diyor sevgili arkadaşlar. Bugün
artık Sağlık Bakanlığının kendisi bile, aynı şehir hastanelerinde olduğu gibi,
şehir hastanelerini yapan bu yandaş şirketlerin kiracısı oldu; üstelik
ihaleleri yapan Sağlık Yatırımları Genel Müdürlüğü de bu binada kiracı
durumunda yani bu müdürlük kendi ödeyeceği kiranın ihalesini yapar duruma
geldi. Sağlık Bakanı Sayın Demircan 2018 bütçe görüşmelerinde “E, bizim
kaynağımız yok ki bu hastaneleri yapalım.” demişti. Artık görüyoruz ki Sağlık
Bakanlığı, bırakın hastaneleri, kendine ait hizmet binasını bile yapamayacak
bir noktaya geldi. 
Şehir
hastanelerine ilişkin eleştirilerini, düşüncelerini, endişelerini, kaygılarını
söyleyen herkesi kıskançlıkla suçladılar; yerli ve millî olmamakla suçladı
iktidar. Bu devasa yatırımların neden bütçede görünmediğini de aynı iktidar bir
türlü açıklayamadı, şirketlere ne kadar kira ödeyeceğini, ne kadar para
ödeyeceğini hâlâ açıklayamadı. 
Sağlık
Bakanlığı ihale izni için Yüksek Planlama Kuruluna gittiğinde doların kuru 1,5
liraydı bakın; 1,5 lira. Döviz kuru garantisi verilen, yüzde 70 doluluk oranı
garantisi verilen hastanelerin kiralarının, doların 4 lirayı, euronun 5 lirayı
geçtiği bugünlerde tam olarak ne kadara çıktığını bilmiyoruz. 
Buradan
Sağlık Bakanına tekrar seslenmek istiyorum: Bugün itibarıyla dolar kuru dikkate
alındığında, tam olarak ödenecek kiranın günlük güncel miktarı ne kadardır? Bu
tutarları neden açıklamıyorsunuz? Sağlık Bakanlığına bilgi edinme hakkı
kapsamında yaptığımız başvuruya iki ay sonra nihayet yanıt geldi, biz böylece
şirketin Sağlık Bakanlığına kirayı fatura ettiğini öğrenmiş olduk. Peki, bu
faturanın içinde vergi var mı, stopaj var mı? Öyle ya, şirket bir gelir elde
ediyor, bunun vergisini veriyor mu? Ya da en başında söyledim -kuruşlar bile
önemli- nasıl bir sözleşme imzaladınız ki bu kiranın küsuratı kuruş olarak
çıkıyor? Sağlık Bakanlığı daha kaç yıl bu kiraları ödeyecek? 
Sağlık
Bakanlığı bütçesinde görünmeyen bu binanın kirası döner sermayeden ödeniyor.
Sağlık Bakanlığı, sağlık çalışanlarına ve hastanelere çok gördüğü döner
sermayeyi, işte, bol keseden bu şirketlere kira olarak ödüyor. 
Her
yıl 14 Martlarda sağlık çalışanlarına müjdesini verdiği ama bir türlü hayata
geçirmediği fiilî hizmet zammına, emekli maaşlarındaki iyileştirmeye, döner
sermaye paylarının yükseltilmesine eli bir türlü varmayan Hükûmet, yandaş
şirketlere bu doları, lirayı sular seller gibi harcıyor. 
Bakın,
çok değil, üç sene önce Sağlık Bakanı Recep Akdağ zamanında, Ankara’daki İkiz
Kuleleri on yıl için 36 milyon liraya kiralayan Sağlık Bakanlığı yetkilileri
hakkında Ankara Cumhuriyet Başsavcılığı bir soruşturma başlatmıştı. Bu soruşturmanın
akıbetini de bilmiyoruz. Bu soruşturmanın… 
(Mikrofon
otomatik cihaz tarafından kapatıldı)
TUR
YILDIZ BİÇER (Devamla) – Başkanım, tamamlayabilir miyim? 
BAŞKAN
– Bir dakika ek süre veriyorum, tamamlayınız Sayın Biçer. 
TUR
YILDIZ BİÇER (Devamla) – Teşekkür ederim. 
Ankara
Cumhuriyet Başsavcılığının başlattığı, kamu zararı nedeniyle başlattığı bu
soruşturmanın akıbetini de soruyoruz. 
Bu
soruşturmanın gerekçesi olan sözleşmeleri bir sonraki Sağlık Bakanı Sayın
Mehmet Müezzinoğlu iptal etmişti ve Mehmet Müezzinoğlu şunu söylemişti: “Merak
etmeyin, yeni hizmet binamız tamamlandığında Bakanlık ve bağlı kuruluşların
merkez teşkilatları için herhangi bir kiralık binaya ihtiyacımız kalmayacak.”
Evet, bugün görüyoruz ki Sağlık Bakanlığının bütün merkez teşkilatları artık
kiralık ne yazık ki. 
Saygılarımı
sunuyorum. (CHP sıralarından alkışlar) 
BAŞKAN
– Teşekkür ederim Sayın Biçer. 
Gündem
dışı üçüncü söz, Şanlıurfa’nın düşman işgalinden kurtuluş günü münasebetiyle
söz isteyen Şanlıurfa Milletvekili Kemalettin Yılmaztekin’e aittir. 
Buyurun
Sayın Yılmaztekin. (AK PARTİ sıralarından alkışlar) 
3.- Şanlıurfa Milletvekili Kemalettin
Yılmaztekin’in, 11 Nisan Şanlıurfa’nın düşman işgalinden kurtuluşunun 98’inci
yıl dönümüne ilişkin gündem dışı konuşması
KEMALETTİN
YILMAZTEKİN (Şanlıurfa) – Sayın Başkan, kıymetli milletvekilleri; Şanlıurfa’nın
kurtuluşunun 98’inci yılı münasebetiyle gündem dışı söz almış bulunuyorum. Gazi
Meclisi saygıyla selamlıyorum. 
Kıymetli
milletvekilleri, 11 Nisan, peygamberler şehri, kültür ve medeniyetin beşiği
Şanlıurfa’nın düşman işgalinden kurtuluşunun yıl dönümü olarak her yıl büyük
bir şerefle ve gururla kutlanmaktadır. Doksan sekiz yıl önce Arap’ıyla,
Kürt’üyle, Türk’üyle temerküz etmiş Urfalılar, İngilizler ve Fransızların işgal
girişimine geçit vermemiş, esarete karşı şehadet anlayışıyla bir kez daha
Şanlıurfa’da galebe çalmıştır. Kazandığını zannederek geldiği topraklarda
“Galip devletin askeri neden karşılanmıyor?” kibrini yaşayanlara “Eğer misafir
olarak gelseydiniz sizi Birecik’te karşılardım. İşgale gelmiş birini karşılamak
bir Türk mutasarrıfına yakışmaz.” cevabıyla düşmanın kibrinin boynuna tasma
yapıldığı yerin adıdır Şanlıurfa. 
Kıymetli
milletvekilleri, kahraman görme ve destan okuma merakında olanlara
Çanakkale’den Sakarya’ya, Büyük Taarruz’dan 15 Temmuza geniş bir yelpazede
kaynak sunan şanlı tarihimiz en son elde edilen Afrin zaferiyle güncellenmiş,
nisyanla malul beşer hafızası canlı tutulmuştur. Tarihin her defasında tekerrür
etmeyeceği umuduyla hainlik yoluna düşenler, tapındıkları zahirî gücün
makamıilahide bir değer ifade etmediğini gün gelip anlayacak, bu necip milletin
tokadıyla acziyet çukuruna yuvarlanmaktan asla kurtulamayacaklardır. Yeniden
dirilişimizi akim kılmak isteyenler ve içerideki iş birlikçileri için artık
zemberek boşalmış ve yolun sonu görünmüştür. Terör örgütlerinin arkasına
saklanarak bulunduğumuz coğrafyayı dizayn etmek isteyenler, bölgesinde güçlü
bir Türkiye’yi minder dışına itmek için her yolu denemektedir. 7 Şubat MİT
krizindeki ahlaksızlığı basın ve ifade özgürlüğü sosuyla servis edenler 17-25
Aralık Emniyet-yargı kumpasıyla siyaset kurumunu esir almaya kalkmış; hainliğin
sonu, ekmeğini yediği milletin üzerine helikopterler, tanklar ve tüfeklerle
kurşun sıkmaya kadar varmıştır. Aslında tüm bu yaşananlar, terör örgütleri
eliyle Türkiye’yi hizaya getirme gayretinden başka bir şey değildir. Siyasi
ikballeri uğruna bu hainliklere ortak olanlar mahşerivicdanda yargılanmış,
sadece sandığa gömülecekleri 2019 seçimlerini beklemektedirler. 
Kıymetli
milletvekilleri, terör örgütlerini hem lojistik hem de finansman olarak
destekleyenler hiç şüphesiz ki akan binlerce masumun kanının failidir. Terör
örgütü mensuplarına siyasi sığınma hakkı verenlerin, illegal her türlü
faaliyetlerini görmezden gelerek bunu demokrasi ve ifade özgürlüğüyle
gerekçelendirmeye çalışanların insanlık nezdinde hiçbir inandırıcılığı
kalmamıştır. Vakit, artık herkesin aklını başına alması gereken vakittir diye
düşünüyorum. Zannediyorum ki “Bir gece ansızın gelebiliriz.” sözünü söylerken ne
kadar ciddi olduğumuzu, bunun kuru ve içi boş bir kabadayılık olmadığını herkes
görmüştür. Artık herkes bilmelidir ki bu sözün muhatabı Türkiye'nin bekasını
hedef alan ve terör faaliyetinde bulunan tüm odaklardır. Herkes bilsin ki
Türkiye yanı başında gayrimeşru hiçbir oluşuma müsaade etmeyecektir. Afrin'i
nasıl temizlemişse Menbic, Rasulayn, Tel Abyad sırası geldiğinde öyle
temizlenecek inşallah. Kandil, Sincar ve terör tehdidi gördüğü her yere de
müdahale etmekten çekinmeyecektir Türkiye. 
Kıymetli
milletvekilleri, sözlerimin sonunda “FETÖ” denen ihanet şebekesinin yaşattığı o
meşum gece şehit düşen Şanlıurfalı hemşehrilerim Şefik Şefkatlioğlu, Ümit
Yolcu, Halil İbrahim Yıldırım ve Mustafa Direkli ile Afrin’de yürütülen Zeytin
Dalı Operasyonu'nda şehit düşen hemşehrim Muhammed Cihangir Çubukçu’ya tüm
şehitlerimizle birlikte Cenab-ı Hak’tan rahmet ve merhamet diliyorum,
makamlarının ali olmasını Rabb’imden niyaz ediyorum. Ayrıca, Akçakaleli
hemşehrim ve Afrin gazisi İsmail Tokmak ve tüm gazilerimize de acil şifalar
diliyorum.
Konuşmamı
Urfa Kurtuluş Marşı'nın şu sözleriyle bitirmek istiyorum, diyor ki Urfalı:
“Kolumu salladım toplar oynadı/ Kara taş içinde çete kaynadı/ Yaşasın Urfalılar
teslim olmadı/ Di yeri yeri kumandanım yeri/ Çetelerim gidiyor dönmüyor geri.”
Selam
olsun sevdasını vatan yapanlara, bu uğurda toprakta yatanlara diyor, hepinizi
saygıyla selamlıyorum. (AK PARTİ sıralarından “Bravo” sesleri, alkışlar) 
BAŞKAN
– Teşekkür ederim Sayın Yılmaztekin.
Sayın
milletvekilleri, şimdi sisteme girip yerlerinden bir dakika için söz isteyen
sayın milletvekillerine söz vereceğim.
Söz
vereceğim sayın milletvekillerinin isimlerini okuyorum: Sayın Atıcı, Sayın
Hürriyet, Sayın Ünal yerine Sayın Tamer, Sayın Erdoğan, Sayın Yılmaztekin
yerine Sayın Dedeoğlu, Sayın Tümer yerine Sayın Yalçınkaya, Sayın Özdiş, Sayın
Engin, Sayın Balbay, Sayın Kılıç, Sayın Kayışoğlu, Sayın Dalkılıç yerine Sayın
Taşkın, Sayın Akyürek, Sayın Akyıldız, Sayın Kayan. 
Buyurun
Sayın Atıcı.
III.- AÇIKLAMALAR
1.- Mersin Milletvekili Aytuğ Atıcı’nın,
Karayollarında çalışan taşeron işçilerin kadro düzenlemesinde kapsam dışı
bırakılmasının çok ciddi bir haksızlığa neden olduğuna ilişkin açıklaması
AYTUĞ
ATICI (Mersin) – Değerli arkadaşlar, Karayollarında çalışan taşeron işçilerin
kadro düzenlemesinde kapsam dışı bırakılması çok ciddi bir haksızlığa neden
olmaktadır. Alın teriyle gece gündüz, kar kış demeden çalışan yol işçilerinin
kadro sorunu bir an önce çözülmelidir. Herkesi ayrıştıran AKP iktidarı taşeron
işçiler arasında da ayrım yapmaktan geri durmamıştır. Asgari ücretle ve açlık
sınırının altında çalışan işçiler arasında ayrım yapmak ayıptır. Herkese kadro
verdiniz de yol işçilerine mi gücünüz yetti? Derdiniz YOL-İŞ sendikasıyla mı?
HAK-İŞ sendikasına geçen herkese kadro verip YOL-İŞ’e üye işçilere zulüm
yapmanın anlamı nedir? Taşeron üzerinden particilik yapmak hiçbir ahlak
kuralına sığmaz. 
Yol
işçilerinin bu mağduriyeti derhâl giderilmeli ve hak ettikleri kadro acilen
verilmelidir. 
Teşekkür
ederim. 
BAŞKAN
– Teşekkür ederim. 
Sayın
Hürriyet… 
2.- Kocaeli Milletvekili Fatma Kaplan
Hürriyet’in, 8 Nisan gecesi Bolu’da 4,7 şiddetinde meydana gelen deprem için
geçmiş olsun dileğinde bulunduğuna ve Kuzey Anadolu Fay Hattı üzerindeki
şehirlerde olası bir depreme karşı esaslı önlemler alınması gerektiğine ilişkin
açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Bolu
ilimizde geçtiğimiz 8 Nisan gecesi 4,7 şiddetinde deprem meydana geldi ve
Düzce, Sakarya, Kocaeli, İstanbul ile çevre illerde de hissedildi. 
Depremi
yaşayan tüm vatandaşlarımıza geçmiş olsun diyorum öncelikle. 
Bolu
ilimiz, Düzce, Kocaeli gibi depremlerin en çok görüldüğü Kuzey Anadolu Fay
Hattı üzerinde bulunmaktadır. Bolu’da meydana gelen deprem, bizlere depremlerin
aslında çok da uzak olmadığını hatırlatıyor. Hatırlatıyor ama 17 Ağustos gibi
büyük bir depremde büyük acılar yaşayan Kocaeli’de bu konudaki önlemler ne
yazık ki yetersiz kalıyor. Elimde tuttuğum şu görsel, şu yamuk bina fotoğrafı
bile aslında bu önlemlerin ne kadar yetersiz olduğunu da bizlere gösteriyor. 
Büyük
Kocaeli depreminin üzerinden on dokuz sene geçti, kaybettiklerimizin acıları
hâlâ içimizde. “Ben geliyorum, önlem alın.” diyen depreme kulaklarınızı
tıkamayın. Sonuçları faciaya dönüşecek olan depreme karşı daha esaslı önlemler
almak şarttır diyorum. 
Genel
Kurulu saygıyla selamlıyorum. 
BAŞKAN
– Teşekkür ederim Sayın Hürriyet. 
Sayın
Tamer…
3.- Kayseri Milletvekili İsmail Tamer’in,
11 Nisan Dünya Parkinson Hastalığı Günü’ne ilişkin açıklaması
İSMAİL
TAMER (Kayseri) - Teşekkür ediyorum Değerli Başkanım. 
Sağlık
sorunları hem bireyleri hem de tüm toplumu yakından ilgilendiren etkili bir
olaydır. Sağlık konusunda bilinçlenmek, bu bilinç ve farkındalıkla hareket
etmek hepimiz için de çok önemlidir. Dünya Sağlık Örgütü, sağlığı “Zihinsel,
bedensel ve psikolojik olarak iyi olma hâlidir.” diye ifade eder.
Bugün,
11 Nisan Dünya Parkinson Hastalığı Günü. Beyin hücreleri dopamin denilen bir
madde salgılar. Bu madde, hücreden sinirlere ulaşan bilgilerin hücreden hücreye
aktarılmasını sağlar ve bu şekilde görev yapar. Bir şekilde dopamin
eksikliğiyle Parkinson dediğimiz hastalık ortaya çıkar, ellerde titreme ve
yavaş hareket etme, bu hastalığın önemli belirtilerindendir. Tabii, geçici
beyin enfeksiyonları, arteriyoskleroz, travmalar, zehirlenmeler, tümörler gibi
sebepler buna neden olmaktadır. Özellikle 50 yaşından sonra görülen Parkinson
hastalığını…
(Mikrofon
otomatik cihaz tarafından kapatıldı)
İSMAİL
TAMER (Kayseri) - Türkiye'deki Parkinson hastalarına da acil şifalar dilerim.
BAŞKAN
– Teşekkür ederim.
Sayın
Erdoğan…
4.- Gaziantep Milletvekili Mehmet
Erdoğan’ın, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ilişkin açıklaması
MEHMET
ERDOĞAN (Gaziantep) – Evet, Sayın Başkanım, bugün Şanlıurfa’nın kurtuluşunun
98’inci yıl dönümü. Komşu ilimiz olan Şanlıurfa’nın kurtuluş döneminde
Gaziantep’imiz de yine Fransızların işgaline karşı mücadele etmiş ve
kurtuluşunu sağlamıştı. Bu mücadelede 6.317 şehit vermiştik, bir o kadar da
yaralımız vardı. Şehir nüfusunun 25 bin olduğunu düşünürsek zayiatın ne kadar
olduğunu görürüz.
Yine
emperyal güçler bugün de aynı coğrafyada, aynı topraklarda, civar ülkelerde
tepişiyorlar ve bu tepişmelerinden de maalesef mazlum insanlar zarar görüyor.
Biz Türkiye olarak bu insanlara her zaman kucağımızı açtık, her zaman bunları
sahiplendik, bundan sonra da yardım edeceğiz. Ama son gelişmelerde inşallah bu
tepişmelerden oradaki mazlum insanlar zarar görmezler diye düşünüyorum.
Şanlıurfa’nın kurtuluşunu kutluyorum.
BAŞKAN
– Teşekkür ederim.
Sayın
Dedeoğlu…
5.- Kayseri Milletvekili Sami Dedeoğlu’nun,
9 Nisan Mimar Sinan’ı Anma ve Mimarlar Günü’ne ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkanım.
Değerli
milletvekilleri, Mimar Sinan her fâni gibi bu dünyadan ayrıldı ancak eserleri onu
ölümsüzleştirdi. Kayseri Ağırnas’ta doğan ve gençlik döneminde Kayseri’de
yaşayan Sinan’ın en önemli ilham kaynağı Erciyes olmuştur. Eserlerini doğup
büyüdüğü Ağırnas’tan aldığı ilhamla yaptı ve “Koca Sinan” olarak tarihe geçti.
Camiden medreseye, köprüden saraya, hamamdan kervansaraya 365 eseri ömrüne
sığdırabilen, mühendislik ile mimarlığı buluşturan, hüneriyle inşa eden Mimar
Sinan’ın her bir eseri âdeta taş ve toprakla yazılmış bir şiir ve bir sanat
eseri olmuştur. Mimar Sinan’ı Anma ve Mimarlar Haftası vesilesiyle kadim
medeniyetimizin tüm ihtişamını gözler önüne seren, görkemli tarihimizin en
somut eserlerini inşa eden üstat Mimar Sinan’ı rahmet ve duayla anıyoruz. 
Tarihsel
birikiminden aldığı feyzle geleceğe özgür eserler bırakma anlayışıyla eserler
üreten tüm mimarların Mimarlar Günü’nü kutluyor, Genel Kurulu saygıyla
selamlıyorum.
BAŞKAN
– Teşekkür ederim Sayın Dedeoğlu.
Sayın
Yalçınkaya…
6.- Bartın Milletvekili Muhammet Rıza
Yalçınkaya’nın, Amasra’da termik santral kurmak isteyen Hema firmasınca
işlerine son verilen 160 işçinin mağduriyetinin giderilmesi için Çalışma ve
Sosyal Güvenlik Bakanına seslendiğine ilişkin açıklaması
MUHAMMET
RIZA YALÇINKAYA (Bartın) – Teşekkürler Sayın Başkan.
Bartın
Amasra’da kurmak istediği termik santral için yaptığı hukuksuzluk ve
usulsüzlükler kamuoyunca bilinen Hema firması, bünyesinde taşeron olarak
çalışan 160 kişinin işine 29 Mart tarihinde son vermişti. O tarihten bugüne
kadar işçiler, işlerine iade edilmeleri ve alacaklarının ödenmesi talebiyle
aileleriyle beraber iş yeri girişinde çaresiz bir şekilde beklemektedir. Firma
yetkilileri tarafından dava açmamaları koşuluyla alacaklarının ödeneceği
söylenerek işçilere baskı yapılmaktadır. 
Sayın
Çalışma ve Sosyal Güvenlik Bakanına buradan seslenmek istiyorum: Lütfen,
işçilerin ve ailelerinin haklı feryadını artık duyun, yaklaşan ramazan ayı
öncesinde işçilerimizin ve ailelerinin yaşadığı mağduriyetlerin giderilmesi
için artık sorumluluk alın, işçilerin haklı taleplerine kulak verin. 
BAŞKAN
– Sayın Özdiş…
7.- Adana Milletvekili İbrahim Özdiş’in,
Adana’dan gelen hemşehrilerinin Anıtkabir’de İstiklal Marşı okumak isterken
askerlerin müdahalesiyle karşılaştığına ve Anıtkabir’de ulusal marşımızı
söylemenin ne zamandan beri yasaklandığını öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
Sorum
Sayın Başbakana. Geçtiğimiz günlerde, bana iletilen bilgiye göre, Adana’dan
Anıtkabir ziyaretine gelen 100’ü aşkın hemşehrim Anıtkabir’de İstiklal Marşı
okumak isterken askerlerin müdahalesiyle karşılaşmışlar. Kendilerine
“Anıtkabir’de İstiklal Marşı ve özellikle İzmir Marşı söylemek kesinlikle
yasak, yukarıdan emir geldi.” denmiş. Sayın Başbakana soruyorum: Anıtkabir’de
ulusal marşımızı söylemek ne zamandan beri yasaklandı? 
Teşekkür
ediyorum Sayın Başkan.
BAŞKAN
– Teşekkür ederim ben de Sayın Özdiş.
Sayın
Engin…
8.- İstanbul Milletvekili Didem Engin’in,
AKP Genel Başkanının ekonomiyle ilgili bazı ifadelerine ve vatandaşların AKP’ye
sandıkta gereken yanıtı vereceğine ilişkin açıklaması
DİDEM
ENGİN (İstanbul) – Teşekkürler Sayın Başkan.
Biliyorsunuz
tuvalet ücreti AKP iktidarında 1 milyon liradan 1 TL’ye indi. AKP Genel Başkanı
da bu büyük başarıya konuşmalarında sık sık yer veriyor. Milyarlık maaşlar da
bu arada birden sönüverdi, örneğin 2 milyar lira maaş alan 2 bin TL maaşta
kaldı ama olsun, önemli olan tuvalet ücreti. Türkiye büyük bir ekonomik kaosun
içinde olsa da TL her geçen gün değer kaybetse de yarın sabah doların, euronun
kaç lira olacağı bilinmese de AKP Genel Başkanı her gün, her saat
televizyonlarda ekonominin coştukça coştuğunu anlata anlata bitiremiyor.
Emeklilerimiz, işsiz gençlerimiz, esnafımız, işçimiz, memurumuz, çiftçimiz
“Madem ekonomi coşuyor, biz niye coşamıyoruz?” diye soruyorlar.
Vatandaşlarımız, kendi çalıp kendi oynayan AKP’ye elbet sandıkta gereken yanıtı
verecektir. 
BAŞKAN
– Sayın Balbay…
9.- İzmir Milletvekili Mustafa Ali
Balbay’ın, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ve Emin Çölaşan’a yönelik tehdide ilişkin Sözcü gazetesinde yer alan
bir habere ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Şanlıurfa’nın
kurtuluşunun 98’inci yılını kutluyoruz. Urfalılar, daha 1917’de bir çeşmeye
“Mustafa Kemal Çeşmesi” adını vererek bu ülkeye, bu topraklara bağlılıklarını
göstermişlerdir.
Sayın
Başkan, sayın milletvekilleri; bugün Sözcü gazetesinin birinci sayfasında, Emin
Çölaşan’a yönelik tehdide ilişkin bir haber var. Emin Çölaşan’ı tehdit eden
kişi onu eleştirdikten sonra -aynen okuyorum- diyor ki: “Keşke savaş çıksa da
düşmanlarla birlikte sizin gibi hainleri de temizlesek.” Şu saate kadar, saat
14.00’e kadar Emin Çölaşan’ı hiç kimse aramamış, hiçbir devlet, Hükûmet
yetkilisi en azından üzüntüsünü ya da konuyu araştıracağını belirtmemiş. Bu
e-maili atan kişinin e-mail adresi “lider.yatirim34@gmail.” Telefonu da “530
788 84” son iki numarası Sayın Çölaşan’da. 
(Mikrofon
otomatik cihaz tarafından kapatıldı) 
MUSTAFA
ALİ BALBAY (İzmir) – Bu ülkenin en çok okunan gazetecisine böylesine hakaret
etmek nasıl bir tuhaflıktır, ayıplıyorum. Bu ülkede ne düzen ne kardeşlik
bıraktılar, ayıplıyorum.
BAŞKAN
– Teşekkür ederim Sayın Balbay.
Sayın
Kılıç…
10.- Kahramanmaraş Milletvekili İmran
Kılıç’ın, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ve israfı önlemenin bir eğitim konusu olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Şanlıurfa’nın
kurtuluş yıl dönümünü tebrik ediyorum. Kahramanmaraş, Gaziantep ve Şanlıurfa
aynı düşmana karşı müşterek kaderi paylaşmışlardı kurtuluşlarında. 
İsraf,
küçümsemenin bir başka sonucudur. “Bir damladan ne çıkar?” dedi mi bir kez
insan, damla damla kaçan su barajları tüketir. Saniyede bir damla ayda bir ton
demektir. Bu hesap bir musluk için. Darlıklar yapaydır ve israf dramının acı
sonucudur hep. İnsan eğer ölçüye riayet etse, başkasını düşünse yeterdi herkese
her şey. Bir şükürsüzlüktür israf aslında. Alışkanlığın gücü tembeldeki
nedendir. İsrafı önlemek bir eğitim konusu. İsrafla kalpteki yardım duygusu
ölür; sonu kanaatsizlik, çalışma arzusunun kırılması ve tembelliktir. 
Küçük
çukurlar yuvadır karıncaya. Tok açın hâlinden bilmez. Açlığın bir sebebi de
israftır. Ufacık bir delik koskoca bir gemiyi batırmaya yeter. Büyük servetler
küçük israflarla…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Kayışoğlu…
11.- Bursa Milletvekili Nurhayat Altaca
Kayışoğlu’nun, Bursa’nın Nilüfer ilçesinde polis memuru olan bir velinin bir
ilkokulu basarak okul müdürü Tülay Taş ve yardımcısı Sinan Delibaş’ı yaralamasına
ve bu katliamlara karşı yetkilileri görevlerini yapmaya davet ettiğine ilişkin
açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Bursa
Nilüfer ilçemizde bir ilkokulu basan ve polis memuru olan veli, okul müdürü Tülay
Taş ve yardımcısı Sinan Delibaş’ı tabancasıyla yaraladı. Bu kişinin daha önce
de okulu bastığı ve hakkında şikâyet olduğu, psikolojik sorunları olduğu
gerekçesiyle çocuk şubeden başka göreve nakledildiği bilgiler arasında.
Osmangazi Üniversitesinde yaşanan katliamdan da ders çıkarmayan yetkililer, bu
polisin de siciline rağmen tabancasına el koymayarak bir katliama daha kapı
açmıştır.
Bütün
çocuklarımıza ve öğretmenlerimize geçmiş olsun diyorum. Göz göre göre gelen
katliamlara karşı yetkilileri görevlerini yapmaya davet ediyorum.
BAŞKAN
– Sayın Taşkın…
12.- Mersin Milletvekili Ali Cumhur
Taşkın’ın, Cumhurbaşkanı ve Başbakanın katılımıyla tanıtımı yapılan Proje Bazlı
Teşvik Sistemi’nin hayırlı olmasını dilediğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Pazartesi
günü Sayın Cumhurbaşkanımızın ve Sayın Başbakanımızın katılımıyla Ekonomi
Bakanlığının organizatörlüğünde gerçekleşen Proje Bazlı Teşvik Sistemi
tanıtıldı. Tanıtımda yatırım tutarı yaklaşık 135 milyar lira olan 23 projeyle
ilgili 19 firmaya teşvik belgeleri verildi. Bu projeyle yaklaşık 35 bin kişiye
doğrudan, 134 bin kişiye ise dolaylı istihdam oluşturulması; yatırımların
tamamlanmasıyla da cari açık üzerinde yıllık 19 milyar dolar olumlu etki
yapması bekleniyor. Teşvik sistemiyle dışa bağımlılığı azaltacak, ihracat
potansiyelini artıracak, sanayide teknolojik dönüşümü sağlayacak AR-GE içeriği
yüksek yatırımların hayata geçirilmesi desteklenecek. Bu sayede Türkiye’nin
büyümesine ve istihdamın artırılmasına katkı sağlanacağı; orta, uzun vadede
ekonomik ve sosyal açıdan toplumsal refaha katkıda bulunacağı öngörülüyor.
Destek
paketinin ülkemize ve milletimize hayırlı olmasını diliyor, Genel Kurulu
saygıyla selamlıyorum.
BAŞKAN
– Teşekkür ederim.
Sayın
Akyürek…
13.- Şanlıurfa Milletvekili Mehmet
Akyürek’in, 11 Nisan Şanlıurfa’nın düşman işgalinden kurtuluşunun 98’inci yıl
dönümüne ilişkin açıklaması
MEHMET
AKYÜREK (Şanlıurfa) – Sayın Başkan, değerli milletvekili arkadaşlarım; bugün 11
Nisan 2018, Şanlıurfa’mızın kurtuluşunun 98’inci yıl dönümü. Şanlıurfa halkı
doksan sekiz yıl önce eşsiz bir kahramanlık örneği sergileyerek Fransız
kuvvetlerini Urfa’dan çıkarmıştır. Şanlıurfa’da gösterilen direniş ve kurtuluş
mücadelesinin kazanılması, ülkemizin her karışına örnek olmuş ve daha
sonrasında da kurtuluşumuzun başmimarı olan ilimize “şanlı” unvanını
kazandırmıştır.
Bu
toprakların insanı olmaktan bir kez daha onur ve gurur duyuyorum. Doksan sekiz
yıl önce ve sonrasında kurtuluşumuz ve ülkemizin bekası için hayatını kaybetmiş
şehitlerimizi minnet ve şükranla yâd ederken tüm hemşehrilerimin sevincini en
kalbî duygularla paylaşıyor, buradan ülkemiz ve Şanlıurfalı vatandaşlarımıza
selam ve saygılarımı sunuyorum. 
Ne
mutlu “Urfalıyım.” diyene.
BAŞKAN
– Sayın Akyıldız…
14.- Sivas Milletvekili Ali Akyıldız’ın,
süper teşvik paketinde Sivas ilinden hiçbir firmanın yer almamasına ilişkin
açıklaması
ALİ
AKYILDIZ (Sivas) – Teşekkür ediyorum Sayın Başkan.
19
firmanın, 23 projenin 135 milyar lirayla destekleneceği süper teşvikte
Anadolu’da bulunan 6 tane il yer alırken maalesef Sivas yine bunların
içerisinde olmadı. 
Her
defasında Sivas için hayvancılık ve mera varlığı vurgusu yapılmasına rağmen,
süper teşvikteki entegre büyükbaş hayvancılık projesinde Sivas’ın yer almaması
bizleri şaşırtmadı. Savunma sanayisi ve raylı sistemlere yönelik düşüncelerin
ağırlıklı olarak dillendirilmesine rağmen, yer altı kaynakları bakımından
zengin olmasına ve Türkiye’deki demir rezervinin yüzde 36’sına sahip olmasına
rağmen süper teşvikte Osmanlı tokadını Sivas’a attınız. Tabii ki siz de
haklısınız çünkü Sivas size on altı yıldır en büyük desteği veren illerin
başında geliyor. Siz de bunun verdiği şımarıklıkla her seferinde Sivas’ı yok
saydınız ve yok saymaya da devam ediyorsunuz. Ama asıl Osmanlı tokadını 2019 yılında
benim Sivaslı kardeşlerim size atacak ve siz de o zaman Osmanlı tokadının nasıl
olduğunu anlayacaksınız ve tadacaksınız diyorum.
Teşekkür
ediyorum.
BAŞKAN
– Sayın Kayan…
15.- Kırklareli Milletvekili Türabi
Kayan’ın, Trakya bölgesinde taş ocaklarına ruhsat verilmesinin yasaklanması
gerektiğine ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan. 
Trakya’da
bulunan Yıldız Dağları süngerimsi dokusu nedeniyle yağan yağmurları sürekli
olarak bünyesine alır, kaynak vasıtasıyla yer üstü sularını ve diğer
vasıtalarla da yer altı sularını beslemektedir. Zaman içerisinde, yer üstü
suları gerek tarımsal arazileri sulamak açısından gerekse diğer ihtiyaçları
karşılamak açısından Trakya bölgesinde çok önemlidir. Bunun dışında, yer altı
suları binbir çeşit sanayiyi beslediği gibi, aynı zamanda bütün yerleşim
yerlerinin kullanma sularını da beslemektedir. Taş ocaklarına sürekli olarak
verilen bu ruhsatlar sayesinde bu doku bozulmuştur. Bugün yağan yağmurlar
sayesinde, sular emilmediğinden dolayı taşkınlıklar yaşanmakta, aynı zamanda
yer altı suları da daha derinlere indiği için çiftçinin kullanmasına ve bu
bölgedeki yerleşim yerlerinin kullanmasına elverişli hâle gelmemiş
bulunmaktadır. Bu bölgenin taş ocaklarına ruhsat verilmesi tamamen yasaklanmalı,
bu bölge sit bölgesi ilan edilmelidir.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Kayan.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Şanlıurfa’nın düşman işgalinden
kurtuluşunun 98’inci yıl dönümünü kutladıklarına ilişkin konuşması
BAŞKAN
– Biz de Divan olarak Şanlıurfa’nın 98’inci kurtuluş yıl dönümünü kutluyoruz,
Şanlıurfa halkına, hemşehrilerimize sevgi ve selamlarımızı sunuyoruz.
Şimdi
sisteme giren ve söz talebinde bulunan grup başkan vekillerine yerlerinden söz
vereceğim.
Sayın
Akçay, buyurun.
III.- AÇIKLAMALAR (Devam)
16.- Manisa Milletvekili Erkan Akçay’ın, 11
Nisan Şanlıurfa’nın düşman işgalinden kurtuluşunun 98’inci yıl dönümüne,
Suriye’de terör örgütleriyle mücadele eden Türkiye’nin doğrudan veya dolaylı
olarak tehdit edilmekte olduğuna ve Türkiye’nin komşu ülkelerin toprak
bütünlüğü çerçevesinde gerek masada gerek sahada varlığını hissettirmesi
gereken bir dönem olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biz
de Milliyetçi Hareket Partisi Grubu olarak Şanlıurfa’nın düşman işgalinden
kurtuluşunun 98’inci yıl dönümünü kutluyoruz, tebrik ediyoruz. Doksan sekiz yıl
evvel Mahmut Nedim Konağı’ndaki ve Merkez Camisi’nin minarelerindeki
Fransızların kurşun izlerinin hâlâ yerinde durduğunu biliyoruz ve hatırlıyoruz
ve hiçbir zaman da unutmayacağız. O Fransa ki… Adana, Maraş, Antep, Urfa işgal
altındayken yine doksan sekiz yıl önce, 1921 yılında o zamanın Ankara Hükûmeti,
Mustafa Kemal Atatürk’ün emriyle Kuvayımilliye müfrezeleri teşkil ederek
Fransızların karargâhının bulunduğu Afrin’e o kıt imkânlarla, namüsait şartlar
altında, ülke işgal altında, ordusu dağıtılmış, silahları elinden alınmış bir hâldeyken
müdahale etmişti. O müdahaleden sonradır ki 1921 Ankara Anlaşması imzalandı ve
işgal Şanlıurfa’nın, Adana’nın, Kahramanmaraş’ın ve Gaziantep’in şanlı
mücadeleleriyle sona erdirildi ve aynı Fransa şimdi Menbic’e gelmekten
bahsediyor. Suriye merkezli küresel bir gerilim ve çatışma riskiyle karşı
karşıyayız. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Akçay.
ERKAN
AKÇAY (Manisa) – Suriye’de Şam rejiminin kimyasal silah kullanmasıyla başlayan
tartışmalar Suriye’yi küresel güçlerin bir çatışma alanına sürüklemektedir. ABD
başta olmak üzere, İngiltere, Almanya ve Fransa, Akdeniz üzerinden Suriye
istikametinde yol alırken Rusya ve İran da terazinin diğer ucunda
görünmektedir. Kimyasal silah iddiasıyla bölgede varlığını devam ettirmek
isteyen ABD, PKK/PYD terör örgütünün işgali altındaki alanlardaki varlığını
Akdeniz’deki savaş gemilerinin de desteğiyle sürdürmek istemektedir. 
Son
gelişmelerin, özellikle 4 Nisanda Cumhurbaşkanı Sayın Erdoğan’ın Rusya ve İran
devlet başkanlarıyla bir araya gelmesinden sonra hızlanması da ayrıca dikkat
çekicidir. 
Aynı
derecede önemli bir diğer gelişme de son bir haftada Türk lirasının yanı sıra,
Rus ve İran millî paralarında da benzer kayıpların yaşanmasıdır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Tamamlayın lütfen. 
ERKAN
AKÇAY (Manisa) – Özetle, emperyalizm güney sınırlarımızı tehdit etmektedir,
bunu yaparken ekonomi silahını da kullanmaktan geri kalmamaktadır. 
Bir
taraftan Suriye’yi bölme planları hızlanırken, diğer taraftan Suriye’nin toprak
bütünlüğü konusuna vurgu yapan, bu ilke çerçevesinde Suriye’de terör
örgütleriyle mücadele eden Türkiye, doğrudan veya dolaylı tehdit edilmektedir.
Yaklaşan çatışma ve gerilime karşı hazırlıklı ve teyakkuz hâlinde bulunmamız
elzemdir. Türkiye'nin Doğu Akdeniz’de, Suriye’nin ve Irak’ın kuzeyinde yaşamsal
ve taviz verilemez çıkarları vardır. 
Türkiye
olarak komşu ülkelerin toprak bütünlüğü çerçevesinde gerek masada gerekse
sahada varlığımızı hissettirmemiz gereken bir dönemdeyiz. 
Teşekkür
ediyorum Sayın Başkan. 
BAŞKAN
– Ben de teşekkür ederim Sayın Akçay. 
Sayın
Danış Beştaş, buyurun. 
17.- Adana Milletvekili Meral Danış
Beştaş’ın, HDP Eş Genel Başkanı Selahattin Demirtaş’ın Sincan’da devam eden
duruşmasına ve yaptığı savunmasına, FETÖ savcılarının ve hâkimlerinin
iddialarıyla Selahattin Demirtaş rehin durumda olduğuna ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan.
Bugün,
önceki dönem Eş Genel Başkanımız Selahattin Demirtaş’ın duruşması Sincan’da
başladı. Evet, şu anda, cuma gününe kadar sürecek olan duruşma, kamuoyundan,
halktan gizli bir şekilde yapılmak isteniyor. Kendisinin 4 Kasımdan bu yana
-bir buçuk yılını doldurdu- hâlâ rehine durumu devam ediyor. Bugün Ankara
Sincan’da -sabah ordaydık- yine bir siyaset ve hukuk dersi veriyor. Her ne
kadar “Yargılama kamuya açık yapılıyor.” denilse de aslında, sözde bir açıklık
bu çünkü duruşma salonuna sınırlı sayıda kişi alınıyor ve insanlar dışarıda,
içeri girmeyi bekliyorlar. 
Demirtaş’ın
savunmasından kritik bölümler… Daha doğrusu, savunmanın hiçbir bölümünü kamuoyu
izleyemiyor çünkü ciddi ve mutlak bir yasak ve sansür var. Hükûmet bu sözlerin
gizli kalması için her türlü yöntemi ve hukuksuzluğu kullanıyor. Bu nedenle,
ben Demirtaş’ın, bugün önemli olan -hepsi çok önemli- bir iki pasajını
söyleyeyim. Evet, Demirtaş, bugün mahkemede, daha önceden tutuklanacağını
bildiğini söyledi. Peki, nasıl söyledi? Şöyle söyledi: “Ben on iki yıllık
milletvekiliyim, sekiz yılım eş genel başkanlıkla geçti; devlette, hükûmette ne
oluyor, neler konuşuluyor, iyi biliyoruz. Bana yönelik operasyon 6 Ekim akşamı
yapılacaktı, 6-8 Ekimin yıl dönümünde ama benim bir yurt dışı programım vardı,
5’inde yurt dışındaydım; operasyon ertelendi, hatta operasyonu planlayanların
fırça yediğini de biliyorum Niye yurt dışı yasağı koymadınız? diye. 
Ben,
bile bile, cezaevinde giyeceğim ortopedik ayakkabıyı da satın alarak Türkiye’ye
döndüm. Bir süre sonra evim basıldı, milletvekili arkadaşlarımla birlikte
gözaltına alındım.”
(Mikrofon
otomatik cihaz tarafından kapatıldı) 
BAŞKAN
– Bir dakika ek sürenizi veriyorum. 
MERAL
DANIŞ BEŞTAŞ (Adana) – Bir daha açıklayalım: Demirtaş hakkında farklı
tarihlerdeki fezlekeler birleştirilerek bir torba iddianame var. Bunun sebebini
Demirtaş şöyle açıklıyor: “Tek tek fezlekeler üzerinde tutuklama yapamazlar
diye düşünüyorlardı; suçun üst limitini artırmak, kendince kaçma şüphesi
oluşturmak ve ‘İşte, ifadeye de gelmedin.’ deyip ‘Yüz elli yıl hapsi istenen
biriyle ilgili tutuklama yapılması normaldir.’ algısı oluşturmak. Amaç buydu,
bu bir siyasi operasyondu ve savcılıklar bunların parçası oldular. Bunu kim
yapıyordu? Cemaatin savcıları yapıyordu? Yöntemleri buydu; kumpas, tuzak.
Yargıyı, Anayasa’nın kendilerine verdiği yetkiyi iktidarın lehine kullanarak
kişiler hakkında yargı tuzağı hazırladılar, tuzaktır. Bu tuzağı hazırlayanlar
bir gün yargı önüne çıkmayacak mı? Bu ülkede adil yargı bir gün tıkır tıkır
işleyecek ve hepsi eminim ki adil ve bağımsız bir yargı önünde hesap verecekler.”
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Toparlıyorum Sayın Başkan.
BAŞKAN
– Tamamlayın ve toparlayın lütfen.
MERAL
DANIŞ BEŞTAŞ (Adana) – “Bunun için de biz elimizden gelen bütün gayreti, çabayı
göstereceğiz.” “Demirtaş mahkemede hesap veriyor.” türü saçma sapan manşetler
atan çamur medyaya da bir çift sözü vardı ve şöyle dedi: “Özellikle onlar bu
sözleri iyi dinlesinler, yürekleri yetiyorsa bunu manşet yapsınlar. Daha önceki
celselerde de belirttiğim, konuştuğum, yaptığım, eylediğim hiçbir şeyi inkâr
etmem; fazlasını burada söyleyeceğim, eksiğini söylemeyeceğim. Öyle, korkacak,
çekinecek hiçbir şey yapmadım. Faaliyetlerimin tamamı konuşmalarımdan ibarettir
ama kumpas, tuzak olanları da anlatmam gerekiyor. Yani bir tanesi dahi doğru
olsa benim üstlenemeyeceğim bir şey yok.” Tekrar ediyor: “Yani benim
yaptıklarımla ilgili az söylemiş iddianame. Ben sadece bu kadar siyasi faaliyet
yürütmüşsem ayıp bana.” 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Son cümlem.
BAŞKAN
– Peki, buyurun.
MERAL
DANIŞ BEŞTAŞ (Adana) – “500 sayfa değil, ben 5 milyon sayfa konuşma yaptım,
onların hepsini de savunacağım ama kumpas ve tuzakların da benim üzerime mal
edilmesine asla rıza göstermeyeceğim.”
Son
olarak şunu söyleyeyim: Bugün mahkemede tek tek savcı ve hâkimlerin isimleri
açıklandı. Bu iletişimleri dinleyen, karar veren, iddianame hazırlayan, fezleke
hazırlayan ve bunun kararını veren hâkim ve savcıların şu anda yüzde 85’i
tutuklu. İsim isim olarak burada, Genel Kurulda da paylaşacağız. Ama FETÖ
savcılarının ve hâkimlerinin iddiasıyla, tutuklu olanların iddialarıyla bugün
Demirtaş rehin durumda. Bunu da Türkiye kamuoyuyla paylaşmak istiyorum.
Teşekkür
ediyorum.
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Trabzon Ortahisar ilçesinin Ahmet Yahya Subaşı Ortaokulu öğrencileri ve
öğretmenlerine “Hoş geldiniz.” denilmesi 
BAŞKAN
– Sayın milletvekilleri, Trabzon Ortahisar ilçesinin Ahmet Yahya Subaşı Ortaokulu
öğrencileri ve öğretmenleri aramızda. Gençlerimize ve öğretmenlerimize hoş
geldiniz diyoruz. (Alkışlar)
Sayın
Özkoç, buyurun.
III.- AÇIKLAMALAR (Devam)
18.- Sakarya Milletvekili Engin Özkoç,
Anayasa Mahkemesinin İstanbul Milletvekili Enis Berberoğlu hakkında karar
vermesi gerektiğine, Suriye’de yaşanan olaylara ilişkin Parlamentonun
bilgilendirilmesini rica ettiğine, İçişleri Bakanının kurumlar arası iletişim
ve entegrasyon ile istihbarat zafiyetleri nedeniyle istifasını vermesi
gerektiğine ilişkin açıklaması
ENGİN
ÖZKOÇ (Sakarya) – Teşekkür ederim Sayın Başkan.
Enis
Berberoğlu, suçsuz, masum; yıl geçti, Anayasa Mahkemesinin kararını vermesi
gerekiyor, Anayasa Mahkemesi karar vermiyor. Enis Berberoğlu’nun özgürlüğe
kavuşturulmasını istiyoruz.
Sayın
Başkan, değerli milletvekili arkadaşlarım; hemen yanımızda, içine girdiğimiz
Suriye’de ateş çemberi var. Bu ateş çemberi gün geçtikçe daha da kızışıyor.
Orada büyük emperyalist devletler kendi egemen güçlerinin çıkarları
doğrultusunda bir savaşın eşiğine gelmiş durumdalar, biz de bu savaşın tam
ortasındayız. Bununla ilgili, Türkiye Büyük Millet Meclisine bugüne kadar bir
bilgi verilmedi, bugüne kadar Türkiye Büyük Millet Meclisinde ilgili bakan
çıkıp da bu konuyla ilgili tek bir kelime etmedi. Türkiye Büyük Millet Meclisi,
Parlamento bu konuda bilgilenmek istiyor. Biz bu çıkacak gibi gözüken savaşın,
bu ateş çemberinin neresinde, nasıl duruyoruz, kendi ülkemizin menfaatlerini
nasıl sağlıyoruz? Bu Parlamento bilgilendirilmeli. Bunu özellikle, bizzat
sizden rica ediyoruz efendim.
Sayın
Başkan, bilindiği gibi, Sayın Genel Başkanımız grup toplantısında Göç
İdaresinin üzerine düşen görevlerle ilgili “Polis teşkilatı son zamanlarda, Göç
İdaresinin işlerini yapması gerekirken…” Yani aynen okuyayım: “Ayrıca, yüzlerce
polis şehidimiz var ve güvenlik güçlerinden şehitlerimiz var. Onları da
rahmetle, saygıyla anıyoruz. Ancak canı pahasına müdahale eden polis
teşkilatından, son zamanlarda -altını çiziyorum- polislerden bilinçli olarak
bazı yetkilerin alınıp bazı kuruluşlara devredildiğini görüyoruz. Bu son derece
tehlikeli. Örnek vereyim, tüm dünyada suça karışan yabancıların işlemlerini
güvenlik güçleri görür.”
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özkoç.
ENGİN
ÖZKOÇ (Sakarya) – Teşekkür ederim.
“Yabancı
gelmiş, suça karışmış, kim görür? Güvenlik güçleri. Bizde ise bunların
değerlendirmesini Göç İdaresi Genel Müdürlüğüne verdik. Göç İdaresi ne bilecek,
terörle mücadeleyi ne bilecek? Yabancıya ikamet tezkeresi veriyorsunuz. Tamam,
Göç İdaresi Genel Müdürlüğüne verildi. İkamet tezkerelerinin kime verildiğini
polis dahi bilmiyor.” demişti. İçişleri Bakanı bir açıklama yaptı: “Her şey
tıkır tıkır yürütülüyor. Kemal Bey bu konuda bilgi eksikliğine sahip.” dedi ve
bugüne yaptıkları sistemin tıkır tıkır işlediğinden bahsetti. Şimdi, siz göç
sürecini 2013’ten bu yana çok iyi yürüttünüz gerçekten. Kurumlar arası iletişim
ve entegrasyon mükemmel işliyordu, bütün Türkiye bunu seyrettik. Emniyet
Müdürlüğünün resmî raporunda bu ülkede 70 ilde IŞİD yapılanması oluştuğu yer
almıyordu ama siz hakikaten tıkır tıkır yürütüyorsunuz. 12 Ocak 2016 tarihinde
Sultanahmet’te kendisini patlatan IŞİD militanı…
(Mikrofon
otomatik cihaz tarafından kapatıldı)
BAŞKAN
- Tamamlayın Sayın Özkoç.
ENGİN
ÖZKOÇ (Sakarya) -Teşekkür ederim.
…Nabil
Fadlı’nın üzerinde Zeytinburnu’ndaki göç idaresinden alınan biyometrik kimlik
vardı. Alman vatandaşı 12 kişi öldü, 16 kişi de yaralandı. Gerçekten burada da
aslında sistemi tıkır tıkır yürüttünüz. Sultanahmet'te 6 Ocak 2015’te polis
merkezine canlı bomba saldırısında istihbaratınız çok iyiydi. 20 Temmuz 2015’te
Suruç katliamında mükemmeldiniz. 10 Ekim 2015 Gar katliamında harikalar
yarattınız. Tam Türkiye’nin istihbaratının güçlü olduğunu orada kanıtladınız.
17 Şubatta, burnumuzun dibinde Devlet Mahallesi’ndeki patlamada gerçekten
Türkiye’nin itibarını orada sağladınız.
İçişleri
Bakanına bir tavsiyem var, yönetemiyor İçişleri Bakanlığını. Çıkıyor, boyunu
aşan sözler söylüyor, o makamı derhâl bırakmalıdır. Kendisinin muhatabı Kemal
Kılıçdaroğlu değildir. Kendisinin aslında muhatabı Türkiye’de yoktur, o
Bakanlıktan derhâl istifasını vermelidir.
Saygılar
sunuyorum. (CHP sıralarından alkışlar) 
BAŞKAN
- Teşekkür ederim.
Sayın
Bostancı, buyurun lütfen.
19.- Amasya Milletvekili Mehmet Naci Bostancı’nın,
11 Nisan Şanlıurfa’nın düşman işgalinden kurtuluşunun 98’inci yıl dönümüne, 11
Nisan kadınların Sultanahmet’te büyük bir miting yaparak kendilerine belediye
seçimlerine katılma hakkı tanınmasını kutlamalarının 88’inci yıl dönümüne ve AK
PARTİ olarak kadınları kamusal hayatta daha fazla güç, yetki ve hakla
donattıklarına ilişkin açıklaması
MEHMET
NACİ BOSTANCI (Amasya) - Sayın Başkanım, teşekkürler. 
11
Nisan 1920, Urfalıların Fransız işgaline karşı şanlı bir direniş
gerçekleştirerek tam da bu kavramın ifade ettiği anlamı kanlarıyla ve alın
terleriyle kazandığı bir tarihtir. Şanlıurfa’nın 98’inci kurtuluş yıl dönümü
dolayısıyla Urfa’da bulunan bütün hemşehrilerimizi ve Türkiye’nin yurt dışında
bulunan bütün Urfalıları kutluyoruz, selamlarımızı gönderiyoruz. Daha sonra da
Meclisimizin aldığı bir kararla Urfa “Şanlıurfa” olmuştu, bunu da hatırlatmak
isterim. 
Daha
sonra, 20 Ekim 1921 tarihinde Türkiye Büyük Millet Meclisi ile Fransa arasında
yapılan Ankara Anlaşması’yla daha sonraki tarihlerde Hatay üzerinden tashih
edilecek sınırlar çizildi. Böylelikle Mondros Mütarekesi’yle girilen bir
tarihsel güzergâhtan çıkış konusunda, istiklal ve istikbal konusunda önemli
adımlardan birisi atılmış oldu.
Şehirlerin
kurtuluş günleri bize iki hususu hatırlatır: Birisi, oradaki insanların birlik
ve dayanışma içinde, azim ve kararlılık göstererek kendi geleceklerine sahip
çıkmalarını ve bunu millete tahvil etmelerini; diğeri de ondan önceki dönemde,
Mondros Mütarekesi’ne girerken yaşadığımız olaylardan çıkarılması gereken
tarihsel dersleri, şehirlerin o duruma gelmelerinin tarihsel nedenlerini ve
bunlara ilişkin muhakemeyi hatırlatır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bostancı lütfen.
MEHMET
NACİ BOSTANCI (Amasya) – O bakımdan, biz bir tarafı hüzün ve şüphesiz bir
tarafı sevinç olan bu kurtuluş günlerinde tarihten çıkarılacak olan dersleri de
gelecek için hatırlatmak isteriz. 
Bir
diğer konu, 11 Nisan 1930 tarihinde Sultanahmet’te kadınlarımız büyük bir
miting yaparak belediye seçimleri için müntehip olmalarının, intihaplara yani
-o dönemin diliyle- seçimlere katılabilmelerinin yollarının açılmasını
kutladılar. 
Cumhuriyet
kurulduktan sonra kadınlarımıza da seçme ve seçilme hakkı 1930, 1932, 1934
yıllarında verilmiş ve çok önemli, modern bir kazanım elde edilmişti.
Atatürk’ün mihmandarlık ettiği bu son derece önemli hamle aslında bugün modern
ve gelişmiş dediğimiz birçok Avrupa ülkesinden önce alınmış bir karardır, bunu
da hatırlatmak istiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın siz de Sayın Bostancı, lütfen. 
MEHMET
NACİ BOSTANCI (Amasya) – Bizler AK PARTİ olarak on altı yıldır cumhuriyetin
kazanımlarına ve geleceğe yönelik tasavvuruna, tahayyülüne bu ülkeyi
kalkındırarak, geliştirerek, kadınları kamusal hayatta daha fazla güç, yetki ve
hakla donatarak aynı istikamette yol almaya çalışıyoruz; bunu da bu vesileyle
hatırlatmak isterim. 
Teşekkür
ediyorum. 
BAŞKAN
– Teşekkür ederim Sayın Bostancı. 
Sayın
Yarayıcı, bir şey mi söyleyecektiniz, bir söz talebiniz var. 
Bir
dakika lütfen…
20.- Hatay Milletvekili Hilmi Yarayıcı’nın,
yaşanan bazı gelişmelerin iktidarın İslamcılık ve antiemperyalizm söylemlerinin
ikiyüzlülüğünü gösterdiğine ilişkin açıklaması
HİLMİ
YARAYICI (Hatay) – Teşekkür ederim Sayın Başkan. 
Guta’da
şaibeli kimyasal silah iddialarıyla beraber Suriye üzerinden Orta Doğu yeni bir
savaşın eşiğine gelmiş bulunuyor. Öbür yanda İsrail, sivil Filistinli
direnişçileri dünyanın gözü önünde katlediliyor. Bu iki gelişme, iktidarın
İslamcılık ve antiemperyalizm söylemlerinin ikiyüzlülüğünü gösteren birer
turnusol kâğıdı işlevi gördü. İsrail vahşeti karşısında ciddi bir tepki
gösteremeyen iktidar ve İslamcı aydınların, ABD yönlendirmeli İsrail’in
Suriye’ye saldırısını alkışlamaktan neredeyse elleri patlayacak. Kadere bak
kadere, kimler kimlerle beraber diyeceğim ama 6’ncı Filodan bu yana bu
iktidarın temsil ettiği zihniyetin fıtratı budur. Filistin halkının savunucusu
ve koruyucusu Suriye’yi İsrail ve ABD’yle iş birliği içinde yıkıma uğrat,
İsrail’i yenilgiye uğratan Lübnan Hizbullah’ını düşmanın olarak gör, sonra da
“Filistin davamız.” de, “antiemperyalizm” de. Bu tam bir ikiyüzlülüktür. 
Teşekkür
ederim Sayın Başkan. 
BAŞKAN
– Sayın Usluer, sizi de dinleyelim. 
21.- Eskişehir Milletvekili Gaye Usluer’in,
MHP Genel Başkanı Devlet Bahçeli’nin Eskişehir Osmangazi Üniversitesinde
yaşanan elim olayla ilgili bazı ifadelerine ilişkin açıklaması
GAYE
USLUER (Eskişehir) – Teşekkür ederim Sayın Başkan. 
Salı
günkü grup toplantılarında Sayın Devlet Bahçeli, Eskişehir Osmangazi
Üniversitesinde yaşanan elim olaydan bahsederken katli gerçekleştiren kişinin
ÖYP’li bir akademisyen olduğunu söyleyerek yanlış beyanda bulunmuştur. Kaldı ki
burada dikkat çekilmesi gereken nokta katli gerçekleştiren kişinin ya da
yaşamını kaybeden kişilerin hangi akademik kadroda oldukları değildir, burada
önemli olan akademide yaşanan böylesine elim bir olayın neden cereyan ettiğidir
ve bizlerin Parlamentoda önleyici olarak nasıl tedbirler alacağımızdır. ÖYP’li
arkadaşlarımız esefle Sayın Bahçeli’ye üzüntülerini dile getirmemizi
söylemektedirler.
Teşekkür
ediyorum.
BAŞKAN
- Teşekkür ederim ben de.
Sayın
Çakırözer, size de söz verelim, gündeme geçelim.
Buyurun.
Bir
dakika… 
22.- Eskişehir Milletvekili Utku
Çakırözer’in, Sözcü gazetesi yazarı Emin Çölaşan’a yönelik ölüm tehdidini
kınadığına, oluşturulmak istenen yeni sistemle öğrencilerin arzu etmedikleri
okullarda okumaya mecbur bırakılacaklarına ve Şehit Yunus Baykal Ortaokulunun
içine şube şeklinde bir imam-hatip okulu kurulması kararına ilişkin açıklaması
UTKU
ÇAKIRÖZER (Eskişehir) – Sayın Başkan, çok teşekkürler.
Öncelikle
Sözcü gazetesi yazarı Emin Çölaşan’a yönelik az önce Sayın Balbay’ın duyurduğu
ölüm tehdidini ben de kınıyorum, savcıları bu tehdidi gerçekleştiren kişi
hakkında işlem yapmaya davet ediyorum.
Sayın
Başkan, Millî Eğitim Bakanlığı, sınavla öğrenci alacak okulları ve kontenjan
sayılarını açıkladı. Eskişehir’de 15 okul ilan edildi. İlimizde 8’inci sınıfta
toplam 10 bine yakın öğrenci var. Millî Eğitim Bakanlığı tarafından açıklanan
okulların, velilerin ve öğrencilerin beklentilerini karşılaması mümkün değil bu
sayıyla. Bu okullara giremeyen öğrencilerimiz, bu yeni oluşturulmak istenen
çember sistemine göre arzu etmedikleri okullarda okumaya mecbur bırakılacaklar.
Bu sistemden vazgeçilmesini istiyoruz.
Son
olarak da Yenikent Mahallemizde mevcut olan Şehit Yunus Baykal Ortaokulunun
içine şube şeklinde bir imam-hatip okulu kurulması kararı alınmıştır. 
(Mikrofon
otomatik cihaz tarafından kapatıldı) 
UTKU
ÇAKIRÖZER (Eskişehir) – Ne bizim ne hemşehrilerimizin bir imam-hatip karşıtlığı
olmamakla birlikte… 
BAŞKAN
- Teşekkür ederim Sayın Çakırözer. 
UTKU
ÇAKIRÖZER (Eskişehir) – …bu tip mevcut okulların içine adı “imam-hatip” olur
“meslek lisesi” olur farklı bir okulun kurulması çocukların eğitimi açısından
sakıncalıdır, ayrıştırıcıdır.
BAŞKAN
– Sayın milletvekilleri, gündeme geçiyoruz. 
Başkanlığın
Genel Kurula sunuşları vardır. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Ankara Milletvekili Erkan Haberal ve
arkadaşları tarafından polislerin sorunlarının araştırılarak alınması gereken
önlemlerin belirlenmesi amacıyla verilmiş olan (10/758) esas numaralı Meclis
Araştırması Önerge’sinin ön görüşmelerinin, Genel Kurulun 11 Nisan 2018
Çarşamba günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 11/4/2018 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.

 Erkan
Akçay
 Manisa

 MHP
Grubu Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Ankara Milletvekili Erkan
Haberal ve arkadaşlarının (10/758) esas numaralı, polislerin sorunlarının
araştırılarak alınması gereken önlemlerin belirlenmesi amacıyla verdiği Meclis
araştırması açılması önergemizin görüşmelerinin 11/4/2018 Çarşamba günkü
birleşiminde yapılması önerilmiştir. 
BAŞKAN
- Önerinin gerekçesini açıklamak üzere öneri sahibi Milliyetçi Hareket Partisi
Grubu adına Ankara Milletvekili Sayın Erkan Haberal konuşacaklar. 
Buyurun
Sayın Haberal. (MHP sıralarından alkışlar)
MHP
GRUBU ADINA ERKAN HABERAL (Ankara) - Sayın Başkan, sözlerime başlamadan önce
gece, gündüz, yağmur, kar, çamur demeden millî güvenliğimizi korumak için
gözünü kırpmadan şehit olan kahraman polislerimizi saygı, minnet ve şükranla
anıyorum. 
Çağımızın
gerektirdiği özellikleri haiz olan polis teşkilatımız milletimizin
beklentilerine tüm benlikleriyle cevap verirken teşkilat mensuplarının
ihtiyaçları ve beklentilerini karşılamak, eksikliklerini gidermek, bizlerin
kahraman polislerimize olan borcu olmalıdır. Vatandaşın canını koruyor ama
kendi canı tehlikede. Vatandaşın malını koruyor, oturacak bir evi bile yok,
kiralık evlerde, lojman sıralarında. Kamu huzurunu koruyor, kendisi huzursuzluk
içinde, ailesinde huzur yok, etrafında huzur yok. Yılda ortalama 50 polisimizin
intihar ettiğini özellikle hatırlatmak istiyorum. Emeklilikleri yetersiz, maaş
kısıtlı, emsallerinden noksan bir seviyede.
Değerli
milletvekilleri ben dâhil Milliyetçi Hareket Partisinin bütün
milletvekillerinin bu konuda verdiği kanun tekliflerinin gündeme alınması
elzemdir. 12/24 olan bu çalışma sistemini, grup sayısının dörde çıkarılmasıyla
12/36 sistemine dönüştürmemiz gerekmektedir. 8/5 çalışan personele iki gün izin
hakkı verilmelidir. Bütün çalışanlara haftalık izin süreleri uygulanırken
polisimize bunun çok görülmesi bizce adil ve uygun değildir. Öncelikle ifade
etmeliyim ki polis kardeşlerimiz seyyanen zam ve yan ödeme istemiyor. Zaten
polisin maaşı yan ödemelerle şişirilmiş, 3000 ek göstergenin hiçbir getirisi
kalmamıştır, hele emeklilikte hiçbir fayda sağlamamaktadır; bunun tek çözümü,
emniyet hizmetleri tazminatının emekli maaşına eklenmesi ve ek göstergelerinin
3600 olmasıdır, bunun dışındaki maddi vaatler polislerimizi hiçbir zaman mutlu
etmeyecektir. Aynı görevleri yapan Jandarma astsubaylarının göstergesi 1995
yılında yapılan düzenlemeyle 2200’den 3600’e çıkarılmıştır. Yani şurada,
İçişleri Bakanlığının hemen önünde nöbet tutan, aynı görevi ifa eden Jandarma
astsubayının ek göstergesi 3600 iken polis memurumuzun ek göstergesi 3000’dir.
Yirmi yıldan fazladır devam eden, bu adil olmayan uygulamanın derhâl
sonlandırılması, polisimizin 3600 ek göstergeye çıkarılması gerekmektedir.
Emekli olan polislerin ve polis müdürlerimizin emek kayıplarının çok fazla
olması sebebiyle derhâl yeni bir düzenlemeyle emekli olan diğer devlet
memurları arasında en düşük maaş alanlar ayıbından kurtarmamız gerekmektedir. 
Özetlemek
gerekirse, 15 Temmuz kanlı darbe girişiminde bizzat yaşadık ki Emniyet içindeki
şeref ve haysiyet sahibi, vatan ve millet aşkıyla yoğrulmuş polislerimizin
direnişi olmasaydı belki bugün burada olamayacaktık, Meclisimiz açık
olmayacaktı. O gün polisin darbecilerle beraber hareket etmesinin sonucu ne
olurdu; lütfen bunu unutmayalım. Artık insaf diyoruz. Ne kadar terörist,
hırsız, arsız, namussuz, pis ve pislik iş varsa bununla uğraşan polis;
vatandaşımızın bu anlamda bütün dertlerini çözen polis; insanlarımızın canını,
malını, ırzının sorumluluğunu gözeten polis; molotofu, bombayı yiyen de polis.
Allah gani gani rahmet eylesin; 15 Temmuz gecesi darbecilerin bombalayıp şehit
ettiği 50’den fazla Özel Harekât şehidimiz yaşasa idi, bu sıkıntılardan nasıl
muzdarip olduklarını, büyük bir gurur ve vakar sahibi oldukları için hiçbir
zaman ifade etmeyeceklerdi. Ama bu borç bizim, bu görev bizim. Küfrü, hakareti
işiten polis; aynı işi yapan diğer güvenlik güçlerimiz 150-200 bin TL’ye yakın
emekli ikramiyesi alırken 30-40 bin TL alan maalesef ki polis. TSK’den emekli 5
ile 7 bin TL arası emekli maaşı alırken -ki alınmasın demiyoruz- polisimiz de
aynı seviyeye çıksın diyoruz. 2.000-2.500 TL arasında emekli maaşı alan da
polis; lojman sırası beklerken emekli olan, kiradan kiraya koşturan da polis;
diğer kamu görevlileri belli zaman diliminde ortalama günde sekiz saat görev
yaparken bu sürenin 2 katı çalışan da polis.
(Mikrofon
otomatik cihaz tarafından kapatıldı) 
ERKAN
HABERAL (Devamla) - Bu önergeye destek olacağınızı düşünerek hepinize
saygılarımı sunuyorum efendim. (MHP sıralarından alkışlar)
BAŞKAN
- Teşekkür ederim Sayın Haberal.
Halkların
Demokratik Partisi Grubu adına İzmir Milletvekili Sayın Ertuğrul Kürkcü
konuşacaklar.
Buyurun
Sayın Kürkcü. (HDP sıralarından alkışlar)
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar;
Milliyetçi Hareket Partisinin getirdiği özellikle polislerin özlük haklarının
ve çalışma koşullarının düzeltilmesine ilişkin öneri yerindedir; bu bakımdan,
öneriyi bu çerçevede desteklemek gerekir. Ancak polislerin gerek ücretlerinin
gerek çalışma koşullarının gerek tabi oldukları kural ve yönetmeliklerin nasıl
düzenleneceği meselesi yöneticiler ile polisler arasındaki, polis görevlileri
arasındaki ilişkiye değil, polislerin kendi kendilerini yönetme kabiliyetine
sahip olup olmamalarıyla ilgilidir. Daha basitçe söylersem: Polis örgütünde
çalışanlar, tıpkı diğer mesleklerde çalışanlar gibi, sendikalaşma hakkını elde
etmedikçe ne özlük haklarını ne çalışma koşullarını ne emeklilik koşullarını
daha iyi bir duruma getirebilirler. Ancak, en az bunun kadar, polisin, yapmakta
olduğu işi yani devlet tekelini, devletin şiddet tekelini yurttaşlar karşısında
kullanırken uyması gereken kurallar ve eğitim bakımından da bu Polis Haftası
dolayısıyla bir kere daha haberdar edilmesi gerekir. Türkiye, Avrupa İnsan
Hakları Mahkemesinde kişi güvenliği, işkence ve sair kural ihlalleri dolayısıyla
en fazla mahkûm edilen ülkedir ve bu mahkûmiyetlerin hemen hemen tamamı polisin
davranışlarıyla ilgilidir. İnsan Hakları Derneği verilerine göre 2017 yılında
427’si gözaltında kaba dayak ve diğer yöntemlerle, 1.855 kişi ise gözaltı
yerleri dışında ve güvenlik güçlerince müdahale edilen toplantı ve gösterilerde
olmak üzere toplam 2.282 işkence ve kaba muamele kaydı var. 
Şimdi,
dolayısıyla, bir yandan özlük hakları gelişecek fakat öbür taraftan işkence ve
kaba muamele iddiaları artacaksa yurttaşların bu talepleri destekleyebilmeleri
için en azından devletin şiddet tekelinin bu şekilde kaba ihlaller yoluyla icra
edilmediğinden emin olmaları gerekir. Bütün kurumların öz eleştiriye ihtiyacı
var. Toplumun eleştiri hakkı kadar kurumların öz eleştiri ihtiyacı var. Bu öz
eleştiriyi hepimizden önce Emniyetin yerine getirmesi gerekir. 
Çok
basit bir başka gösterge, Hükûmetin, aslında Polis Vazife ve Salȃhiyet
Kanunu kapsamında polisin uyması mümkün olmayan kanun dışı emirlerinin nasıl
gerçekleştirildiğinin de altını çizmesi gerekir. 
Bir
iki saniye daha rica ediyorum.
BAŞKAN
– Buyurun, bir dakika ek süre vereyim.
ERTUĞRUL
KÜRKCÜ (Devamla) - Polis Vazife ve Salȃhiyet Kanunu polisin görevini şöyle
özetliyor: “Asayişi, amme, şahıs, tasarruf emniyetini ve mesken masuniyetini
korumak.” Ve polis göreve başlarken şöyle yemin ediyor: “Türk milletinin millî,
ahlaki, insani, manevi ve kültürel değerlerini benimseyip, koruyup bunları
geliştirmek… Türkiye Cumhuriyeti’ne karşı görev ve sorumluluklarımı bilerek
çalışmak.” Fakat Kastamonu’daki bir yemin töreninden şu sözleri size
hatırlatmak istiyorum: “Unutursam kanım kurusun. Unutursam kanım kurusun.
Gidiyoruz; intikam andı içen gelsin, nazlı yârdan geçen gelsin.” 
Şimdi,
bu ikisi arasında bir ilişki yok ve polis bütün yurttaşlara karşı her halükârda
eşit davranmak ve hiçbir intikamın takipçisi olmamak zorundayken bu yola sevk
edilmiş ise eğer sadece haklar değil aynı zamanda sorumluluklar için de bu
hafta düşünme haftası olmalıdır. 
Teşekkür
ederim. (HDP sıralarından alkışlar) 
BAŞKAN
– Teşekkür ederim ben de Sayın Kürkcü.
Cumhuriyet
Halk Partisi Grubu adına Bolu Milletvekili Sayın Tanju Özcan konuşacak.
Buyurun
Sayın Özcan. (CHP sıralarından alkışlar)
CHP
GRUBU ADINA TANJU ÖZCAN (Bolu) – Sayın Başkan, değerli milletvekilleri; Genel
Kurulu saygıyla selamlıyorum.
Milliyetçi
Hareket Partisinin verdiği bu önergenin lehine grubum adına söz aldım.
Verilmesi gereken bir önergeydi, daha önce de bizim grubumuz tarafından da
benzer önergeler çok verilmişti. 
Öncelikle,
bugüne kadar terör ve asayiş olaylarında şehit olan binlerce polis memurumuza
Allah’tan rahmet diliyorum. 
Yine
bu vesileyle, Türk Polis Teşkilatının kuruluşunun 173’üncü yıl dönümünü de
grubum adına kutluyorum. 
İktidar
partisinin değerli milletvekillerine sesleniyorum: Bu önerge önemli bir önerge
arkadaşlar. Yaklaşık 270 bin polis memuru arkadaşımızı, ailelerini ve polis
emeklilerini ilgilendiren bir grup önerisi. 
Şimdi,
biz “Kahraman polisimiz” diyeceğiz, sırtını sıvazlayacağız ama polisimizin
ekonomik sorunlarını, özlük haklarıyla ilgili sorunlarını çözmeyeceğiz, onları
terörle mücadeleye göndereceğiz ama terörle mücadele ederken akıllarındaki
ekonomik sıkıntılarını, geçim sıkıntılarını çözmeyeceğiz. Artık öyle “Kahraman
polisim” “Benim polisim” lafları karın doyurmuyor. Polislerimizin somut
istekleri var, diyorlar ki: “Bizim çalışma saatlerimiz düzenlensin.” 
Şimdi,
Türkiye’de her memurun bir çalışma saati var, Tapudaki memurun çalışma saati
var, öğretmenin çalışma saati var ama polisin çalışma saati yok, mesai saati
mefhumu yok polislerde. Evine gidiyor, kırk sekiz saatlik bir operasyondan
geliyor, evine gidiyor bir saat sonra yeniden çağrılabiliyor. Polis de ailesi
de buna alışmış, bundan dolayı da yüksünmüyorlar. Kamuda fazla mesai yapan
memurlarımıza fazla mesai hakları önemli ölçüde ödeniyor ancak polislerimiz
ayda yetmiş beş saate varan fazla mesai yapıyorlar, polis memurlarımıza bu
fazla mesaileri ödenmiyor.
Yine,
emekli polis memurlarımızla ilgili kaç yıldır konuştuğumuz bir şey var: Polis
memuru emekli olunca çalışırken aldığı ücretin ancak yarısını alabiliyor, büyük
bir ekonomik sıkıntıyla karşı karşıya kalıyor. O yüzden artık hiç direnmeden şu
3600 ek göstergeyi polis memurlarına vermek zorundasınız. Bu sizin polisimize
karşı namus borcunuzdur iktidar partisi olarak.
Yine,
polisimiz diken üstünde. Ne için diken üstünde? Şu ana kadar 23 bine yakın
polis memuru ihraç edildi FETÖ’yle mücadele kapsamında ve bir bu kadar polis
memuru hakkında da işlem yapılacağı söyleniyor. Hâlâ Emniyette 20 bine yakın
polis memurunda byLock olduğu söyleniyor. Şu doğru: Maalesef, Emniyet teşkilatı
FETÖ’nün en yoğun yuvalandığı yerlerden bir tanesi ama bunun sorumlusu da biz
değiliz. Şimdi, bir İçişleri Bakanı ne diyordu, 17-25 Aralıkta görevli olan
Efkan Ala: “81 ilin 75’inin il emniyet müdürü FETÖ’cü çıktı.” 
(Mikrofon
otomatik cihaz tarafından kapatıldı) 
TANJU
ÖZCAN (Devamla) – Sayın Başkanım, toparlamam için...
BAŞKAN
– Bir dakika...
Buyurun.
TANJU
ÖZCAN (Devamla) – Peki, ben size sormak istiyorum: Bu 81 ilin emniyet müdürü
hangi iktidar döneminde atandı? Bunları atayan, bunların kararnamelerinde
imzası olan İçişleri Bakanlarınız hakkında bir işlem yapmak hiç aklınıza
gelmedi mi? Yani o kadar polis memuru, polis müdürü FETÖ’cü, Emniyete sızmış,
siz bu sızanları tespit ettiğiniz ölçüde alıp atıyorsunuz -bunun yanında
mağdurlar da var, hiç alakası olmayanlar da var- ama bunları oraya atayan
İçişleri Bakanlarınız hakkında tek bir işlem yapmayı dahi düşünmüyorsunuz,
düşünemiyorsunuz. 
Sayın
AKP milletvekili arkadaşlarıma sesleniyorum: Bakın, bu önergenin sahibi
Milliyetçi Hareket Partisi Grubu. Sayın Bahçeli’nin talimatıyla bu önergenin
buraya geldiğini düşünüyorum. Bize defalarca bu konuda “Hayır.” dediniz ama
Sayın Bahçeli’nin bu önerisine bence “Hayır.” demeyin. Bunun siyasal sonuçları çok
ağır olabilir, maazallah. Cumhur ittifakını bile bizim tanıdığımız Sayın
Bahçeli bu yüzden bozabilir. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Efendim, herhangi bir açıklamaya gerek yok, son derece saçma
ifadeler olduğu için herhangi bir izaha gerek görmüyorum. 
Sağ
olun. 
BAŞKAN
– Teşekkür ederim. 
Adalet
ve Kalkınma Partisi Grubu adına Kilis Milletvekili Mustafa Hilmi Dülger
konuşacaklar. 
Buyurun
Sayın Dülger. (AK PARTİ sıralarından alkışlar) 
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; Milliyetçi Hareket Partisi Grubunun polislerin sorunlarının
araştırılarak tespiti ve mağduriyetlerinin önlenmesi için yasal düzenlemeler de
dâhil olmak üzere gereken tedbirlerin belirlenmesi amacıyla vermiş oldukları
grup önerisi aleyhine AK PARTİ Grubum adına söz almış bulunuyorum. Yüce Meclisi
ve ekranları başındaki aziz milletimizi saygıyla selamlıyorum. 
10
Nisan Türk polis teşkilatımızın kuruluş yıl dönümü vesilesiyle görevleri
başında şehit düşmüş olan kahraman polislerimize bir kez daha Allah’tan rahmet
diliyor, gazilerimize şükranlarımı sunuyorum. Tüm Emniyet mensuplarımıza
görevlerinde başarılar diliyor, kendilerini en kalbî duygularımla selamlıyorum.

Sayın
Başkan, değerli milletvekilleri; hayatımızın her alanında olduğu gibi, AK PARTİ
Hükûmetleriyle gerek kamu hizmetlerinin sunulması gerek kamu hizmeti sunanların
nicelik ve nitelik olarak daha yeterli hâle gelmesi gerekse hizmet alanların
hem maddi hem manevi anlamda daha tatminkâr olmalarını sağlamak adına çok
önemli hizmetler ifa edilmiş, çok önemli dönüşümler sağlanmıştır. Bu değişim ve
dönüşümlerden elbette ki Emniyet hizmetlerimiz de bütün teşkilatıyla birlikte
nasibini almıştır. Bugün Emniyet teşkilatımızın gerek terörle mücadele
boyutunda gerekse adi suçların önlenmesi ve suçluların yakalanması boyutunda
gösterdiği başarılar hepimizin göğsünü kabartmaktadır. Polisimizin sahip olduğu
iş imkânları, on beş yıl öncesine göre, tam yüzde 400 kat değiştirilmiş,
iyileştirilmiş ve iyileştirilmeye de devam edilmektedir. 
Sayın
Başkan, değerli milletvekilleri; polisin özlük haklarında son on beş yılda
gözle görülür hem de elle tutulur değişiklikler ve iyileştirmeler yapıldığı
malumdur. Göreve yeni başlayan bir polis memurunun maaşı 2002 yılında 665 lira
iken 2018 yılında 4.021 lira olmuştur; tam 6,5 kat artmıştır. 
TANJU
ÖZCAN (Bolu) – Doları da söylerseniz, dolar bazında. 
ERKAN
HABERAL (Ankara) – Asgari ücret neydi? Asgari ücret neydi 2002’de?
MUSTAFA
HİLMİ DÜLGER (Devamla) – Makam tazminatı alamayan emekli Emniyet personelinin
aylıklarına maktu bir artış getirilmiştir. Yine 2012 tarihinde yapılan
değişiklikle 657 sayılı Devlet Memurları Kanunu’nun “Tesis Edilen Sınıflar”
başlıklı 36’ncı maddesinde yükseköğrenimli memurların 1’inci dereceye düşmesi
imkânı sağlanmıştır. 
Sayın
Başkan, değerli milletvekilleri; elbette ki bütün bu saydığımız iyileştirmeler,
bütün bu düzenlemeler polis memurları için, Emniyet teşkilatımızın fedakâr
çalışanları için yeterlidir demek için buraya çıkmadım, elbette ki onların da
gerçekten çözülmesi, görüşülmesi gereken önemli sorunları var. Bugün, büyüyen,
gelişen Türkiye'nin, güçlenen Türkiye'nin nimetlerinden engellilerimiz,
yaşlılarımız, kimsesizlerimiz, fakir fukaralarımız, emeklilerimiz, dullarımız
gibi polis memurlarımızın da daha fazla faydalanmasının yolunu elbette ki
iktidarımız açacaktır. 
(Mikrofon
otomatik cihaz tarafından kapatıldı)
BAŞKAN
– Bir dakika ek süre veriyorum. 
MUSTAFA
HİLMİ DÜLGER (Devamla) – Elbette ki bütçe imkânlarımız geliştikçe, elbette
şartlarımız iyileştikçe bunlardan her meslek mensubunun faydalanmasının önü
açılacaktır. 
TANJU
ÖZCAN (Bolu) – 3600’ü verin. 
MUSTAFA
HİLMİ DÜLGER (Devamla) – Ancak, ben burada AK PARTİ Grubu adına bu hakların
verilmemesi için değil, bugünkü gündemimiz gereği bugün biraz sonra geçeceğimiz
gündem görüşmeleri nedeniyle Meclis araştırması açılmasına karşı çıktığımı
ifade ediyorum. 
BURCU
KÖKSAL (Afyonkarahisar) – 3600 ek göstergeyi verin, sıkıntılarını çözün. Fazla
mesai ücretlerini verin. Ayda iki yüz kırk saat çalışıyorlar. 
TANJU
ÖZCAN (Bolu) – Niye karşı çıkıyorsunuz? 
MUSTAFA
HİLMİ DÜLGER (Devamla) – Ayrıca, bu tespitlerin daha iyi yapılabilmesi için hem
Emniyet Genel Müdürlüğümüzün hem İçişleri Bakanlığımızın çalışmaya devam
ettiklerini, bu çalışmalarının da ümit ediyorum ki en kısa zamanda zaten
Meclisin gündemine geleceğini düşünüyor, bu gerekçelerle Milliyetçi Hareket
Partisi Grubu önerisinin aleyhinde olduğumu belirtiyor, yüce heyetinizi
saygıyla selamlıyorum. 
BURCU
KÖKSAL (Afyonkarahisar) – Faydalı bir işe niye karşısınız? Polislerin
haklarının verilmesine mi karşısınız?
ERKAN
HABERAL (Ankara) – Bütün polisler sizi dinledi, başka hiçbir şey demiyorum, herkes
dinledi. 
NAMIK
HAVUTÇA (Balıkesir) – Polislerin haklarının verilmesine mi karşı çıkıyorsunuz?
BAŞKAN
– Sayın milletvekilleri, bir müsaade edebilir misiniz lütfen. 
Hepsini
gördüm, bir müsaade edin lütfen. 
V.- BAŞKANLIĞIN GENEL KURULA SUNUŞLARI
(Devam)
A) Çeşitli İşler (Devam)
2.- Başkanlıkça, Genel Kurulu ziyaret eden
Belarus Temsilciler Meclisi Uluslararası İlişkiler Daimî Komitesi Başkanı
Valery Voronetsky ile beraberindeki heyete “Hoş geldiniz.” denilmesi 
BAŞKAN
- Sayın milletvekilleri, Meclisimizi ziyaret etmekte olan Belarus Temsilciler
Meclisi Uluslararası İlişkiler Daimî Komitesi Başkanı Sayın Valery Voronetsky
ile beraberindeki heyet şu anda Genel Kurulumuzu teşrif etmiş bulunuyorlar.
Kendilerine Meclisimiz adına “Hoş geldiniz.” diyorum. (AK PARTİ, CHP ve MHP
sıralarından alkışlar)
Sayın
Bostancı, buyurun.
III.- AÇIKLAMALAR (Devam)
23.- Amasya Milletvekili Mehmet Naci
Bostancı’nın, polislerin mali haklarına ilişkin daha fazla iyileştirmeyi
yapmayı istediklerine ama bunun aynı zamanda imkânlarla ilişkili bir iş
olduğuna ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Polis
teşkilatımız, Türkiye'nin muhataralı süreçlerinde çok önemli görev ve roller
üstlenmiş olan, halkımızın göz bebeği kurumlarımızdan birisi. Diğer bürokratik
kurumlardan da birçok farklılıkları var. İnsanlar giderler, devletin
mekânlarında işlerini yaparlar, herhangi bir hayati riskle karşılaşmazlar ama
polislerimizin, yaptıkları iş gereği, aynı zamanda halkın esenliğini, huzurunu
sağlamaya çalışırken hayati riskleri de söz konusudur, bunu da herkes bilir. Bu
çerçevede çok önemli görevi yerine getiren bu kuruma karşı, AK PARTİ iktidarı
olarak biz, gerekse de Türkiye Cumhuriyeti boyunca bütün iktidarlar onların
yaptıkları halk için onurlu hizmeti dikkate alarak çalışma şartlarına ilişkin
her zaman dikkat ve ihtimamla davranmışlardır, biz de aynı şekilde davrandık. 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) – Devam edebilir miyim?
BAŞKAN
– Tamamlayın lütfen, bir dakika ek süre veriyorum.
ENGİN
ÖZKOÇ (Sakarya) – Bir şey yok yani uzatmaya gerek yok.
MEHMET
NACİ BOSTANCI (Amasya) – Gerek çalışma şartlarını gerek teknik donanımlarını
daha iyi şartlara taşıdık. Aynı zamanda, 2400 olan göstergelerini 3000’e
çıkardık. Onların çalışma şartları çerçevesinde mali haklarına ilişkin daha
fazla iyileştirmeyi elbette yapmak isteriz ama bunun aynı zamanda imkânlarla
ilişkili bir iş olduğu şüphesiz her türlü takdirin üzerindedir. İnşallah,
Türkiye daha iyi şartlara kavuşacak, biz de polislerimize daha iyi imkânları
vereceğiz. Yaklaşımımız budur. 
Teşekkür
ediyorum.
BAŞKAN
– Teşekkür ederim ben de.
VI.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Ankara Milletvekili Erkan Haberal ve
arkadaşları tarafından polislerin sorunlarının araştırılarak alınması gereken
önlemlerin belirlenmesi amacıyla verilmiş olan (10/758) esas numaralı Meclis
Araştırması Önerge’sinin ön görüşmelerinin, Genel Kurulun 11 Nisan 2018
Çarşamba günkü birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi grup önerisini oylarınıza sunuyorum: Kabul
edenler… Kabul etmeyenler… 
TANJU
ÖZCAN (Bolu) – Var, çoğunluk var efendim.
ENGİN
ÖZKOÇ (Sakarya) – Çoğunluk bu tarafta efendim, sayalım.
BAŞKAN
- Öneri kabul edilmemiştir.
ENGİN
ÖZKOÇ (Sakarya) – Allah aşkına, çoğunluk bu tarafta.
BAŞKAN
- Karar yeter sayısı isteseydiniz arkadaşlar. 
ENGİN
ÖZKOÇ (Sakarya) – Sayalım efendim… Kâtip üyelere soralım. 
BURCU
KÖKSAL (Afyonkarahisar) – Sayalım…
BAŞKAN
- Daha önce kâtip üyeler bu sayıyı yaptılar ve bana buradan söylediler. Lütfen…
ENGİN
ÖZKOÇ (Sakarya) – Sayın Başkan, kayıtlara geçsin diye rica ediyorum efendim.
BAŞKAN
- Buyurun Sayın Özkoç.
ENGİN
ÖZKOÇ (Sakarya) – Efendim, şu anda salonda muhalefetin elleri daha fazla. Yani
Divan kâtipleri burada. Kendileri de saysınlar. Eğer aralarında…
BAŞKAN
– Saydılar Sayın Özkoç, emin olabilirsiniz.
ENGİN
ÖZKOÇ (Sakarya) – Barış Bey, saydınız mı?
BAŞKAN
- Emin olabilirsiniz. Bakın, burada da yazılı. Lütfen…
TANJU
ÖZCAN (Bolu) – Nerede yazıyor? Nerde yazıyor?
BAŞKAN
– Burada da yazılı. Lütfen, isterseniz gelip bakabilirsiniz.
Buyurun.
ENGİN
ÖZKOÇ (Sakarya) – Sayın Başkan, AK PARTİ Grubunun Grup Başkan Vekilinin sayıyı
tamamlamak üzere yaptığı konuşmayı saygıyla karşılıyoruz.
BAŞKAN
– Onu bilemem, niyet okumak durumunda değilim.
Buyurun,
sizi dinliyorum.
ENGİN
ÖZKOÇ (Sakarya) – Ama sayı tamamlanmamıştır; bir.
İki:
AK PARTİ Grubu –kayıtlara geçsin diye söylüyorum- polislerimizin emeklilikte
rahat bir hayat sürmesinin neden bu kadar karşısındalar? Neden polislerimizin
ek göstergeyi alarak hayatlarını güvence altına almasına bu kadar karşı
duruyorlar? Bunun da açıklanmasını talep ediyorum.
BAŞKAN
– Teşekkür ederim.
ÖMER
FETHİ GÜRER (Niğde) – Sayın Başkanım, bir şey söyleyeceğim.
BAŞKAN
– Müsaade eder misiniz… Ben işlemimi yapayım daha sonra size söz veririm.
ÖMER
FETHİ GÜRER (Niğde) – Konuyla ilgili yalnız Sayın Başkan.
BAŞKAN
– Sayın Gürer, müsaade eder misiniz…
ÖMER
FETHİ GÜRER (Niğde) – Aykırı bir şey söylemeyeceğim, konuyla ilgili.
BAŞKAN
– Tamam, söz talebinde bulundunuz, ben de size sözünüzü vereceğim. Müsaade edin
zamanını tayin edeyim.
TANJU
ÖZCAN (Bolu) – Ama polislerle ilgili efendim. Oylama bittikten sonra bir anlamı
kalmıyor ki.
BAŞKAN
– Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
2.- HDP Grubunun, 11/4/2018 tarihinde
İstanbul Milletvekili Garo Paylan ve arkadaşları tarafından, Demirören Grubuna
bir kamu bankası olan Ziraat Bankasının sağladığı 675 milyon dolarlık kredinin
araştırılması amacıyla verilmiş olan Meclis araştırması önergesinin ön görüşmelerinin,
Genel Kurulun 11 Nisan 2018 Çarşamba günkü birleşiminde yapılmasına ilişkin
önerisi
11/4/2018
Türkiye Büyük Millet Meclisi Başkanlığına
Danışma
Kurulunun 11/4/2018 Çarşamba günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.

 Meral
Danış Beştaş
 Adana
 HDP
Grup Başkan Vekili

Öneri:
11
Nisan 2018 tarihinde İstanbul Milletvekili Sayın Garo Paylan ve arkadaşları
tarafından (7466 sıra numaralı) Demirören grubuna bir kamu bankası olan Ziraat
Bankasının sağladığı 675 milyon dolarlık kredinin araştırılması amacıyla
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak görüşmelerinin 11/4/2018 Çarşamba günkü
birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Adana Milletvekili Sayın Meral Daniş Beştaş konuşacaklar. 
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Teşekkür ederim Sayın Başkan. 
Evet,
Demirören grubunun Doğan medyayı satın alması geçen haftanın en önemli gündem
maddelerinden biriydi. Tabii, bu bağlamda basın ve yayın organlarının
tekelleşmesi, tek elde toplanması meselesi gerçekten en çok tartışmamız gereken
konuların başında geliyor. Dünyanın en büyük gazeteci hapishanesi olan
ülkemizde diğer yandan da gazete satışları, iktidarın gazete satın alması
Demirören grubu eliyle, aslında durumun vahametini daha da ağırlaştırıyor.
Gerçekten, bu satış nasıl yapıldı, bunu araştırmamız lazım, çok ciddi
araştırmamız lazım çünkü ortada alışveriş yapılan, satın alınan, satan ve satın
alan birileri yok. Demirören grubu kim? İktidara en yakın gruplardan biri.
Sayın Erdoğan’a “patron” diyorlar yani onlar arasındaki ilişkiyi hiç kimse
inkâr edemez. E, peki satan kim? Sözde, Doğan medya. Peki, satılmadan önce ne
yapıyordu? Ha, diyeceksiniz ki çok mu özgürlükçüydü, gerçekten basın-yayın
özgürlüğü standartlarına uygun mu davranıyordu? Tabii ki hayır. İktidarın onlar
üzerinde de baskısı gerek tartışma programlarında gerek haberlerinde çok güçlü
bir şekilde zaten hissediliyordu. Bizim açımızdan, HDP açısından Doğan medya
son iki yıldır, 7 Hazirandan sonra zaten en ağır sansürü uygulayan grubun
başında yer alıyor. Yıllarca bizi tartıştılar, bizsiz tartıştılar. Bu, özgür
olduğu anlamına gelmiyor bu eleştirilerin ama en azından sahibi iktidar partisi
değildi, en azından başka bir adı vardı. Peki, ne zaman başladı bu satış?
Aslında Afrin’le birlikte başladı. Satış süreci Afrin sürecinde hızlandı.
Şu
manşete dikkatle bakmanızı öneririm “Ve bayrak Afrin’de. 58. günde hedefe
ulaşıldı.” Doğan medya -savaş propagandasını- aslında satılmadan önce
anlaşmanın gerekliliklerini yerine getirmeye başlamıştı. Peki, sonra nasıl
çıktı manşetler? İşte, iktidarın sözüyle basılan bir gazete daha. Bu da
satıştan sonra: “2023 sözüyle düğmeye basıldı.” Sekiz sütuna manşet.
Artık
farklı gazeteler almayın dedik geçen hafta yurttaşlara çünkü bütün gazeteler
tek ses, tek dil, tek amaç ve birilerini parlatmak için; iktidar partisini daha
büyük, daha güçlü göstermek için, her sözünü canlı yayında yayınlamak için.
Geçenlerde sosyal medyada şöyle bir görüntü vardı, eminim sizler de
izlemişsinizdir. Böyle 7 tane televizyonu yan yana koyuyorlar, birinde hepsi
sadece Erdoğan‘dı, birinde bir de Binali Bey vardı, Başbakan vardı. Böyle günün
her saatinde, isteseniz de istemeseniz de, dinleseniz de dinlemeseniz de, ilçe
kongresinden il kongresine, bir açılıştan bir kapanışa, efendim, bir yerin elli
kere açılışına kadar hepsi canlı yayınlarda veriliyor. Peki, halk buna inanıyor
mu? Bence hayır. Bu, sonun başlangıcıdır işte. Doğan medya bir de nasıl satın alındı?
Ziraat Bankası, Varlık Fonu’na devredilen bir bankadan kredi alındı. 675 milyon
dolar kredi; hem de iki yıl geri ödemesiz, on yıl geri ödemeli. Buna kim
“Satış.” diyebilir? Belli ki 2019’a endekslenmiş, “satış” adı altında,
iktidarın o medyaya kendi patentini vurması çabasıdır.
Peki,
şu anda şeker pancarı üreticileri, şeker pancarı fabrikalarının kapatılması
Ziraat Bankasının meselesi değil mi, Hükûmetin meselesi değil mi? Ziraat
Bankası çiftçilere destek vermek üzerinden kurulmuş bir bankadır, asıl görevi
odur. Şimdi, Doğan medyanın satın alınması ile Ziraat Bankasının buna 675
milyon dolar -karşılıksız aslında- iki yıl geri ödemesiz kredi vermesinin
anlamı nedir? Çok açık, Doğan medyayı iktidar ele geçirecekti, e, Ziraat
Bankası da devlet bankası, iktidar bir devlet bankasından parayı alıp, bir
cebinden alıp diğer cebine koyuyor, başka bir para da ödemiyor. İşte bu, hukuka
karşı hiledir; bu, desisedir; bu, yurttaşın gözünün içine baka baka “Ben
bankadan kredi alırım, oraya veririm, almış gibi gösteririm; bu medya da benim
borumu öttürür.” demektir. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Toparlıyorum Sayın Başkanım.
BAŞKAN
– Lütfen, bir dakika…
MERAL
DANIŞ BEŞTAŞ (Devamla) – İşte bu, medyanın ne kadar vahim durumda olduğunu
gösteriyor. Evet, gerçekten, daha önce Çalık Holding meselesinde de Sabah
gazetesi ve ATV’ye el konulması da aynı şekilde olmuştu, 2013 yılında ve
biliyorsunuz, o zaman Cumhurbaşkanının “bizim Çalık” diye hitap ettiği, Ahmet
Çalık tarafından yönetilen Çalık Holding bünyesinde yer alan Sabah ve ATV’nin
17 Aralık operasyonundan üç gün sonra bu şekilde satıldığı haberi geldi ve şu
anda o devam ettiriliyor. Bu, kesinlikle kabul edilmez. Bu, demokrasiyle
bağdaşmaz. 
Bugün
Demirtaş orada hukuk ve siyaset dersi veriyor ama bu basın-yayın organlarının
hiçbiri tek satır haber geçmiyor, geçmez çünkü emir almışlardır; muhalefetin
sesi değil, iktidarın sesi çıkacak ama sesimizi kısamayacaksınız.
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Danış Beştaş.
MEHMET
NACİ BOSTANCI (Amasya) – Sayın Başkanım, kısa bir açıklama yapabilir miyim?
BAŞKAN
– Sayın Bostancı, buyurun.
III.- AÇIKLAMALAR (Devam)
24.- Amasya Milletvekili Mehmet Naci
Bostancı’nın, Adana Milletvekili Meral Danış Beştaş’ın HDP grup önerisi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkürler.
Medya
marifetiyle, medyaya egemen olarak siyaseti dizayn etmek diye bir durum söz konusu
değil. 
DİRAYET
DİLAN TAŞDEMİR (Ağrı) – Özgürlükçü Demokrasi’ye niye kayyum atandı?
MEHMET
NACİ BOSTANCI (Amasya) – Türkiye'nin geçmişine bakın, medya yayınları ile
iktidar ilişkileri arasında böyle bir illiyet bağı kuramazsınız, veriler bunu
reddeder. Yani medya birilerinin elinde, onlar da iktidarlarını sürgit
götürüyorlar, yok böyle bir şey. 
Refah
Partisinin geçmişte, 1990’lı yıllarda medyada payı yoktu ama 1995 seçimlerinde
en büyük parti olarak öne çıktı. Dolayısıyla, bir kere, böyle bir illiyet bağı
medya ile siyaset arasında, iktidar arasında kurulamaz. Türkiye pratiği bunu
reddeder. 
ERTUĞRUL
KÜRKCÜ (İzmir) – O zaman niye bütün gazeteleri alıyorsunuz Sayın Başkan?
MEHMET
NACİ BOSTANCI (Amasya) – İkincisi, medyanın artık büyük sermaye gerektiren bir
iş olduğunu unutmayalım. Bunun bir ekonomi politiği var. 
DİRAYET
DİLAN TAŞDEMİR (Ağrı) – Eskiden yok muydu?
MEHMET
NACİ BOSTANCI (Amasya) – Ekonomi politiği paraya yaslanacak, o parayı
çevirebilmek için de izleyiciye ulaşacak. Eğer bunu yapamazsan zaten zarar
edersin. Bunu müteşebbis düşünecek. Siyaset burada bir parti unsuru değil.
Lütfen bunları yerli yerinde değerlendirelim. 
Teşekkürler.

BAŞKAN
– Teşekkür ederim. 
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş…
MERAL
DANIŞ BEŞTAŞ (Adana) – Yerimden kısa bir açıklama yapacağım ben de. 
BAŞKAN
– Bir dakika… Açın mikrofonunuzu lütfen. 
MERAL
DANIŞ BEŞTAŞ (Adana) – Lütfen…
BAŞKAN
– Buyurun. 
25.- Adana Milletvekili Meral Danış
Beştaş’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan. 
Sayın
hatip iktidar ile medya arasında satın almada bir bağ olmadığını söyledi ama
ben gayet sarih söyledim, doğrudan bir bağ var. 
Ben
geçen yıl bir iktidar partisi milletvekilinin konuşmasına bizzat tanıklık
ettim. Birkaç gazete vardı, konuşurken ben oradaydım, duyduğumu biliyordu,
“Bunlara gazete diyemeyiz artık, hepsi aynı şekilde.” şeklinde bir tepkisi
vardı. Vatandaş da böyle görüyor artık. 
Şu
anda Özgürlükçü Demokrasi gazetesine daha geçen hafta kayyum atandı. Kürtçe dil
bilgisi kitabı bastığı için 20 matbaa çalışanı tutuklandı. 
Türkiye'de
basın-yayın özgürlüğü bitmiştir ve iktidar bitiriyor. İktidar bunları satın
alıyor. Doğan medyayı AKP iktidarı satın almıştır. Demirören paravan bir
görüntüdür sadece. İşte ben manşeti gösterdim. Yani bütün manşetler tıpatıp
aynı. Hatta geçen hafta söylemiştim, bir daha söyleyeyim: Kumanda derdimiz
kalmadı, hiç kimsenin kumanda derdi yok. Tek kanalla bütün haberleri
izleyebilirsiniz, aynı dille izleyebilirsiniz. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
MERAL
DANIŞ BEŞTAŞ (Adana) – Bunları reddetmek, doğru olmadığı anlamına gelmiyor.
Onlar kendi görevini yapıyor ama iktidar medyayı tekelleştirmektedir. 
BAŞKAN
– Teşekkür ederim Sayın Danış Beştaş. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 11/4/2018 tarihinde
İstanbul Milletvekili Garo Paylan ve arkadaşları tarafından, Demirören Grubuna
bir kamu bankası olan Ziraat Bankasının sağladığı 675 milyon dolarlık kredinin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 11 Nisan 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Cumhuriyet Halk Partisi Grubu adına İzmir Milletvekili Sayın Mustafa Ali
Balbay konuşacaklar. 
Buyurun
Sayın Balbay. (CHP sıralarından alkışlar) 
CHP
GRUBU ADINA MUSTAFA ALİ BALBAY (İzmir) – Sayın Başkan, sayın milletvekilleri;
tabii, keşke her şey Naci Hocanın dediği gibi olsa ama tam tersi. 
Türkiye'nin
medya tarihi, medyadaki el değişmelerin çok dramatik olduğu ve iktidarın her
aşamasında devrede olduğu bir süreçtir. Zaman geniş olsaydı uzun anlatmak
isterdim ama 1 Şubat 1979’da Abdi İpekçi’nin öldürülmesiyle Karacan ailesi
Milliyet’ten soğudu. Abdi İpekçi çok yakın arkadaşıydı Karacan’ın ve Aydın
Doğan’a sattı. 7 Şubat 1990’da Çetin Emeç’in öldürülmesiyle birlikte Simavi
ailesi medyadan soğudu. Erol Simavi “Benim oğullarımın da hayatı tehlikede.”
dedi ve gazeteyi satmak zorunda kaldı. 
Turgut
Özal, o dönemin Hürriyet ve Sabah gazetelerine karşı yeni bir gazete üretmek
istedi ve İngiltere’den Asil Nadir’i çağırdı ve ona bir medya kurdurdu ama
Özal’a da yaramadı. Yani Türkiye’nin medya tarihi ne yazık ki iktidarların ve
terörün etkin olduğu bir süreçtir. Bugün de zaten 100’den fazla gazetecinin
hapiste olması ve binlerce gazetecinin, çalışan gazetecinin işsiz gazeteciden
daha az olması Türkiye’nin medya gerçeğini ortaya koymaktadır. 
Bugün
Doğan grubunun Hürriyet gazetesini satmasını konuşuyoruz. Demirören alıyor ve
yalanlanmayan haberlere göre, Naci Hoca, 675 milyon dolar Ziraat Bankasından
kredi çektiriliyor ve aynı süreçte Ziraat Bankası dünyanın 22 bankasına
borçlanıp 1 milyar 400 milyon dolar kredi alıyor; daha pahalıya alıp -iki yıl
ödemesiz olduğuna göre- Demirören grubuna âdeta bedavaya veriyor. 
Her
şey bir yana, şeker fabrikalarının 60-70 milyon dolar zarar ettiği gerekçesiyle
satıldığı bir ülkede, şeker fabrikalarından sorumlu olması gereken Ziraat
Bankasının işi gücü bırakıp iktidarın isteğiyle bir medya grubunun el
değiştirmesine yardım ve yataklık etmesi kabul edilebilir bir şey değildir,
tarih bunu yazacak. Bugün bunu yazacak medyanın kalmaması sizi rahat
ettirmesin, yakın geçmişteki hiçbir medya olayı kapalı kapılar ardında
kalmamıştır. Az önce söyledim, Özal’ın o İngiltere’den Asil Nadir’i getirip,
250 milyon sterlin para harcamasını sağlayıp kurdurduğu gazete de ne Asil
Nadir’e yaramıştır ne Özal’a yaramıştır. 
Bugün
de şu anda medyada fiilen çok kanallı bir tek seslilik yaratmaya
çalışıyorsunuz, kanal çok görünüyor ama ses tek ve gelinen noktada -tabii ki
dünyadaki gelişmelerle de birlikte seyretmekte bu- artık medya gücü yok,
güçlerin medyası var. En güçlü iktidar bütün medya organlarını kendi bünyesine
alıp onunla birlikte iktidarını güçlü tutmaya çalışıyor.
(Mikrofon
otomatik cihaz tarafından kapatıldı)
MUSTAFA
ALİ BALBAY (Devamla) – Sayın Başkanım…
BAŞKAN
– Tamamlayın, bir dakika…
MUSTAFA
ALİ BALBAY (Devamla) – Ama ne dünyada ne Türkiye’de medyayı ele geçirip toplumu
ele geçirememişsinizdir sayın milletvekilleri. Naci Hoca “Siyaset-medya
ilişkileri yok.” dedi, sonuna kadar var ama şu anlamda yok: Eğer siyasetçiler
“Medyayı tümüyle ele geçirip böylece halkı da ele geçirmek istiyorum.” derse
yanılıyorlar; tarihe baksınlar, bu tür iktidarların tümü bugün tarihin
çöplüğündedir ve yaptıkları her şey de açığa çıkmıştır. 
Burada,
ezcümle, konu medyaya gelmişken vurgulamak isterim ki iktidarın yayın organları
dâhil -Star, sonra gazeteler, Akşam, Sabah- bütün medyada ne yazık ki
gazeteciler asgari geçim sınırının altında maaş almaktadır. Medya patronları,
iktidarın isteğiyle medyaya girip medyadaki zararını ihaleden sağlamaya çalışan
patronlar ne yazık ki çalışanlara alın terinin karşılığını vermemektedir
diyorum, hepinize saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Balbay.
MEHMET
NACİ BOSTANCI (Amasya) – Sayın Başkanım, çok kısa bir şey… İki kere söz almak
istemem ama…
BAŞKAN
– Sayın Bostancı, bir dakikada tamamlayın lütfen, uzatmayacağım süreyi.
Buyurun.
III.- AÇIKLAMALAR (Devam)
26.- Amasya Milletvekili Mehmet Naci
Bostancı’nın, İzmir Milletvekili Mustafa Ali Balbay’ın HDP grup önerisi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Siyaset ile medya arasında bir ilişki olmadığını
söylemedim, elbette ki var. Ama iktidarlar dediğiniz gökten zembille inmez,
bunların bir halk tabanı vardır. Büyük sermaye teşebbüste bulunduğunda, yapacağı
yayınlara göre bunları bir hedef kitle olarak görür. İlişki biçimini tersine
düşünmek gerekir. Burada bir pasta var, buraya yönelik bir girişimde bulunmuş.
Zarar ederse, kredi aldıysa… Bilemiyoruz nereden aldığını, bunlar açıklığa
kavuşsun elbette ki ama sonuçta bunun bir maliyeti var, halka satamazsa zarar
eder.
Teşekkürler.
BAŞKAN
– Teşekkür ediyorum ben de.
MUSTAFA
ALİ BALBAY (İzmir) – Sayın Başkan, çok yanlış bir bilgilendirme, yerimden en
azından 60’a göre söz hakkı istiyorum.
BAŞKAN
– Kendi düşüncesini açıkladı yalnız, bir tespit yapmadı ama kendi düşüncesi.
MUSTAFA
ALİ BALBAY (İzmir) – Ama çok yanlış Sayın Başkan.
BAŞKAN
- Kendi düşüncesini siz düzeltemezsiniz ki o kendi düşüncesini söyledi Sayın
Balbay. Bilgi vermedi, bilimsel bir veride bulunmadı, kendi düşüncesini
söyledi, lütfen… 
CEMAL
OKAN YÜKSEL (Eskişehir) – 60’a göre yanlış bir bilgiyi düzeltmek istiyor, Genel
Kurula bilgi vermek istedi.
BAŞKAN
- Yani gerekçenizi kabul etmiyorum ama bir dakika size söz vereceğim yerinizden
ama kendi düşüncesini açıklayan bir kişiye doğru veya yanlış demek size, hiç
kimseye kalmış bir şey değil.
Buyurun,
bir dakika.
27.- İzmir Milletvekili Mustafa Ali
Balbay’ın, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
MUSTAFA
ALİ BALBAY (İzmir) – Sayın Başkan, her şeyden önce “675 milyon dolarlık
kredinin nereden alındığını bilmiyorum.” demesi Sayın Bostancının… Eğer
gerçekten bilmiyorsa ayıp, bilip de söylemiyorsa daha büyük ayıp. Bu kredinin
Ziraat Bankası tarafından Demirören grubuna verildiği dört gündür yazılıyor,
iktidardan hiç kimsenin gıkı çıkmıyor. Yerine göre bin liralık vergi borcu
olanın peşine düşüyorlar, arkasından, esnafın önüne defterdar geliyor, defteri
koyuyorlar; burada 675 milyon dolarlık bir satış var, iktidar bunun hesabını
vermek durumunda. Ziraat Bankasının işi midir medya değişikliği, burada şeker
fabrikaları zarar ediyor diye satılırken? (CHP sıralarından alkışlar) Çok
yanlış bir yerden tuttu Sayın Bostancı. Sabah gazetesinin satışı neyse bugün
bununla karşılaşmış durumdayız.
BAŞKAN
– Sayın Bostancı…
MEHMET
NACİ BOSTANCI (Amasya) – Yazılanları bilgi olarak kabul ediyor Sayın Balbay,
kendisi de “Eğer yalanlanmazsa böyle olduğunu kabul ediyoruz.” diyor, bir marj
bırakıyor. Onun da ne ölçüde doğru ve tutarlı bir bilgi olup olmadığı konusunda
bir marj bırakırken tutup “Bundan haberi yok, çok ayıptır.” demesini bir üslup
olarak yadırgadım.
BAŞKAN
– Peki, teşekkür ediyorum.
MUSTAFA
ALİ BALBAY (İzmir) – Sayın Başkan, o zaman araştıralım. 
MERAL
DANIŞ BEŞTAŞ (Adana) – Sayın Başkan... Sayın Başkan... 
ERTUĞRUL
KÜRKCÜ (İzmir) – Araştırma önergesini desteklemek için bir gerekçe olabilir bu
size. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 11/4/2018 tarihinde
İstanbul Milletvekili Garo Paylan ve arkadaşları tarafından, Demirören Grubuna
bir kamu bankası olan Ziraat Bankasının sağladığı 675 milyon dolarlık kredinin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 11 Nisan 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Adalet ve Kalkınma Partisi Grubu adına Bayburt Milletvekili Sayın Şahap
Kavcıoğlu konuşacaklar.
Buyurun
Sayın Kavcıoğlu. (AK PARTİ sıralarından alkışlar)
AK
PARTİ GRUBU ADINA ŞAHAP KAVCIOĞLU (Bayburt) – Değerli Başkanım, Gazi Meclisin
değerli milletvekilleri; öncelikle Genel Kurulu saygıyla selamlıyorum. Verilen
önergenin aleyhinde AK PARTİ Grubu adına söz almış bulunmaktayım. 
Şimdi,
bir bankacı olarak deminden beri konuşmaları dinleyince gerçekten büyük bir
üzüntü duydum. Bir kere, konuştuğumuz grup, Türkiye'nin en önemli reel
sektöründe bulunan Demirören grubu -eğer söylediğiniz gibiyse- ve AK PARTİ’den
önce de Türkiye'nin, bu ülkenin en büyük gruplarından bir tanesi. Bu grup aynı
zamanda medya sektörüne de dört gün önce değil, çok daha öncesinden girmiş bir
gruptur. 
MUSTAFA
ALİ BALBAY (İzmir) – Sizin iktidarınız döneminde, 2011’de girdi.
BAŞKAN
– Sayın Balbay...
ŞAHAP
KAVCIOĞLU (Devamla) – Dolayısıyla, Demirören grubu veya başka bir grup… Bakın,
bankacılık sektörünü konuşuyoruz. Şu an Türkiye'nin bankacılık sektörü,
dünyanın en güçlü sektörlerinden bir tanesi. 
Arkadaşlar,
lütfen -675 milyon kredi, daha fazla ya da daha az- bugün bankacılık
sektöründeki bankalar bu kredileri verirken dünyadaki uluslararası normlara,
Basel kriterlerine göre normal firmaların... (CHP sıralarından gürültüler)
Dinle, anlamaya çalış. 
Verilen
krediler tamamen firmaların mali durumlarına göre, nakit akışlarına göre,
ekonomik güçlerine göre yapılan incelemeler sonucunda Basel kriterlerine göre
oluşturulan ratingler üzerinden verilir. 
ÖMER
FETHİ GÜRER (Niğde) – Öyle değil... Öyle değil... Bizim bankada böyle değil.
ŞAHAP
KAVCIOĞLU (Devamla) – Bu çalışmanın kamu bankası ya da özel banka olmasının hiçbir
önemi yoktur çünkü bütün bankalar, BDDK ve uluslararası normlarda Basel
kriterlerine göre bütün firmaları kredilendirirler. 
BÜLENT
YENER BEKTAŞOĞLU (Giresun) – Hiç öyle değil.
ŞAHAP
KAVCIOĞLU (Devamla) – Kaldı ki bakın, Türkiye'de kamu bankalarını konuşacak
olursak bugün Ziraat Bankası, Halk Bankası ya da Vakıflar Bankası, Türkiye'nin
en büyük gruplarını kredilendiren aynı İş Bankası veya diğer bankalar gibi,
özel sektör bankaları gibi kredilendirme yapıyorlar. Bakın, bugün, Türkiye'deki
reel sektöre en fazla kredi artışını sağlayan kamu bankaları. Bakın, toplam
kredilerdeki artış yüzde 24’ken reel sektöre verilen kredilerin artış oranı
yüzde 17 yani Ahmet’e, Mehmet’e tüketici kredisi, bireysel kredi değil.
Türkiye’ye üretim yapan, Türkiye’de istihdam yaratan firmalara kamu ve özel
bankaların verdiği kredi tutarı yüzde 17-18 artmıştır. Yani sadece bir gruba,
sadece bir firmaya verilmiş kredi gibi buraya getirip Türkiye’nin güzide…
TAHSİN
TARHAN (Kocaeli) – Ya, üretime versinler, tarıma versinler. 
ŞAHAP
KAVCIOĞLU (Devamla) – …ekonomisinin en önemli belkemiği olan bankacılık
sektörünü bu şekilde vurmak hiçbirinize yakışmaz. 
TAHSİN
TARHAN (Kocaeli) – Esnafa versinler. 
ŞAHAP
KAVCIOĞLU (Devamla) – Kaldı ki bakın, geçmiş döneme baktığımız zaman,
Türkiye’de bir ilk gerçekleştiriliyor; medya patronlarını banka sahibi yapan
zihniyetten medya gruplarını banka müşterisi yapan bir zihniyete doğru
gelinmiştir. Bu dönüşüm işte bizim iktidarımız döneminde olmuştur. 
TÜRABİ
KAYAN (Kırklareli) – Gazetelerin el değiştirmesinin kalkınmayla ne alakası var,
bir izah eder misiniz?
ŞAHAP
KAVCIOĞLU (Devamla) – Herkese bir müşteri olarak, herkese kredilendirme
prosedürleri içerisinde bir müşteri olarak bakarak, reel sektör içerisinde
değerlendirerek kredilendirmiştir. [CHP sıralarından alkışlar(!)] 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
ŞAHAP
KAVCIOĞLU (Devamla) – Başkanım, bir dakika…
BAŞKAN
– Bir dakika size de ek süre veriyorum. 
CEMAL
OKAN YÜKSEL (Eskişehir) – Hakan Atilla ondan tutuklu değil mi efendim? 
BAŞKAN
– Sayın milletvekilleri, lütfen…
ŞAHAP
KAVCIOĞLU (Devamla) – Alkışlıyorsunuz, neye alkışladığınızı da… Söylediğim çok
net. 
Sizler
medya gruplarını 28 Şubat sürecinde kullanarak banka sahibi yaptınız ve 2001
yılında Türkiye’ye 100 milyar dolar maliyetleri sizler yaptırdınız. 
ÖMER
FETHİ GÜRER (Niğde) – Sen o zaman bankada çalışıyormuşsun ya, haberin vardır. 
CEMAL
OKAN YÜKSEL (Eskişehir) – Pardon, ne zaman efendim? 
BAŞKAN
– Sayın milletvekilleri, sohbet etmeyin lütfen, dinliyorum. 
ŞAHAP
KAVCIOĞLU (Devamla) – Bakın, 91, 94, 98, bütün krizlerde bankalar batmıştır,
2001’de 21 banka batmıştır. 
TÜRABİ
KAYAN (Kırklareli) – 28 Şubatta iktidar mıydın? 
ŞAHAP
KAVCIOĞLU (Devamla) – Dünyanın en büyük krizi AK PARTİ Hükûmeti döneminde… 
ÖMER
FETHİ GÜRER (Niğde) – O zaman sen de çalışıyormuşsun, sorumluluğun var. 
ŞAHAP
KAVCIOĞLU (Devamla) – …2008 dünya krizinde bu Türkiye ekonomisini bankacılık
sektörü kurtarmıştır. 
ÖMER
FETHİ GÜRER (Niğde) – Sen de o sektördeymişsin. 
ENGİN
ÖZKOÇ (Sakarya) – Rıza Sarraf ne oldu ya? 
ŞAHAP
KAVCIOĞLU (Devamla) – Dolayısıyla bugün bankacılık sektörünün geldiği nokta
bizim iktidarımızda, dünyanın kıskandığı bir noktadır. 
CEMAL
OKAN YÜKSEL (Eskişehir) – Evet, belki de 17 kuruş zammı kıskanıyor. 
OKAN
GAYTANCIOĞLU (Edirne) – Neyi kıskanacak ya?
ŞAHAP
KAVCIOĞLU (Devamla) – Bugün dünyanın en büyük bankası, 7’nci büyük bankası Bank
of China, Çin’in en büyük bankası Türkiye’de bankacılık yapma izni almıştır. 
ERTUĞRUL
KÜRKCÜ (İzmir) – Halkbankı anlat.
ENGİN
ÖZKOÇ (Sakarya) – Rıza Sarraf ne oldu ya?
ŞAHAP
KAVCIOĞLU (Devamla) – Eğer sizin söylediğiniz gibi olsa dünyanın, bütün yabancı
sektörün yüzde 40’ı Türkiye’ye gelip banka sahibi olur mu? 
CEMAL
OKAN YÜKSEL (Eskişehir) – Olmaz, bedava çünkü batan geminin malları, bedava. 
ŞAHAP
KAVCIOĞLU (Devamla) – Dolayısıyla Türkiye’de bankacılık eğer bir medya grubuna
da kredi veriyorsa tamamen kredilendirme prosedürleri içerisindedir. 
TAHSİN
TARHAN (Kocaeli) – Nerede var ya? Nerede var? 
BAŞKAN
– Sayın milletvekilleri, biraz sakin olabilir misiniz lütfen. 
Sayın
Tarhan…
ŞAHAP
KAVCIOĞLU (Devamla) – Bunu anlamanız gerekir. 
(Mikrofon
otomatik cihaz tarafından kapatıldı) 
BAŞKAN
– Bitti. 
ŞAHAP
KAVCIOĞLU (Devamla) – Peki. 
Teşekkür
ediyorum, saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Kavcıoğlu. 
Sayın
Özkoç…
ENGİN
ÖZKOÇ (Sakarya) – Efendim “28 Şubatta sizler bankacılık sektöründe böyle
yaptınız.” diyerek sataşmada bulunmuştur. Mustafa Balbay bu konuda söz
istemektedir efendim. 
MEHMET
NACİ BOSTANCI (Amasya) – Eleştiridir Engin Bey onlar. 
MERAL
DANIŞ BEŞTAŞ (Adana) – Ben de sataşmadan sonra söz istiyorum.
BAŞKAN
– Peki, size söz vereyim Sayın Özkoç, sataşmadan dolayı Sayın Balbay’a iki
dakika, sonra da Sayın Danış Beştaş’a söz vereceğim.
Buyurun
Sayın Balbay.
VII.- SATAŞMALARA İLİŞKİN KONUŞMALAR
1.- İzmir Milletvekili Mustafa Ali
Balbay’ın, Bayburt Milletvekili Şahap Kavcıoğlu’nun HDP grup önerisi üzerinde
AK PARTİ Grubu adına yaptığı konuşması sırasında Cumhuriyet Halk Partisine
sataşması nedeniyle konuşması
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
milletvekilleri, sayın hatip bankanın ne kadar güçlü olduğunu söyledi, ben
“Banka güçlü mü güçsüz mü?” demedim ki. Şeker fabrikalarına destek vermesi
gereken Ziraat Bankası bu parayı niçin medyaya verdi, niçin bir patrona verdi?
(CHP sıralarından “Bravo” sesleri, alkışlar) Şeker fabrikalarına vermesi
gerekirken… 60-70 milyon dolarlık bir açık var, 10 kez kapatıyor o açığı; o
parayla 10 tane şeker fabrikası alınırdı, onu alacağınıza medya alıyorsunuz. 
ŞAHAP
KAVCIOĞLU (Bayburt) – Değil değil Mustafa Bey, yanlış biliyorsun, yanlış.
MUSTAFA
ALİ BALBAY (Devamla) - Sonra “Yabancılar Türkiye’ye girmek istedi.”, güzel.
Türkiye’de devlet bankası bırakmadınız, 2-3 tane bıraktınız. Halkbankın nasıl
olduğunu Amerika’dan öğreniyoruz. Türkiye’de onu yazacak kaynak kalmadığı için
onun da kaynağını Amerika’dan öğreniyoruz konu bankalarsa. 
ŞAHAP
KAVCIOĞLU (Bayburt) – Dünyanın en güçlü bankası olmak gerekir.
MUSTAFA
ALİ BALBAY (Devamla) - Ama benim burada vurgulamak istediğim, şu anda siz
gerçekten o parayı hakkıyla mı kullanıyorsunuz, vicdanınıza bir sorun gözünüzü
seveyim ya. 
ÖMER
FETHİ GÜRER (Niğde) – “İşçiye, çiftçiye verin.” de.
MUSTAFA
ALİ BALBAY (Devamla) - 700 milyon dolar diyoruz, 700 lira değil.
ŞAHAP
KAVCIOĞLU (Bayburt) – Türkiye’nin en güçlü grubu.
MUSTAFA
ALİ BALBAY (Devamla) - Türkiye’de 15 milyon insan açlık sınırındayken, 15
milyon insan asgari ücretle geçinirken siz 700 milyon doları bir yayın kuruluşu
el değiştirsin diye kullanıyorsunuz, “İki yıl da ödeme.” diyorsunuz. 
Ve
bugün biz şeker fabrikalarını kaç gündür tartışıyoruz burada? Aslında
Türkiye’nin petrolü olan şeker fabrikalarını, gerçekten petrolden daha kıymetli
olabilecek fabrikaları kapatıyoruz, medya grubu açıyoruz, olacak şey mi?
ÖMER
FETHİ GÜRER (Niğde) – Emeklilikte yaşa takılanlar var, onların da hakkını
versinler.
MUSTAFA
ALİ BALBAY (Devamla) - Sonra “Bu grup yıllar önce girmiş.” Ne zaman girmiş?
2011 yılında girmiş. Nasıl girmiş? Talimatla girmiş, “Milliyet’i ve Vatan’ı
alacaksın.” denmiş. Bu da yalanlanmamış.
ŞAHİN
TİN (Denizli) – O ayrı, o ayrı yani ne alakası var?
MUSTAFA
ALİ BALBAY (Devamla) - Şimdi de “Doğan grubunu alacaksın, medyanın yüzde 31’ini
ele geçireceksin.” denmiş. Tahsin Tarhan burada, bir yer almak isteyecek,
Rekabet Kurumu “Hayır, olmaz.” diyor ama bir medya kuruluşu piyasanın yüzde
40’ını ele geçirecek, bu da rekabete uygun mu Allah aşkına? 
ŞAHAP
KAVCIOĞLU (Bayburt) – Dünyada böyle.
ŞAHİN
TİN (Denizli) – Daha önce de onundu ya.
MUSTAFA
ALİ BALBAY (Devamla) - Pek çok boyutu var bunun, pek çok boyutu var. 
Ama
siz, bu 700 milyon doların hesabını bize değil, çiftçiye verin, şeker
üreticisine verin, Et ve Balık Kurumuna verin. (CHP sıralarından alkışlar)
BAŞKAN
– Sayın Balbay, teşekkür ederim.
ŞAHAP
KAVCIOĞLU (Bayburt) – Sayın Başkan… Sayın Başkan…
BAŞKAN
- Sayın Danış Beştaş, sizi dinliyorum. 
MERAL
DANIŞ BEŞTAŞ (Adana) – İktidar partisi hatibi konuşmasında “Bankalarımıza öyle
söz söylemeniz yakışmıyor.” gibi birçok cümleyle aslında sataştı çünkü ben de
bankayı doğrudan söyledim. 
BAŞKAN
– Peki, buyurun, size de iki dakika söz veriyorum. 
2.- Adana Milletvekili Meral Danış
Beştaş’ın, Bayburt Milletvekili Şahap Kavcıoğlu’nun HDP grup önerisi üzerinde
AK PARTİ Grubu adına yaptığı konuşması sırasında şahsına sataşması nedeniyle
konuşması
MERAL
DANIŞ BEŞTAŞ (Adana) – Teşekkür ederim. 
Ya,
doğrusu bir şeyler yakışmıyor, o doğru ama bizim söylediklerimiz yakışmıyor
değil, sizin göz göre göre 675 milyon doları yokmuş gibi davranmanız
yakışmıyor. Yani bu sabit, tartışma dışında. Şu anda Demirören grubunun
iktidarın yandaşı olduğu konusunda 80 milyon yurttaşın -bilen tabii- kafasında
milyonda bir, bir soru yok. Daha geçenlerde dünyanın tanık olduğu bir şey
yaşandı. Erdoğan, 79 yaşındaki Demirören’i nasıl azarladı hepimiz gördük,
yazıldı, çizildi. 
CEMAL
OKAN YÜKSEL (Eskişehir) – Ağlattı, ağlattı. 
MERAL
DANIŞ BEŞTAŞ (Devamla) – Önemli olan, hatibin dediği gibi Demirörenin ne kadar
büyük bir grup olduğu, önceden mi büyük olduğu, şimdiden mi büyük olduğu değil.
Bizim meselemiz şu: Medya tekleştiriliyor. İktidarın, devlet bankasını, Ziraat
Bankasını, çiftçilere destek vermek zorunda olan bir bankanın 675 milyon
dolarlık kredisini bir medya grubunu satın olmak için kullanması… Çiftçi aç,
çiftçi yoksul, şeker pancarı üreticileri, çiftçi alamıyor…
ŞAHİN
TİN (Denizli) – Hiç de değil, hiç de değil, yanlış söylüyorsun. 
MERAL
DANIŞ BEŞTAŞ (Devamla) –…her yere kredi teşvikleri verilmiyor ama Doğan medya
satın alınınca iki yıl karşılıksız kredi alınıyor. Böyle bir dünya var mı
gerçekten? 
ŞAHİN
TİN (Denizli) – Amerikalılara mı satacaktık yani kime verecektik? Amerika’ya mı
vereceğiz yani Rusya’ya mı vereceğiz? 
MERAL
DANIŞ BEŞTAŞ (Devamla) – Vatandaş 5 bin lira tüketici kredisi alıyor, asgari
ücretle geçinmek zorunda, kara kara düşünüyor: “Bankadan ne zaman telefon
gelecek, ne zaman ödeyeceğim, icra takibi başlayacak mı?” Demirören grubu iki
yıl yan gelip yatacak ama o 675 milyon doları ödemeyecek. 
ŞAHAP
KAVCIOĞLU (Bayburt) – Çok yanlış biliyorsun. 
MERAL
DANIŞ BEŞTAŞ (Devamla) – Yani burada bankacılık sektörünü biz Halk Bankasından
biliyoruz; Sabah, ATV satışından biliyoruz, Zarrab davasından biliyoruz.
Halkbank müdür yardımcısının hâlâ yargılaması sürüyor, hakkında yüzlerce yıl
ceza isteniyor. 
ENGİN
ÖZKOÇ (Sakarya) – En güçlü banka!
MERAL
DANIŞ BEŞTAŞ (Devamla) – Söylerken biraz düşünelim derim yani.
Teşekkürler.
(HDP sıralarından alkışlar)
ŞAHAP
KAVCIOĞLU (Bayburt) – Sayın Başkan…
BAŞKAN
– Sayın Kavcıoğlu, nedir talebiniz?
ŞAHAP
KAVCIOĞLU (Bayburt) – Beni göstererek…
CEMAL
OKAN YÜKSEL (Eskişehir) – AKP’li efendim, gelsin. 
BAŞKAN
– Sayın milletvekilleri, bir saygılı olalım. 
ŞAHAP
KAVCIOĞLU (Bayburt) – …konuşmalarımın gerçeği yansıtmadığı şeklinde birkaç
ithamda bulundu. 
BAŞKAN
– Size de iki dakika süre veriyorum. 
Buyurun.
(AK PARTİ sıralarından alkışlar)
MERAL
DANIŞ BEŞTAŞ (Adana) – Ben nasıl sataştım?
ERTUĞRUL
KÜRKCÜ (İzmir) – Ne şeklinde olduğunu duymadık. 
BAŞKAN
– Ben duydum ya, yetiyor. 
3.- Bayburt Milletvekili Şahap
Kavcıoğlu’nun, Adana Milletvekili Meral Danış Beştaş’ın sataşma nedeniyle
yaptığı konuşması sırasında şahsına sataşması nedeniyle konuşması
ŞAHAP
KAVCIOĞLU (Bayburt) – Sayın Başkan, değerli milletvekilleri; söylediğim şey çok
açık. Bakın, bankacılık sektöründen konuştum. 
Şimdi,
tabii, sizler Türkiye'nin geldiği noktayı hâlâ tahayyül edemediğiniz için 675
milyon dolara takılıp kalıyorsunuz.
ERTUĞRUL
KÜRKCÜ (İzmir) – Hakikaten, eskiden bu kadar para bir günde verilmiyordu. 
ÖMER
FETHİ GÜRER (Niğde) – Dolar kaç lira olmuş?
ŞAHAP
KAVCIOĞLU (Devamla) – Bakın arkadaşlar, geçen daha konuşulan, bir grubun
Türkiye'deki kullandığı kredilerin toplamı 10 milyar dolar. Türkiye 851 milyar
dolar gayrisafi yurt içi hasılaya sahip kocaman, büyük, dünyanın en büyük 15,
16’ncı ülkesi. (AK PARTİ sıralarından alkışlar) Dolayısıyla, artık firmaların
kullandığı kredilerin büyüklüğü…
ÖMER
FETHİ GÜRER (Niğde) – Dolar kaç lira, dolar?
ERTUĞRUL
KÜRKCÜ (İzmir) – “700 milyon bahşiş verebiliriz." diyorsunuz, bravo!
ALTAN
TAN (Diyarbakır) – Milletvekiline bile kredi vermiyor Ziraat Bankası. 
ŞAHAP
KAVCIOĞLU (Devamla) – Bakın, bütün bankalarda -gidin araştırın- 675 milyon
dolar gibi bir sürü kredi var. Arkadaşlar bilmiyorlar, buradan bu kadar cahilce
konuşmak da çok doğru değil.
CEMAL
OKAN YÜKSEL (Eskişehir) – Ya “cahil” diyor. Milletvekiline “cahil” diyemezsin.
ŞAHAP
KAVCIOĞLU (Devamla) – Bugün bankaların kredi prosedürleri… İki yıl ödemesiz on
yıl vadeli, yedi yıl vadeli bir sürü kredi vardır, çok çeşitli krediler vardır.
Dolayısıyla, sadece bu krediye özgü verilmiş iki yıl ödemesiz, yedi yıl ya da
on yıl vadeli bir kredi yok. Reel sektörde bulunan birçok firmaya, yüzlerce,
binlerce firmaya bu şartlarda kullandırılmış krediler vardır ve özel ve kamu…
Kamu bankalarına ait de değildir bu, özel bankalar da dâhil bütün bankaların
kullandırdığı bu tür krediler çok yaygındır, bunu bilmemiz lazım. 
İkincisi,
Ziraat Bankası veya Halk Bankası, bakın, bu dönemde en fazla çiftçiye, esnafa
yardım eden ve kredi kullandıran… Hem “1 milyar kredilendirdiniz, batırdınız.”
diyorsunuz -2001’de 1 milyarmış- hem de “Kullandırmadınız." diyorsunuz.
Bakın, 34 milyar TL sübvanse edilen tarım kredileri Ziraat Bankası tarafından
kullandırılmıştır. 24 milyar TL -esnaf kredileri- sübvanse edilerek esnafa
kullandırılan krediler -Halk Bankası- tarihî rekordur. 
ÖMER
FETHİ GÜRER (Niğde) – İşleri bozuk ondan kredi kullanıyor. İşi iyi olsa kredi
mi kullanır? 
ŞAHAP
KAVCIOĞLU (Devamla) – Bunlar 2001, 2002’de kapalıydı. Esnafa kullandırılan,
çiftçiye kullandırılan krediler, kooperatifler; hepsi kapanmıştı. 
ÖMER
FETHİ GÜRER (Niğde) – İşleri bozuk, esnaf perişan, ondan kredi kullanıyor. İşi
iyi olan kredi kullanır mı ya? İşi iyi olan kredi kullanır mı? Yapma.
ŞAHAP
KAVCIOĞLU (Devamla) – Bugün bakın, bu ülkenin kredilendirilmesi… 
(Mikrofon
otomatik cihaz tarafından kapatıldı) 
ŞAHAP
KAVCIOĞLU (Devamla) - Bu, esnafın, tarımın en fazla kredilendirildiği, sübvanse
edildiği dönemdir. Dolayısıyla bunu bilmemiz lazım.
Teşekkür
ediyorum. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan…
MERAL
DANIŞ BEŞTAŞ (Adana) – Sayın Başkan…
BAŞKAN
– Birleşime on beş dakika ara veriyorum. 
Kapanma Saati: 15.51
İKİNCİ OTURUM
Açılma Saati: 16.10
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Fehmi KÜPÇÜ (Bolu)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin İkinci Oturumunu
açıyorum. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 11/4/2018 tarihinde
İstanbul Milletvekili Garo Paylan ve arkadaşları tarafından, Demirören Grubuna
bir kamu bankası olan Ziraat Bankasının sağladığı 675 milyon dolarlık kredinin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 11 Nisan 2018 Çarşamba günkü birleşiminde
yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunacağım: Kabul
edenler... Kabul etmeyenler... Öneri kabul edilmemiştir. 
Sayın
Kavcıoğlu, size bir söz vereceğim. Konuşmanızla ilgili bir açıklama yapmak
durumundasınız. 
Buyurun,
yerinizden bir dakika.
III.- AÇIKLAMALAR (Devam)
28.- Bayburt Milletvekili Şahap
Kavcıoğlu’nun, sataşma nedeniyle yaptığı konuşmasındaki bazı ifadelerine
ilişkin açıklaması
ŞAHAP
KAVCIOĞLU (Bayburt) – Sayın Başkanım, değerli milletvekilleri; konuşmamdan
sonra arada da bazı milletvekili arkadaşlarla konuştuk, kendilerine de ifade
ettim. Tabii, orada, ben bankacıyım, bankacılıkla ilgili teknik ağırlıklı bilgi
verirken diğer hatiplerin ısrarla söylediği bazı konularda, bilgi eksikliği
anlamında, “cahilce” derken hiç kastım kişileri “cahil” ya da o şekilde
nitelemek değil. Dolayısıyla orada o anlamda bir anlaşılma olmasını istemem.
Bilgi eksikliği anlamında, ısrarla, söylediğimizi, anlattığımız şeyi hatiplerin
çıkıp tekrar öyle olduğunu söylemeleri neticesinde cevaben konuşurken söylediğim
bir ifadedir. “Cahil” anlamında kimseye bir kastım olmamıştır. Bunu tekrar
ifade etmek istedim. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Kavcıoğlu.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 11/4/2018 tarihinde
Eskişehir Milletvekili Cemal Okan Yüksel ve arkadaşları tarafından, Eskişehir
Osmangazi Üniversitesinde yaşanan elim olayın tüm yönüyle açığa kavuşturulması
ve bu cinayete sebebiyet veren etkilere önlem alınabilecek koşulların
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 11 Nisan 2018 Çarşamba günkü birleşiminde
yapılmasına ilişkin önerisi
11.4.2018
Türkiye Büyük Millet Meclisi
Başkanlığına
Danışma Kurulunun 11.4.2018 çarşamba günü (bugün)
yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 Engin
Özkoç
 Sakarya
 CHP
Grubu Başkan Vekili
Öneri:

Eskişehir
Milletvekili Cemal Okan Yüksel ve arkadaşları tarafından Eskişehir Osmangazi
Üniversitesinde yaşanan elim olayın tüm yönüyle açığa kavuşturulması ve bu
cinayete sebebiyet veren etkilere önlem alınabilecek koşulların araştırılması
amacıyla 11.4.2018 tarihinde Türkiye Büyük Millet Meclisi Başkanlığına verilmiş
olan Meclis araştırma önergesinin (1854 sıra no.lu) diğer önergelerin önüne
alınarak görüşmelerinin 11.4.2018 Çarşamba günlü birleşimde yapılması
önerilmiştir.
BAŞKAN
– Önerinin gerekçesini açıklamak üzere öneri sahibi, Cumhuriyet Halk Partisi
Grubu adına Eskişehir Milletvekili Cemal Okan Yüksel konuşacaklar.
Buyurun
Sayın Yüksel. (CHP sıralarından alkışlar)
CHP
GRUBU ADINA CEMAL OKAN YÜKSEL (Eskişehir) – Sayın Başkan, değerli
milletvekilleri; geçtiğimiz perşembe günü hepimizi yasa boğan, Eskişehir
Osmangazi Üniversitesinde 4 gencecik akademisyenin ölümüyle sonuçlanan bir
katliam yaşandı. Bununla ilgili bir Meclis araştırması açılmasına ilişkin grup
önerisiyle ilgili konuşacağım.
İlk
önce olayla ilgili bir bilgi vereyim çünkü sonunda oy kullanacaksınız. Ne
şahsımın ne de partimin âdeti değildir sağa sola “Bu, FETÖ’cüdür; bu,
Fetullahçıdır.” diye beyanda bulunmak ama ben konuyu inceledim. Bu olayı
gerçekleştiren katil, tipik bir Fetullahçı. Nereden bunu çıkarıyoruz? Volkan
Bayar -katilin ismi- FETÖ’nün soruları sızdırdığı 2006 ALES sınavında derece
yapmış beyefendi. Akabinde, Millî Eğitim Bakanlığında Fetullahçı terör
örgütünün çok etkin olduğu bir dönemde Amerika’ya Denver Üniversitesine eğitime
gönderilmiş. Orada başarılı olamadığı hâlde, yönetmelikler izin vermediği hâlde
getirilmiş, Tokat’ta üniversitede araştırma görevlisi yapılmış. Daha sonra
Osmangazi Üniversitesine naklen atanmış. Çok daha önemlisi, 15 Temmuz gecesi
üniversiteye gitmiş, odasındaki bilgisayara format atmış. Bunu da götürmüş,
rektörlüğe vermiş.
15
Temmuzdan sonra 100’den fazla akademisyeni FETÖ’cü olmakla itham ederek ihbar
etmiş ama ihbarda çok önemli bir yöntem kullanmış -ismini buradan vermeyeceğim,
soran olursa verebilirim- Adalet ve Kalkınma Partili bir milletvekiline
ulaştırmış bu 100’den fazla kişiyle ilgili ihbarlarını, o vekil de Emniyet
Müdürlüğüne gereğinin yapılması ricasıyla bunları iletmiş. Daha sonra, bunun
şikâyet ettiği herkesle ilgili yargılama yapılmış, tutuklamalar yapılmış, hemen
hemen hepsi ya YÖK kararıyla ya üniversite tarafından ya da KHK’yle işten
atılmış. Daha sonra, bu yargılananların, yargılaması bitenlerin hepsi beraat
etmiş ama YÖK bunları daha hâlen de işe iade etmiş değil. 
Fakat,
bu arada, ihbar edilenler de bu katille ilgili üniversiteye şikâyet
dilekçelerinde bulunmuş. Çok ilginç, şikâyet dilekçelerinin hiçbiri işleme
alınmamış, kaydedilmemiş; bu adam korunmuş ve kollanmış. Sonunda -artık
kendisine nasıl bir garanti verildiyse- 5 Nisanda hakkında yapılan bir
şikâyetle ilgili ön inceleme için ifadeye çağrılmış. Adam bunu sindirememiş
çünkü kiminle ne pazarlık ettiyse, nasıl korunup kollanacağı sözü aldıysa bunu
kendine yedirememiş. Kendi hakkında bir soruşturma olacağına inanmadığından
öfkelenmiş, eline silahını almış, 4 akademisyeni 23 kurşunla delik deşik etmiş.
Bu katliam, Türkiye’de kol gezen ihbarcılık, iftira ve şiddet atmosferinin ete
kemiğe bürünmüş hâlidir arkadaşlar. 
Peki,
bu katil, ifadesinde ne demiş biliyor musunuz? Üzülerek okudum: “Sayın
Cumhurbaşkanımı dinledim ve 103 kişiyi ihbar ettim. Sonra bana sahip
çıkmadılar, ortada kaldım. Son KHK’yle bize tanınan silah kullanma yetkimi
kullandım.” El insaf, el insaf…
Arkadaşlar,
Fatih Özmutlu, Mikail Yalçın, Serdar Çağlak, Yasir Armağan… Hepsinin hayalleri
vardı, hepsinin aileleri ve çocukları vardı. Mikail’in küçücük, engelli bir
bebeği var. Bizim onlara hesap vermemiz lazım. Dosyada, kimi ya da neyi korumak
için olduğunu bilmiyorum, gizlilik kararı verildi. Cinsel istismar yok,
devletin güvenliğiyle ilgili bir şey yok; açıklamalara göre ruh sağlığı yerinde
değil. Niye gizlilik kararı verildi, bilmiyorum. 
İşte,
grup önerimizin konusu bu, bu konuyu araştıralım diyoruz. Bu çocuklara hesap
vermemiz lazım, bunun hesabını vermemiz lazım. Bunu kim korudu, kim kolladı;
buna bakmamız lazım. Lütfen, bu sefer ellerinizi alışık olduğunuz gibi değil,
mağdurlardan yana kullanın ve araştırma önergemize destek verin. 
Açıkça
söylüyorum: Destek vermeyen herkes, bu eli kanlı katilin suç ortağıdır. 
Teşekkür
ediyorum. (CHP sıralarından alkışlar)
BAŞKAN
– Teşekkür ederim. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, bir dakika…
Lütfen
süresi içinde tamamlayın. 
III.- AÇIKLAMALAR (Devam)
29.- Amasya Milletvekili Mehmet Naci
Bostancı’nın, Eskişehir Milletvekili Cemal Okan Yüksel’in CHP grup önerisi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Şimdi, Cemal Bey konuşurken şüphesiz kendi zihninde
farklı bir bağlama yerleştirmiştir diye düşünüyorum, bu işleri bilen bir
arkadaşımız. Cinayet işleyen bir katil, sorgusunda, kendisini kurtarmak adına
“Neye müracaat edersem benim için faydalı olur.” mantığı çerçevesinde birtakım
beyanlarda bulunuyor. “FETÖ” denilen bir terör örgütü var ve buna ilişkin,
toplumsal duyarlılığa atıf yapan Cumhurbaşkanımızın ifadelerine o katilin
kendini kurtarma adına yapmış olduğu gönderme, bağlamı itibarıyla doğru bir
gönderme değil. Sayın Cumhurbaşkanı, elbette FETÖ’ye karşı mücadelede
üstlendiği siyasi rol gereği bu toplumsal duyarlılığa atıf yapar, insanları buna
çağırır ama bunları değerlendirecek olan, yargıdır. 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) – Tamamlayabilir miyim?
BAŞKAN
– Tamamlayın lütfen. 
MEHMET
NACİ BOSTANCI (Amasya) – Öyle, insanlar, rastgele, gitsinler, jurnalcilikte
bulunsunlar, birbirlerini ihbar etsinler, böyle bir şey söz konusu değil.
Türkiye’de bir yargı mekanizması var, kim ne yaparsa imzalı, isimli olmak
kaydıyla müracaat ettiğinde, birisini ihbarda bulunduğunda haksız çıkarsa
karşılığı var, haklı çıkarsa hukuk zaten gereğini yapar. Dolayısıyla pratikte
anlamını kazandığı yer, hukuktur. Bunları birbirine karıştırmamak gerekir diye
düşünüyorum.
Teşekkürler.
BAŞKAN
– Teşekkür ederim Sayın Bostancı.
ENGİN
ÖZKOÇ (Sakarya) – Sayın Başkan…
BAŞKAN
- Buyurun Sayın Özkoç…
ENGİN
ÖZKOÇ (Sakarya) – Sayın Başkan, kayıtlara geçmesi için söylüyorum.
Bir
caninin kendisini haklı çıkartmak için gösterdiği gerekçeler, en az yaptığı iş
kadar korkunçtur. İtirafında “Bana verilen silah kullanma hakkını kullandım.”
derken aslında İçişleri Bakanının “Siz gereğini yapın, ben arkanızda
duracağım.” sözünü arkasına alarak konuşuyor. Bu kişi, bunu söylerken İçişleri
Bakanının söylediği sözü arkasına aldığı şekliyle hâlâ orada olmasının da
nedeni aslında bu siyasi partinin genel başkanıdır. 
Sayın
Başkan, burada arkadaşımızın getirdiği önerge çok açık bir şeydir. Toplumda
fiilî bir durum yaşanıyor, insanlar birbirlerini ihbar ediyorlar ve algı
konusunda yaşanan sıkıntılar nedeniyle şu anda cinayetler işleniyor. Bununla
ilgili, işlenmiş bir cinayetle ilgili, elbette yeri adalettir, adalet
saraylarında konuşulacaktır, mahkemelerdir. Ama Türkiye Büyük Millet Meclisinin
hiç mi bunda katkısı olmayacaktır? Parlamento olarak biz bunu hiç mi
araştırmayacağız? Bu konuya bu gözle de bakılmasını rica ediyorum. 
BAŞKAN
– Teşekkür ederim.
Sayın
Bostancı…
MEHMET
NACİ BOSTANCI (Amasya) – Sayın Başkanım, ben de kayıtlara geçsin diye söz
aldım. 
İçişleri
Bakanı burada yok, söylemiş olduğu ifade “Ben arkanızdayım.” denildiği,
düşünüldüğü, yerleştirildiği bağlam itibarıyla olsaydı o katil şimdi serbestti
ama yargılanıyor ve hak ettiği cezayı alacak. Dolayısıyla burada farklı bir
durum söz konusu. Sayın İçişleri Bakanının beyanıyla bu olay arasında böyle bir
illiyet bağı kurmak mümkün değil. Hiç kimse kendisi eline silahı alıp “Adaleti
ben gerçekleştiriyorum.” şeklinde bir karar alamaz, bunu uygulayamaz. Bunu
yaparsa cezasını görür, yargı da bunu takip eder.
BAŞKAN
– Teşekkür ederim.
Sayın
Özkoç...
ENGİN
ÖZKOÇ (Sakarya) – Efendim, izin verdiğiniz için teşekkür ediyorum. Çok önemli
bir konu olduğu için ifade ediyorum.
İçişleri
Bakanının bu beyanları bütün kamuoyunda yer almıştır, kendisi de inkâr
etmemiştir. Bugün grup başkan vekilimizin ifade ettiği şeyse İçişleri Bakanının
söylemiş olduğu sözün arkasında şu anda durmadığıdır. Mevcut İçişleri Bakanı
zaten bugüne kadar söylediği hiçbir sözün arkasında durmamaktadır. Elbette bu
katile cinayeti işletecek sözleri söyleyip arkasında durmayacağı da aşikârdır.
Bunu tüm toplum biliyor.
BAŞKAN
– Teşekkür ederim Sayın Özkoç.
MERAL
DANIŞ BEŞTAŞ (Adana) – Sayın Başkan, ben de...
CEMAL
OKAN YÜKSEL (Eskişehir) – Sayın Başkan...
BAŞKAN
– Sayın Danış Beştaş...
MERAL
DANIŞ BEŞTAŞ (Adana) – Dün ben açılış konuşmasında Osmangazi meselesine
değinmiştim o bağlamda. Bir kere burada sorumluluğun, illiyetin böyle doğrudan
kurulamayacağını söylüyor ama biz sonuçta Hükûmetin bu konudaki yaklaşımlarının
kesinlikle net olduğunu söylüyoruz. Osmangazi olayında -katliam olması bir
kere, 4 kişi yani 2’den fazla- cinayet sanığı nasıl tutuklanmaz? İçişleri
Bakanı çıkıp toplumun önünde “Tutuklanmasın.” diyemez. Burada silahlanma,
teşvik, ihbarcılık, bu paralelde yapılan ihbarların ciddiye alınması, bu
cinayetlere giden yolu açmıştır. Fakülte koridorlarında bağırmalarını söyledim
dün. “Bir silaha, bir kurşuna bakar.” demiş bu FETÖ’cüler ve Volkan Bayar
hakkında rektöre yapılan hiçbir ihbar ciddiye alınmamış ama aksine,
yanılmıyorsam 103 kişi onun ihbarıyla görevden alınmış ve ihraç edilmiştir. Şu
anda rektör hâlâ görevdedir. Biz rektörün de derhâl, nasıl atandıysa...
BAŞKAN
– Rektör istifa etti sanıyorum.
MERAL
DANIŞ BEŞTAŞ (Adana) – Bugün mü istifa etti?
BAŞKAN
– Evet, öyle bir haber okudum.
MERAL
DANIŞ BEŞTAŞ (Adana) – Ettiyse de duymadım. Yani o, bir çözüm değil ama en
azından bir adım olmuştur. Bu nedenle Hükûmet bizce öz eleştiri vermelidir, bu
muhbirliği önleyecek bir mekanizmayı kendisi de düzenlemelidir diyorum.
BAŞKAN
– Teşekkür ederim.
Sayın
Yüksel, sizin talebiniz nedir?
CEMAL
OKAN YÜKSEL (Eskişehir) – Sayın Başkanım, 60’a göre bir bilgilendirme yapmak
istiyorum.
BAŞKAN
– Yerinizden buyurun lütfen, bir dakika.
30.- Eskişehir Milletvekili Cemal Okan
Yüksel’in, Amasya Milletvekili Mehmet Naci Bostancı’nın yaptığı açıklamasındaki
bazı ifadelerine ilişkin açıklaması
CEMAL
OKAN YÜKSEL (Eskişehir) - Sayın Başkan, Naci Bostancı’nın tabii, bir refleksle
Sayın Cumhurbaşkanını koruyor olması doğaldır ve hakkıdır. Fakat açıklamasında
şunu söyledi: “Hiç kimse aklına esip de eline silah alıp kafasına eseni
yapamaz.” Yapabilir, bu da 696 sayılı Kanun Hükmünde Kararname’yle getirildi.
Sivil kişiler birtakım terör örgütlerini, terör eylemlerini bastırmak için
silah kullandıklarında cezai sorumsuzluk sahibiler yani bu, 15 Temmuz gecesi
için çıkarıldı. Ama yarın herhangi bir FETÖ’cüyü, FETÖ’cü olduğu iddia edileni
eline silah alıp katleden bir kişiye de bu mantıkla bir kanun hükmünde
kararname çıkarılabilir. O yüzden bilgi eksikliğini tamamlamak istiyorum, bu
arkadaş bunu söyledi, “696 sayılı KHK’yle bana tanınan hakkı kullandım.” dedi. 
O
yüzden ben önergemize başta Adalet ve Kalkınma Partili milletvekillerinin
destek vereceklerine inanıyorum ve talep ediyorum. 
BAŞKAN
– Teşekkür ederim. 
MEHMET
NACİ BOSTANCI (Amasya) – Sayın Başkanım…
BAŞKAN
– Sayın Bostancı, yalnız, o KHK’yle tanınan bağımsızlık, silah edinme, 15
Temmuz gecesiyle ilgili bir şey yani o kişi… (CHP ve HDP sıralarından
gürültüler) 
MAHMUT
TANAL (İstanbul) – Sayın Başkanım…
BAŞKAN
– Arkadaşlar, bakın, konuşuyoruz, ben de fikrimi söyleyeyim, siz de söyleyin
fikrinizi, kimsenin burada bir katili savunacak hâli yok herhâlde. 
Buyurun
Sayın Bostancı. 
31.- Amasya Milletvekili Mehmet Naci
Bostancı’nın, Eskişehir Milletvekili Cemal Okan Yüksel’in yaptığı
açıklamasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, sadece 696 değil, 8 tane KHK’de
-bunların hepsi gerçi Meclisten geçti ama- 696 çıkmadan önce bu Meclisten geçen
KHK’lerde de aynı ifade vardı. 
BAŞKAN
– Evet, ona dayanarak söyledim zaten. 
MEHMET
NACİ BOSTANCI (Amasya) – Bu ifadeler, sadece 15 Temmuz ve en fazla 16 Temmuza
intikal eden olaylar için geçerlidir, 17 Temmuz için geçerli değildir; bunlar
defalarca söylendi. Ve şu anda o kişi yargılanıyor, yargılanacak ve hakkettiği
cezayı alacak, kendisi ne derse desin, onun beyanlarını burada esas alan ve
sanki burada bir meşruiyet varmış şeklinde bir değerlendirmeyi yapmayı da doğru
bulmam. 
Teşekkürler.

BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 11/4/2018 tarihinde
Eskişehir Milletvekili Cemal Okan Yüksel ve arkadaşları tarafından, Eskişehir
Osmangazi Üniversitesinde yaşanan elim olayın tüm yönüyle açığa kavuşturulması
ve bu cinayete sebebiyet veren etkilere önlem alınabilecek koşulların
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 11 Nisan 2018 Çarşamba günkü birleşiminde
yapılmasına ilişkin önerisi (Devam)
BAŞKAN
– Milliyetçi Hareket Partisi Grubu adına Osmaniye Milletvekili Sayın Ruhi Ersoy
konuşacaklar. 
Buyurun
Sayın Ersoy. (MHP sıralarından alkışlar) 
MHP
GRUBU ADINA RUHİ ERSOY (Osmaniye) – Teşekkür ediyorum Sayın Başkan. 
Tabii,
böylesine üzücü bir olayla karşılaşmak, memleketin tamamını yoğun bir düşünceye
yönlendirmiştir. Bir öğretim üyesi olarak üniversitelerin bu tür olaylarla
gündeme geliyor olmasından her bir milletvekilimiz ve her bir vatandaşımız gibi
biz de üzgünüz ama daha da çok, oralarda mesai harcayan, öğrencileriyle beraber
hakikati arama peşinde, bilimin bir parçası olma hususunda gayret eden
üniversitelerin bu tür olaylarla gündeme gelmesi, çok can sıkıcı bir durumdur. 
Üniversiteler,
farklılıkların birlikteliği ile ortak akıl ve etik değerler, evrensel normlar
doğrultusunda aydınlanmayla ismi müsemma kurumlar olması gereken yerlerdir.
Toplumsal sorunlara çözüm üretmesi gereken yerler, sorunun bir parçası olmaya
başlamışlarsa orada iyi gitmeyen, doğru gitmeyen şeyler, ihmaller vardır. Bu
ihmalin gereğiyle ilgili bu konuyu en yüksek düzeyde Sayın Genel Başkanımız
grup konuşmasında bu hafta yüksek sesle dile getirmiş ve problemin çözümüyle
ilgili bazı hususları hatırlatmıştır. Bu konuda FETÖ'cülük yaftası ve şikâyet
müessesesinin hangi noktaya geldiği ortadadır. Bu hususta alınması gereken
tedbirler ve kriterlerin gözden geçirilmesi hususunda da beş maddelik bazı
hatırlatmalar yapmıştır. Bunu bir şekliyle kamu bürokrasisinin ve yüksek
siyasetin dikkatine sunmak istiyoruz. Ama bu arada şu hakikatinin altını çizmek
lazım: Adı geçen üniversitemizin dışında başka üniversitelerde de adi olaylarla
ilgili vakalar vardır. Bugün yine bir üniversitede bir öğretim üyesi doçentin
bir öğrencisiyle ne olduğu belli olmayan bir hadiseyle gündeme gelmesi, önce
bir cinayet, sonra bir intihar vakası. Üç dört gün önce de başka bir
üniversitede bir öğretim üyesi değil, öğrencinin, öğretim üyesi adayı bir
öğrencinin başka bir mekânda cinayete kurban gitmesiyle ilgili problemler
vardır. 
YÖK’ün
ve YÖK Denetleme Kurulunun, Millî Eğitimin üniversiteleri daha yüksek düzeyde
takip etmesi, özellikle de YÖK Denetleme Kuruluna işin ehli, konunun takipçisi,
denetlemeden anlayan arkadaşların getirilmesi ve bu konunun üzerinde durulması
gerekiyor. Yani burada sancıyı fark ederek YÖK’ün olağanüstü toplantıyla konuyu
gündeme getireceğini ve YÖK Genel Kurulunu yarın itibarıyla toplantıya davet
ettiğini basından öğrenmiş bulunuyoruz. Bu konunun nesnel gerçeklik üzerinden
çok yüksek bir titizlikle takibi ve YÖK Denetleme Kurulunda, sadece akademik
kökenli uzmanların değil, bürokrasiden gelen, denetlemeyi bilen arkadaşların da
özellikle bu konular içerisinde görevlendirilerek konunun takip edilmesi
gerektiği hususunda biz de görüşlerimizi ifade etmiş oluyoruz.
Genel
Kurulu saygıyla selamlıyorum. (MHP ve AK PARTİ sıralarından alkışlar)
BAŞKAN
- Teşekkür ederim Sayın Ersoy.
Halkların
Demokratik Partisi Grubu adına Ağrı Milletvekili Dirayet Dilan Taşdemir
konuşacaklar. 
Buyurun
Sayın Taşdemir. (HDP sıralarından alkışlar)
HDP
GRUBU ADINA DİRAYET DİLAN TAŞDEMİR (Ağrı) - Sayın Başkan, Genel Kurulu
selamlıyorum. 
Aslında
Türkiye’de toplumsal çöküşün izlerini ihbarcılığın, kayırmacılığın hangi
noktaya geldiğine bakarak anlayabiliriz. Önceden bir utanç meselesi olan ihbar,
şimdi bir itibar kaynağı hâline dönüşmüş. Halka şöyle bir mesaj veriliyor:
“Kariyer mi yapmak istiyorsunuz? Eğitim almanıza, iyi ve dürüst bir çalışma
hayatına falan gerek yok, aslında ihbarcılık yapın.” Vatandaşlığın bir arada
yaşama kültürünü teşvik eden bir statü olması gerekirken, tam tersine “İyi bir
vatandaş olduğunuzu kanıtlamak istiyorsanız ihbar edin.” deniyor. 
İhbarcılık
öyle bir noktaya vardı ki ihbar edenler de ihbar edilerek işten atılıyor ya da
Osmangazi Üniversitesindeki katliamda gördüğümüz gibi, ihbar ettiklerinin
işlerinden edilmesi, cezaevinde yatması da yetmiyor, ihbarcılıktan gözü dönen
kişi ihbar ettiklerinin canını da istiyor. 
Osmangazi
Üniversitesindeki katliam, iddia edildiği gibi, psikolojik problemleri olan
herhangi birinin bir cinnet hâli değil; akademisyenlerin belinde silahla
dolaşabildiği bir akademinin, kol kanat gerilen çeteci anlayışın, insanların
siyasetin himayesinde yozlaşmada gelebileceği sınırın göstergesidir. Bu
meseleyi münferit bir mesele gibi gösterme telaşının, AKP'nin bu olaydaki
sorumluluğunu katile yıkarak kaçma çabasından başka bir şey olmadığını
düşünüyoruz. 
Üniversitedeki
akademisyenlerden birinin Volkan Bayar’la ilgili dilekçelerinin bile işleme
konulmak istenmediğine ilişkin isyanı basına yansıdı. Üniversite yönetimi ve
YÖK hesap versin isteniyor. Ben de bu çağrıyı yinelemek istiyorum. Hesap
verilecek olanlar sadece ölenlerin yakınları değil, hesap verecek olanlar da
sadece üniversite yönetimi ve YÖK de değil; KHK’lerle, kayırmacılıkla
yarattığınız düzen, körüklediğiniz kutuplaşma nedeniyle hayatları hedef alınan
herkes AKP siyasetçilerinin her birinden tek tek hesap vermelerini istiyor.
Hesap vermek, bir iki kişinin istifası ya da bir iki özürle hallolabilecek bir
mesele değildir; beyanlarıyla, eylemlerle bu zincirin oluşmasına sebep olan
herkes sorumludur. 
Volkan
Bayar “İhbar ettim ama bana sahip çıkmadılar.” diyor. Demek ki ihbarcılığı bir
şey bekleyerek yapmış, torpillerle eksiklerinin üzerini örttüğü akademik
kariyerini ihbarcılıkla taçlandırmak istemiş. İhbarcılık, eksiklerini
kapatmanın bir yolu artık; suç işleyenler, istismarcılar, kadına şiddet
uygulayanlar ihbarcılıkla AKP’ye yanaşarak kendilerini temizlemeye
çalışıyorlar. Adam kadına şiddet uyguluyor, “Cumhurbaşkanına hakaret etti.”
diye ihbar ederek cezadan kurtulmaya çalışıyor. Vatandaşın biri hoşlanmadığı
bir komşunun yaptığını ihbar ederek onu takip ettiği yerde gözaltına aldıracak
bir duruma geldi. Açıkçası, bunu da geçtim, insanlar birbirini ihbar etmek için
aslında birbirini kollar hâle geldi. Geçen gün basına da yansımıştı; bir
otobüste birisi birinin cep telefonunu izliyor, sonra arabayı durduruyor, bu
cep telefonunu dikizlediği kişiyi gözaltına aldırıyor. Yani öyle bir duruma
geldi ki apartmanda ayakkabılarını kapının önüne bırakan komşusunu bile diğer
komşusu Cumhurbaşkanına hakaret ettiği gerekçesiyle ihbar eder duruma geldi.
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Devamla) – Bir cümlem kaldı Sayın Başkanım.
BAŞKAN
– Tamamlayın. 
DİRAYET
DİLAN TAŞDEMİR (Devamla) – Bu tablo, tek tek olayları ve kişileri aşan, bu
ülkede toplumun ve siyasetin hangi noktaya geldiği üzerine bizi düşünmeye
çağıran bir tablo. AKP’nin yarattığı ihbar ve intikam düzeni uzun bir süredir
seri bir şekilde can almaya devam ediyor. 
Genel
Kurulu selamlıyorum. (HDP sıralarından alkışlar)
BAŞKAN
– Teşekkür ederim. 
Adalet
ve Kalkınma Partisi Grubu adına Eskişehir Milletvekili Emine Nur Günay
konuşacaklar. 
Buyurun
Sayın Günay. (AK PARTİ sıralarından alkışlar)
AK
PARTİ GRUBU ADINA EMİNE NUR GÜNAY (Eskişehir) – Sayın Başkan, değerli
milletvekilleri; Eskişehir Osmangazi Üniversitesinde 4 üniversite mensubumuzu
kaybettiğimiz bu vahim olayla ilgili AK PARTİ Grubu adına söz almış
bulunmaktayım. Sizleri saygıyla selamlıyorum. 
Sözlerime
başlamadan önce şunu belirtmek istiyorum: Bu vahim olayla ilgili tüm
milletimiz, hepimiz yürekten yaralandık ve hiçbir şekilde kabul edemeyeceğimiz
bir katliamla karşı karşıya kaldık. Bu vesileyle, görev şehitlerimizi saygıyla
anıyor, Allah’tan rahmet diliyorum; ailelerine ve milletimize sabır ve
başsağlığı diliyorum. Bir vatandaş, bir akademisyen ve bir siyasetçi olarak
böyle bir olayı kabul etmem mümkün değil. Acımız büyük, yaramız çok taze; bu
nedenle, hep birlikte olaya sağduyuyla yaklaşmalıyız ve yargı sürecinin
sağlıklı işlemesine izin vermeliyiz. 
Söz
konusu şahıs hakkında devam eden idari ve adli süreç içindeyiz. Soruşturma tüm
boyutlarıyla devam etmektedir. Bu menfur olay karşısında Eskişehir
Başsavcılığının, olayı tüm yönleriyle değerlendirerek açığa kavuşturacağına
güvenimiz tamdır. Ancak şunu belirtmek isterim ki hiçbirimizin
kabullenemeyeceği bu tür olaylarla başlatılan tartışmalar hem savcılık
tarafından yürütülen soruşturmayı zorlaştırmakta hem de birlik ve
beraberliğimize zarar vermektedir. Soruşturma sonucunda olay tüm yönleriyle
aydınlanacak ve sorumlular hukuk önünde hesap verecektir. 
FETÖ’yle,
FETÖ terör örgütüyle en büyük mücadeleyi Sayın Cumhurbaşkanımız vermektedir.
Kripto bir terör örgütüyle mücadele ettiğimizi hatırlatmak ve herkesin de bu
mücadeleye destek vermesi gerektiğini vurgulamak isterim. 
Gizlilik
kararı ise hukuk çerçevesinde, CMK’nin 153/(2)’nci maddesi gereği alınmış olup
bu tür soruşturmaların sağlıklı işleyişi için genelde uygulanan bir yöntemdir.
CMK 153/(2)’nin (a) bendinde 8 tip suç sayılmıştır; bunlardan 1’inci sırada
“Kasten adam öldürme (madde 81, 82, 83)” olarak belirtilmiştir. Burada katil de
4 masum vatandaşı kasten öldürmekle suçlanmaktadır. 
Burada
art niyet aramak, hukukun işleyişini sorgulamaktır. Bugün öğlen saatleri
itibarıyla Osmangazi Üniversitesi Rektörü, soruşturmanın selameti için istifa
ettiğini açıklamıştır. Öncelikle, savcılığın yürüttüğü soruşturmanın
tamamlanması beklenmelidir. 
(Mikrofon
otomatik cihaz tarafından kapatıldı) 
BAŞKAN
– Bir dakikada tamamlayın lütfen.
EMİNE
NUR GÜNAY (Devamla) – Bu olayın aydınlatılması hayati önem arz etmektedir.
Şehrin vekili olarak menfur olayın tüm boyutlarıyla aydınlatılmasının takipçisi
olacağımı belirtir, yüce Divanı saygıyla selamlarım. (AK PARTİ sıralarından
alkışlar)
BAŞKAN
– Teşekkür ederim.
Cumhuriyet
Halk Partisi grup önerisini oylarınıza sunacağım: Kabul edenler… Kabul
etmeyenler… Öneri kabul edilmemiştir. 
Birleşime
on beş dakika ara veriyorum.
Kapanma Saati: 16.38
ÜÇÜNCÜ OTURUM
Açılma Saati: 17.07
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), Fehmi KÜPÇÜ (Bolu)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Üçüncü Oturumunu
açıyorum. 
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ve Tarım, Orman ve Köyişleri Komisyonu
Raporu’nun görüşmelerine kaldığımız yerden devam edeceğiz. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/929) ve Tarım,
Orman ve Köyişleri Komisyonu Raporu (S. Sayısı: 548) (x)
BAŞKAN
– Komisyon? Yerinde.
Hükûmet?
Yerinde.
Sayın
milletvekilleri, dünkü birleşimde İç Tüzük’ün 91’inci maddesine göre temel
kanun olarak görüşülen 548 sıra sayılı Kanun Tasarısı’nın birinci bölümünde yer
alan 8’inci maddeye bağlı ek madde 10 üzerinde önerge işleminde kalınmıştı. 
8’inci
maddeye bağlı ek madde 10 üzerinde iki adet önerge vardır, aynı mahiyetteki bu
önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’nci maddesiyle 6200 sayılı Kanun’a
eklenmesi öngörülen ek madde 10’un tasarı metninden çıkarılmasını arz ve teklif
ederiz. 
 Meral Danış Beştaş  Bedia Özgökçe Ertan  Dirayet
Dilan Taşdemir 
 Adana  Van  Ağrı
 Ayşe Acar Başaran  Mahmut Celadet Gaydalı  Altan
Tan
 Batman  Bitlis  Diyarbakır
Aynı
mahiyetteki diğer önergenin imza sahipleri:
 Burcu Köksal Ömer Fethi Gürer Okan
Gaytancıoğlu
 Afyonkarahisar Niğde Edirne
 Ali Akyıldız Namık Havutça Engin
Özkoç
 Sivas Balıkesir Sakarya
BAŞKAN
– Aynı mahiyetteki önergelere Komisyon katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım. 
BAŞKAN
– Hükûmet? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk önce Diyarbakır Milletvekili Sayın
Altan Tan konuşacaklar.
Buyurun
Sayın Tan. (HDP sıralarından alkışlar) 
ALTAN
TAN (Diyarbakır) – Sayın Başkan, sayın milletvekilleri; Devlet Su İşleri Genel
Müdürlüğünün yetki ve sorumluluklarıyla ilgili yeni düzenlemelerle alakalı
olarak huzurlarınıza gelmiş bulunuyorum.
Tabii,
Türkiye’nin tarım politikalarını konuştuğumuz vakit, en önde, birinci derecede
önümüze çıkan kuruluş Devlet Su İşleri Genel Müdürlüğü. Devlet Su İşleri Genel
Müdürlüğü, Türkiye’de geçmişte, işte Keban Barajı’ndan başlamak üzere -tabii,
bundan daha öncesinde Adana Seyhan Barajı’na, Karakaya Barajı’na, Atatürk
Barajı’na- bir çok baraja, sulama kanalına ve tarımla ilgili önemli projelere
imza attı; Türkiye Cumhuriyeti’nin en ciddi kurumlarından birisi. Ama maalesef,
Türkiye Cumhuriyeti’nin doğru düzgün bir tarım politikası yok. Politikacılar
sık sık bu kürsüye gelirler, geliriz hepimiz ve bir kısmı da polemiklerle süslü
olan konuşmalar yaparız; “işte, Türkiye tarım ülkesiyken, saman ihraç ederken
saman ithal ediyor. Samanın fiyatı buğdayın fiyatını geçti.” gibi veya
hayvancılıkta et fiyatlarıyla ilgili sürekli aynı polemikler oluyor.
Ben
bunları tekrarlamak istemiyorum ama söylemek istediğim bir şey var: Türkiye’de
bugüne kadar, bütün hükûmetleri baz alarak söylüyorum, bizim neden doğru düzgün
bir tarım ve hayvancılık politikamız yok veya varsa nedir? Buyursun Sayın
Bakan, sayın yetkililer, Tarım Bakanı veya Devlet Su İşlerinden sorumlu Sayın
Bakanımız, diğerleri, bunu bizlere anlatsınlar. Tek tek bunları saymak
istemiyorum bu beş dakikalık zaman zarfında. Dünyada bu işi doğru düzgün
beceren, doğru düzgün yapan ülkeler var; işte Amerika Birleşik Devletleri var,
Fransa var, İsrail var, Hollanda var. Ve yine sık sık bir rakam verilir: İşte,
Hollanda’nın sadece tarım ve hayvancılıktan ihracatı 100 milyar doların
üzerinde, 120 milyar dolar civarında, her sene artıyor. Bizim ise toplam
ihracatımız 150 milyar dolar. TİGEM’in bünyesinde işte bir Ceylanpınar Devlet
Üretme Çiftliği var, bütün bir Orta Doğu’yu besleyebilecek kadar, 1 milyon 800
bin dönüm arazi var, muhteşem araziler ama maalesef, buradan elde edilen verim
çok çok az bir oranda duruyor. Onun için, bizim acilen, önce, birbirimizi
suçlamaktan, karalamaktan ve çalakalem eleştirmekten önce, bir tarım ve
hayvancılık perspektifi ortaya koymamız lazım. Bütün bu dünya örneklerini,
biraz evvel de söylediğim gibi, Hollanda’sıyla, İsrail’iyle, ABD’siyle,
efendime söyleyeyim, Fransa’sıyla, bütün bunları değerlendirerek, bütün bunları
göz önünde bulundurarak “Bu, buğdayı benden nasıl daha ucuza mal ediyor? Bu,
sütü, eti, yağı, peyniri nasıl benden daha ucuza mal ediyor? Nasıl benden daha
fazla üretiyor? Neye teşvik veriyor? Neyi engelliyor, neyin önünü açıyor?” diye
bunlar konuşulmadan, tartışılmadan, burada doğru düzgün bir zemine oturtulmadan,
gerisi klasik kayıkçı kavgasından öte bir şey değil. 
Türkiye'nin
bu potansiyeli var, bu imkânları var. Mesela, biz çok uzunca bir dönem dünyada
kendine yeten ve dışarıdan tarım ve hayvancılık ürünleri ithal etmeyen 7
ülkeden biriyiz diye övündük, maalesef o da bu tarih itibarıyla artık geçerli
değil. Hükûmetin -yani bence- en başarısız olduğu yerler nedir diye sorarsanız
-AK PARTİ Hükûmetinin, on beş, on altı yıllık iktidarın- bir, adalet, tamamen
çöktü; iki, millî eğitim; üç, tarım ve hayvancılık. Bu üç konunun acilen masaya
yatırılması lazım, her türlü parti mülahazasının, fikrin, ideolojinin dışında,
doğru düzgün bir ittifak arayışı içinde olmamız lazım bu üç ana meselede. 
Bu
üç ana meseleyi söyledikten sonra da bir detay, daha mahallî, yerel, lokal bir
şey söyleyeyim: Mesela, Diyarbakır’ın bugün sulanabilecek arazi miktarı 4,5
milyon dönüm civarında ama maalesef, daha Silvan Barajı bitirilemedi, yıllardır
devam ediyor ve böyle giderse tarlaya su ancak 2025 senesinde gelecek. Bunun da
bir an evvel bitirilmesini istiyoruz ısrarla. 
Hepinize
saygılar sunarım. (HDP sıralarından alkışlar)
BAŞKAN
– Teşekkür ederim. 
Aynı
mahiyetteki önergeler üzerinde şimdi de Edirne Milletvekili Okan Gaytancıoğlu
konuşacak. 
Buyurun
Sayın Gaytancıoğlu. (CHP sıralarından alkışlar)
OKAN
GAYTANCIOĞLU (Edirne) - Sayın Başkan, değerli milletvekilleri; bu maddeyle,
sulama alanında her şeyi Devlet Su İşlerine bırakıyoruz yani patron Devlet Su
İşleri olacak. İyi, güzel, yasanın özü bu. Tabii ki önce “Tarım Bakanlığına
bağlı sulama kooperatifleri eğer kendi kendilerini yönetemezlerse Devlet Su
İşlerine devrolacak.” ibaresi de var. Yani bu ne demek? Yine demokrasinin katli
demek. 
Köylerde
sulama kooperatifleri kuruluyor, ilçe merkezlerinde sulama kooperatifleri
kuruluyor, seçimle işbaşına geliyorlar, birbirlerini seçiyorlar, birbirlerini
denetliyorlar. En üstte yine denetleyen Devlet Su İşleri ama diyor ki:
“Yönetemezsen ben alırım, ben yönetirim.” İyi, güzel de bu suyun parasını
çiftçi niye ödeyemiyor? Acaba bunu düşündük mü? 
Bakın,
bugün dolar kaç para? 4 lira 20 kuruş. Mazot kaç para? 5,5 lira. Peki, çiftçiye
finansman sağlayan en önemli kurumların başında kim geliyor? Az önce burada
tartıştık, Ziraat Bankası geliyor. Ziraat Bankasının amacı ne? Çiftçilere ucuz
finansman sağlamak, gazete patronlarına değil. Peki, Ziraat Bankası iki yılı
ödemesiz 700 milyon dolar parayı çiftçiye kredi olarak hiç veriyor mu? Hayır.
Bunun için 1 milyar 440 milyon dolar geçtiğimiz hafta sendikasyon kredisi aldı.
Yani dışarıdan yine 1,5 milyar dolar para getirdiler, bunu yandaşlara gazete
satın alsınlar diye dağıttılar. Çiftçinin hâlini gören var mı? Çiftçinin
maliyetlerini düşünen var mı? Çiftçinin gelirini düşünen var mı? Çiftçinin
maliyetleri sürekli artıyor. 
Bakın,
on yıl önce buğday 1 lirayı görmemişti, 80 kuruştu, hâlâ 80 kuruş ama on yıl
önce mazot fiyatı 1,5 liraydı, şimdi 5,5 lira oldu. Yani siz bunlarda bir
indirime gitmiyorsunuz, tam tersine zam yapıyorsunuz. Ziraat Bankası görevi
dışında her şeyle uğraşıyor ama nedense dar gelirlilerle, ezilenlerle
uğraşmıyor. Bakın, az önce beni İpsala İbriktepe’den bir arkadaşımız aradı: “Ziraat
Bankasından kredi veriyorlar emekli olabilmem için ama bütün maaşa haciz
koymasına rağmen, eskiden borçlarım olduğu için bana kredi vermiyorlar.” Şimdi
soruyoruz: Acaba yandaşlara da böyle incelemelerde bulunuyor musunuz, kredi
sicil notlarına bakıyor musunuz yoksa gücünüz gariban çiftçiye, dar gelirli
emekliye mi yetiyor? Yani siz, demokrasiyle seçilen sulama kooperatiflerine,
vatandaşın kurduğu, denetlediği, suyu dağıttığı sulama kooperatiflerine sadece
el koymayı biliyorsunuz. 1 dolar 4,20 TL oldu. Peki, bu, tahminlere sığıyor mu
acaba; 2023 tahmininizde var mıydı bu? Bu senenin tahmini ne kadardı? Demek ki
artık istikrar kalmadı. Hiçbir şekilde Türkiye’nin ekonomisini
düzeltemiyorsunuz, tarımsal dengelerini düzeltemiyorsunuz. Siz iktidara
geldiğinizde Türkiye tarım ürünlerinde ihracat fazlası veriyordu yani dış
ticaret fazlası veriyordu, dışarı tarım ürünleri satıyorduk, az miktarda satın
alıyorduk. Şimdi çok fazla denge değişti, artık gıda ürünlerinde bile net
ithalatçı olduk. Biraz aklımızı başımıza toplayalım lütfen. Bu destekleri biraz
daha çiftçiye aktarmaya çalışalım, suyu çiftçiye daha ekonomik bir şekilde
kullandıralım, çiftçinin tarlasına suyu götürelim; barajlardaki çatlakları,
patlakları yapmaya çalışalım. Ama biraz da bırakın demokrasi olsun, kendi
başına çiftçi bu kooperatifleri kursun, yönetsin, genel kuruluna gitsin,
demokrasiyi orada öğrensin; elini kaldırsın, söz alsın, “Siz bu kooperatifi iyi
yönetemediniz, biz daha iyi yönetiriz.” diyebilsin. Ama siz ne yapıyorsunuz?
Diyorsunuz ki: “Finansal ve mali yapıda bozukluk varsa Devlet Su İşleri bu
kooperatiflerin yönetimlerine el koyar.” Yani bunu lütfen yapmayın. Var olan
demokrasiyi tabana yaymışken, üreticiler kendi kendilerini seçebiliyorlarken
buna devam etsinler. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
8’inci
maddeye bağlı ek madde 10’u oylarınıza sunuyorum: Kabul edenler… Kabul
etmeyenler… Madde kabul edilmiştir.
8’inci
maddeye bağlı ek madde 11’de üç adet önerge vardır. Önergelerin ikisi aynı
mahiyettedir.
İlk
okutacağım iki önerge aynı mahiyette olduğundan birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’inci maddesiyle 6200 sayılı Kanun'a
eklenmesi öngörülen ek madde 11’in tasarı metninden çıkarılmasını arz ve teklif
ederiz. 
 Meral Danış Beştaş  Dirayet Dilan Taşdemir  Bedia
Özgökçe Ertan
 Adana  Ağrı  Van

 Ayşe Acar Başaran  Mahmut Celadet Gaydalı
 Batman  Bitlis 
Aynı
mahiyetteki önergenin diğer imza sahiplerini okutuyorum:
 Burcu Köksal  Ömer Fethi Gürer  Ali
Akyıldız
 Afyonkarahisar  Niğde  Sivas

 Engin Özkoç  Namık Havutça İrfan
Bakır
 Sakarya  Balıkesir  Isparta
BAŞKAN
- Aynı mahiyetteki önergelere Komisyon katılıyor mu? 
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Aynı mahiyetteki önergeler üzerinde ilk olarak Ağrı Milletvekili Dirayet
Dilan Taşdemir konuşacak.
Buyurun
Sayın Taşdemir. (HDP sıralarından alkışlar)
DİRAYET
DİLAN TAŞDEMİR (Ağrı) - Sayın Başkan, Genel Kurulu selamlıyorum.
Tarım
yasası konuşulacak. Aslında, bu konuda en fazla mağdur edilen illerden birinin
vekiliyim. Ben de bu gündemde aslında biraz Ağrı'nın tarım sorunlarını ve
ilimde yaşanan sıkıntıları ifade etmek istiyorum. 
Değerli
arkadaşlar, Ağrı ilimiz yıllarca aslında tarım kenti olarak bilinen bir kentti,
tarımsal nüfusuyla, üretimiyle, toprağıyla tam bir tarım kentiydi; şimdi geriye
tek, toprağını terk etmemek için direnen kırsal nüfus kaldı. Ağrı’da hâlâ nüfusun
yüzde 48,9’u kırsal kesimde yaşıyor yani yaklaşık 271 bin kişi kırsalda
yaşamını idame ettiriyor.
Bu
arada aslında, şunu da sormak istiyorum: Nüfusunun yarıya yakınının kırsalda
yaşadığı bir kent, nasıl olur da tarımdan elde edilen hasılada 26 kademe içinde
21’inci sırada yer alabilir? Tarım için üretim alanı bakımından Türkiye'de
3’üncü sırada yer alan bir kent, tarla ürünleri veriminde Türkiye ortalamasının
nasıl bu kadar altında kalabilir? 
Serhat
bölgesi, kendiliğinden organik olma özelliği taşıyan bir bölge olarak
biliniyor. Buna rağmen, ilimizde resmî olarak organik hayvancılık yapan tek bir
çiftçi yok. Organik hayvancılık için şimdiye kadar herhangi bir bakanlık
desteğinden yararlanılmamış. Çünkü bütün destekler toprağı tembelleştiren,
kentin ekonomisine bir katkı sağlamayan yem ürünlerine veriliyor. Destekler
seçim aracı olarak kullanılıyor. 
Ben
16 Nisanda Ağrı’daydım referandum seçiminde. O dönemde köylülerden çokça
telefon geliyordu, özellikle şunu ifade ediyorlardı: Kaymakamların tehdit
ettiğini, eğer HDP'ye oy verirlerse üreticiye verilen destekleri, çiftçiye
verilen destekleri kesmekle tehdit edildiklerini ifade etmişlerdi. 
AKP'li
bir bakanın, vekilin, siyasetçinin Ağrı tarımına ilişkin konuşurken araya savaş
övgüsü sıkıştırmadan, halkın üretim yaptığı toprağa bir askerî zihniyetle
yaklaşmadan yaptığı tek bir konuşma yok maalesef.
Çiftçilerin
sorunlarının güvenlikçi propagandanın arasına süs gibi serpiştirilmediği tek
bir proje de yok maalesef. “AKP'nin on beş yıllık iktidarının Ağrılı çiftçiye
nüfusun yarısına olan bedeli ne peki?” diye sormak istiyoruz. İşsizlik, borç,
göç ve iş cinayetleri. Bir tarım kentinin bitirilmesinin bedelini Ağrı halkı
yoksulluk ve ölümle ödüyor. Buna hakkınız var mı? Ağrı halkına ait mülkleri
sarayınızın tapulu malı gibi bir bir satma iznini kimden aldınız? Ağrı halkının
yıllarca ekmek kapısı olan şeker fabrikasının mülklerini satarken Ağrı halkına
sordunuz mu? BDDK’nin en son ağustos ayında açıkladığı verilere göre, Ağrı’da
şu anda tam 80.304 kredi ödenmediği için takibe alınmış. Bireysel kredi
riskinin en yüksek olduğu 4’üncü il Ağrı. On beş yıldır ülkenin ne var ne yok
bütün kaynağına el koyup hükmederken Ağrı’da sağlayabildiğiniz başarı,
Ağrılıları borç batağında zirveye taşımak mı?
İşsizlik
Ağrı’da artık neredeyse bir kader olmuş, insanlar iş bulma umudunu aslında
Ağrı’da çoktan yitirmiş. Ağrı’daki her 100 erkekten 11’i iş bulmak için kenti
terk etmek zorunda kalıyor, büyük şirketlere ait inşaatlarda çalışıyor, Ağrılı
işçilerin canı üzerinde bu inşaatlar yükseliyor, her ay ortalama 3-4 Ağrılı
işçi bu iş cinayetlerine kurban gidiyor. 
2009-2010
yılları arasında her 1.000 kişiden 14’ü Ağrı’yı terk ederken son yıllarda bu
sayı 30 bin civarına ulaşmış bulunuyor yani Ağrı’da her yıl 30 bin kişi Ağrı’yı
terk ederek farklı illere gitmek zorunda kalıyor. Ağrı’nın nüfusu, yine bu
nüfusun dışında da… Zaman kalmadığı için ben bunları geçeceğim.
Türkiye'de
tarım ve hayvancılık bitirilirken AKP’li vekiller, siyasetçiler ne zaman
Ağrı’ya gelirlerse hep tarımı kurtaracaklarmış gibi mesajlar veriyorlar, sosyal
medyada paylaşımlarda bulunuyorlar. Türkiye’de tarım ve hayvancılık dibe çökerken
Ağrılı çiftçiye özel bir yasa mı çıkaracaksınız? Ağrı’nın köyleri parsel parsel
satılırken, halkın şeker fabrikasına bağlı mülkleri özelleştirilip halkın
elinden alınırken gökten toprak mı yağdıracaksınız? Bu oyalanmaların tek
sebebi, halkın tepkisini önlemek, onları hep bir değişim beklentisi içinde
tutmak. “Şeker fabrikaları zarar ediyor.” diyerek fabrikaları peşkeş
çekiyorsunuz. Ağrı halkına sesleniyorum: 2002 yılından beri devlet bütçesinden
şeker fabrikalarına 1 kuruş para aktarılmamıştır; fabrikalar zarar etmiyor,
satışa hazırlamak için zarar ettiriliyor.
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Devamla) – Son cümlem Başkan.
BAŞKAN
– Tamamlayın lütfen Sayın Taşdemir.
DİRAYET
DİLAN TAŞDEMİR (Devamla) – Ağrı gibi küçük ölçekli fabrikalar da en fazla bir
yıl içinde kapatılacak, 35 bin çiftçi emeksiz bırakılacak. TEDAŞ’ın
özelleştirilmesinden Ağrı halkı ne fayda gördüyse şeker fabrikasının
özelleştirilmesinden de eminim ancak o kadar fayda görecektir. 
Genel
Kurulu selamlıyorum. (HDP sıralarından alkışlar)
BAŞKAN
– Teşekkür ederim. 
Aynı
mahiyetteki diğer önerge üzerinde Isparta Milletvekili Sayın İrfan Bakır
konuşacaklar. 
Buyurun
Sayın Bakır. (CHP sıralarından alkışlar)
İRFAN
BAKIR (Isparta) – Teşekkürler Sayın Başkan. 
Sayın
Başkan, değerli milletvekilleri, ekranları başında bizi izleyen kıymetli
vatandaşlar; hepinizi saygılarımla selamlıyorum. 
90’lı
yılların başında DSİ tarafından işletilen 1,3 milyon hektar alan için DSİ’nin
toplam yatırımlarının yüzde 28’i sulama tesislerinin bakımı, onarımı ve
personel giderlerine harcanıyordu. Bunun DSİ tarafından işletilememesi mutsuz
çiftçiler yarattı, ürün verimliliğinde önemli ölçüde düşüşler yaşandı, bu da
ekonomiyi etkiledi. Bu nedenle tesislerin, sulama birliklerinin devredilmesine
başlandı. Böylece sorunların büyük bir bölümü giderildi. Sulama birlikleri de
bu süreçte tecrübe ve kendine güven kazandı. Tesislerin bakım ve onarımının
yanında, suyun programlı ve sürdürülebilir şekilde dağılımı yapılır hâle geldi.
Şimdi, bu kanunla, alınan bu yol bir çırpıda yok edilmek isteniyor. 
Sulama
birlikleri, sulama sahasında arazisi bulunan ve sulama faaliyetlerinden
faydalanan çiftçilerin bir araya gelerek oluşturduğu, milyonlarca çiftçinin
rızkına hizmet eden kuruluşlar ancak tasarıdaki maddeler bunu hiçe saymaktadır.
DSİ’nin teklifi üzerine Bakan tarafından onaylanan sulama tesislerinin
belediyelere veya il özel idarelerine devredilmesi, su yönetim hakkını asıl hak
sahibinden alarak siyasallaştıracaktır, sulama tesislerinden yararlanma hakkı
gasba uğrayacaktır. Sulama birliği meclis yönetim kurulu, denetim kurulu,
başkanlık gibi birlik yönetim organları da ortadan kaldırılacak, yerine atanmış
bir birlik başkanı getirilecektir. Böylece parayı veren çiftçinin sulama
konusunda söz hakkı kalmayacaktır. Getirilen başkan DSİ’den emir alacak, işler
kamu yararına göre değil, kişi yararına işleyecek. 
Bu
tasarıdan anlaşılan, birliklerin özelleştirilmeye doğru gittiğidir. Tamamen kâr
amacı güdüleceği, hasat beklenmeden su kullanım hizmet bedelinin talep
edileceğinden üreticiler üretim sıkıntısı çekerek büyük bir külfet altına
gireceklerdir. 2.500’ün üzerindeki sulama kooperatifinin denetim ve
gözetiminde, 478 sulama birliğinin tamamının devriyle yönetim, denetim ve
gözetiminde şimdiye kadar nasıl sorunlar oldu da bu tasarı hazırlandı? Eğer
sorun varsa bunlar DSİ’ye devredildiğinde giderilebilecek midir yoksa DSİ’nin
her türlü kapasitesini aşan bu durum yeni sorunlar mı getirecektir? Meclise
getirilen tasarıdan anladığım, bu soruların cevabı ne yazık ki sizde de yok.
Meteoroloji
Genel Müdürlüğünün verilerine göre Türkiye genelinde alansal yağış miktarı
2009’dan bu yana yüzde 20 azaldı. Aynı verilere göre Aralık 2017’de yağışlar
ise normal sayılan miktarın yüzde 29 gerisine düştü. Kısaca Türkiye her geçen
yıl su fakiri bir ülke olmaya daha da yaklaşıyor. İklim değişikliğinden en çok
etkilenen ülkelerden biri olan Türkiye’de kuraklık tehlikesi her geçen yıl
biraz daha artarken biz tarım amaçlı kullanımlarda su kayıplarının önlenmesiyle
ilgilenmeliyiz. Etkin su kullanımı için neler yapılmalı, havza düzeyinde su
kaynaklarının geliştirilmesinde ve su kirliliğinin önlenmesinde nasıl
politikalar uygulanmalı diye kafa yormalıyız. Ama bu tasarı, tabiri caizse “Su
nasıl yanlış kullanılır?” kılavuz olmuştur. O nedenle bu mesele sadece çiftçi
sulama birlikleri meselesi değil, ülke ekonomisi meselesidir, tarım cenneti
olan Türkiye’nin üretim meselesidir.
Madde
52’de 6172 sayılı Kanun’un ek madde 1 (8)’inci fıkrasında “Birlikler birinin
tüzel kişiliği altında birleştirilebilir. Birliklerin birleşme öncesine ait
mali ve cezai sorumlulukları devam eder.” deniliyor. Buradaki sorun birliklerin
siyasallaşması, memnun olunmayan, kendi görüşüne uygun olmayan birliklerin
fesih olması. Pompajlı birlikler ile cazibe birlikleri birleşmeye kalktı.
TEDAŞ’a borçları ve güvence bedeli büyük meblağlar tutan -1-2 milyon TL-
birlikleri acaba cazibe birlikleri kabul edecekler mi? 6172 sayılı Kanun’un
9’uncu maddesi başlığıyla değiştirilmiş, (3)’üncü fıkranın (b) bendinde
komisyon marifetiyle ihaleyle üçüncü kişilere yaptırılmasına ve borç
kullanımına karar verilmiştir. Öncelikle birliklerin yaptığı işlemleri
kendilerinin yaptırması esas olması gerekir. DSİ’nin bunu yapmaya yetecek
kapasitesi, gücü vardır; makine, maddi insan gücü vardır. Esas olan, bir kamu
hizmeti olan sulamanın kamu kurumu tarafından yerine getirilmesidir. Ancak bazı
istisnalarla kurumlar için özel sektöre de bu işin yaptırılması söz konusu
olabilir. Burada esas olan, ihalelerin belli objektiflik, tarafsızlık gibi esaslara
dayanmasıdır, bugünkü mevzuatımız buna olanak sağlamaktadır.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen sayın Bakır.
İRFAN
BAKIR (Devamla) – 4734 sayılı Kanun’daki açık ihale yöntemiyle bazı işlerin
yaptırılması mümkün olabilir. Davet usulü ya da diğer yöntemlerin kesinlikle
kullanılmaması gerekir. Davet usulü gibi yöntemlere olanak sağlayan bu
değişiklik önerisi adil, hakkaniyetli ve doğru bir düzenleme değildir, bu
durumun kesinlikle düzeltilmesi gerekir. Bu yöntemle tarımda sulamada da
yandaşlık ve particilik ortaya çıkar. Bu da bütün toplum için tarımsal üretimin
azalması gibi bir sonuç doğuracaktır. 
Cumhuriyet
Halk Partisi geçmişte olduğu gibi bugün ve yarın da vatandaşın yaşamını
kolaylaştıracak çözümler üreten, doğaya ve çevreye önem veren her türlü
uygulamanın destekçisi olacaktır.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
V.- BAŞKANLIĞIN GENEL KURULA SUNUŞLARI
(Devam)
A) Çeşitli İşler (Devam)
3.- Başkanlıkça, Genel Kurulu ziyaret eden
Kırklareli Roman dernekleri üyelerine “Hoş geldiniz.” denilmesi 
BAŞKAN
– Sayın milletvekilleri, Kırklareli Roman Derneklerinin üyeleri şu anda
Meclisimizi ziyaret ediyor, kendilerine hoş geldiniz diyoruz. (Alkışlar)
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/929) ve Tarım,
Orman ve Köyişleri Komisyonu Raporu (S. Sayısı: 548) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 8’inci maddesindeki EK MADDE 11’in ikinci fıkrasının
madde metninden çıkarılmasını arz ve teklif ederiz.
 Muharrem Varlı Mustafa Mit Mehmet
Erdoğan
 Adana Ankara Muğla
 Saffet Sancaklı Baki
Şimşek Ruhi Ersoy
 Kocaeli Mersin Osmaniye
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Adana Milletvekili Sayın Muharrem Varlı konuşacaklar.
Buyurun
Sayın Varlı. (MHP sıralarından alkışlar)
MUHARREM
VARLI (Adana) – Sayın Başkan, değerli milletvekilleri; 8’inci maddenin ek 11’i
üzerinde vermiş olduğumuz önerge hakkında söz aldım, hepinizi saygıyla
selamlıyorum.
Bu,
“Sulama tesislerinden izinsiz olarak su kullananlara, izinli kullanım olması
hâlinde alınması gereken işletme ve bakım ücretinin yüzde 50 fazlası alınır.”
deniliyor burada. İzinsiz su kullanmaya tabii ki karşıyız. Herkes eğer sulama
tesisinden faydalanıyorsa bedelini de ödemeli. Ancak sulama tesisinin olduğu
yerde, tarlasını sulama tesisinden sulayamıyor ve atık su, drenaj kanalına
dökülmüş, oradan ırmağa, ırmaktan da denize gidecekse bu drenaj kanalına veya
ırmağa motopomp kurmuş veya santrifüj kurmuş, traktörüyle mazot yakarak su çekiyorsa
bu çiftçinin de cezalandırılmaması gerekir, ücretsiz bir şekilde oradan suyunu
alıp tarlasını sulaması gerekir. Çünkü o su zaten boşa giden bir su yani netice
itibarıyla tarladan ayak sularının aktığı ve denize kadar gidecek olan bir su.
Bundan dolayı çiftçiden ücret istemek, hatta bunun üzerine bir ceza uygulaması
getirmek doğru değil. Burada, çiftçide bir mağduriyet oluşacağı kanaatindeyiz.
Onun için bu maddenin metinden çıkarılmasını teklif ettik. Eğer kabul
ederseniz, tensip buyurursanız gelin bu maddeyi hep birlikte metinden
çıkartalım, çiftçinin lehine bir şey yapmış olalım. 
Yine,
destekleme ödemesine hak kazananların sulama borcu varsa, bankaya yazılarak
destekleme ücretlerinden sulama borcunun kesilmesi bu maddeye konmuş. Şimdi,
Sayın Tarım Bakanı -dün de söyledim- “Prim desteklerinin ne kadar verildiğini
çiftçinin bilmesi lazım.” diye Komisyonda bir görüş belirtmişti ki doğru da bir
görüş belirtmişti aslında. Ben de Sayın Bakanın bu görüşünü destekledim çünkü
prim destekleri çiftçiye doğrudan doğruya ödenen desteklerdir. Özellikle de
mart ve nisan aylarında, çiftçinin paraya en çok ihtiyacı olduğu, gübre, mazot,
tohum alacağı bir dönemde ödenen paradan siz eğer sulama ücretinin gecikme
borcunu keserseniz bu çiftçiye yapılan büyük bir haksızlık olur. Sulama
birliklerine bu hakkı vermediniz. “Sulama birlikleri zarar ediyor.” dediniz ve
kapatıyorsunuz. Şimdi, onlara vermediğiniz hakkı Devlet Su İşlerinin işleteceği
birliklere vererek hem çiftçinin alacağı prim desteğini elinden almış
oluyorsunuz hem de bir adaletsizlik oluşmuş oluyor. Dolayısıyla, bunları doğru
bulmuyoruz, doğru bulmadığımız için de bu metinden çıkarılmasını talep ettik. 
Hani,
buraya çıktığınız zaman, prim desteklerinin ne kadar çok ödendiğinden, çiftçiye
ne kadar çok destek verildiğinden bahsediyorsunuz. Yarın, böyle bir kesinti
olduğunda çiftçiye bunu nasıl izah edeceğiz? Çiftçi, paraya en çok ihtiyacı
olduğu dönemde, bu prim destekleri bankaya geldiğinde, hesabında haciz var diye
gidip parasını alıp kullanamayacaksa bunu çiftçiye nasıl anlatacağız değerli
arkadaşlarım? Bunu ben size soruyorum. Yani Sayın Tarım Bakanı çok doğru ve
haklı bir çıkış yapmıştı ancak o çıkışının arkasında duramadı. Ben, Sayın Tarım
Bakanını o çıkışının arkasında durmaya davet ediyorum. Çiftçinin temsil
edildiği bakanlık Tarım Bakanlığıdır. Tarım Bakanlığının da çiftçinin bu
hakkını koruması lazım. Dolayısıyla, prim desteklerinden sulama borcunun
kesilmesi doğru değil değerli arkadaşlarım. Gelin, hep birlikte bunu bu
metinden çıkaralım ve çiftçinin lehine olumlu bir iş yapmış olalım. Çiftçinin
aleyhine değil, lehine, olumlu bir iş yapmış olalım. 
Yine
“DSİ veya işletme ve bakım sorumluluğu devredilen gerçek veya tüzel kişiye
ödenir.” diyor. Bu gerçek veya tüzel kişi kim? Kime bu para ödenecek? DSİ bu
parayı alıp o kişilere mi ödeyecek? Bunların hepsi ucu açık şeyler. Bunların
yeniden düzenlenmesi ve maddenin komisyona çekilip tekrar görüşülmesi
gerektiğine inandığımız için bu şekilde önergemizi verdik. Tensip buyurursanız,
gelin, bu metni sizlerin de katkılarıyla, oylarıyla bu maddeden çıkaralım,
tekrar yeniden görüşelim ve kanuni çerçeveye koyarak çiftçinin hakkını
koruyarak çiftçinin lehine bir kanun düzenlemesi yapalım diyor, hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Varlı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeye bağlı ek madde 11’i oylarınıza sunuyorum: Kabul edenler… Kabul
etmeyenler… Madde kabul edilmiştir.
V.- BAŞKANLIĞIN GENEL KURULA SUNUŞLARI
(Devam)
A) Çeşitli İşler (Devam)
4.- Başkanlıkça, Genel Kurulu ziyaret eden
Aydın Roman dernekleri üyelerine “Hoş geldiniz.” denilmesi 
BAŞKAN
– Sayın milletvekilleri, bu arada Aydın Roman Dernekleri de Genel Kurulumuzu
teşrif ettiler, onlara da hoş geldiniz diyoruz. (Alkışlar) 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/929) ve Tarım,
Orman ve Köyişleri Komisyonu Raporu (S. Sayısı: 548) (Devam)
BAŞKAN
– 8’inci maddeye bağlı ek madde 12 üzerinde ikisi aynı mahiyette olmak üzere üç
adet önerge vardır. İlk okutacağım iki önerge aynı mahiyettedir, birlikte
işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’inci maddesiyle 6200 sayılı Kanun’a
eklenmesi öngörülen ek madde 12’nin tasarı metninden çıkarılmasını arz ve
teklif ederiz. 
 Meral Danış Beştaş Dirayet Dilan Taşdemir Bedia
Özgökçe Ertan
 Adana Ağrı Van

 Ayşe Acar Başaran Mahmut Celadet Gaydalı Sibel
Yiğitalp
 Batman Bitlis Diyarbakır
Aynı
mahiyetteki diğer önergenin imza sahipleri:
 Burcu Köksal Ömer Fethi
Gürer Kamil Okyay Sındır
 Afyonkarahisar Niğde İzmir
 Namık Havutça Ali Akyıldız Engin
Özkoç
 Balıkesir Sivas Sakarya
BAŞKAN
– Aynı mahiyetteki önergelere Komisyon katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyorum Başkanım.
BAŞKAN
– Aynı mahiyetteki önergeler üzerinde ilk olarak Diyarbakır Milletvekili Sibel
Yiğitalp konuşacaklar.
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; grubum adına söz
almış bulunmaktayım. 
Önce,
bir konuda kısa bir hatırlatma yapmak istiyorum. Şu anda Sincan’da adliyede
Selahattin Başkan ifade veriyor. Kimler tarafından iddianamesi hazırlanmış?
FETÖ’cü olan hâkimler tarafından. Kimler tarafından izlenmiş? FETÖ’cü polisler
tarafından. Kimler izleme kararı vermiş? FETÖ’cü hâkimler tarafından. Ne zaman
olmuş? 2012’de. 2012’de FETÖ, cemaat yani Fetullah Gülen bu iktidarla ortaktı
ve o dönemlerde bize yine saldırıyordu cemaat. 2008-2009’daki KCK
operasyonlarını iyi hatırlarsınız, bize beddualar ederdi Fetullah Gülen. Biz
Gülen’e tepki gösterdiğimizde “Gülen neden bunu yapıyor?” dediğimizde yine
sizler bize karşı çıkardınız. 
Bakın,
nasıl oldu? O dönem Gülen’i sahiplendiniz, bugün ise Gülen’e karşı savaş
açtınız. Ama ilginç olan şudur ki Gülen’le yine ortak ittifaklarınız devam
ediyor. İttifaklar devam ediyor çünkü şu anda Selahattin Başkan ifade veriyor Gülen’in
adamları tarafından hazırlanmış iddianameler sayesinde. 
Şimdi
soruyorum ben size: Bu durumda, 2012’de ortaklık yapanlar mı sorumludur bu
işten yoksa biz mi sorumluyuz? Bunun bir açıklaması mutlaka vardır, bir makul
açıklaması. 
İkinci
bir soru daha sormak istiyorum: Fetullah Gülen’i bu hâle getiren biz miyiz siz
misiniz? Biz mi suçluyuz? Fetullah Gülen’le biz mi o dönem ortaklık yaptık? Biz
mi onu iktidara taşıdık? Biz mi onları hâkim olarak atadık? Biz mi onları savcı
olarak atadık? Biz mi onları polis memuru olarak atadık? Ama her ne hikmetse
mesele Kürtler olunca, kadınlar olunca, Aleviler olunca Fetullah Gülen’in
yapmış olduğu pratiklere sahip çıkıyorsunuz. Dolayısıyla, Fetullah Gülen
üzerinden yapılan bir savaş olduğunu düşünmüyorum ben. Zihniyet hâlen
iktidarda, sadece 80 döneminde olduğu gibi -“Benim zihniyetim iktidarda ama ben
cezaevindeyim.” diyen dönemin MHP Genel Başkanı Alparslan Türkeş’in böyle bir
sözü vardı yanlış hatırlamıyorsam. Şu anda Fetullah Gülen de böyle yapıyor;
fikri iktidarda, kendisi yurt dışında. 
Şimdi
öyle bir noktaya gelindi ki her şey, sapla saman iç içe karışmış, her şey iç
içe girmiş. Neyin ne olduğunu tartışabilme zemini maalesef yok, hiçbir şekilde
yok. 
Bakın,
Osmangazide akademisyen kılığında olan bir insan… İnsancık diyeceğim çünkü
yapmış olduğu pratik, insanın tabiatına uymayan şeyler; muhbirlik faaliyetleri
var, yüzlerce insanın hayatını söndürmüş, yüzlerce defa şikâyet edilmiş, her
koşulda sorun olduğu tartışılmış ama ona dair bir yaptırım uygulanmamış. Neden?
Muhbirleşen bir toplum yaratıldığı için. Neden? Çürütülen bir toplum
yaratıldığı için. Toplum çürütülüyor ve bu çürüme nerelere kadar geldi?
Akademik alana kadar sıçradıysa burada herkesin bir tedirgin olup, bir kaygı
duyup “Bu iş niye bu noktaya geldi? Artık tuz koktu.” deme gibi bir düşünceye
ve davranışa girmesi gerekir. 
Ben
bunu sizden beklemiyorum fakat şunu söylemek istiyorum: Bir yandan bu oluyor,
herkeste anormal bir silahlanma var. Umut Vakfının bir araştırması var
arkadaşlar -2017’de yapılan bir araştırma- 2015’e göre yüzde 65 oranında
silahlanma artmış. İnsanlar internetten çok rahat, hemen böyle bir şey alır
gibi alabiliyor silahını ve öyle bir silahlanma var ki herkes eline çok rahat
silah alabiliyor. Bakın, akademisyen elinde silahla üniversiteye gitti, orada
çalışan 4 akademisyeni öldürdü. 
Şimdi,
bugün, bu sabah Bursa’da Emniyette görevli bir polis memuru okul müdürüne ve
okul müdür yardımcısına gitti, yine tehdit etti, darbetti, silahla orayı taradı
ve çıktı; hiçbir şey olmadı. Yine, bu polis cinayetlerini bence bir durun
dinleyin. 
Bakın,
Şırnak, Lice başta olmak üzere 2017 yılında 23 kişi zırhlı araç cinayetinde
hayatını kaybetti, bunun 8’i çocuk. Ve öyle bir noktaya gelindi ki zırhlı araç
cinayetlerini biz burada tartışmaya açtığımızda AKP sıralarından şöyle bir
talihsiz cümle çıktı -aslında talihsiz değil, doğanıza yakın bir cümledir de-
“O ev niye orada?” Furkan ve Muhammet kardeşler, küçük çocuklar zırhlı araç
cinayetinde hayatını kaybetti, yanımda şunu söylüyor: “Aslında o evin orada olmaması
gerekirdi.” Yani zırhlı aracın oradan geçmesi problem değil, gidip o eve
girmesi problem değil ama o evin orada olması problem. Biraz gerçekçi olmakta
fayda var. 
Bu
kadar yalan dünyalar yaratabilirsiniz, herkes için yaratabilirsiniz ama acı
çekenlerin, bu kadar hayatını kaybedenlerin yakınlarına bunu söyleyemezsiniz, o
4 cinayeti işleyenin ve yaşamını yitirenlerin ailelerine de söyleyemezsiniz ve
bunun gibi silahlanmayı sağlayarak o silahlanma sonucunda ölen insanların
ailelerine karşı da bir şey diyemezsiniz, asla bir açıklama yapamazsınız, asla
“Haberimiz yok.” diyemezsiniz, asla ve asla “Biz bundan sorumlu değiliz.”
diyemezsiniz çünkü Hükûmetsiniz, ülkeyi yöneten sizsiniz. Dolayısıyla, bu
yaratılmış olan ötekileştirmeyi, nefret siyasetini…
(Mikrofon
otomatik cihaz tarafından kapatıldı)
BAŞKAN
– Tamamlayın, bir dakika ek süre veriyorum.
SİBEL
YİĞİTALP (Devamla) – …herkesin birbirine düşman olduğu bir toplum gerçeğini
yaratan ve bugüne getiren sizler olarak lütfen ve lütfen bir an önce kendinize
gelin.
Bakın,
bu Osmangazi cinayeti bazı şeylerin ne aşamaya geldiğini gösteren somut bir
örneğidir, pratik bir sonucudur. Buradan bir sonuç çıkarın, zırhlı araç
cinayetlerinden bir sonuç çıkarın. İnsanlar birbirini sevmiyor, birbirini etnik
kimliğinden dolayı öldürüyor, bundan bir sonuç çıkarın. Muhtarlara uzun namlulu
silahlarla eğitim vermenin bir iç savaş hazırlığı olduğunu hepimiz görüyoruz.
Bir nefret siyaseti izlendiği için bu yapılıyor. Bunların hepsi bir bütün
olarak çok ciddi, tehlikeli ve önümüzü göremeyecek düzeyde korkutucu bir döneme
işaret eder ki bu, herkesin sorumluluk almasını gerektiren bir dönemdir.
Muhtarlara eğer siz uzun namlulu silahlarla eğitim veriyor iseniz kendi
polisinize güvenmiyorsunuzdur, kendi askerinize güvenmiyorsunuzdur. Hiç postal
yarışına girmeyin, hiç başka şeylere girmeyin. Siz o zaman kendi paramiliter
gücünüzü yaratıyorsunuz anlamına gelir ki bu, ülke açısından çok kötü bir
anlama gelir. 
Hepinizi
saygıyla selamlıyorum. 
BAŞKAN
– Sayın Akçay, buyurun sizi dinleyeyim. 
III.- AÇIKLAMALAR (Devam)
32.- Manisa Milletvekili Erkan Akçay’ın,
Diyarbakır Milletvekili Sibel Yiğitalp’in 548 sıra sayılı Kanun Tasarısı’nın
8’inci maddesine bağlı ek madde 12’yle ilgili önerge üzerinde yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Kürsüde
konuşma yapan sayın konuşmacı Başbuğ’umuz Alparslan Türkeş’e atfen “Kendimiz
cezaevinde, fikrimiz iktidarda.” gibi bir söz atfetti. Bu söz kesinlikle
Başbuğ’umuz Alparslan Türkeş’e ait bir söz değildir. 12 Eylül sıkıyönetim
mahkemeleri, yargılamaları esnasında Agah Oktay Güner’e aittir ve bu görüş, bu
söz partimiz ve yöneticileri tarafından da asla paylaşılmamıştır. Kaldı ki o
sıkıyönetim yargılamaları sırasında Başbuğumuz Alparslan Türkeş sıkıyönetim
mahkemesinin hazırladığı dosyaları mahkeme heyetinin yüzüne fırlatmıştır. Bu
düzeltmeyi yapıyorum. 
Teşekkür
ediyorum. 
BAŞKAN
– Ben de teşekkür ederim. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/929) ve Tarım,
Orman ve Köyişleri Komisyonu Raporu (S. Sayısı: 548) (Devam)
BAŞKAN
– Aynı mahiyetteki önergeler üzerinde son olarak Kamil Okyay Sındır
konuşacaklar. 
Buyurun
sayın Sındır. (CHP sıralarından alkışlar)
KAMİL
OKYAY SINDIR (İzmir) – Sayın Başkan, değerli arkadaşlar; 548 sıra sayılı Devlet
Su İşleri Genel Müdürlüğünün Teşkilat ve Görevleri Hakkında Kanun ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 8’inci maddesinin ek 12 no.lu maddesi üzerine grubumuz adına söz
almış bulunuyorum. 
Değerli
arkadaşlar, hep söylüyoruz: “Toprak işleyenin, su kullananındır.” Geçenlerde
bir köy toplantısında bayağı kalabalık bir üretici grubuyla karşı karşıya
geldiğimde bir soru yönelttim çiftçimize “Değerli arkadaşlar, aranızda elinde
tapusu olan, tarlasının tapusu elinde olan, sandığında olan, evinin bir
köşesinde olan var mı?” dedim. İnanın, bir tane el kalkmadı. Çiftçinin
tamamının tapusu bankalarda ipotek altında. Artık toprak işleyenin değil,
toprak, bankalarda ipotek altında. Peki, su kullananın mı? Şimdi, belki bugüne
kadar “Su kullananındır.” diyorduk kısmen ancak bu kanun tasarısıyla su da pek
öyle kullananın olmayacak. 
Değerli
arkadaşlar, kanun tasarısının 8’inci maddesinin ek madde… Komisyona gelen
tasarı ile Meclisimize gelen tasarının maddeleri arasında değişiklik olduğu
için artık maddeleri de karıştırdık.
BAŞKAN
– Ek 12’nci madde Sayın Sındır. 
KAMİL
OKYAY SINDIR (Devamla) – Evet, ek madde 12 Sayın Başkan. 
Şimdi,
bir kere, su, yaşayan ve yaşam hakkı olan tüm canlıların ortak değeridir, en
temel yaşam kaynağıdır, ticari bir meta hâline getirilmemesi gerekir, siyasetin
kirli emellerine alet edilmemesi gerekir. Suyu kirletmeyelim. Suyumuzun ne
ticaretin ne siyasetin aleti olmasına, karışmasına izin vermeyelim değerli
arkadaşlar, hele hele suyu çiftçilerimizi tehdit aracı olarak asla
kullanmayalım. 
Bakın,
bu madde hükmünde, sulama tesislerinin işletme haklarının bazı büyükşehir
belediyelerine, büyükşehir belediyelerinin görev alanı içerisinde kalan yatırım
izleme koordinasyon başkanlıklarına veya diğer il özel idarelerine devri söz
konusu. Bu devir aslında suya siyasetin karıştırılmasının bir başka yoludur.
Belediyeler üzerinden ki kamusal anlamda tek siyasi kurumlardır belediyeler,
karar organları seçmenler tarafından siyasi kimlikleriyle tespit edilir. Siz,
bu belediyelere devirle suya siyaseti karıştırmış oluyorsunuz.
Şimdi,
bir başka şey, bu maddenin, ek maddenin son cümlesini okuyorum: “Sulama
tesisleri DSİ tarafından hizmet alımı suretiyle işlettirilebilir.” Evet, suyu
devretmiyorsunuz, su kullanım hakkını devretmiyorsunuz, sadece sulama
tesislerini hizmet alımı yoluyla işlettirebiliyorsunuz. Yani bu bir
özelleştirmedir, hizmet alımı yoluyla işin, hizmetin özelleştirilmesidir. 
Şimdi,
zaten yüksek girdi maliyetleri altında ezilen bir çiftçi var, tüccarın insafına
teslim edilmiş bir çiftçi var karşımızda. İthalat sopasıyla terbiye edilmeye
çalışılan, “Eğer fiyatını düşürmezsen ben bunu ithal ederim, sen görürsün ne
olacağını.” diyerek terbiye edilmeye çalışılan bir çiftçimiz var. Şimdi suyla
terbiye edilmeye, tehdit edilmeye çalışılıyor. Hatta su borcunu ödeyemez ise
ödeyemediği borcu için İcra İflas Kanunu devreye sokulacak veya Tarım
Bakanlığından “destekleme” adı altında verilen, hakkı olan -kanunun emrettiği
en az yüzde 1 desteklemenin verilmesi gerekir iken, o destekleme çiftçiyi
ayakta tutacak- çiftçinin can suyu olan desteklemesinden mahsup edilerek su
borcu tahsil edilecek. 
Siz,
“Kadroya geçiriyoruz işçileri.” diyorsunuz ama hizmet alımını özel alana
devrederek bu konuda yeni bir taşeron, yeni bir emeğin sömürü düzenini
çıkartıyorsunuz ortaya ki bu, kabul edilemez. Bu ek maddenin tasarı metninden
çıkarılmasını talep ediyoruz. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 8’inci maddeye bağlı ek madde 12’nin üçüncü
fıkrasının madde metninden çıkarılmasını arz ve teklif ederiz.
 Muharrem Varlı Mustafa Mit Mehmet
Erdoğan
 Adana Ankara Muğla
 Saffet Sancaklı Baki Şimşek Ruhi
Ersoy
 Kocaeli Mersin Osmaniye
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Adana Milletvekili Muharrem Varlı konuşacaklar.
Buyurun
Sayın Varlı. (MHP sıralarından alkışlar)
MUHARREM
VARLI (Adana) – Sayın Başkan, değerli milletvekilleri; 8’inci maddenin ek
12’nci maddesi üzerinde vermiş olduğumuz önerge hakkında söz aldım. Hepinizi
saygıyla selamlıyorum. 
Burada
“…tüzel kişiliği sona eren sulama birlikleri tarafından işletme ve bakım
hizmetleri yerine getirilen sulama tesisleri ile DSİ tarafından inşa edilen
sulama tesisleri DSİ tarafından işletilir…” diyor. Zaten sulama tesislerini
sulama birliklerinden önce DSİ yapmıştı ki devletin yatırımı olarak bunlar çok
olumlu ve doğru işlerdi. DSİ bu işletmeyi kendisi yeterince başaramadığı için
bir kanuni düzenlemeyle sulama birlikleri kurulmuştu ve netice itibarıyla,
sulama birlikleri kurulduğu günden bugüne kadar makine ikmallerini tamamlamış,
personel giderlerini dengelemiş ve yüzde 70’i başarılı pozisyonda bugüne kadar
hayatını sürdüregelmiş durumdayken şimdi sulama birliklerinin tamamını,
başarılı-başarısız hepsini ortadan kaldırıyoruz. Dün de konuşmamda söylemiştim
“Bir kriter koyalım, bu kriterin altında, başarısız olanları kapatalım;
kriterin üstünde kalanları devam ettirelim.” diye önergemiz olmuştu, Komisyonda
da bu şekilde tartışmamız olmuştu ancak ne yazık ki kabul görmedi ve sulama
birliklerinin tamamı bugün kapatılıyor. 
Şimdi,
ben geçmiş yıllardan hatırlıyorum. Her zaman söylediğim gibi, çiftçilik yapan,
çiftçilikle uğraşan bir kardeşinizim, bir arkadaşınızım, ben, geçmiş yıllarda
DSİ’nin bu işi yaptığı dönemi de çok iyi hatırlıyorum. O dönemde alacaklarını
tahsil edemeyen, bu işleri doğru düzgün yürütemeyen, kanaletlere dahi sahip
çıkamayan bir DSİ yapılanması vardı ama sulama birliklerine geçtikten sonra bu
yapı değişti. Şimdi, inşallah, ümit ediyorum -ki istemememize rağmen, kabul
etmememize rağmen, sulama birliklerini kapatıyorsunuz- DSİ bu işte başarılı
olur. Yani DSİ, bugüne kadar Türkiye'de baraj, gölet, drenaj kanalları
konusunda başarılı ve güzel işler yapmış bir kurum. Ben DSİ’yi karalamak,
DSİ’yi kötülemek açısından bir şey söylemek istemiyorum, DSİ’nin bürokratları
da çalışkan insanlar, bunları da biliyoruz ama DSİ’ni asli görevi baraj yapmak,
gölet yapmak, drenaj kanalları yapmak, drenaj kanallarını temizlemek, hatta hatda
bizim bölgede taban drenajlarını tesis etmek, yerine şimdi sulama birliklerini
DSİ’nin üzerine yük olarak veriyoruz. Yani inşallah, DSİ başarılı olur,
inşallah çiftçi mağdur olmaz. Sulama birliklerinde, fiyata, köylünün, çiftçinin
seçtiği birlik meclis üyesi ile sulama birlikleri başkanları karar veriyordu;
inşallah, şimdi DSİ’nin fiyatları da çok uçuk rakamlar olmaz. Türkiye genelinde
birçok yere baktım, her yerde sulama birliklerinin çok çok üstünde rakamlar
var. Şimdi, yarın öbür gün bu rakamları getirir çiftçinin önüne koyarsak, zaten
mazot yükü, gübre yükü, tohum yükünün altında ezilmiş, tarlasını ekemeyecek
durumda, her yıl bir başka bankadan kredi alarak hayatını idame ettirmeye
çalışan çiftçiyi bir de sulama ücretinin yükü altında ezersek, inanın ki
çiftçiye yapabileceğimiz en büyük kötülüğü yapmış oluruz değerli arkadaşlarım.
Lütfen, bu konuyu tekrar düşünelim, tekrar değerlendirelim ve bu maddenin
metinden çıkarılıp Komisyona çekilmesini, Komisyonda tekrar görüşülmesini
sağlayalım. Yani biz çiftçinin lehine savunma yapıyoruz. Derdimiz, çiftçinin
problem ve sıkıntı yaşamaması. Dün de söyledim, mısırda üç günlük gecikme
dönümde 300 kilogram ile 500 kilogram arasında ürün kaybına sebebiyet verir.
Pamukta beş günlük gecikme dönümde 10 kilo ile 200 kilo arasında ürün kaybına
sebebiyet verir. bunları bilerek söylüyorum.
Gelin,
bunu tekrar gözden geçirelim ve çiftçinin aleyhine olacak bir iş yapmayalım.
Şimdi
“Büyükşehir belediyesine devredilir.” diyor veya “ilçe belediyesine devredilir”
diyor veya ucu açık, özelleşmeye kadar gidecek bir şey var burada. Şimdi,
hangisini yaparsanız yapın bu işi siyasallaştırmış oluruz değerli arkadaşlar,
siyasallaştırmış olursunuz. Bu doğru değil. Sulama birliği başkanını köylüler,
çiftçilerin seçtiği delegeler seçer, meclisini delegeler seçer ama şu anda siz
bir memur tayin edeceksiniz ya da büyükşehir belediyesine ya da belediyeye
bırakacaksınız. Dolayısıyla bu işi siyasallaştırmış olursunuz, başarısızlık
olur. Bundan da çiftçi mağdur olur.
Hepinize
saygılar sunarım. (MHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeye bağlı ek madde 12’yi oylarınıza sunuyorum: Kabul edenler… Kabul
etmeyenler…Madde kabul edilmiştir.
8’inci
maddeye bağlı ek madde 13 üzerinde iki adet önerge vardır, okutup aykırılık
sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 8’inci maddeye bağlı ek 13’üncü maddesinin tasarı
metninden çıkarılmasını arz ve teklif ederiz.
 Burcu Köksal Ömer Fethi Gürer Kamil
Okyay Sındır
 Afyonkarahisar Niğde İzmir
 Namık Havutça Ali Akyıldız Bülent
Öz
 Balıkesir Sivas Çanakkale
 Engin
Özkoç Orhan Sarıbal
 Sakarya Bursa
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Bursa Milletvekili Orhan Sarıbal konuşacak.
Buyurun
Sayın Sarıbal. (CHP sıralarından alkışlar)
ORHAN
SARIBAL (Bursa) – Teşekkürler Sayın Başkan.
Değerli
milletvekilleri, 548 sıra sayılı Tasarı’da özellikle Orman Genel Müdürlüğünün
mühendis kadrolarıyla ilgili yapılan bir çalışma var: KPSS sınavına rağmen
yazılı sınav yetmemekte, sözlü mülakat... Biliyorsunuz, 15 Temmuz 2016’dan
sonra, 20 Temmuz sivil darbesinden sonra, AKP, kendi kafasındaki devleti inşa
etmek ve yönetim kadrolarını inşa etmek üzere yeni bir mülakat modeli getirdi.
Soruyu
şuradan sormak gerekiyor: Mühendislik alanında -Orman Bakanlığı mühendis
alacak- üniversitesinde, fakültesinde yeterli eğitim aldığı kesinleşmiş, oradan
mezun olmuş. Yetmez, KPSS sınavına da girmiş, orada da başarılı olmuş ve bu iki
önemli aşamayı geçmiş olan “mühendis” unvanlı arkadaşlarımız, tekrar, yeni bir
mülakata tabi tutuluyor. Bunun gerekçesini anlamış değiliz. Elbette biliyoruz
gerekçesini, bu, AKP’nin bütün devlet kadrolarında, bütün organlarda, bütün
bakanlıklarda kendine uygun model personel inşa etme sürecidir. Sadece burada
değil, bu sadece bir örnek, bütün alanlarda, Millî Eğitimde, Sağlık Bakanlığında,
aklınıza gelen bütün kamu kuruluşlarında bakanlık ve Hükûmet, AKP’nin
direktiflerini yerine getirecek, Orman Bakanlığının, Tarım Bakanlığının,
devletin bakanlıklarının mühendislerini değil, kendi Hükûmetinin personelini
ayarlama koşuluyla, ayarlama işiyle mücadelesini sürdürüyor. Elbette buna
itiraz ediyoruz, bununla ilgili AKP karnesi bayağı da kötü. Birkaç örnek vermek
isteriz. Örneğin, mühendislik alanı teknik bir kadro, teknik bir kadro olduğu
için de teknik sorular üzerinden ya da teknik eğilim üzerinden ya da mesleki
sorular üzerinden sınav yapılıp gelinebilir ama mülakatlarla ilgili birkaç
örnek vermek isterim size. Örneğin, 2016 yılında Muş’ta branşı yabancı dil olan
aday öğretmene mülakat sınavında sorulan birkaç soruyu paylaşmak isterim mesela:
“Değerler eğitimini nasıl veriyorsunuz?”, “Batı’yla ilgili neler öğretiyorsun?
Bu öğrettiklerini dinimize bağlıyor musun?”, “Çocuklara hiç ilahi öğrettin mi?”
ya da “Dinî çizgi film izlettin mi?” “’Şarap’ ve ‘kilise’ kelimelerini nasıl
öğretiyorsun?” gibi sorular soruluyor. 
Bir
başka örnek, 2017’de Ankara’da, üniversite mezunu olan, KPSS’den yeterli puan
alan ve gerekli tüm koşulları tamamlayıp muvazzaf subaylık için başvuran bir
adaya mülakat sınavında “Gezi olayları hakkında ne düşünüyorsunuz?” “Sence
Berkin Elvan ekmek almaya giderken mi öldürüldü?” “Kur'an-ı Kerim okur musun?”
gibi sorular soruluyor. 
Yine,
başka bir sınavdan birkaç soru… Taşeron işçilerin girdiği mülakat sınavlarının
bazılarında ise adaylara “Cumhurbaşkanımızın kaç çocuğu var ve kaç torunu var?”
“Tebbet suresinin anlamı nedir?” “Ertuğrul Gazi’nin anne ve babasının isimleri
nelerdir?” gibi sorular soruluyor.
Taşeron
işçi mülakatında sorulan bu skandal soruları, Çalışma ve Sosyal Güvenlik Bakanı
araştıracaklarını söylüyor. Bunu takdirle karşılıyoruz ama işin trajikomik yanı
şudur: Bakan, alan dışı sorulan soruların içeriğini basından öğrendiğini
söylüyor. Bu nasıl devlet yönetmek, böyle bir kontrolsüzlük olabilir mi?
Sayın
Bakan, değerli milletvekilleri; şimdi, sizce bu soruların olası işe alınacak
alanlar üzerinden hangisinin ilgisi olduğunu söyleyebilirsiniz? Belli ki Orman
Bakanlığıyla ilgili mühendis tahsisi yapılırken, oralara yeni mühendisler
alınırken ormanla ilgili değil, sizin iktidarınızın önemli alanlarıyla ilgili
soru sorulacak yani mesela toplumu en çok sömürdüğünüz inanç üzerinden sorular
sorulacak. 
Bütün
bunlar şunu göstermektedir: Sözlü sınav AKP’nin yeni kadro anlayışını
göstermektedir ve tamamen siyasi, politik bir karardır. Bu kararı şiddetle
kınıyoruz. Sınavla, KPSS’yle hak edilmiş olan mühendislik haklarının,
atanmalarıyla bu işin sonuçlandırılmasını talep ediyoruz. Bu, resmen
mühendislere “Siz bu işi bilmiyorsunuz, biz istediklerimizi atarız.” anlayışını
ortaya çıkarmaktadır ki bunu kabul etmemiz mümkün değildir. 
(Mikrofon
otomatik cihaz tarafından kapatıldı) 
ORHAN
SARIBAL (Devamla) – Orman Bakanlığını buradan bir kez daha uyarıyor, bu mülakat
sevdasından artık vazgeçin diyoruz.
Saygılar
sunuyorum. (CHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’inci maddesiyle 6200 sayılı Kanun’a
eklenmesi ön görülen ek madde 13’te yer alan “Genel Müdürlükçe yapılan sözlü
ve/veya uygulamalı sınav başarı sırasına göre atanır” cümlesinin “Genel
Müdürlükçe yapılan yazılı ve/veya uygulamalı sınav başarı ve puan sıralamasına
göre atanır” şeklinde değiştirilmesini arz ve teklif ederiz. 
 Meral Danış Beştaş  Dirayet Dilan
Taşdemir Bedia Özgökçe Ertan
 Adana Ağrı Van
 Ayşe Acar Başaran Mahmut Celadet
Gaydalı
 Batman Bitlis
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Van Milletvekili Bedia Özgökçe Ertan konuşacaklar.
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum.
Değerli
arkadaşlar, hepimizin bildiği gibi su, toprak ve ormanların varlığı ve
korunması tüm canlıların yaşamı, doğal döngünün devamı için hayati önemdedir ve
aslında, doğanın bize sunduğu armağanlar, nimetler karşısında insanoğlu ve
bizler ancak minnet duyarak ve bu duyguyla onu koruyarak, verimini artırarak
belki karşılığını verebiliriz. Ancak ne yazık ki, yaşadığımız çağdaki bitmeyen
hırs, kapitalizm, sömürge anlayışı ve binlerce kötülük doğayı talana, yok
etmeye varmış hâlde.
Bir
de üstelik, yasa yapıcılar olarak koruyucu tedbirler almak yerine, bu tasarıda
olduğu gibi yok eden kararların buradan yasa olarak geçtiğini görmek gerçekten
bizler açısından son derece trajik. 
Değerli
arkadaşlar, ormanlar, kıyılar, meralar, göller her gün rant uğruna “Birileri
para kazansın.” diye azalıyor, yok oluyor. Unutmayalım ki doğa kaybettikçe biz
de kaybediyoruz. En gür sesimizle çağrıda bulunmamıza rağmen, önlem alınmadığı
için altı yüz bin yıllık ömrünün tükenme aşamasına geldiği Van Gölü için ben
konuşacağım bugün.
Değerli
arkadaşlar, coğrafyasında yaşayan halkın “Van denizi” olarak bildiği ve
adlandırdığı Van Gölü, sahip olduğu alanla Türkiye'nin en büyük gölüdür ve
dünyanın en büyük sodalı gölüdür, bildiğiniz gibi. Bir Vanlı olarak ben de
dâhil, Vanlılar için ve bölge içinse Van Gölü, aldığımız nefes, gözümüzün
gönlümüzün ışığı, canımızın şifasıdır. Doğal güzelliği, güneşin denize battığı
sınırlı zamanlarını ancak Vanlıların bildiği, hele nisan ve mayıs aylarında
çiçeklenen badem ağaçlarının adalara kattığı muhteşem görüntüleri; mavinin,
yeşilin, turkuazın her tonuna şahitlik edilebildiği; balığıyla, sodalı suyun getirdiği
şifayla, saymakla bitiremeyeceğim özelliğiyle Van Gölü hem bize hem bölgeye ve
hepimize aslında cennetten bir armağan gibidir. 
Değerli
arkadaşlar, bu özellikleriyle Van denizi, çevresinde Van il merkezi ve bu ile
bağlı 7 ilçenin tarımsal, sanayi, turistik faaliyetlerine çok büyük bir katkı
sunuyor. Geçmiş yıllarda yapılan bir araştırmaya göre -bildiğiniz gibi, zaten,
volkanik Nemrut Dağı’nın patlaması sonucu oluşan bir göldür- altı yüz bin yıl
ömrünün olduğu tespit edildi ve bu yönüyle, sahip olduğu doğal miras yönüyle de
dünya tarihine tanıklık eden nadir tabiat varlıklarındandır; keza, sahip olduğu
PH oranı, halk arasında “uçan balık” olarak bilinen inci kefaline yaşam alanı
sağlamıştır. Lakin altı yüz bin yıllık geçmişiyle çok sayıda medeniyete ev
sahipliği yapan ve bu geçmişin izlerini barındıran Van Gölü ve yöresi ne yazık
ki son yıllarda her açıdan büyük bir yıkımla karşı karşıyadır. Özellikle, yüzde
40’a ulaşan kirlilik oranı, Van Gölü coğrafyasında yaşayan nüfusun orantısız
artışı, düzensiz yapılaşma, yetersiz kanalizasyon hizmeti ve erozyon, altı yüz
bin yıllık geçmişe sahip olan Van Gölü’nün ömrünü hızla tüketiyor. Kıyısında
bulunan 1 il, 7 ilçe ve 136 köy ve mahallede yaklaşık 1 milyon kişinin yaşadığı
Van Gölü, bu yerleşim yerlerinin kanalizasyon, evsel ve endüstriyel katı
atıklar sorununun çözülememesi nedeniyle artık mavinin binbir rengini değil ne
yazık ki grinin çeşitli tonlarına sahip bir şekilde önlenemez bir doğal
felakete sürükleniyor. Göle akan akarsu yataklarından inşaat amaçlı kum ve
çakıl çıkarılması esnasında oluşan kum ve toprağın göle taşınması da bu
bulanıklığın nedenlerinden olup gölün diplerine güneş ışığı ulaşmamasına bağlı
olarak kokuşması da artıyor. Sağlık açısından 100 milimetrede 700 olması
gereken koli basili oranı göl kıyılarında 2.300’lere ulaşmış durumdadır.
Kirliliğin önlenmemesi ve tedbir alınmaması durumunda uzmanlara göre ekolojik
dengenin hızla bozulduğu Van Gölü’nün yirmi beş yıllık bir ömrünün kaldığı
belirtiliyor. Van Gölü’nün yirmi beş yıllık bir ömrünün kaldığının
belirtilmesi, aslında bu vahim durum, hepimiz açısından tehlike sinyallerinin
çoktan çaldığı anlamına geliyor. Bu husus artık üretilecek herhangi bir
bahanenin kalmadığının da göstergesidir. Doğrudan insan eliyle meydana gelen bu
yıkıcı etkilere iklim değişikliği de eklendiğinde yakın dönemde Van Gölü
bölgesinde gölü besleyen derelerde ve çaylarda kuraklığın ve HES projelerine
bağlı olarak kurumaların başlayacağı ne yazık ki…
(Mikrofon
otomatik cihaz tarafından kapatıldı)
BEDİA
ÖZGÖKÇE ERTAN (Devamla) – Sayın Başkan, tamamlayabilir miyim?
BAŞKAN
– Tamamlayın lütfen, bir dakika ek süre, buyurun.
BEDİA
ÖZGÖKÇE ERTAN (Devamla) – Teşekkür ediyorum.
Evet,
son dönemde dereler üzerinde bile yapılan HES barajları uçan balığı -inci
kefalini- yok etme noktasına gelmiştir.
Sayın
milletvekilleri, Van denizini kurtarmak için acilen harekete geçilmeli ve bu
kapsamda bir yasal düzenleme derhâl yapılmalıdır. Bizler bu konuda bir kanun
teklifi verdik, umuyoruz ki kanun teklifini bu Meclis kabul edecek ve Van
Gölü’nün, Vanlıların sesini duyacaktır. 
Değerli
arkadaşlar, bu anlamda yani altı yüz bin yıldır bu döngüyü sağlayan, çevresiyle
iletişim kuran Van Gölü’nün yöresi, gerekçesi ne olursa olsun insanoğlunun
tekeline ve insafına terk edilemeyecek derecede değerli bir coğrafyadır. Biz
Vanlı olarak, Vanlı bir insan olarak da ayrıca tekrar Vanlıların bu talebini
Genel Kurulda dile getiriyoruz ve bu sese kulak vermenizi beklediğimizi ifade
etmek istiyorum.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Birleşime
on beş dakika ara veriyorum.
Kapanma Saati: 18.16
DÖRDÜNCÜ OTURUM
Açılma Saati: 18.45
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Dördüncü Oturumunu
açıyorum.
548
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
Sayın
milletvekilleri, 8’inci maddeye bağlı ek madde 14 üzerinde iki önerge vardır,
aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 8’inci maddeye bağlı ek 14’üncü maddesinin tasarı metninden
çıkarılmasını arz ve teklif ederiz. 
Burcu Köksal  Ömer
FethiGürer Namık Havutça Afyonkarahisar Niğde Balıkesir
Ali Akyıldız Engin
Özkoç  Türabi Kayan
 Sivas Sakarya Kırklareli
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Kırklareli Milletvekili Türabi Kayan konuşacak. 
Buyurun
Sayın Kayan. 
TÜRABİ
KAYAN (Kırklareli) – Teşekkür ederim. 
Sayın
Başkan, değerli milletvekilleri; cumhuriyet kurulduktan sonra ülkemiz köylünün
ve çiftçinin üzerine tapulanmıştır. Nedenine gelince çünkü bu ülkenin gerçek
savunucu, bu ülkenin savunmasında, korunmasında gerçek bir şekilde mücadele
eden ve uğrunda can veren köylüdür ve çiftçi çocuğudur diye. Bundan dolayı
bugüne kadar, yaklaşık doksan yıldır bu değişmemiştir. Ama maalesef
Hükûmetinizin kurulduğu o günlerden itibaren de sürekli olarak çiftçinin elinden
arazisini almak için elinizden ne gelirse ardınıza koymuyorsunuz. Şimdi de
sulama birlikleriyle ilgili yapılan tasarrufta özellikle parası ödenmeyen bir
suyun bedelinin ödenmesiyle ilgili yapılacak işlemlerde İcra ve İflas Yasası’na
göre işlem yapacaksınız ve ellerinden arazilerini almak istiyorsunuz. Peki,
ellerinden bunların arazisini alacaksınız da ne yapacaksınız, nereye
vereceksiniz, kimlere vereceksiniz, bunun sonucu nedir? 
Benim
özellikle söylemek istediğim şudur: Bu arazi satışlarında sizler ilk etapta
belki yerli sermayeye bunları devrettirebileceksiniz ama daha sonra elinizde
para kalmayınca ve iktidarınızı devam ettirmek mecburiyetinde kaldığınız zaman
bu arazileri de sizler yabancıya “Döviz olarak getirsin.” diye satacaksınız.
Çünkü sizler deyince, bir mamul, bir ürün üreterek onu dışarıya satıp elde
edilen dövize döviz girdisi olarak değil de ülkenin arazilerini, tarımsal
arazilerini, bunun yanında arsalarını, binalarını satarak elde edilen dövize
döviz girdisi gözüyle bakmaktasınız. Bu da sizin gittikçe ayağınıza dolanıyor,
gittikçe tökezliyorsunuz ve bugünlere de maalesef böyle geldiniz.
Önceden,
vatandaşlarımızın dedesinden, babasından kalan arazileri özellikle tapulu
olduğu hâlde 2/B’ye çıkartıyorsunuz, 2/B’ye çıkarttıktan sonra da bunları zaman
içerisinde kimlere satacağınızı bizler az çok biliyoruz. Bir taraftan 2/B’leri
yandaşlarınıza peşkeş çekerken diğer taraftan köylünün, çiftçinin, ormancının,
orman köylüsünün elinde bulunan arazileri 2/B’ye çıkarıp, özellikle tapulu
arazilerini 2/B’ye çıkarıp onlara satmaya kalkıyorsunuz. Onların bunları alım
gücü yok, onların ellerinde ancak geçinme gücü var. Bu tarlaları satarak
onlardan bir şey elde edemeyeceğinizi bildiğiniz için kendi yandaşlarınıza
satmak için böyle bir yönteme geçtiniz.
Şeker
fabrikalarını satıyorsunuz zarar ediyoruz diye. Şeker fabrikaları doksan yıldan
bu yana zarar etmiyordu da şimdi mi zarar ediyor? Peki, şeker pancarından elde
edilen şekerden daha sağlıklı bir şeker bulabilecek misiniz? Yok. Ama siz,
nişasta bazlı şekeri Türkiye'de daha fazla ürettirip daha fazla sattırma
gayreti içindesiniz.
Şimdi
arkadaşlar, şekerpancarı üretiminin ne kadar teferruatlı bir şey olduğunu
hiçbiriniz bilmiyorsunuz. Bunların içinde pancar bölge şeflikleri ve pancar
çavuşları vardır. Bunlar ekiciyle sürekli olarak irtibat hâlinde, diyalog
hâlindedir. Bu organizasyonu hangi özel sektöre yaptırabileceksiniz? Hangi özel
sektör bu bahsettiğim organizasyonu yaptığı zaman çiftçinin çıkardığı pancarı
elinden alacak?
Değerli
milletvekilleri, bu pancar sözleşmeyle teslim ediliyor. Bu sözleşme
çerçevesinde özel sektör “Ben bunu alırım ama bu fiyata alırım çünkü gösterilen
fiyat beni kurtarmıyor.” dediği zaman çiftçi pancarını teslim edecek bir başka
yer bulabilecek mi? En yakın fabrika, Alpullu Fabrikasından örnek vereyim
Susurluk’tur, 400 kilometredir. Nasıl götürecek bunu çiftçi? Hesap başka.
Çiftçiye tarlasını sattırmak istiyorsunuz, suları parayla satmak istiyorsunuz,
çiftçi ödeyemesin, tarlasını satsın diye. Ergene Nehri’nin suyunu temizleyip de
yatağına bırakıp çiftçiye tarlasını sulaması için temiz suyu vermeniz
gerekirken 500 bin dönüm arazi şu anda Ergene Nehri zehirli olmasından dolayı
su alamıyor ve ekilemiyor. Türkiye’nin 500 bin dönüm arazisini susuz
bıraktınız. Ondan dolayı da sizlere ben “Helal olsun!” diyorum, helal olsun,
helal olsun! Bu kadar beceriklilik(!) herhâlde ancak AKP’ye mahsustur diyorum.
Genel
Kurula saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Kayan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’inci maddesi ile 6200 sayılı Kanun’a
eklenmesi öngörülen ek madde 14'te yer alan "ait bölümüne” ibarenin
"ayrılmış bölümüne” şeklinde değiştirilmesini arz ve teklif ederiz.
 Meral Danış Beştaş Bedia Özgökçe Ertan Dirayet
Dilan Taşdemir
 Adana Van Ağrı
 Ayşe Acar Başaran Mahmut Celadet Gaydalı Ertuğrul
Kürkcü
 Batman Bitlis İzmir
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde İzmir Milletvekili Ertuğrul Kürkcü konuşacaklardır.
Buyurun
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu madde üzerine partimizin
görüşünü ifade etmek için söz aldım. 
Esasen
bu yasanın tamamı ve bu madde de müştereklerimizin özel ellere terkine
ilişkindir; o yüzden esastan karşıyız. “Müşterekler” dediğimiz havadır, sudur,
ormanlardır, kentlerimizdir, parklardır, müştereken kullandığımız her şeydir ve
bu müştereklerin özel ellere devredilmesi esasen toplumun ortak çıkarlarının
kâra, kişi egemenliğine ve özel çıkara terk edilmesi demektir; bu yasa da
tamamen bunu öngörüyor. 
Aslında
şimdiki hâliyle sulama birlikleri, bir bakıma 1968-1969 yıllarının büyük köylü
hareketlerinin dolaylı bir yansıması, 1968-1969 Türkiye kırlarını kuşatan büyük
toprak ve suya köylünün tasarrufu için hazine toprakları üzerinde ağalar ile
köylüler arasında süren kavganın sahnesiydi. O atmosferden, o mücadeleden bir
büyük slogan doğdu ve bu sonraki otuz yıl boyunca Türkiye’deki sosyal
mücadeleyi karakterize etti; “Toprak işleyenin, su kullananın.” Bu, bedavadan
ortaya çıkmış, akla geldiği için söylenmiş bir slogan olmadığı, hakiki, gerçek
bir mücadeleyi ve çıkarı ifade ettiği için zihinlere, kalplere işlemiş bir
slogandı. Bizler o zaman henüz 20’lerinde bile olmayan insanlar olarak bu büyük
mücadeleden edindik bütün sosyal ilgimizi ve besinimizi. Öğrenciler kitleler
hâlinde köylülere gittiler. Halka gitmek diye, kendi çıkarından çoğunu
düşünmek, başkasını düşünmek diye bir şey, işte o zaman bir ilke oldu. Bu
vesileyle, Atalan, Göllüce, Torbalı köylülerinin toprak ve su mücadelelerinde
hayatını kaybetmiş olan sevgili arkadaşımız, Orta Doğu Teknik Üniversitesi
öğrencisi Can Savran’ı da burada sevgiyle anıyorum. Bu mücadelelerin içerisinden
o kadar büyük bir halk hakareti doğdu ki bu halk hareketi bir yandan 12 Mart
diktatörlerine bir Toprak Reformu Kanunu çıkarttırdı; öte yandan, 12 Mart
diktatörlüğü yıkıldığı zaman Bülent Ecevit’i bir halk dalgası üzerinde iktidara
getiren bu 1968-69’un büyük toplumsal hareketleriydi. Bu sulama birlikleri de
bunun bir dolaylı yansısıdır. “Su kullananın” ilkesi esasen Bafa Gölü
köylülerinin Bafa Gölü’nün suyunun üstüne de, altına da ağalardan önce ve
onlardan, onların çıkarlarından ayrı olarak tasarruf etme kaygısıyla
başlattıkları bir mücadeleydi ve sonra su ile köylünün bütün ilişkilerini
tanımlar oldu. Devlet Su İşlerinin yaptığı bütün işletmeleri köylülere
devrederek sulama işlerini suyu kullanan vasıtasıyla gerçekleştirmesi belki de
hükûmetlerin bu büyük talebe, harekete, kendi kendini yönetme, suyunu yönetme
açlığına verdikleri bir tavizdi. Bugün Hükûmetin yaptığı, bu tavizi geri
almaktır; şimdi, artık müştereklerimizi yeniden devlet eliyle özel şirketlere
devretmektir. 
Türkiye’de
hep geçmişte söylenegeldi: İşte “Türkiye bir yarı feodal ülkedir. Bunun iki
yoldan kalkınması mümkündür: Ya Fransa usulü, toprakların köylülere dağıtılması
yoluyla ya Prusya usulü, ağaların kapitalistleşmesi yoluyla.” Fakat Türkiye
üçüncü bir yol icat etti -bravo- kapitalistleri ağa yaparak. Bu yasa tasarısı
kapitalistleri köylünün toprağına ve suyuna hâkim kılmakla ilgilidir;
müştereklerimizin bizzat onu kullanan, ondan yararlanan, onun sayesinde
üretenler vasıtasıyla değil, devlet eliyle özel şahıslara devredilerek işletilmesi
yönünde bir neoliberal tercihtir. 
Sayın
Başkan, sözümü bitirmem için birkaç saniyeye ihtiyacım var.
BAŞKAN
– Buyurun, bir dakika…
ERTUĞRUL
KÜRKCÜ (Devamla) – Fakat size şunu hatırlatmak isterim: İsterseniz siz
müşterekleri bugün kapitalistlerden yarattığınız toprak ağalarına devredin,
isterseniz şirketlerin köylü mülküne hâkim olması için hazine topraklarını özel
ellere dağıtmak için yapacaklarınızı yapın fakat hepsinin bir sınırı var, her
şeyin bir sınırı var, sömürünün bir sınırı var, zulmün bir sınırı var,
insanları açlığa mahkûm etmenin bir sınırı var ve bu sınırlara geldiğinizde
şimdi 1960’ların “Toprak işleyenin, su kullananın.” sloganı “Fabrikalar,
tarlalar, siyasi iktidar, her şey emeğin olacak.” sloganıyla size geri dönecek.
Bundan emin olabilirsiniz. 
Sevgiyle
selamlıyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeye bağlı Ek Madde 14’ü oylarınıza sunuyorum: Kabul edenler… Kabul
etmeyenler… Madde kabul edilmiştir.
9’uncu
maddeye bağlı Geçici Madde 11’de iki adet aynı mahiyette önerge vardır,
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 9’uncu maddeye bağlı geçici 11’inci
maddesinin tasarı metninden çıkarılmasını arz ve teklif ederiz.
 Burcu Köksal Ömer Fethi
Gürer Namık Havutça
 Afyonkarahisar Niğde Balıkesir
 Ali Akyıldız Engin
Özkoç  Zülfikar İnönü Tümer
 Sivas Sakarya Adana
Aynı
mahiyetteki diğer önergenin imza sahipleri:
 Meral Danış Beştaş  Dirayet Dilan
Taşdemir Bedia Özgökçe Ertan
 Adana Ağrı Van
 Ayşe Acar Başaran Mahmut Celadet
Gaydalı
 Batman Bitlis
BAŞKAN
– Aynı mahiyetteki önergelere Komisyon katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Aynı mahiyetteki önergeler üzerinde ilk olarak Adana Milletvekili Zülfikar
İnönü Tümer konuşacak.
Buyurunuz
Sayın Tümer. (CHP sıralarından alkışlar)
ZÜLFİKAR
İNÖNÜ TÜMER (Adana) – Sayın Başkan, değerli milletvekilleri; geçici 11’inci
maddeyle Gıda, Tarım ve Hayvancılık Bakanlığında bulunan arazi tapulaştırma,
arazi toplulaştırma ve tarla içi geliştirme hizmetleriyle ilgili taşınırlar,
araç ve gereçler gibi yetkilerin bir kısmı Devlet Su İşleri Genel Müdürlüğüne
devredilecektir. 
Bu
madde, Gıda, Tarım ve Hayvancılık Bakanlığınca daha önce yürütülen iş, işlem ve
hizmetlere Devlet Su İşleri tarafından hiçbir koşul belirtilmeden son
verilmesini düzenleyen bir maddedir. Bu maddeyle bir bakanlık başka bir
bakanlığın yürütmekte olduğu işlerini keyfî bir şekilde sonlandırabilecektir.
Örneğin, arazi toplulaştırmada yarım kalmış bir iş Devlet Su İşlerine
devredildikten sonra hiçbir koşul ve gerekçe bildirilmeden o arazi
toplulaştırma ve tapulaştırma işlemine son verilebilecektir ki bu, vatandaş,
köylü ve çiftçi aleyhine büyük sorunlar teşkil edecektir. Halkımız zaten
derdini anlatacak kişi, kurum ve mecra bulamazken bu olumsuzluk ışığında yeni
bir kaosun eşiğine sürüklenebilecektir.
Değerli
milletvekilleri, sulamanın geleceğinin tartışıldığı şu aşamada katılımcı
yönetim olmazsa olmazdır. Çitçi sulama yönetiminden el çektirilmemelidir.
Birliklerin devrinin ardından yeni yatırımların gerçekleşeceği vurgulanmaktadır
ancak bu yatırımların iyi işleyen, raporlarında, kayıtlarında hiçbir sıkıntı ve
yolsuzluğa rastlanmayan sulama birlikleri üzerinden yine denetleyici ve
katılımcılık esasıyla çiftçi lehine yapılması gerekiyordu zira suyun
yönetiminde kullanıcıların da mutlaka olması gerektiğini her fırsatta dile getiriyoruz.
Yönetiminde kullanıcıların olmadığı sulama modelinin başarı şansı yok denecek
kadar azdır. En azından, sulama birlikleri meclislerinde görev alan meclis
başkanları ve üyeleri katılımcılık esasına göre su yönetiminde söz sahibi
olmalıdır. Genel bütçeden pay almayan, kâr amacı olmayıp denk bütçe esasına
göre gelir gider dengesi kuran, seçilen yöneticilerin tamamı su kullanıcısı
üreticilerden oluşan, edinilen tecrübe, araç parkları ve akıllı sulama yöntemi
modeliyle örnek oluşturan sulama birliklerinin tamamen sistem dışına itilmesi
ülkenin tarımına, ekonomisine, geleceğine vurulacak bir darbe niteliği
taşımaktadır. 
Ayrıca,
birliklerde çalışan personelin durumu da netlik kazanmamıştır. Çalışan binlerce
insanın günahına da girilmemelidir. Sulamada kullanılan elektrik
faturalarındaki katma değer vergisi ve TRT payı da büyük yük oluşturmaktadır,
çiftçi bu yüklerden kurtulmalıdır. Sorunların çözümü Türk çiftçisi ve tarım
sektörü adına büyük önem taşımaktadır. “Ben yaptım oldu.” mantığı ülkemizde
uzun vadede onarılması güç yaralar açmaktadır. Sulama birliklerinin kapatılması
da bu onarılmaz yaralardan biri olacaktır. Zira son dönemlerde kanunlar
düzenlemenden önce ilgili kamu kurum ve kuruluşlarının, sivil toplum
örgütlerinin, meslek oda ve derneklerinin, üniversitelerin ve sendikaların
görüşlerine başvurulması kimsenin aklına dahi gelmemektedir. Komisyondaki
milletvekilleri dahi anılan maddeleri tam olarak inceleme imkânına sahip
olamamıştır. Hâlbuki bu düzenleme çiftçi ve dolayısıyla vatandaşları direkt
etkilemesine karşın, örneğin, düzgün işleyen sulama birliklerine, tarım
paydaşlarına hiçbir söz hakkı verilmemiştir. Geçici maddeyle Devlet Su
İşlerinin personel ve idari teşkilat kapasitesini çok aşan ve gelecekte
yönetsel sorunları da beraberinde getirecek olan bazı hizmetlerin Gıda, Tarım
ve Hayvancılık Bakanlığından Orman ve Su İşleri Bakanlığı bünyesindeki Devlet
Su İşleri Genel Müdürlüğüne devredilmesi gerek ülke ekonomimiz gerek
çiftçilerimiz gerekse ormanlarımızı da içine alan ekosistem üzerinde büyük
sorun teşkil edecektir. 2.500’ün üzerindeki sulama kooperatiflerinin denetimi
ve gözetimi, 378 sulama birliğinin tamamının devriyle yönetim, denetim ve
gözetimin Devlet Su İşlerine devredilmesi yaşanılması kaçınılmaz sorunları
beraberinde getirecektir. Ayrıca devlet memurlarıyla gerçekleştirilecek su
varlıklarımız ve birlik yönetim anlayışı, yaşam kaynağımız olan sularımızın
siyasete ve ticarete alet edilmesine de neden olabilecektir. Bu yönüyle
sularımız tam bir tehdit unsuru olarak karşımıza çıkacaktır. 
Değerli
milletvekilleri, katılımcı sulama yöntemi modelinden vazgeçilmesiyle ve
sulamanın, barajların, akarsuların özelleştirilmesi hâlinde maliyetler daha çok
artacaktır. Zira dünyadaki en başarılı yönetim katılımcı sulama yöntemidir.
Amerika, Fransa, İtalya, İsrail, Güney Amerika gibi ülkelerde sular,
tartışmasız, son tüketicisi olan çiftçiler tarafından yönetilmektedir. Türkiye
su zengini bir ülke değildir. Gelecekte tüm dünyada öngörülen su savaşlarının
muhatabı olmamak adına son derece değerli kaynaklarımız olan sularımızı doğru
ve akılcı kullanmak zorundayız. Hiç kimsenin çiftçiyi, üreticiyi, köylüyü,
birilerinin ücretli kölesi hâline getirmeye hakkı yoktur. 
Genel
Kurulu saygıyla selamlarım.
Çok
teşekkür ederim. (CHP sıralarından alkışlar) 
BAŞKAN
– Teşekkür ederim Sayın Tümer.
Aynı
mahiyetteki diğer önergenin gerekçesini okutuyorum: 
Gerekçe:

Bu
madde değişikliğiyle bir kez daha Gıda, Tarım ve Hayvancılık Bakanlığında görev
ve yetki alanına giren arazi toplulaştırma ve tarla içi geliştirme hizmetleriyle
ilgili taşınır ve taşınmaz araçlar, gereçler ve malzemeler, yazılı ve
elektronik ortamdaki her türlü kayıtlar ve diğer dokümanlar, ortofoto
haritalar, mevcut sözleşmeler, protokoller, sözleşme ve protokollerle ilgili
dava ve icra takipleri, bu görevlerin yürütülmesinde destek hizmeti sağlayan
imalat ve motor atölyelerindeki makine ve teçhizatların DSİ’ye devredilmesi
hükme bağlanmıştır. Gıda, Tarım ve Hayvancılık Bakanlığı bünyesinde olan
birimlerin hiçbir gerekçe belirtilmeden yetkilerinin DSİ’ye devredilmesi
“Kabineler arası bir hiyerarşi mi var? Gıda, Tarım ve Hayvancılık Bakanlığı
başarısız bir Bakanlık mı?” sorularını akıllara getirmektedir.
Yine
söz konusu madde metninde Gıda, Tarım ve Hayvancılık Bakanlığının hâlihazırda
devam eden ve yürürlükte olan faaliyetleri DSİ'ye yetki devri yapıldıktan sonra
sonlandırabileceği yazılmıştır. Ancak sonlandırma işlemlerinin hangi koşullarda
olacağı hükme bağlanmamıştır. Böylece, arazi toplulaştırma gibi karışık ve uzun
vadeli işlemlerin keyfî bir şekilde iptal edilmesi söz konusu olacaktır. Bu da
uygulamada ciddi sorunlar ve sürecin uzaması demektir. Uygulamada yaşanacak
sorunlar hem yurttaşları mağdur edecek hem de ekonomik maliyeti artıracaktır.
Tüm bu sebeplerden ötürü, maddenin tasarı metninden çıkarılmasının doğru
olacağı öngörüsündeyiz.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
9’uncu
maddeye bağlı geçici madde 11’i oylarınıza sunuyorum: Kabul edenler… Kabul
etmeyenler… Madde kabul edilmiştir. 
9’uncu
maddeye bağlı geçici madde 12’de dört adet önerge vardır, aykırılık sırasına
göre işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 9’uncu maddeye bağlı geçici 12’nci
maddesinin tasarı metninden çıkarılmasını arz ve teklif ederiz. 
 Burcu Köksal Ömer Fethi
Gürer Kamil Okyay Sındır
 Afyonkarahisar Niğde İzmir
 Namık Havutça Engin Özkoç Ali
Şeker 
 Balıkesir Sakarya İstanbul
 Ali Akyıldız
 Sivas
BAŞKAN
– Komisyon önergeye katılıyor mu? 
TARIM,
ORMAN VE KÖY İŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet? 
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz. 
BAŞKAN
– Önerge üzerinde İstanbul Milletvekili Ali Şeker konuşacak. 
Buyurun
Sayın Şeker. (CHP sıralarından alkışlar) 
ALİ
ŞEKER (İstanbul) – Sayın Başkan, değerli milletvekilleri; nereden nereye
geldik? “Toprak işleyenin, su kullananın.” diyen Ecevit’ten yerli yersiz her
şeyi satıp “Yerli ve millîyim.” diyen AKP’ye. 
Suyla
ilgili hayata geçirilen düzenlemelerden sonra neoliberal politikaların bir
talan etmediği tarımda kullanılan su vardı, o da böylelikle talan edilmiş
oluyor. 
Satmadığınız
bir hava kaldı, o havayı da termik santrallerle zehirliyorsunuz. 
Dünyada
2,1 milyar insan güvenli içme suyundan yoksun. 2050 yılında 3 milyar insan
susuz ve kıtlık içerisinde bölgelerden göçmek zorunda kalacak. 4 insandan 1’i
suya ulaşamayacak bundan otuz yıl sonra.
Küresel
ısınma en çok ülkemizi tehdit ederken, ülkemiz çölleşirken biz buna kulak
tıkıyoruz ve küresel ısınma bizim derdimiz değilmiş gibi davranıyoruz. Şiddetli
fırtınalar, dolular, seller ülkemizi ve dünyayı tehdit ediyor. Tarımda şu anda
1,2 milyar insan doğal felaketlerden etkilenirken önümüzdeki dönemde 1,6 milyar
insan tehlikelere maruz kalacak, doludan, selden, felaketten etkilenecek.
Türkiye'de
yıllık ortalama yağış 500-574 milimetre arasında, dünya ortalaması bin
milimetre. Bir yandan yağmur gelmeyecek tarımda, bir yandan siz tarımda
kullanılan suyu paralı hâle getireceksiniz; bu çiftçi ne üretecek, ne yiyecek?
Barajlara önem vermek gerekiyor ve barajların sayısını artırmak, yağan yağmuru
da elde tutmak gerekiyor. 
Temiz
su kaynakları hızla azalıyor, suya erişim zorlaşıyor. Termik santraller bir
yandan doğayı kirletirken bir yandan da yer altı suyunu çekerek artezyen
kuyular üzerinden, temiz suyu tüketiyor, tarımda kullanılacak olan suyun daha
da derine kaçmasına sebebiyet veriyor.
Nükleer
santral yapıyorsunuz, o da Karadeniz’i tamamen tahrip edecek, Karadeniz’in
suyunu ısıtacak, Karadeniz’in balığı da artık çıkmaz olacak.
Bir
de Kanal İstanbul Projeniz var. Çevre tahribatıyla Durusu Terkos Barajı’nın
doğusunda kalan kısımdan gelen baraj havzasındaki bütün suyu Kanal İstanbul’la
keseceksiniz. Bir taraftan da Sazlı Bosna Barajı’nın batısından gelen suyu
keserek İstanbul’un temiz su kaynaklarını bir bir yok edeceksiniz. Sadece
bununla da kalmayacak, buradan geçen kanalın o geçtiği bölgedeki bütün yer altı
suları da tuzlanacak, oradaki toprak çoraklaşacak ve o Kanal İstanbul’un
geçtiği bölgedeki bütün ağaçlar da kesilecek. Üçüncü havalimanı için ve
bağlantı yolları için 700 binden fazla ağacı kestiniz. Bu yapacağınız Kanal
İstanbul Projesi’yle de daha çok ağaç keseceksiniz ve Trakya’yı da bu konuda
mağdur edeceksiniz. Bir yandan İstanbul’un nüfusu 20 milyonlara çıkacakken,
İstanbul’un temiz su ihtiyacı daha da artacakken siz Sazlı Bosna Barajı’nı ve
Durusu Terkos Barajı’nı tahrip ediyorsunuz.
Daha
geçtiğimiz hafta Büyükçekmece Baraj havzasının hemen sınırının yanında,
hidrojen siyanür dökülen bir alanda koyunlar bu suyu içti ve zehirlenip
öldüler, tavuklar ve kuşlar orada öldüler. Düşünün, Büyükçekmece Barajı gibi
İstanbul’un suyunu veren bir barajın hemen yanı başına hidrojen siyanür
dökülebiliyor. Geçtiğimiz aylarda, biliyorsunuz, Tuzla’da 97 kişiyi hastanelik
eden kimyasal atıklar ulu orta kanalizasyona deşarj edilmişti ve o kanserojen
maddenin ne olduğu bilinmeden “Dökülen maddenin niteliğini bilmiyoruz ama
zararlı değil.” dediler. O, trikloretilen, kanserojen bir madde ulu orta
dökülüyor. 
Biz,
su kaynaklarımızı korumak durumundayız; kirlenmekten de korumak durumundayız,
var olan suyumuzu da akıllı sulama sistemleriyle, damlalık sistemleri gibi
akıllı sulama sistemleriyle daha iktisatlı kullanmak zorundayız. “Ergene
kirliliği kanser vakalarını artırıyor.” dediği için Uzman Doktor Dilek Tucer
açığa alındı. Dilovası’nın kanser ovası olduğunu tespit ettiği ve çözüm
üretilmesi gerektiğini ifade ettiği için de Onur Hamzaoğlu şu anda hapiste
yatıyor. (CHP sıralarından alkışlar) Onur Hamzaoğlu onurumuzdur. Halkın
sağlığını düşünen, halkın geleceğini düşünen bilim adamlarına sahip çıkmak,
kendine “İnsanım.” diyen herkesin boynunun borcudur. 
ZEKİ
AYGÜN (Kocaeli) – Ötekiler bilim adamı değil.
ALİ
ŞEKER (Devamla) – Evet, bazıları bilim adamı değil. Bazıları kendi koltukları
için bilim adamlıklarını satıyorlar. O kişiler bilim adamı değil, iktidarın
yalakaları, iktidarın…
ALİM
TUNÇ (Uşak) – Onlar da muhalefetin yalakaları oluyor.
ALİ
ŞEKER (Devamla) – Evet, iktidarın yalakaları…
ALİM
TUNÇ (Uşak) – Sizin yalakanız.
BAŞKAN
– Hakaret etmeyelim lütfen.
ALİ
ŞEKER (Devamla) – Biliyorsunuz, eğitimi piyasalaştırdınız…
(Mikrofon
otomatik cihaz tarafından kapatıldı)
BAŞKAN
– Sayın Şeker, teşekkür ederim.
ALİ
ŞEKER (Devamla) – Bitiriyorum Sayın Başkan.
BAŞKAN
– Peki, tamamlayın.
ALİ
ŞEKER (Devamla) – …sağlığı piyasalaştırdınız, ulaşım hakkını piyasalaştırdınız,
güvenliği piyasalaştırdınız, neoliberal politikaların sizi getirdiği noktada
artık tarımdaki suyu da piyasalaştırmak istiyorsunuz. Köylüler arasında kavga
çıkaracaksınız, yeni kan davalarına vesile olacaksınız. 
Bu
arada, Sabah-ATV’ye 750 milyon dolar verenler bugün de Demirören’e Kanal D’yi
alması için, Hürriyeti alması için, CNN’i alması için 700 milyon dolar
verdiler. 700 milyon doları eğer biz 23.333 KOBİ’ye verseydik, her birine 30’ar
bin dolar verseydik, 126 bin lira verseydik, ortalama 15 kişinin çalıştığı bu
kuruluşları kurtarabilirdik ve 1,5 milyon insanın hayatına dokunabilirdik. Ama
biz ne yapıyoruz? Paramızı bir kişinin iktidarını devam ettirmek için veriyoruz
ve iki sene sonra da geri ödeme başlamak üzere -kim öle, kim kala- “İki sene
sonra ödersin.” diyoruz. Bunu kabul etmek mümkün değil. Halkın parasını bir
kişi için harcayamazsınız.
Saygıyla
selamlıyorum Genel Kurulu. (CHP sıralarından alkışlar) 
BAŞKAN
- Teşekkür ederim.
Önergeyi
oylarınıza sunuyorum: Kabul edenler…. Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 9'ncu maddesinin geçici 12’nci maddesinin;
“GEÇİCİ
MADDE 12- Bu maddenin yürürlüğe girdiği tarihten önce tahakkuka bağlanmış ancak
tahsil edilememiş baraj ve gölet gibi depolama tesislerinin sulama maksadına
ilişkin yatırım bedeli ve sulama tesislerinin yatırım bedellerinin tahsilinden
ve takip işlemlerinden vazgeçilir. Bu alacaklardan tahsil edilenler sermaye
değeri üzerinden iade edilir. Tamamı ödenmiş yatırım var ise tesis, yatırım
bedelini ödeyen kamu tüzel kişiliğine devredilir.” şeklinde değiştirilmesini
arz ve teklif ederiz.
 Muharrem Varlı  Mustafa Mit  Mehmet
Erdoğan
 Adana  Ankara  Muğla
 Saffet Sancaklı  Baki Şimşek  Ruhi
Ersoy
 Kocaeli  Mersin  Osmaniye
 Mehmet Necmettin Ahrazoğlu
 Hatay
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılamıyoruz.
BAŞKAN
– Önerge üzerinde Hatay Milletvekili Mehmet Necmettin Ahrazoğlu konuşacaklar.
Buyurun
Sayın Ahrazoğlu. (MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkanım, değerli milletvekilleri; 548 sıra
sayılı Kanun Tasarısı’nın 9’uncu maddesi üzerinde verdiğimiz önerge hakkında
Milliyetçi Hareket Partisi Grubu adına söz almış bulunuyorum. Yüce heyetinizi
saygıyla selamlıyorum.
Şehit
kanlarıyla sulanmış vatanımızın her köşesinde büyük bir özveri, cesaret ve
fedakârlıkla hizmetlerini devam ettiren, devletimizin bekası için çalışan
Emniyet teşkilatımızın 173’üncü yılını kutluyorum. Özellikle terörün yoğun
olduğu yerlerde ve Afrin’de kahramanca mücadele eden polis ve askerlerimize
başarılar diliyorum. Tüm emniyet güçlerimizi Rabb’im korusun. Şehitlerimize
Allah’tan rahmet, gazilerimize ve emekli polislerimize de sağlıklı günler
temenni ediyorum.
Değerli
milletvekilleri, kanun tasarısının 9’uncu maddesinde, 6200 sayılı Devlet Su
İşleri Genel Müdürlüğü Teşkilat Kanunu’na geçici maddeler eklenmektedir.
Eklenen 9’uncu maddeyle, maddenin yürürlüğe girdiği tarihten önce tahakkuka
bağlanmış ancak tahsil edilememiş baraj ve göletler gibi depolama tesislerinin
sulama maksadına ilişkin yatırım bedeli ve sulama tesislerinin yatırım
bedellerinin tahsilinden ve takip işlemlerinden vazgeçilmesi ve bu alacaklardan
tahsil edilenlerin iade edilmeyeceği düzenlenmektedir. Bu geçici madde sulama
birliği üyesi çiftçilerimiz için mağduriyettir, haksızlıktır, adaletsizliğe
neden olacaktır. Zira, daha önceden çiftçiler tarafından parası ödenen gölet
veya barajların ödenen miktarlarının iade edilmemesi haksızlık olacaktır. Yani
herhangi bir sulama birliği, kapatılacağından haberi olmadan, üyelerine daha
iyi hizmet verebilmek için para toplayarak gölet veya baraj yapmak için yatırım
yaptı ise Devlet Su İşleri el koyacak ve hiç para ödemeyecek. Bu kabul
edilebilir bir düzenleme değildir. Önergemizde de belirttiğimiz üzere, bu
alacaklardan tahsil edilenlerin sermaye değeri üzerinden iade edilmesi
gerekmektedir. Tamamı ödenmiş yatırım var ise tesis, yatırım bedelini ödeyen
kamu tüzel kişiliğine devredilmelidir. Sulama birliği üyesi çiftçilerin
mağduriyetini giderecek önergemizin siz sayın milletvekillerimiz tarafından
destekleneceğini umuyoruz. 
Değerli
milletvekilleri, sulama birlikleri, sulama sahasında arazisi bulunan ve sulama
faaliyetlerinden faydalanan çiftçilerin bir araya gelerek oluşturdukları
kuruluşlardır, bölgelerinde seçimle gelmişlerdir. 14.487 meclis üyesi 378 adet
sulama birliğini yönetmektedir. 1 milyon 450 bin çiftçi ve kırsalda kişi
başına, hane başına 5 kişi bulunduğu hesaplandığında, bu birlikler, 7 milyon
250 bin kişiye, ayrıca 20 milyon 280 bin dekar arazi sulamasına hizmet
vermektedir.
Sulama
birlikleri, geçmişte, 1993 yılı itibarıyla Devlet Su İşleri desteğiyle
kurulmuştur, doğrudur ancak üç dört yıldan bu yana sulama birlikleriyle ilgili
devlet hiç kılını dahi kıpırdatmamıştır. Sulama birlikleri bugüne kadar maddi,
manevi, idari hiçbir devlet olanağından faydalandırılmamıştır. 
Değerli
milletvekilleri, tam anlamıyla, yeterince düzenlenmeden, olgunlaştırılmadan
tasarıdan beklenen faydanın, amacın tam olarak ortaya konulmadığı, Meclisin ve
kanun yapmanın usul ve esaslarından uzak tasarı Komisyonda kabul edilmiştir.
Komisyon çalışmalarında sayın Hükûmet yetkililerinin ifadeleriyle, altı aydır
üzerinde çalışılan ve en az 20 defa okunduktan sonra Bakanlar Kurulunda imzaya
açılan tasarıda, maalesef daha kapağı açılmadan AK PARTİ milletvekillerince
verilen önergelerle birden çok değişiklik yapmaya gidilmesi, hazırlık
sürecinde, hazırlayanlarca konuya yeterince vâkıf olunmadığını ortaya
koymaktadır. 
Değerli
milletvekilleri, Orman ve Su İşleri Bakanlığı Teftiş ve Denetleme Kurulunca
değerlendirilen 378 sulama birliğinin, analiz raporu sonucu 100 üzerinden 52
olarak çıkmıştır yani yapılan analize göre yüzde 7’si çok başarılı, yüzde 33’ü
başarılı, yüzde 34’ü iyi, yüzde 23’ü orta durumda, yüzde 3'ü de kötü olarak
değerlendirilmiştir.
(Mikrofon
otomatik cihaz tarafından kapatıldı) 
BAŞKAN
– Sayın Ahrazoğlu, teşekkür ederim. 
Ek
süre bir dakika.
Buyurun.

MEHMET
NECMETTİN AHRAZOĞLU (Devamla) – Birliklerin büyük bir çoğunluğunun ortalamanın
üzerinde olduğu belirtilmiştir. Kötü yönetildiği tespit edilen birliklerin kamu
tarafından yönetilmesine diyeceğimiz yoktur. Ancak başarılı olan birliklerin de
bu kapsamda değerlendirilmemesi gerektiğine inanıyoruz.
Türkiye'de
sulu tarımda kullanılan sulama suyunun yüzde 30’unu yöneten sulama birlikleri,
su konusunda yatırım yapmak isteyen ulusal ve uluslararası güçlerin önüne engel
olarak çıkmaktadır. Kullanıcıları tarafından yönetilen ülkemizdeki su
kaynaklarının önce belediyelere, özel idare kurumlarının yönettiği kurumlara,
nihai olarak da özel sektöre geçmesinin önünü yüce Meclisin açmamasını diliyor,
hepinize saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Ahrazoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 9'uncu maddesiyle 6200 sayılı Kanun’a
eklenmesi öngörülen geçici madde 12'de geçen "alacaklardan tahsil
edilenler iade edilmez.” tümcesinin "alacaklardan tahsil edilenler iade
edilir” şeklinde değiştirilmesini arz ve teklif ederiz. 
 Meral Danış Beştaş Bedia Özgökçe
Ertan  Ayşe Acar Başaran
 Adana Van Batman
 Dirayet Dilan Taşdemir Mahmut Celadet
Gaydalı Mehmet Ali Aslan
 Ağrı Bitlis Batman
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılamıyoruz.
BAŞKAN
– Önerge üzerinde Batman Milletvekili Mehmet Ali Aslan konuşacaklar.
Buyurun
Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkan ve Genel Kurulu saygıyla selamlıyorum. 
Bugün,
Urfa’nın işgalden kurtulmasının 98’inci yılı, Şanlıurfa halkını buradan bir kez
daha kutluyoruz. 
Tabii,
geçtiğimiz günlerde KİT Komisyonuyla beraber Urfa’daydık, Ceylanpınar’a gittik,
Harran’a gittik ve şu anda dünyanın en eski tapınağının tespit edildiği
Göbeklitepe’ye gittik. Gerçekten de hem Harran hem Ceylanpınar hem Göbeklitepe
görülmeye değer yerler. Özellikle Urfa’nın Harran evleri, o toprak evleri,
yazın çok serin, kışın da çok sıcak bir şekilde insanı dış etkilerden
koruyabilen ve nevi şahsına münhasır bir görüntüye sahip çok güzel yerler.
Herkesin Urfa’nın o güzelliklerini görmesini diliyorum. Tabii, Balıklıgöl’ü de
unutmamak lazım. 
Bizler,
Urfa’da hem halkla hem kurumlarla görüştük, sorunlarını yerinde dinledik.
Örneğin, göçer kardeşlerimizle de hatıra fotoğrafı çektirdik ve sorunlarını
dinledik. Buradan da kendilerini selamlıyorum. “…”(x) Buradan Arapça da
selamlıyorum kendilerini. Kendilerinin sorunları var, bize ilettiler. Umarım,
KİT Komisyonu ve Hükûmet, üzerine düşeni yapıp sorunlarını çözer çünkü
göçerler, sizin de malumunuz, çok eski yerleşim birimleri arasında gidip gelip,
yazın ve kışın farklı coğrafyalarda hayvanlarını otlatmak için binbir eziyetle
yaşamlarını sürdürmeye çalışıyorlar. 
TİGEM’i
ziyaret ettik. TİGEM’in özellikle o ceylanları koruması gerçekten alkışlanacak
bir davranıştır. Keşke o doğal coğrafyalarından koparılmasaydılar, keşke
avcılar tarafından öldürülmeseydiler ama maalesef bu gerçekle de karşı karşıyayız.
Korunmaları güzeldir, korunmalarının devam ettirilmesi gerekiyor ve özellikle
ürün ıslahı, ürünün başka ürünlerle karışmaması için de halkımızın, çiftçimizin
de bu anlamda destek olması gerekiyor. Ama ne hikmettir, Ceylanpınar’da 1
milyon 800 bin dönüme sahip olan TİGEM maalesef kâr edemiyor. Yani bu da inanın
büyük bir çelişkidir. Biz, küçük bir tarladan, susuz bir tarladan kâr ederken 1
milyon 800 bin dönüme sahip bir kurumun kâr etmemesi de sorgulanacak, üzerinde
durulacak bir durumdur.
Bakın,
arkadaşlar, İsrail, Konya’nın yarısı kadar. 20 bin küsur kilometrekareye sahip,
Türkiye'nin kırkta 1’i. Ama bütün dünyaya tohum satıyor ve Türkiye’ye de yılda
eski parayla 700 trilyona tohum satıyor. Küçücük İsrail, diyorum ya, Konya’nın
yarısı, Türkiye'nin de kırkta 1’i.
Sonra
biz ne yapıyoruz, özellikle Hükûmet yetkilileri? En ufak bir krizde “Ey
İsrail!” diyor. Arkadaşlar, “Ey İsrail!” “Ey Amerika!” “Ey Rusya!” demek sözde
olmaz; ekonomide olur, tarımda olur, eğitimde olur, hukukta olur, adalette
olur, kişi başına düşen millî gelirde olur. Eğer biz bu anlamda onların
önündeysek o zaman zaten “Ey İsrail!” “Ey Amerika!” filan dememize gerek yok,
zaten pratikte onlar bunu anlar, biz de o zaman, ha, sözde de deme hakkına
sahip oluruz. Ama o kadar büyük bir potansiyele sahip olduğumuz hâlde küçücük
bir toprak parçası bize ürün satıyorsa yani bizim burada bir öz eleştiri yapıp
şapkamızı önümüze koymamız gerekiyor. 
Aslında,
9’un 12’nci geçici maddesi üzerine konuşacaktım. 
Sayın
Başkanım, orada da bir otuz saniye verirseniz memnun olurum. 
(Mikrofon
otomatik cihaz tarafından kapatıldı)
BAŞKAN
– Buyurun.
Bir
dakika ek süre veriyorum.
MEHMET
ALİ ASLAN (Devamla) – “Alacaklardan tahsil edilenler iade edilmez.” tümcesi,
“Alacaklardan tahsil edilenler iade edilir.” şeklinde değiştirilmelidir bence.
Neden? Vergisini zamanında ödeyenlerden tahsil edilmiş yani onların suçu
zamanında vergi ödemek mi olmuş? Ya da bu diğerleri zamanında vergi vermediği
için, şu anda onlara yapılan af onları ödüllendirmek olmuyor mu? Biz diyoruz ki
tamam, şimdiki borçlulardan da almayın ama eskiden aldığınız kişilere de bu
iadeyi sağlayın çünkü onlara bir adaletsizlik, bir eşitsizlik hâli uygulanmış
oluyor. Dolayısıyla o alınanlar iade edilmelidir, mutlak adalet sağlansın diye
bu tasarı maddesinde bu düzenlemenin yapılmasını biz öneriyoruz.
Teşekkür
ederim.
BAŞKAN
– Teşekkür ederim ben de. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın çerçeve 9’uncu maddesiyle 6200 sayılı
Kanun’a eklenen geçici 12’nci maddenin birinci cümlesinden sonra gelmek üzere
aşağıdaki cümlenin eklenmesini ve maddede yer alan “Bu alacaklardan” ibaresinin
“Bu fıkrada yer alan alacaklardan” olarak değiştirilmesini arz ve teklif
ederiz.
“Yeraltı
suyu sulama kooperatiflerinden, sulama tesisinin mülkiyetinin devrinden feragat
edenlerin, bu maddenin yürürlüğe girdiği tarihten önce inşa edilmiş tesis
bedelinin tahsilinden vazgeçilir.”
 Mustafa Elitaş Mehmet Doğan Kubat Aziz
Babuşcu
 Kayseri İstanbul İstanbul
 Kasım Bostan Gökcen Özdoğan Enç Canan
Candemir Çelik
 Balıkesir Antalya Gaziantep
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Takdire
bırakıyoruz Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Takdire bırakıyoruz.
BAŞKAN
– Gerekçeyi okutuyorum:
Gerekçe:
Yeraltı
suyu sulama kooperatiflerinin, yeraltı suyu sulama tesislerinin işletme, bakım
ve onarım yetkileri kendilerinde kalması ve söz konusu tesislerin mülkiyetinin
kooperatife devrinden vazgeçmeleri hâlinde, inşa edilmiş tesis bedelinin geri
ödemesinden vazgeçilmesi maksadıyla düzenleme yapılmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
9’uncu
maddeye bağlı geçici madde 12’yi kabul edilen önerge doğrultusunda oylarınıza
sunuyorum: Kabul edenler… Kabul etmeyenler… Madde kabul edilmiştir.
9’uncu
maddeye bağlı geçici madde 13’te bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 9’uncu maddeye bağlı geçici 13’üncü
maddesinin tasarı metninden çıkarılmasını arz ve teklif ederiz.
 Burcu Köksal Ömer Fethi Gürer Kamil
Okyay Sındır
 Afyonkarahisar Niğde İzmir
 Namık Havutça Ali Akyıldız Bülent
Öz
 Balıkesir Sivas Çanakkale
 Engin Özkoç
 Sakarya
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılamıyoruz.
BAŞKAN
– Önerge üzerinde Çanakkale Milletvekili Bülent Öz konuşacaklar.
Buyurun
Sayın Öz. (CHP sıralarından alkışlar) 
BÜLENT
ÖZ (Çanakkale) – Sayın Başkan, değerli milletvekilleri; Genel Kurulu saygıyla
selamlıyorum.
Çoğunluğu
çiftçilikle uğraşan Çanakkale’mizi, ülkemizi doğrudan etkileyecek Devlet Su
İşleriyle ilgili yasa üzerinde söz aldım. 
Türkiye’de
1 milyon 450 bin çiftçinin ve toplamda 12 milyon kişinin rızkına hizmet eden
378 adet sulama birliği var. Bu yasayla sulama birlikleri DSİ’ye devredilecek.
Ancak sonrasında özelleştirmenin önü açılabilecek bu yasayla. Özelleştirilmesi
durumunda şirketler sulama tarifesini istediği gibi belirleyecek ve çiftçimiz
hasat yaptığında değil, şirket kendi belirlediği zaman parasını isteyecek.
Sulama planlamasını şirket yapacak. Eğer hatalı su planlaması yaparsa yani suyu
çiftçinin ihtiyacı olduğu zamanda vermezse ne olacağını düşünün. Çiftçimiz
“Ürünüm yanmasın.” deyip sulama günü haricinde su almak isterse dekar başına önce
2 kat, daha sonra 4 kat, daha sonra katlamalı ceza ödeyecek. Elde edilen ürün
su cezasını ödemeye yetecek mi? Yetmeyecek. Sulama ücretleri zamanında
ödenmezse şirketler bankaya bildirecek. Banka bu parayı kesmeden çiftçimize
destek primi vermeyecek, çiftçimiz bankadan eli boş dönecek. Çiftçinin söz
hakkı elinden alınıp şirketlere yani sermayeye devredilecek.
Bu
tasarıda hiç değinilmeyen bir husus da sulama birliklerinde çalışanların
akıbeti. Maalesef çalışanlar da mağdur bırakılacak. Ülkemizdeki kuraklık tehlikesi
artarken çiftçimizin tarımda kullandığı su kaynaklarının azalmasının
nedenleriyle ilgilenmeliyiz. Etkin su kullanımı ve su kaynaklarının
geliştirilmesi için neler yapılmalı, kafa yormalıyız. Çanakkale’deki sulama
birliklerimiz hatalı ve yetersiz teslim edilen sulama tesislerini onarmaktan
borç batağındalar. İşin içinden çıkamayan ve feshedilen Lâpseki Çardak Sulama
Birliğimizin üyeleri çaresizce ne olacağını bekliyor. Sonucu özelleştirme
olabilecek bu yasa, çiftçimize büyük külfet getirecek.
Özelleştirme
dedik, dünyanın en büyük tarım şirketlerinden biri olan İsrail menşeli Netafim
firmasının Türkiye’deki su havzalarına ve sulamaya talip olduğu, sulama
birliklerinin özelleştirilmesi konusunda Orman Bakanı Veysel Eroğlu ile İsrail
kökenli bir firma yetkililerinin görüştükleri ve anlaştıkları iddia edildi.
Yine Sayın Eroğlu’nun 2012 yılında sulama birliklerini özelleştirme düşüncesi
gündeminde olmasına rağmen, 17-25 Aralık olayları nedeniyle gündemden düştüğü,
sonrasında Türkiye’deki su havzaları ile sulama birlik ve kooperatiflerinin
İsrail kökenli bir firmaya satılmasına Türk kamuoyunun karşı çıkacağı, bu
nedenle firmanın yüzde 80’inin 2017 yılı Ağustos ayında Meksikalı bir Yahudi
firmaya satıldığı ve Türkiye’deki su havzaları ve birlikleri ile kooperatiflerin
özelleştirilmesinin bu firma üzerinden yapılacağı iddialar arasındadır. Bunlar
doğru mudur? Nitekim 6 Mart 2018 tarihinde yani bu kanun tasarısının
Başbakanlıkta onaylanmasından üç gün önce -fotoğrafta da gördüğünüz gibi-
Veysel Eroğlu Meksika’nın Ankara Büyükelçisini makamında kabul etmiş ve bu,
Bakanlığın resmî internet sitesinden “Özellikle ormancılıkta su kaynakları
yönetimindeki ikili iş birliği projelerine başlamak ve başlatmak için yeni
yollar belirlemekten onur duyuyoruz. Meksika Hükûmeti ve ilgili bakanlarla her
türlü iş birliğine açığız. Türkiye ve Meksika arasındaki iş birliğini daha
geliştireceğiz.” şeklinde paylaşmıştır. Komisyonda suyumuzun geleceğinin
görüşüldüğü bir zamanda bu ikilinin bir araya gelerek açıklama yapması
kafalarda soru işareti bırakmaktadır. TEKEL’i, Sümerbankı, TELEKOM’u sattınız,
şeker fabrikalarımızı da satıyorsunuz. Özelleştirmenin önünü açan bu tasarı
yasalaşırsa Sayın Bakana sormak istiyorum: Suyumuzu da Meksika üzerinden
İsrail’e mi satacaksınız? Biz yıllardır aynı şeyi söylüyoruz, ne diyordu
rahmetli Başbakanımız Bülent Ecevit: “Toprak işleyenin, su kullananındır.”
Çiftçimizin elinden toprağını, suyunu almayın diyorum, Genel Kurulu saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Öz. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
9’uncu
maddeye bağlı geçici madde 13’ü oylarınıza sunuyorum: Kabul edenler... Kabul
etmeyenler... Madde kabul edilmiştir. 
10’uncu
maddede üç adet önerge vardır, aykırılık sırasına göre işleme alacağım. 
Önergelerden
ikisi aynı mahiyettedir, birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 10’uncu maddesinin tasarı metninden
çıkarılmasını arz ve teklif ederiz. 
 Burcu Köksal Namık
Havutça Ömer Fethi Gürer 
 Afyonkarahisar Balıkesir Niğde
 Engin Özkoç Ali
Akyıldız Kamil Okyay Sındır
 Sakarya Sivas İzmir

Aynı mahiyetteki diğer önergenin imza
sahipleri:
 Meral Danış Beştaş Dirayet Dilan Taşdemir Bedia
Özgökçe Ertan 
 Adana Ağrı Van
 Ayşe Acar Başaran Mahmut Celadet Gaydalı Mehmet
Ali Aslan
 Batman Bitlis Batman
BAŞKAN
– Aynı mahiyetteki önergelere Komisyon katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) - Katılamıyoruz. 
BAŞKAN
– Aynı mahiyetteki önergeler üzerinde ilk olarak Sivas Milletvekili Sayın Ali
Akyıldız konuşacak. 
Buyurun
Sayın Akyıldız. (CHP sıralarından alkışlar)
ALİ
AKYILDIZ (Sivas) – Sayın Başkan, çok değerli milletvekili arkadaşlarım,
Meclisimizin ve basınımızın çok kıymetli emekçileri ve kıymetli bürokrat
arkadaşlarım; ben de hepinizi sevgiyle saygıyla selamlıyorum. 
Görüşmekte
olduğumuz torba tasarının 10’uncu maddesi üzerinde Cumhuriyet Halk Partisi
Grubu adına söz almış bulunuyorum. 
Şimdi,
buradaki 10’uncu madde, orman kadastro komisyonuyla ilgili bir madde. Bu
getirilen tasarıdan yine aynen okuyorum: “Orman kadastro komisyonları, Orman
Genel Müdürlüğünce atanacak bir orman yüksek mühendisi veya orman mühendisinin
başkanlığında, bir orman yüksek mühendisi veya orman mühendisi veya bunların
bulunmaması halinde orman teknikeri, bir ziraat yüksek mühendisi veya ziraat
mühendisi veya bunların bulunmaması halinde ziraat teknisyeni ile beldelerde
belediye encümenince, mahalle ve köylerde muhtarlıkça bildirilecek bir temsilci
olmak üzere bir başkan ve üç üyeden teşekkül eder.” Buradaki madde de bu.
Şimdi,
burada, daha önce komisyonda bulunan ziraat odası temsilcisi çıkarılıyor. Bu
doğru bir uygulama değil. Yerel bilirkişi olarak ziraat odası temsilcisinin
burada kalması gerekiyor. Bu birinci husus. 
İkinci
husus: Sayın Başkan, “Bir başkan ve üç üyeden teşekkül eder.” dediğimiz bu
komisyon dört kişiden oluşuyor. Yani genelde bu tür komisyonlar tekli
rakamlardan oluşur. Oylama hâlinde, eşitlik hâlinde nasıl bir sonuç çıkacaktır?
Bunu da Sayın Başkana ve sayın bakana soruyorum. Onun için bu önemlidir, burada
bir değişiklik gerekiyor. 
Artı,
yine bu maddede, bize gönderdiğiniz açıklamada “Ziraat odasından bir temsilci
üyenin komisyonun teşekkülünde yer alması zorunluluğu ortadan kaldırıldığı için
komisyon oluşumu kolaylaştırılmaktadır.” diyorsunuz. Buradaki kastınız nedir?
Neyi kolaylaştırıyorsunuz? Yani buradaki yerel bilirkişinin buradan çıkmasıyla
kolaylaştırılan olay nedir? Bunu da burada yazmamışsınız. 
Yine
burada belirtmediğiniz ama Sayın Bakanın açıklığa kavuşturması gereken bir
başka husus: Şimdi, burada “Orman Genel Müdürlüğünce atanacak bir orman yüksek
mühendisi veya orman mühendisi başkanlığında oluşturulan komisyonda bir orman
yüksek mühendisi veya orman mühendisi ve bir ziraat mühendisi ya da ziraat
yüksek mühendisi olur.” diyorsunuz. Peki, bu orman mühendisi ve ziraat
mühendisi kimler tarafından tespit edilecek? Odalardan mı gelecek ya da yine
Orman Genel Müdürlüğü tarafından mı atanacak? Eğer şayet bu komisyondaki görev
yapacak olan mühendisler Orman Genel Müdürlüğü tarafından atanacaksa o zaman
bu, komisyon adı altında başka bir kurul olacak. Ne bu? Komisyon adı altında
devlet memurları gibi görev yapacak olan bir oluşumdan bahsetmiş olacağız. Bu
da gerçekten bağımsız bir komisyon olmayacak çünkü komisyonun görevleri önemli.
Burada sürem yettiği kadar, kısaca ona da değinmek istiyorum. 
Şimdi,
değerli milletvekili arkadaşlarım, oluşan bu komisyon ne iş yapacak? Komisyon
-en önemli görevi- yürürlükte olan 6831 sayılı Orman Yasası’nın 1’inci ve 2’nci
maddesinde verilen işlemlerden görevli olacak, sorumlu olacak. Yani komisyonlar
orman tanımı kapsamına giren yerleri istisna bentleri de dikkate alınarak
ayırmakta, sınırlandırmakta ve orman tanımı kapsamına girdiği hâlde 31/12/1981
tarihinden önce orman niteliğini kaybetmiş belirli nitelikteki yerlerin orman
sınırları dışına çıkarılması çalışmalarını da yapmaktadır. Yani komisyonun
işlevi çok önemlidir, bu nedenle bu komisyonun devlet memuru gibi görev
yapmasının önü kapatılmalıdır. Komisyona atanacak kişilerin nereden, ne şekilde
atanacağının burada çok net, açıkça belirtilmesi gerekmektedir. 
Aynı
komisyon yine ağaç, ağaççık, topluluk yerleri, küme, bitişik ve benzeri gibi
uzmanlık isteyen birçok konuyu değerlendirecektir. Yine, 31/12/1981 tarihi
öncesi ve sonrasının değerlendirilmesi de mutlak bir uzmanlık işidir. Bütün bu
uzmanlık gerektiren işlerin tamamı orman mühendisliği meslek alanını
ilgilendirdiği için burada, orman yüksek mühendisinin başkanlığında ve bir de
orman mühendisinin üye olarak bulunması tabii ki önemli, tabii ki değerli; bu,
bizim de çok önemsediğimiz bir şey ama tekrar söylüyorum: Eğer burada oluşacak
olan komisyon bir devlet memuru kimliğiyle görev yapacaksa gelin biz buna komisyon
demeyelim, Orman Genel Müdürlüğünün atadığı bir heyet diyelim. 
Sayın
Başkan, tamamlamama izin verir misiniz?
BAŞKAN
– Lütfen buyurun, bir dakika ek süre veriyorum. 
ALİ
AKYILDIZ (Devamla) – Bu heyet bağımsız olarak görev yapsın Sayın Başkan. Bakın,
buna, bu önergeye “hayır” oyu vermeyin. Bu, kişisel veya Cumhuriyet Halk
Partisi Grubunu ilgilendiren bir konu değil. 
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Ali, bize bak, Bakanın sana baktığı yok.
ALİ
AKYILDIZ (Devamla) – Sayın Bakan bana bakmıyor, ben de size bakayım o zaman. 
BAŞKAN
– Buyurun Sayın Akyıldız, devam edin lütfen. 
MEHMET
NACİ BOSTANCI (Amasya) – Biz dinliyoruz, biz dinliyoruz. 
ALİ
AKYILDIZ (Devamla) – Tekrar söylüyorum: Bakın, 4 kişiden oluşacak olan bu komisyon
çok önemli görevler yapacak. Bu komisyonun öncelikle 4 kişi değil, çiftli rakam
değil, tekli rakam olması için gelin, önergemize destek verin. 
İki,
tekrar tekrar söylüyorum: Bu komisyonda görev yapacak olan üyelerin ne şekilde,
kimler tarafından oluşacağına kimler karar verecek? Orman Genel Müdürlüğü
bunları belirleyecekse bunun komisyon olmasının bir anlamı yoktur. Orman Genel
Müdürlüğü otursun, kendi heyetiyle beraber buna karar versin, buna da komisyon
demeyelim.
Ben
tekrar, bu konuda duyarlılık göstereceğinize, AK PARTİ’li milletvekili
arkadaşlarımızın da buna destek vereceğine inanıyorum ve bu komisyonun
gerçekten, görev yapacak bir komisyon olmasını birlikte sağlayacağımıza
inanıyorum ve destek vereceğiniz için şimdiden teşekkür ediyorum.
Saygılar
sunuyorum. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergelerin diğer konuşmacısı Batman Milletvekili Sayın Mehmet Ali
Aslan olacak.
Buyurun
Sayın Aslan. (HDP sıralarından alkışlar)
MEHMET
ALİ ASLAN (Batman) – Sayın Başkan ve Genel Kurulu saygıyla selamlıyorum.
Arkadaşlar,
az önce Urfa’dan söz ediyordum, biraz yarım kaldı. Urfa’da şu anda 3 milyon
dönüm arazi maalesef susuzdur ve susuz tarımın da fazla bir geliri olmuyor; tam
tersine, bazen zarar edilebiliyor. Kuraklık da buna eklenince zarar kaçınılmaz
oluyor. Örneğin, Hilvan, Siverek ve Viranşehir’de 1 milyon 560 bin dönüm susuz
arazi vardır. Yine, Bozova, Ceylânpınar, Viranşehir ve Akçakale’de de 1 milyon
500 bin dönüm arazi susuz durumda. Proje bitirilmesine rağmen yani sulamayla
ilgili proje bitirilmesine rağmen ihaleye verilmiş değildir. Böylelikle hem
ürünler hem toprak hem vatandaş, yurttaş bu anlamda mağdur edilmektedir. Oysaki
Urfa, Türkiye pamuk üretiminin yüzde 46’sını karşılıyor, mısır ve buğdayın da
yüzde 6’sını karşılıyor. Yine, aynı şekilde, Batman ve Mardin’de yüz binlerce
dönüm arazi maalesef susuz bir şekilde kaderlerine terk edilmiş durumda. Oysaki
Güneydoğu Anadolu Projesi kırk üç yıldır bitirilemeyen bir proje. Kırk üç yılda
maalesef, Mardin’e henüz GAP’tan su verilmiş değil, insanlarımız da kuyu açmak
zorunda kalıyor ve kuyudan elektrik enerjisiyle suyu dağıtmaya çalışıyor, bu
sefer de TEDAŞ’ın, DEDAŞ’ın hışmına uğruyor. 
DEDAŞ
-dün de söyledim- evlere hiç gitmeden, masa başında çiftçileri cezalandırıyor.
Bakın, şimdi size bir fatura göstereceğim, elektrik faturası yani cezalandırma
faturası daha doğrusu. Kendisine 50 bin lira ceza yazılmış, o araziden
kazandığı ise 43 bin lira, yıllık. O 43 bin liranın içinde kendisinin, eşinin
ve çocuklarının da emeği vardır. Yani TEDAŞ, kalkıp kazanmadığından katbekat
fazla ceza kesiyor maalesef. DEDAŞ’a öyle yetkiler verilmiş ki tıpkı şimdi, şu
anda geçirilen yasalarda verilen yetkiler gibi. 
(Uğultular)
BAŞKAN
– Biraz sessiz olabilir miyiz lütfen.
MEHMET
ALİ ASLAN (Devamla) – İcra yetkisinden tutun çiftçinin arabasına el koymaya
kadar, elektriğini kesmeye kadar bir sürü sınırsız yetki tanınmış. Mahkeme
kararı olmadan birçok insanımızın da maalesef, elektriğini sürekli olarak
vermeme yetkisine sahip kılınmıştır. Bakın, ilgili fatura burada, ismi yanımda
mevcut. 200 dönüm buğday on beş gün sulanmış, 100 dönüm de mısır üç ay boyunca
sulanmış, 50 bin lira ceza yazılmış ona, oradan elde ettiği ürün ise 43 bin
lira.
(Uğultular)
BAŞKAN
– Sayın bürokratlar, biraz sessiz olabilir misiniz lütfen.
Buyurun.
MEHMET
ALİ ASLAN (Devamla) – Teşekkürler.
Arkadaşlar,
çiftçilerin, köylülerin, emekçinin bu sorunlarına biraz kulak verin, bir gidip
yerinde görün. Bakın, ben dün gösterdim, yine göstereceğim. On gün önce
gittiğim yer Mardin Kızıltepe, Derik, Mazıdağı Ovası, Mezopotamya Ovası,
ekinlerin yüzde 20’si kurumuştu, şu anda herhâlde yüzde 40’ları bulmuş ve
hayvanlarını o ekinlerde otlatmak zorunda bırakıldılar. Dün bana gelen fotoğraf
arkadaşlar, bakın, biraz yeşildi bir on gün önce, şu anda sapsarı. Yazık,
günah, sonra gidip nereden ithal ediyorsunuz buğdayı, mercimeği? Kanada’dan,
Amerika’dan alıyorsunuz. Oysaki Mardin’in, Urfa’nın, Konya’nın ihracat yapacak
bir potansiyeli, kapasitesi var ama şu anda biz buğdayı, mercimeği dışarıdan alıyoruz.
Ve Kanada’nın sattığı işte mercimekte de GDO var, hibrit var ve marketlerde de
yerli mercimek diye bize yutturulmaya çalışılıyor. Maalesef bir an önce lütfen
bu sorunları giderin ve vatandaşımızın, yurttaşımızın elektriğini kesmeyin.
Teşekkürler,
sağ olun. 
BAŞKAN
– Teşekkür ederim Sayın Aslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MERAL
DANIŞ BEŞTAŞ (Adana) – Sayın Başkan…
BAŞKAN
– Birleşime on beş dakika ara veriyorum. 
Kapanma Saati:19.49
BEŞİNCİ OTURUM
Açılma Saati: 20.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Beşinci Oturumunu
açıyorum.
548
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde.
10’uncu
madde üzerindeki aynı mahiyetteki önergeleri oylarınıza sunuyorum: Kabul
edenler... Kabul etmeyenler... Önergeler kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 10'uncu maddesinin;
MADDE
10- 31/8/1956 tarihli ve 6831 sayılı Orman Kanununun 7 nci maddesinin üçüncü
fıkrası aşağıdaki şekilde değiştirilmiştir. "Orman kadastro komisyonları,
Orman Genel Müdürlüğünce atanacak bir orman yüksek mühendisi veya orman
mühendisinin başkanlığında, bir orman yüksek mühendisi veya orman mühendisi
veya bunların bulunmaması halinde orman teknikeri, bir ziraat yüksek mühendisi
veya ziraat mühendisi veya bunların bulunmaması halinde ziraat teknikeri, bir
harita yüksek mühendisi veya harita mühendisi veya bunların bulunmaması halinde
harita teknikeri ile beldelerde belediye encümenince, mahalle ve köylerde
muhtarlıkça bildirilecek bir temsilci olmak üzere bir başkan ve dört üyeden
teşekkül eder.” şeklinde değiştirilmesini arz ve teklif ederiz.
 Muharrem Varlı Mehmet Erdoğan Ruhi
Ersoy
 Adana Muğla Osmaniye
 Mustafa Mit Saffet Sancaklı Baki
Şimşek
 Ankara Kocaeli Mersin
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılamıyoruz.
BAŞKAN
– Önerge üzerinde Mersin Milletvekili Baki Şimşek konuşacak.
Buyurun
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; Devlet Su İşleri Genel
Müdürlüğünün Teşkilat ve Görevleri Hakkında Kanun ile Bazı Kanun ve Kanun
Hükmünde Kararnamelerde Değişiklik Yapılmasına Dair Tasarı’nın 10’uncu maddesi
üzerinde söz almış bulunmaktayım. Sözlerime başlamadan önce yüce Meclisi
saygıyla selamlıyorum.
Orman
kadastro komisyonlarının kurulmasında ziraat odası temsilcileri çıkarılmakta,
orman mühendisleri, orman teknikerleri, ziraat mühendisleri ve ziraat
teknikerlerinden ve mahallî bilirkişiden oluşan bir komisyon kurulmaktadır. Tabii
kadastro komisyonu olan bir komisyonda -gönül isterdi ki harita kadastro
mühendislerinin- de olsun. Yani madem kadastro yapılacak, bu komisyonda üye
olarak harita kadastro mühendislerinin olmasını gönül isterdi ama maalesef bu
komisyonda harita kadastro mühendisleri bulunmamakta. 
Türkiye'de
bugüne kadarki yapılan orman kadastrolarının birçoğunda, özellikle eski
tarihlerde yapılanların, GPS teknolojisi çıkmadan önce yapılan orman
kadastrolarının çoğunluğunda hatalar vardır, mükerrerlikler vardır. Yani hem
haritanın bir kısmı vatandaşın tapusunun içerisinde, bir kısmı aynı zamanda
orman haritasının içerisinde. Yani devlet vatandaşa tapu vermiş, 50 dönüm tapu
vermiş; şimdi dönüyor tekrar, bunun 10 dönümü, 5 dönümü, 20 dönümü orman diye
dava açıyor. Bunların -şu anda teknoloji gelişti- yine harita mühendislerinin
de içerisinde bulunduğu bir komisyonla değerlendirilmesi doğru olurdu. 
Türkiye'de
kadastro sorunu ve mülkiyet sorunu çok büyük bir önem arz etmektedir. Kadastro
yenilemeleri belli bölgelerde yapılmış, şu anda kadastro yenilemelerinin belki
yüzde 80’i, 90’ı bitirilmiş ama kadastro yenilemeleriyle beraber tapu
yenilemeleri yapılmadığı için -buna mevzuat müsait değil- Türkiye’de her iki
insandan birinin mülkiyetle ilgili problemleri var. Yani hazine ile vatandaş
arasında, orman ile vatandaş arasında, mirasçılar ile vatandaş arasında
problemler maalesef yıllardır çözülememektedir. Her hükûmet seçim dönemlerinde
2/B arazilerini çözeceğini, hazine arazileri sorununu çözeceğini, vatandaşa
bunların tapularını vereceğini vadetmekte ama seçim dönemleri gelip geçtiği
hâlde bu işlerin hâlâ çözülmemiş olduğunu görmekteyiz. Yani bugün 2/B arazileri
niye bekletilir, satışları niye bu kadar ağır işler, hazine arazileriyle ilgili
bu sorun yıllardır niye bir türlü çözülmez? Yani bugün bu yasa içerisinde
hazine arazilerinin satışının ve 2/B arazilerinin satışının önünün açılması,
hatta imar rantı olmayan, arsa değeri olmayan hazine arazilerinin ve 2/B
arazilerinin vatandaşa, Milliyetçi Hareket Partisinin seçim vaatlerinde olduğu
gibi bedelsiz olarak verilmesi doğrusudur. Yani bu arazileri bu insanlar zaten
yıllardır ekip dikmişler, babalarından, dedelerinden kalmış bu araziler. Ama
maalesef böyle yapılmadığı gibi çıkarılan yasalarda… Daha önce bir yasa
çıkardık. Çıkarılan torba yasa içerisinde 30 Mart 2014’ten önce belediye ve
mücavir alan sınırları içerisindeki tarım arazilerinin vatandaşlara satışının
önü açıldı. Şimdi, tarım arazileri belediye ve mücavir alan sınırları
içerisinde mi, belediye ve mücavir alan sınırları dışarısında mı? Yani tarım
arazilerinin yüzde 80’i belediye ve mücavir alan sınırlarının dışarısında.
Çiftçiyi seviyor muyuz biz yani tarımla uğraşan insanlarımızı desteklemek
istiyor muyuz? O zaman niye vermiyorsunuz tapularını? Çiftçinin belediye mücavir
alan sınırları dışındaki ekip diktiği arazilerinin tapusunun kayıtsız şartsız
verilmesi lazım.
Bir
ayrı problem de özellikle 2/B olan araziler üzerine imar planı yapıldığı anda
devlet bu 2/B arazilerine el koyuyor. Yani düşünün, 2 vatandaşın 100 metre arayla
arazisi var. Bizim özellikle Mersin Gülek Karboğazı turizm bölgesi ilan
ediliyor, bir imar planı yapılıyor. İnsanların elli yıldır, yüz yıldır
babasından, dedesinden kalan kullandıkları 2/B arazilerine devlet hiçbir bedel
ödemeden “Ben buraya el koydum.” diyor yani 100 metre ilerideki arazisi duruyor
vatandaşın. Yani devletin burada da adil davranması lazım. Vatandaşların yerine
sadece “Bir imar planı yaptım, nasılsa asıl sahibi benim; 2/B’yle vatandaş
işgalci, buna hiçbir hak vermeden bu araziye el koyayım.” mantığı yanlış
oluyor. Mutlaka bu sorunlara el atılmasını, özellikle kadastro yenileme yanında
tapu yenilemesinin yapılmasını, bununla ilgili Bakanlığımızın mutlaka bir kanun
tasarısı hazırlamasını talep ediyoruz yoksa Türkiye’de bu sorunlar yıllarca
daha konuşulmaya devam eder. Yıllardır konuşuluyor, birçoğu çözülmüyor. Bunun
mutlaka gündeme alınmasını… 
Bayındırlık
Komisyonu yıllardır toplanmıyor, bir iki kahvaltı yapma dışında maalesef bir
toplantı dahi yapılmadı. Yani bu komisyonların toplanıp, çalıştırılıp ülkenin
sorunlarının çözümüyle ilgili… Yoksa torba yasa içerisinde birçok maddeyi ele
alıyoruz, neyi değiştirebiliyoruz? Yani şimdi torba yasa içerisinde DSİ’yle
ilgili, sulama birlikleriyle ilgili, 3194’ün 18’inci maddesiyle bile ilgili
teklif sunuluyor. Buradan da sağlıklı bir sonucun çıkması mümkün değil.
Bunların mutlaka kendi komisyonlarında değerlendirilerek vatandaşın sorunlarına
çözüm üretecek şekilde… Ne kentsel dönüşümle ilgili ne tarım arazileriyle
ilgili hiçbir sorunu bu şekilde çözmemiz mümkün değil. 
Bunun
bu şekilde ele alınarak Türkiye’nin sorunlarına çözüm üretilmesini talep
ediyor, saygılar sunuyorum. (MHP sıralarından alkışlar) 
BAŞKAN
- Teşekkür ederim Sayın Şimşek.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
11’inci
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 11’inci maddesinin tasarı metninden çıkarılmasını arz
ve teklif ederiz.
 Burcu Köksal Namık Havutça Hüseyin
Çamak
 Afyonkarahisar Balıkesir Mersin
 Ali Akyıldız Ömer Fethi Gürer Engin
Özkoç
 Sivas Niğde Sakarya
 Kamil Okyay Sındır
 İzmir
BAŞKAN
- Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz.
BAŞKAN
– Önerge üzerinde Mersin Milletvekili Hüseyin Çamak konuşacaklar.
Buyurun
Sayın Çamak. (CHP sıralarından alkışlar) 
HÜSEYİN
ÇAMAK (Mersin) - Sayın Başkan ve değerli milletvekilleri; tasarının 11’inci
maddesi üzerine Cumhuriyet Halk Partisi Grubu adına söz almış bulunmaktayım.
Genel Kurulu, Meclis çalışanlarını ve bizleri izleyen vatandaşlarımızı,
özellikle de çiftçilerimizi saygıyla selamlıyorum. 
Bilindiği
üzere 11’inci madde teknik bir düzenleme olup mevcut mevzuattan farklı olarak
mahkemenin ismi değişmiştir. Ancak vatandaşlarımızın bazı düzenlemelerden geç
haberdar olması dikkate alınarak hak mahrumiyeti yaşamaması için tanınan
sürenin uzatılması gerekmektedir. 
Birçok
bölgemiz önemli sulama problemleri yaşıyor. Örneğin, Mersin’deki sulama
birliklerimizin önemli sorunları mevcut, bunların başında sulama şebekesinin
çok eski olması gelmektedir. Sulama şebekesinin büyük bir kısmını teşkil eden
açık trapez ana taşıma kanallarının ilki 1965 yılında, sonuncusu ise 1983
yılında işletmeye açılmıştır. Yani bunlar ömrünü tüketmiş yapılardır. Burası
yıllık 5 milyon Türk lirası değerinde yaklaşık 12 milyon kilovatsaat enerji
harcayan pahalı bir işletmedir, ayrıca işçi giderleri çok fazladır. Bütün
bunlara rağmen hiçbir borcu yoktur ve bugüne kadar yaklaşık 10 bin dekar alanı
kapalı basınçlı sisteme geçirerek modernize etmiştir.
Öte
yandan, Kahramanmaraşlı çiftçilerimiz de ciddi bir sulama sıkıntısı
çekmektedir. Özellikle Dulkadiroğlu, Çağlayancerit ve Pazarcık ilçelerine bağlı
köylerdeki çiftçiler tarıma elverişlilik açısından müsait bir ortama sahip
olmalarına rağmen, baraj sularının yaklaşık yüzde 70’inin çevre illere
aktarılmasından ötürü kendi su ihtiyaçlarını karşılayamıyorlar. Normalde
protokol gereği 3 metreküp su alınması gerekirken, Maraş genelinden şehir
dışına 4,4 metreküp su aktarılmasıyla tarımsal sulama büyük oranda zarar
görmektedir, bu nedenle de ikinci ürünler ekilememektedir. Pazarcık’ta dört yıl
kuraklık yaşanmasına rağmen, buradaki Kartalkaya Sol Sahil Sulama Birliğinin
çabası sayesinde devletten hiçbir katkı alınmadan çiftçilerimiz sıkıntı
yaşamadılar. Bu anlamda burada kuraklığa önlem almak için takviye amaçlı açılan
24 yer altı kuyusunun çok önemli katkısı olmuştur. 
Sayın
milletvekilleri, görüldüğü üzere, sulama birlikleri su yönetimi ve kuraklıkla
mücadele açısından önemli roller üstenmektedir. Dünya, gün geçtikçe suyun
önemini kavramakta, her devlet geleceğini planlarken su kaynaklarının kullanımını
ve yönetimini bir millî sorun olarak almaktadır. Geldiğimiz noktada ise
iktidar, devletin bütün stratejik kuruluşlarına yaptığı gibi hayati
varlıklarımızın dahi satılmasının önünü açan düzenlemeler yapmaktadır. Sulama
birliklerinin seçilmiş temsilciler yerine Hükûmetin atadığı memurlarca
yönetilmesi bu anlamda kaygılarımızı artırmaktadır. 
Genel
olarak baktığımızda, 2016 yılı sulama birlikleri idari ve teknik denetim,
analiz ve sonuçlarıyla ilgili Devlet Su İşlerinin hazırlamış olduğu raporda
birliklerde kurumsallaşma ve düzelmelerin olduğu, tahsilatlarda artış olduğu ve
sürdürülebilir sulama yöntemi için gayret sarf edildiği tespit edilmiştir. Yine
bu rapora göre Türkiye’deki birliklerin yüzde 74’ü başarılı, yüzde 22’si orta
durumda, sadece yüzde 4’ü sıkıntılı görülmektedir. Yani buralarda herhangi bir
zarar söz konusu değil. 
Değerli
arkadaşlar, yörenin doğasına, toprağa vâkıf olan ve o bölgenin çiftçilerinin
ortak kararıyla seçilen birliklere âdeta kayyum atayarak çözüm bulunamaz.
Sulama birliklerinin başında bulunan insanlar, delegeler aracılığıyla dört
yıllığına seçilip, bizler gibi seçim kurullarınca mazbatalarını alan
kişilerdir. İşte, bu gösterdiğim mazbatalar ilçe seçim kurulunca verilmiş olan
mazbatalardır. 
Sayın
Başkanım, bir dakika...
BAŞKAN
– Buyurun Sayın Çamak, bir dakika…
HÜSEYİN
ÇAMAK (Devamla) - Daha görevlerinin dolmasına iki buçuk yıl varken bu seçilmiş
insanları, herhangi bir gerekçe olmaksızın, görevlerinden azledip kurumlarının
başına kayyum atamak ne hukuk devletine ne de vicdana sığar. Bu kanunla tüm
ülkenin su kaynakları satılacaktır, bu değişikliğin temelinde böyle bir
mantığın yattığından şüphemiz yok. 
Buradan
yetkililere cidden şunu sormak isterim: Ekonomimiz dediğiniz gibi süperse son
zamanlarda devlet kaynaklarını çılgınca satma sevdanızın nedeni nedir? Tarih
ileride bu vatanın kaynaklarının böyle hoyratça satıldığı günleri yazdığında
insanların yüzüne bakabilmeniz için gelin, yol yakınken bu hatadan dönün, her
yere el atma sevdasından vazgeçin. Bırakın, çiftçiler kendi ekip biçtikleri
yerlerin su kaynaklarını kendileri yönetsinler. Tekrarlıyorum: Bırakın,
çiftçiler kendi ekip biçtikleri yerlerin su kaynaklarını kendileri yönetsinler.

Genel
Kurulu ve çiftçilerimizi saygıyla selamlıyorum. (CHP sıralarından alkışlar)
BAŞKAN
- Teşekkür ederim Sayın Çamak. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Sayın
Danış Beştaş, bir söz talebiniz var. 
Buyurun,
bir dakika…
III.- AÇIKLAMALAR (Devam)
33.- Adana Milletvekili Meral Danış
Beştaş’ın, Türkiye’de düzenlenen ilk IŞİD saldırısından sonra yargılanan ve 5
kez müebbet hapis cezasına çarptırılan Ramadani’nin isminin uluslararası takas
listesinde olduğuna dair haberlere ve bu konuda açıklama talep ettiğine ilişkin
açıklaması
MERAL
DANIŞ BEŞTAŞ (Adana) – Teşekkür ederim.
Çoktan
istemiştim, doğrusu ben de atlamışım.
BAŞKAN
- Buraya yeni düştü de o yüzden.
MERAL
DANIŞ BEŞTAŞ (Adana) – Evet, evet. Sayın Bakan buradayken bir soru sormak
istemiştim aslında. 
2014
Mart ayında Türkiye’de düzenlenen ilk IŞİD saldırısı Niğde’de yapılmıştı,
hatırlarsınız. Niğde kontrol noktasından kaçmak isteyen Ramadani ve yanındaki
Alman ve Makedon cihatçılar 1 jandarma, 1 polis memuru ve orada bulunan 1
kamyon şoförünü öldürmüştü. Şimdi, bu 3 kişi sonra yakalanıp yargılandı, hatta
Ramadani 5 kez müebbet hapis cezasına çarptırıldı. Niye bugün soruyorum?
Bugünlerde şöyle bir tartışma var: Ramadani’nin ismi 2014 Haziranında daha önce
IŞİD tarafından açıklanan ve takası istenen bir listede yer alıyordu. Şimdi bazı
haberler var yani Türkiye ile uluslararası takas listesinde bu zanlının olduğu
yönünde. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Bitiriyorum zaten.
BAŞKAN
– Tamamlayın.
MERAL
DANIŞ BEŞTAŞ (Adana) – Yani bu zanlı, Ramadani hâlâ cezaevinde mi? Çünkü 5 defa
ağırlaştırılmış müebbet almıştı ve bu konuda Hükûmetin henüz bir yanıtına
rastlamadık. Kamuoyu da bunu çok yakından takip ediyor. Bu konuda bir açıklama
yapmanızı talep ediyoruz.
BAŞKAN
– Yapacak mısınız açıklama?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Efendim, ben ismi alayım
milletvekilimizden, sonra kendisine anlatayım çünkü bildiğim bir konu değil,
ilk defa duyuyorum.
BAŞKAN
– Tamam, peki.
Sayın
Danış Beştaş, siz Sayın Bakana bildirirseniz ismi Sayın Bakan gereğini yerine
getirir. 
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/929) ve Tarım,
Orman ve Köyişleri Komisyonu Raporu (S. Sayısı: 548) (Devam)
BAŞKAN
- Evet, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 11’inci maddesi ile değiştirilen 6831
sayılı Orman Kanunu’nun 9’uncu maddesinin yedinci fıkrasının yedinci cümlesinde
yer alan “otuz gün içinde” ibaresinin “60 gün içinde” şeklinde değiştirilmesini
arz ve teklif ederiz.
 Meral Danış Beştaş  Dirayet Dilan
Taşdemir Bedia Özgökçe Ertan
 Adana Ağrı Van
 Ayşe Acar Başaran Mahmut
Celadet Gaydalı
 Batman Bitlis
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz.
BAŞKAN
– Gerekçeyi okutuyorum:
Gerekçe:
Çiftçi
ve köylünün bazı düzenlemelerden geç haberdar olması göz önüne alındığında, hak
mahrumiyeti olmaması açısından tanınan sürenin uzatılmasında fayda vardır.
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
12’nci
maddede iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 12’nci maddesinin tasarı metninden
çıkarılmasını arz ve teklif ederiz.
 Burcu Köksal Ömer
Fethi Gürer Kamil Okyay Sındır
 Afyonkarahisar Niğde İzmir
 Namık Havutça Ali
Akyıldız Engin Özkoç
 Balıkesir Sivas Sakarya
BAŞKAN
– Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz.
BAŞKAN
– Önerge üzerinde Niğde Milletvekili Ömer Fethi Gürer konuşacak. 
Buyurun
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; bu kanun
tasarısıyla Hükûmet, sulama suyunu dolaylı özelleştirip satmaya, orman
alanlarını orman özelliğinden çıkarıp ranta açmaya, çiftçilerin ortaklaşa
sürdürdükleri sulama birliklerinde yapısal değişimle suda çiftçi yönetimini
sonlandırmaya, dikili yaş ağaç satışına yönelik düzenlemelerle sinekten yağ
çıkarmanın derdine düşmüş durumdadır. 
Bu
12’nci maddede devlet ormanlarına arkeolojik kazı ve restorasyon yapılmasına ve
bu alanların kullanımına, tarihî eserlerin restorasyonuna ve korumak için
gerekli tesise izin verilmektedir. İlk anda arkeolojik kazı ve restorasyon
kulağa hoş geliyor ama ülkemizde bilimsel kazı yapılacak binlerce alan varken
ve bir çalışma yokken düğün değil, bayram değil, nereden çıktı ormanda
arkeolojik kazı merakı? Hâlen orman alanlarında arkeolojik bir kazı
gerektiğinde Kültür Bakanlığının önerisiyle Hükûmet buna izin verirken, buralarda
bu alanların yirmi dokuz yıllığına kiralanması getirilerek esasen bir rant
devşirme düşüncesi olduğu ortaya çıkmaktadır. Bir dönem sonra bu alanlar da
orman alanı olmaktan çıkarılırsa şaşırmamak gerekir. 1956’da çıkarılan Orman
Kanunu’yla ilgili on beş yılda, Adalet ve Kalkınma Partisi hükûmetleri
döneminde 8 kez değişikliğe gidilmiş. 
Yine
bu maddede ormanlar için büyük bir tehlike de yer altı depolarının orman
alanlarına kurulmasına izin verilmesidir. Bu maddenin ucu açıktır, amaç tam
yansıtılmamaktadır. Ormanlar yasada tanımlandığı şekliyle, yerleriyle birlikte
ormandır yani ormanın asli unsurlarından biri, ormanı oluşturan ağaç ve
ağaççıkların üzerinde bulunduğu topraktır. Orman topraklarını orman
ekosisteminden ayrı düşünemeyiz. Orman topraklarına yapılacak her türlü
depolama tesisinin orman alanlarına, ekosistemine zarar vereceği de mutlaktır.
Ormanların, orman topraklarının tek başına sunduğu birçok ekosistem hizmeti
bulunmaktadır. Bunlardan biri de su üretim fonksiyonudur. Orman topraklarına
depolama anlayışının, ormanın, su üretim hizmetlerinin zarar görmesine ve olası
sızıntıların suların kirlenmesine neden olabileceği bir gerçektir. Ormanda
yapılacak depolama tesisleri için yol ve beraberinde ihtiyaç duyulacak tesis ve
yapılar da olumsuzluğu katlayacaktır. Yer altı orman depolama alanları hangi
ihtiyaçtan doğmuştur? Hâlen mevcut Orman Kanunu’nda savunma, ulaşım, enerji,
haberleşme, su, atık su, petrol, doğal gaz, altyapı, katı atık bertaraf ve
düzenli depolama tesislerine kamu yararı ve zarureti olması hâlinde izin
verileceği zaten yer almaktadır. Buralarda yer altı depolama merakı nereden
doğmuştur? Tehlikeli atıkların depolanması için bu madde getirilmiş olmasın.
Mersin’de Akkuyu Nükleer Santrali atıklarının o bölgede bulunan orman alanlarının
olduğu yerlerde, kapalı yerlerde bertaraf edilmesi düşüncesiyle böyle bir
düşünce mantığında bu getirilmiş olmasın. 
Sayın
Bakan, Komisyon toplantısında, patates ve elma gibi depolar için bunun
yapılacağını söyledi. Oysa patates ve elma depolarının yapılacağı çok yerde
alan mevcut, oralarda ormanın altında böyle bir çalışmaya ihtiyaç yok. Görünen
o ki burada amaç gizleniyor ve orman altında nükleer atıklar için de yer altı
depolarının yapılmasının yolu açılıyor. 
Hükûmet,
sulama suyunu dolaylı özelleştiriyor, ormanı kiralık alanlara çeviriyor, dikme
yaş ağacı ticarileştiriyor, çiftçiler birliğiyle oluşmuş sulama birliklerinin
yapısını yok ediyor, özelleştirmeyi savunurken kamu eliyle yönetimin ardı
açıkçası çapanoğlu görünüyor. Bu ülkede on beş yılda sattıklarınızla ne
yaptınız ki? Ekonomiyi darmadağın ettiğiniz bu ortamda doların, euronun başını
alıp gittiği bir süreçte, satacak bir şey kalmadı da bu kez de ormanların yer
altı değerleri, arkeolojik alanlar mı kaldı?
Sorunların
çözüm bulması için yapılacak çok şey var; işçinin, çiftçinin, esnafın,
köylünün, emeklinin, engellinin sorunlarına çözüm üretmek yerine ranta dayalı
yeni alanlar yaratmanın bu ülkeye hiçbir zaman faydası olmayacaktır. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gürer. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ve Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 12’nci maddesinin ikinci fıkrasında yer alan “yüzde
ellisi” ibaresinin “tamamı” şeklinde değiştirilmesini arz ve teklif ederiz. 
 Muharrem Varlı Mustafa Mit Mehmet
Erdoğan
 Adana Ankara Muğla
 Saffet Sancaklı Baki
Şimşek Ruhi Ersoy
 Kocaeli Mersin Osmaniye
 Seyfettin Yılmaz
 Adana
BAŞKAN
– Komisyon önergeye katılıyor mu? 
TARIM,
ORMAN VE KÖY İŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet? 
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz. 
BAŞKAN
– Önerge üzerinde Adana Milletvekili Seyfettin Yılmaz konuşacak. 
Buyurun
Sayın Yılmaz. (MHP sıralarından alkışlar) 
SEYFETTİN
YILMAZ (Adana) – Sayın Başkan, değerli milletvekilleri; 548 sıra sayılı Kanun
Tasarısı’nın 12’nci maddesi üzerinde Milliyetçi Hareket Partisi Grubu adına söz
almış bulunuyorum. Yüce heyetinizi saygıyla selamlıyorum. 
12’nci
madde, orman alanlarının altında depo kurulmasını düzenleyen bir madde. Şimdi
bu madde, başlı başına yanlış bir madde. Yani bu maddeyi kabul etmek doğru bir
şey değil. Çünkü orman ağaçları biliyorsunuz bir yandan yayvan köklü
ağaçlardır, bir yandan da derin kazık kök yapan ağaçlardır ve beslenmelerini
toprak altındaki sulardan alarak yaparlar. Şimdi, bu ormanların altına depo
yapmak, ormanların kurumasına ve hastalıklara açık bir hâle getirilmesine neden
olur. Bunu yapmak, ormanlara yapılabilecek en büyük ihanettir değerli
arkadaşlar.
Tabii,
bu kanun tasarısına baktığınızda, Devlet Su İşlerinin yapısını düzenleyen bir
kanun gibi olmasına rağmen, ormancılığı ilgilendiren, orman izinlerinden orman
kadastrosuna kadar birçok maddeyi de içerisine alan ve ormancılık tarihi açısından
ormanlara ihanet edilebilecek en kötü yasalardan bir tanesi. Yani burada,
şimdi, ileride gelecek bir madde var ki 1980 Anayasası bile bunu getirmemiştir.
Çünkü biliyorsunuz, Anayasa'nın 169 ve 170’inci maddeleri ormanların
korunmasını ve herhangi bir suretle, ne suretle olursa olsun daraltılmamasını
emreder. Şimdi, burada öyle bir madde geliyor ki taşlık, kayalık alanlar olmak
üzere, orman özelliği olmayan yerleri Bakanlar Kurulu kararınca ormanın dışına
çıkaracağız. 
Şimdi
“orman” deyince ne anlıyoruz? Ben onu anlamıyorum. Yani -burada Orman
Bakanlığının bürokratları var- orman, bir ekosistemdir, orman sadece ağaçlardan
müteşekkil değildir; verdiği havayla beraber, içinde yaşadığı yaban hayatıyla
beraber… Bugün sizin “taşlık, kayalık” dediğiniz alanlar yaban hayatının en
önemli yaşama merkezidir. Bugün bütün dünyanın yaban hayatına önem verdiği bir
yerde taşlık ve kayalık alanları orman dışına çıkarmak, buraya, kanuna getirmek
gerçekten anlaşılabilir bir olay değildir. Şimdi, buralar aynı zamanda ekosistemin
bir parçasıdır. Buralar floranın -yani tali ürünlerin- yetiştiği en önemli
yerlerden bir tanesidir değerli arkadaşlar. 
Yine,
bakın, şimdi Adalet ve Kalkınma Partisi milletvekillerimizin imzaları var.
Orman köyleri, bizim geçmiş dönemlerde… Bugün bakmayın, teknoloji ilerlediği
için, yollar yapıldığı için, rant büyüdüğü için orman köylerindeki orman
arazileri birilerinin iştahını kabartabiliyor. Ama bundan elli yıl, altmış yıl
öncesine gidin, yol yok, iz yok. Oradaki orman köylüleri bir yerde yangın çıktığı
zaman eline küreğini alarak, kazmasını alarak, şaplağını alarak gidip o
ormandaki yangını söndürüyor. Bugün eğer Türkiye'de yüzde 27 orman varlığı
varsa bunun ana sebebi, buradaki orman köylülerimizin ormanları koruması. O
zaman, şehir merkezlerine 150 kilometre uzaklıkta, yol yokken, iz yokken orada
ağaçlandırmayı yapan, ağaçları budayan, ormanların gelişmesi için sıklık
bakımlarını yapan orman köylülerimiz. Ama bugün öyle bir madde getiriyorsunuz
ki, getiriliyor ki değerli arkadaşlar, orman köylülerinin orman üzerindeki
haklarının hepsini ellerinden alıyoruz. Bu ormanların, orman köylülerinin
mevcudiyetini nasıl koruyacağız? Bugün gelinen çağda, insanların şehirlerde
yaşamaktan bıkıp usanarak yeniden köylere döndüğü bir atmosferde siz orman
köylülerini yok edecek bir yapıya girdiğinizde bu süreci tamamlayamazsınız. 
Şimdi,
değerli arkadaşlar, on yedi yıllık iktidarda on bir yıldır Orman Bakanlığını
sürdüren bir Orman Bakanı var. Burada ormancı milletvekillerimiz var. Burada
Sayın Bakana soruyorum: 21 bin tane köy var, 21 bin tane köyden -milyarlarca
lira para harcadığımızı söylüyoruz- on yedi yıl içerisinde kalkındırabildiğiniz
1 tane köy sayabilir misiniz? 1 tane, 1 tane değerli arkadaşlar… Yani bu nasıl
bir ormancılık politikasıdır? Bu politikaları doğru yapmazsak, orman
köylülerimize sahip çıkmazsak bunun anlaşılabilir bir tarafı yok. Biliyorsunuz,
dünyada küresel ısınma ve iklim değişikliği var; herkesin ormana, çevreye,
doğaya, ekosisteme önem verdiği bir yerde ormanları arsa ofisi olarak görürsek,
buraları bir rant merkezi olarak görürsek, ortak aklı uygulamadan ormanın
altına depo kurarsak, aklımızca ranta konu olabilecek yerlerde bilim ve fen
bakımından orman niteliğini kaybetmiş diyecek şekilde Anayasa’ya aykırı bu
uygulamaları yaparsak bunlar doğru yaklaşımlar, doğru hamleler olmaz değerli
milletvekilleri. (MHP sıralarından alkışlar)
BAŞKAN
– Sayın Yılmaz, teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
İMRAN
KILIÇ (Kahramanmaraş) – Sayın Başkanım, bir açıklama yapmak istiyorum.
BAŞKAN
– Sayın Kılıç, buyurun bir dakika yerinizden…
III.- AÇIKLAMALAR (Devam)
34.- Kahramanmaraş Milletvekili İmran
Kılıç’ın, Mersin Milletvekili Hüseyin Çamak’ın 548 sıra sayılı Kanun
Tasarısı’nın 11’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
İMRAN
KILIÇ (Kahramanmaraş) – Sayın Başkanım, değerli milletvekilleri; az önce bir
hatip, Kahramanmaraş Çağlayancerit ve Pazarcık’taki sulama sorunlarıyla ilgili
bir konuyu gündeme getirdi. Kahramanmaraş Pazarcık Kartalkaya Barajı’nda hem
sistem eskimiş hem de Gaziantep’e ikinci boruyla da içme suyu verilmesiyle 400
bin dönüm arazimiz susuz kalmıştır. Ayrıca, yine Gaziantep’e içme suyu
çekilmesiyle Mizmilli ve Bağlama Gölleri kurumayla yüz yüze kalmış, endemik
bitkiler de zarar görmüştür. Fakat şu anda Göksu Nehri üzerinde Gaziantep’e
içme suyu verecek tesislerin inşası hızla devam ettiğinden Kartalkaya'nın suyu
bir yıl içerisinde bize kalacak ve 400 bin dönüm arazimiz yeniden suyuna
kavuşup endemik bitkilerimiz ve kurumayla yüz yüze kalan göllerimiz de
kurtulacaktır.
Ayrıca,
Kartalkaya'nın eskiyen sulama sistemleri kapalı devre projesi tamamlanmış ve
ihale beklemektedir ve yine, Pazarcık’ta Kısık Barajı 130 bin dönüm araziyi
sulayacaktır. Pazarcık, Türkoğlu, Dulkadiroğlu ve Onikişubat’ın da
mahallelerine içme suyu verecektir ve şu anda ihale aşamasına gelmiştir.
Çağlayancerit’te…
(Mikrofon
otomatik cihaz tarafından kapatıldı)
BAŞKAN
- Teşekkür ederim Sayın Kılıç.
VIII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/929) ve Tarım,
Orman ve Köyişleri Komisyonu Raporu (S. Sayısı: 548) (Devam)
BAŞKAN
- Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
13’üncü
maddede…
ENGİN
ALTAY (İstanbul) – Sayın Başkan…
BAŞKAN
- Buyurun Sayın Altay. 
ENGİN
ALTAY (İstanbul) – Sayın Başkanım, bilindiği gibi, 13 ve 14’üncü maddeler,
orman varlığımızı ve orman köylülerimizi yakından ilgilendirmektedir. Tasarının
ilk gelişi -Komisyondaki ve Genel Kurula gelişi- noktasında ciddi çekincelerimiz
vardı. Kısmen de olsa orman köylülerinin lehine olumlu gelişmeler ve ortaklaşa
bir önerge hazırlandığı için, biz daha önce verdiğimiz iki önergemizi
çekiyoruz. Size de ayrıca bu süreçteki katkılarınız için, orman köylüleri
adına, bölgem adına teşekkür ediyorum.
BAŞKAN
– Rica ederim. Teşekkür ederim ben gösterdiğiniz hassasiyet ve nezaketten
dolayı Sayın Altay.
13’üncü
maddede üç adet önerge vardır, önergelerin ikisi aynı mahiyettedir, birlikte
işleme alacağım:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 13’üncü maddesinin tasarı metninden çıkarılmasını arz
ve teklif ederiz. 
 Muharrem Varlı  Mustafa Mit Baki
Şimşek
 Adana  Ankara Mersin Ruhi
Ersoy  Fahrettin Oğuz Tor Seyfettin Yılmaz
 Osmaniye Kahramanmaraş Adana
Aynı
mahiyetteki diğer önergenin imza sahipleri:
 Meral Danış Beştaş Bedia Özgökçe Ertan Dirayet
Dilan Taşdemir
 Adana Van Ağrı
 Ayşe Acar Başaran Mahmut Celadet Gaydalı
 Batman Bitlis
BAŞKAN
– Aynı mahiyetteki önergelere komisyon katılıyor mu?
TARIM,
ORMAN VE KÖY İŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet? 
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz. 
BAŞKAN
- Aynı mahiyetteki önergeler üzerinde ilk olarak Adana Milletvekili Seyfettin
Yılmaz konuşacak.
Buyurun
Sayın Yılmaz.
SEYFETTİN
YILMAZ (Adana) – Sayın Başkan, değerli milletvekilleri; tabii, 14’üncü maddede
Milliyetçi Hareket Partisinin de Cumhuriyet Halk Partisi’nin de imzaladığı
önergeyle bir nebze olsun düzeltilen bir madde var ama esas orada, tabii,
iktidar grubu olarak şunu yapabilseydik orman köylülerinin faydasına olacaktı:
Orada “ancak” ibaresi var yani “ancak” ibaresi, makine gücüyle olan işlerde
orman köylüsüne verilen hakları kaldırıyor. 
Şimdi,
biliyorsunuz, makine gücüyle araziler işlendiği için orman kooperatifleri ORKÖY
üzerinden krediler aldılar. Şimdi, bir sürü kooperatif başkanı bizi aradı, 1
milyon lira borçlanmışlar. Şimdi, bunu kaldırdığınızda, bu, müteahhitlerin
önünü açıyor yani orman köylüsünün yapacağı işe orman müteahhitleri girecek.
Şimdi, orman kooperatifleri, biliyorsunuz, 70, 80, 100, 120 üyeden oluşuyor.
Şimdi, bunların hepsinin muvafakatini alacak, bir ihaleye girecek -bölgesinde
1.500-2.000 hektarlık bir makineli ağaçlandırma çalışması var- diğer tarafta da
bu işi bilen müteahhit grupları -zaten bu tasarının gelmesinde onların yoğun baskısı
oldu- ihaleye girdiğinde orman köylülerinin buradan bu ihaleyi alması mümkün
değil. Bu da birçok orman kooperatifinin iflasına neden olabilecek bir husus.
Eğer bu “ancak” ifadesini kaldırırsak doğru bir yaklaşımı yakalamış olabiliriz.

Yani
burada, gerçekten, ormanların korunması, orman köylüsüne sahip çıkmaktan
geçiyor. Biz orman köylülerini ne kadar güçlendirirsek ormanlarımızın
geleceğini doğru planlayabiliriz. Çünkü Türkiye orman yangınları açısından en
riskli ülkelerden bir tanesidir. Baktığınız zaman, Türkiye’de 21 binin
üzerindeki orman köyü, ormanlarla iç içe. Bunlar ormanlarla barışık olduğu
müddetçe ormanların korunması ve sahiplenilmesi noktasında ciddi gayretin
içinde oluyor. Bugün, gidin Feke’nin, Saimbeyli’nin, Aladağ’ın 200 kilometre
köylerinde Orman İdaresi varmadan orman yangınlarına orman köylülerimiz
müdahale ediyor. Ama bugün bu getirilen teklifle beraber, biz, bunların
elindeki bu imkânları alıyoruz. Bu doğru bir şey değil değerli arkadaşlar, bunu
tekrar, bu şekilde düzeltebilirsek çok faydalı olur kanaatindeyim.
Biliyorsunuz,
Türkiye bir de genç ormanlar açısından çok önem arz ediyor. Genç ormanlar,
Türkiye ormanlarının aslında bir zenginliği ama ne yazık ki şunu ifade edeyim:
Yıllardır bu kürsüden… 2 olan orman fakültesi Türkiye'de 10’a çıktı, binlerce
orman mühendisimiz işsiz; Türkiye'de de 1 milyon 200 bin hektar civarında genç
ormanın bakıma ihtiyacı var. Bu kürsüden onlarca defa ifade ettik, çocuklarımız
20-21 yaşında orman fakültesinden mezun oluyor, yıllarca işsiz geziyor ama biz
ormandaki bütün işleri ihaleye veriyoruz. İhalede hizmet alımı yoluyla, genç
orman mühendislerini de kontrol altında tutarak “Orman Mühendisleri Odası
seçiminde oy kullandırır mıyız?” veya “Bunları taşeron üzerinden hizmet alımı
şeklinde değerlendirir miyiz?” diyerek mesleğe daha henüz yeni başlayacak bu
arkadaşlarımızın bütün heveslerini ve amaçlarını kırıyoruz. 
Türkiye'de
1 milyon 200 bin genç ormanın olduğu yerde en aşağı 1.000-1.500 orman
mühendisini Orman teşkilatının acilen alması gerekiyor. Avrupa’da 5 bin
hektara, 6 bin hektara 1 orman işletme şefi düşerken bizde 25 bin, 30 bin, 40
bin aralıklarında şefler var ve bugün 11 işletme şefliği var bir işletmede,
onun 5-6 tanesi de boş. Bu orman mühendislerinin bir an önce işe alınmasında
fayda var. 
Yine,
bakın, orman yangınları bundan sonra başlar mayıs, haziran gibi; temmuz,
ağustos, eylül, ekim, kasım ayları orman yangını aylarıdır. Biraz önce de ifade
ettim, Türkiye kızılçam ağırlıklı olduğu için yangınlara çok hassas. Yıllardır,
on yıldır, on beş yıldır orman yangını işçileri, bu yangınlarla tecrübeli bir
şekilde mücadele ediyor. İşte, son çıkan taşeron yasasıyla, altı ay önce işe
girenler -“Taşeron yasası çıkacak.” diyerek altı ay önce işe girdiler- kadroya
alındılar ama yirmi beş yıldır orman yangınlarını söndüren, hayatlarını ortaya
koyan -tehlikeli bir iştir orman yangınları, yıllarca orman yangınlarıyla
mücadele eden bir orman mühendisi olarak ifade ediyorum- bu işçilerimiz ne
yazık ki kadroya geçirilmedi. E şimdi, burada ciddi bir haksızlık var yani altı
aydır çalışan, bir milletvekilinden referans alacak, kâğıt alacak, Sağlık
Bakanlığında, şurada burada, kamuda işe başlayacak, altı ay içerisinde kadroya
geçecek ama yirmi yıldır emeğiyle, dişini tırnağına takarak orman yangınlarını
söndüren binlerce orman yangını işçisi kadroya alınmayacak. Yani bu
politikaları doğru uygulamazsak çalışma barışını sağlayamayız, hakkı tesis
edemeyiz, haksızlıkların önüne geçemeyiz. Bunların bir an önce düzenlenmesi
lazım.
Teşekkür
ederim. (MHP sıralarından alkışlar) 
BAŞKAN
– Teşekkür ederim Sayın Yılmaz.
Aynı
mahiyetteki önergelerin diğer konuşmacısı ise Van Milletvekili Bedia Özgökçe
Ertan olacak.
Buyurun
Sayın Ertan. (HDP sıralarından alkışlar) 
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Değerli
milletvekilleri, evet 13’üncü maddeye geldik tasarıda. Başından beri hem geneli
üzerinde yapılan konuşmalarda hem de her maddede ayrı ayrı yapılan konuşmalarda
çok haklı eleştiriler sunuldu muhalefetten ve daha 13’üncü maddedeyiz
-aldığınız tepkilere göre muhtemelen- birçok değişiklik yapma gereği duydunuz,
kimini geri çektiniz, kimini itirazlarımız doğrultusunda, muhalefetin
itirazları doğrultusunda değişiklik yapma gereği duydunuz. Ama bu, sağlıklı bir
yasama yöntemi değil, hep uyarıyoruz. Emin olun, bugün hakikaten bu sıralarda
bize dayattığınız yasama yöntemini basın özgür bir şekilde yazabiliyor olsaydı
tepkiler çok daha yüksek olacaktı, çok daha büyük olacaktı ve belki Genel
Kurula bu aşamada gelememiş olacaktı bu tasarı çünkü gerçekten doğayı, ormanları,
meraları yok eden, talan eden birçok düzenlemenin ne yazık ki önünü açan
düzenlemeler var. 
Ben
bu maddeyi ilk gördüğümde yani ilk hâlini gördüğümde aklıma şu söz geldi, şu
ünlü Kızılderili atasözü geldi, hepiniz biliyorsunuz, der ki: “Son ırmak
kuruduğunda, son ağaç yok olduğunda, son balık öldüğünde beyaz adam, paranın
yenmeyen bir şey olduğunu anlayacak.” Çünkü bu düzenleme ilk hâliyle, artık
ormanlardaki ihtiyaç fazlası ağaçları kesip kütük hâline getirmek yerine canlı
ağaçların doğrudan ihale yoluyla satılmasının önünü açan bir düzenlemeydi.
Şimdi kısmen orman köylüsü lehine değiştirildiği söyleniyor. 
Sayın
milletvekilleri, hakikaten basın özgür olsaydı dediğimiz gibi, birçok şey belki
de bu kadar rahat yapılamıyor olacaktı ama bugün basın, büyük bir abluka
altında ve özgür basın geleneğinden gelenler zapturapt altına alınamadığı için,
sürekli olarak tutuklama, gözaltı, soruşturma tehdidi ve tehlikesiyle karşı
karşıya. Daha dün Özgürlükçü Demokrasi gazetesinin 26 çalışanı tutuklanmış
oldu. Geçen hafta da hepimizin gözü önünde, Doğan Medya Grubu gibi satın
alınamadığı için önce kayyum atandı, bugün de bildiğimiz, aslında bize hiç uzak
olmayan, tanıdığımız, bildiğimiz gerekçelerle 26 çalışanı, editörü ve
çalışanları tutuklandı. Böylece, hapishanelerdeki tutuklu gazeteci sayısı tam
220’ye ulaştı ve Türkiye, bir kez daha, sayenizde, bu alanda liderliğini kolay
kolay kimseye bırakmayacağını açıkça göstermiş oldu. 
Bu
gazetecilerin, dediğim gibi, tutuklanmasına yol açan, bizler açısından tanıdık
gerekçeler -Terörle Mücadele Yasası’ndan kaynaklanan- “örgüt propagandası
yapmak” ya da “örgüt üyesi olmak” “bile isteye örgüte yardım ve yataklık
yapmak” olarak açıklanıyor ama biz, pekâlâ biliyoruz ki özgür basın, Kürt
sorununu yazıyorsa ya da Kürtlere yönelik, Kürt vatandaşlara yönelik
ayrımcılığı, şiddeti, yargısız infazları yazıyorsa bu suçlamalarla karşı
karşıya kalıyor ya da örneğin, sivil alanda bulunmaması gerekip de bulunduğu
için, çok kontrolsüz, çok pervasız kullanıldığı için bugüne kadar tam 21
sivilin ölümüne yol açmış, artık âdeta ölüm saçan zırhlı araçlardan bahsettiği
zaman “örgüt propagandası” gerekçesiyle tutuklanıyor ya da örneğin, sadece
Kemal Kurkut’un öldürülme anını fotoğrafladığı için bu soruşturmalardan
geçebiliyor bir gazeteci ya da örneğin, Yüksekova’da bir şantiyeye yapılan
asker baskınında aralarında çocukların da olduğu 52 işçiyi yüz üstü yatırıp
kafalarına tekmeyle basıp “Türk’ün gücünü göreceksiniz.” diye bağıran askeri ve
bu görüntüyü çekip yayınladığı için yani gazetecilik yaptığı için mesela Nedim
Türfent’i “örgüt üyeliği” suçlamasıyla bir yıldır tutuklu yargılamak anlamına
geliyor çünkü. Çok zor koşullarda ama gerçek ama ilkeli ama objektif ama
tarafsız habercilik yapmanın bedeli, bu ülkede tutuklu yargılanmak, terörist
damgası yemek, terör örgütü üyeliğiyle suçlanmak demek. Ama bu zor koşullara
rağmen, her şeye rağmen kayyum da atasanız, onları “terörist” diye susturmaya
da çalışsanız özgür basın geleneğine sahip olan çocuklarımız, çocuklar hiçbir
zaman kalemlerini yerde bırakmayacaklar. Ben eminim ki, Ape Musa’nın çocukları
asla bu ilkelerinden vazgeçmeden basın, gerçek basın nasıl çalışır bunu, bu
geleneği sürdürmeye gayret edecekler. Gerçek olan…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Ökgökçe Ertan.
BEDİA
ÖZGÖKÇE ERTAN (Devamla) – Son cümlemi toparlayabilirsem…
BAŞKAN
– Peki, buyurun, bir dakika.
BEDİA
ÖZGÖKÇE ERTAN (Devamla) – Evet, bütün bu süreler boyunca hakikaten büyük
bedellerle özgür basın geleneği bugünlere kadar geldi. Geçmiş yıllarda yargısız
infazlara konu oldu, öldürülenler oldu, sadece haber yaptığı için öldürülenler
oldu.
Tabii,
böylesi bir ortamda gazetecilik yapmak elbette ki zor ama basının özgür
olmadığı bir ülkede demokrasinin, adaletin gelmesi de çok zor diyoruz.
Unutulmamalıdır ki düşünce ve ifade özgürlüğü ve bununla bağlantılı olarak
basın özgürlüğü, demokratik toplumun vazgeçilmezi ve olmazsa olmazlarındandır.
Herkesin sorunları özgürce tartışabildiği, bütün yasama süreçlerinin demokrasi
işletilerek, adalet işletilerek işletildiği bir Meclis ve bir toplum dileğiyle
hepinizi saygıyla selamlıyorum.
Teşekkür
ederim. (HDP sıralarından alkışlar)
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın çerçeve 13’üncü maddesinde yer alan
“orman ürünlerinin satışları” ibaresinden sonra gelmek üzere “beş yıllık
süreleri geçmemek üzere” ibaresinin eklenmesini arz ve teklif ederiz.
 Mehmet Naci Bostancı Mehmet Doğan Kubat Salih
Çetinkaya
 Amasya  İstanbul Kırşehir
 Halil Eldemir Mücahit
Durmuşoğlu Fehmi Küpçü
 Bilecik Osmaniye Bolu
 Fikri Demirel Hurşit
Yıldırım Faruk Çaturoğlu
 Yalova İstanbul Zonguldak
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Uygun görüşle
takdire bırakıyoruz.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Takdire bırakıyoruz.
BAŞKAN
– Gerekçeyi okutuyorum:
Gerekçe:
Orman
ürünlerinin amenajman planları kapsamında satışına süre sınırlaması
getirilmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 13’üncü maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
14’üncü
maddede iki adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 14’üncü maddesinin tasarı metninden
çıkarılmasını arz ve teklif ederiz.
 Meral Danış Beştaş Bedia Özgökçe Ertan Dirayet
Dilan Taşdemir
 Adana Van Ağrı
 Ayşe Acar Başaran Mahmut Celadet Gaydalı
 Batman Bitlis
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Katılmıyoruz.
MERAL
DANIŞ BEŞTAŞ (Adana) – Gerekçe…
BAŞKAN
– Gerekçeyi okutuyorum: 
Gerekçe:
Bu
düzenlemeyle 6831 sayılı Orman Kanunu'nun 40’ıncı maddesi orman köylüleri
aleyhine değiştirilmektedir. Orman köylülerini kalkındırma kooperatifleri ve
köylüleri için öngörülen iş yapma öncelikleri gereksizce kısıtlanmaktadır.
Maddede "ağaçlandırma faaliyetlerine ait arazi hazırlığı işlemlerinin
makine gücü ile yapılmasının gerektiği hallerde" ifadesi anlamsızdır.
Arazi eğiminin uygun olduğu her yerde ve ekonomik olarak avantajlı olan her
durumda makineli arazi hazırlığı yapılabilir. Bu maddeyle idareye istediği
zaman ve sermaye sahipleri lehine orman köylüsünün çalışma olanağını daraltma
fırsatı verilmektedir. Üstelik arazi koşulları uygun olduğunda, orman köylüsü
de makineli arazi hazırlığı yapabilecekken, köylülerin bu yetenekleri
dışlanmakta ve orman köylüsü olmayan makine sahipleri lehine bir düzenleme
yapılmaktadır. Bu madde Anayasa'nın orman köylüsünün korunmasıyla ilgili 170 ve
kooperatifçiliğin geliştirilmesiyle ilgili 171‘inci maddelerine aykırıdır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın çerçeve 14’üncü maddesinde yer alan “orman
idaresince” ibaresinin tasarıdan çıkarılmasını arz ve teklif ederiz.
Mehmet Naci Bostancı Engin Altay Barış
Karadeniz
 Amasya İstanbul Sinop
 Fehmi Küpçü Mehmet Doğan
Kubat Muharrem Varlı
 Bolu İstanbul Adana
 Halil Eldemir
 Bilecik
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Uygun görüşle
takdire bırakıyoruz efendim.
BAŞKAN
– Hükûmet?
ÇEVRE
VE ŞEHİRCİLİK BAKANI MEHMET ÖZHASEKİ (Kayseri) – Takdire bırakıyoruz.
BAŞKAN
– Gerekçeyi okutuyorum: 
Gerekçe:

Önergeyle,
devlet ormanlarında yapılan tüm ormancılık faaliyetlerinde orman köylerini
kalkındırma kooperatiflerinin ve köylülerin önceliklerinin devamı sağlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 14’üncü maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Birleşime
on dakika ara veriyorum. 
Kapanma Saati: 20.48
ALTINCI OTURUM
Açılma Saati: 21.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Altıncı Oturumunu
açıyorum.
548 sıra sayılı
Kanun Tasarısı’nın görüşmelerine devam ediyoruz. 
Komisyon? Yok.
Ertelenmiştir.
2’nci sırada yer
alan 112 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz. 
2.- Türkiye Cumhuriyeti Hükümeti ile
Kamerun Cumhuriyeti Hükümeti Arasında Güvenlik Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/449) ve Dışişleri
Komisyonu Raporu (S. Sayısı: 112)
BAŞKAN
– Komisyon? Yok. 
Ertelenmiştir.

3’üncü
sırada yer alan 115 sıra sayılı Kanun Tasarısı ve Dışişleri Komisyonu
Raporu’nun görüşmelerine başlıyoruz. 
3.- Türkiye Cumhuriyeti Hükümeti ile
Senegal Cumhuriyeti Hükümeti Arasında Güvenlik Alanında İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/452) ve Dışişleri
Komisyonu Raporu (S. Sayısı: 115)
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunmayacağı anlaşıldığından, kanun tasarı ve
teklifleri ile komisyonlardan gelen diğer işleri sırasıyla görüşmek için 12
Nisan 2018 Perşembe günü saat 14.00’te toplanmak üzere birleşimi kapatıyorum, iyi
geceler diliyorum. 
Kapanma Saati: 21.02




(x) 548 S. Sayılı Basmayazı 10/04/2018
tarihli 83’üncü Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




