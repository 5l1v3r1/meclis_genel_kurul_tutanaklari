



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 30’uncu
Birleşim
 12
Aralık 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11)
A) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU
1) Helal Akreditasyon Kurumu 2019 Yılı Merkezî Yönetim Bütçesi

IV.- AÇIKLAMALAR
1.- Bursa Milletvekili Yüksel Özkan’ın, Bursa ilinde Limak Enerji Uludağ
Elektrik’in elektrik aboneliğinin ev sahibi üzerinde olmaması hâlinde
kiracılara yaşattığı mağduriyete son verilmesi gerektiğine ilişkin açıklaması
2.- Çanakkale Milletvekili Bülent Turan’ın, İstanbul Milletvekili Ali
Kenanoğlu’nun 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın ikinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
3.- Kars Milletvekili Ayhan Bilgen’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
4.- Çanakkale Milletvekili Bülent Turan’ın, yargının kendi usulü
içerisinde yaptığı bir işlemi AK PARTİ’nin seçimle ilgili adımıymış gibi ifade
etmenin doğru olmadığına ilişkin açıklaması
5.- Kars Milletvekili Ayhan Bilgen’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
6.- Manisa Milletvekili Erkan Akçay’ın, bu kürsüden bir terör örgütü
elebaşının sözcülüğünün yapılmasını şiddetle kınadığına, HDP’nin PKK’nın
uzantısı olduğunu tekrar ilan ettiğine, Diyarbakır Milletvekili Musa
Farisoğulları’nın HDP Grubu adına yaptığı konuşmasıyla ilgili İç Tüzük
hükümlerinin işletilmesini beklediklerine ilişkin açıklaması
7.- Çanakkale Milletvekili Bülent Turan’ın, meselenin Kürt halkına karşı
olmak değil, teröre karşı olmak olduğuna, teröristi övmenin demokratik hak
olmadığına, Diyarbakır Milletvekili Musa Farisoğulları’nın kullandığı dilin
çalışma düzenini bozan bir dil olduğuna ve İç Tüzük hükümlerinin işletilmesi
gerektiğine ilişkin açıklaması
8.- İstanbul Milletvekili Yavuz Ağıralioğlu’nun, bu topraklarda hak
sahibi olduğunu düşünenlerin ödeyeceği bedelin tarihî sicilde mevcut olduğuna,
demokratik her türlü hakkın talep edilebileceğine ancak terör seviciliği
yapılamayacağına, İç Tüzük’ü işleterek suç ve suçluyu övmenin neyi
gerektirdiğine dair hukuku hatırlatmanın Meclis Başkanının vazifesi olduğuna
ilişkin açıklaması
9.- Mersin Milletvekili Fatma Kurtulan’ın, devletin resmî bir politikası
olarak Öcalan’la görüşmelerin yapıldığına ve Kürt sorununun çözümü, barışın
inşası için bir çabanın açığa çıktığını herkesin bildiğine, ortada ciddi bir
mesele varken “susun” demekle, itham etmekle sorunun çözülemeyeceğine,
Türkiye’de tek millet, tek dil, tek inanç olmadığına ilişkin açıklaması
10.- Ankara Milletvekili Mehmet Naci Bostancı’nın, İstanbul Milletvekili
Hüda Kaya’nın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın ikinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
11.- Kars Milletvekili Ayhan Bilgen’in, insanların cezaevlerinde
birtakım şeylere tepki vermesinin sebebi anlaşılırsa hukuk devletinin
gerektirdiği bir anlayışın egemen kılınabileceğine ilişkin açıklaması
12.- Çanakkale Milletvekili Bülent Turan’ın, İstanbul Milletvekili
Mehmet Bekaroğlu’nun 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın ikinci tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
13.- İstanbul Milletvekili Mehmet Bekaroğlu’nun, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
14.- Çanakkale Milletvekili Bülent Turan’ın, bu bütçenin tasarruf
bütçesi olduğuna ilişkin açıklaması
15.- Çanakkale Milletvekili Bülent Turan’ın, Mersin Milletvekili Alpay
Antmen’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın ikinci tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
16.- Mersin Milletvekili Cengiz Gökçel’in, şehit olan Rize Emniyet
Müdürü Altuğ Verdi’ye Allah’tan rahmet dilediğine, Mersin ili Anamur ilçesinde
yaşanan hortum afeti sonucu zarar gören çiftçilere devletin yardımının
ulaştırılması gerektiğine ilişkin açıklaması
17.- Iğdır Milletvekili Yaşar Karadağ’ın, 12 Aralık Haydar Aliyev’i
ölümünün 15’inci yıl dönümünde rahmetle andığına ve 12 Aralık Cengiz Aytmatov’u
doğumunun 90’ıncı yıl dönümünde saygıyla andığına ilişkin açıklaması
18.- Sakarya Milletvekili Engin Özkoç’un, yetişmiş gençlerin
mağduriyetinin giderilmesi için Belediye İtfaiye Yönetmeliği’nin değiştirilmesini
talep ettiklerine ilişkin açıklaması
19.- Afyonkarahisar Milletvekili Mehmet Taytak’ın, geçici Kur’an kursu
öğreticilerinin mağduriyetinin giderilmesi için çalışma yapılmasını rica
ettiğine ilişkin açıklaması
20.- Ordu Milletvekili Cemal Enginyurt’un, Ordu ilinde elektrik kablo ve
direklerinin bakım, onarımının yapılarak mağduriyetin giderilmesini rica
ettiğine ilişkin açıklaması
21.- Afyonkarahisar Milletvekili Gültekin Uysal’ın, madencilik
sektörünün şeffaf uygulamalarla öngörülebilir hâle getirilmesinin ve ruhsat
güvencesinin artırılmasının Türkiye’nin öncelikli gündem maddelerinden biri
olmasını temenni ettiğine ilişkin açıklaması
22.- Konya Milletvekili Abdulkadir Karaduman’ın, bütçe görüşmelerinin
geçmiş hesapların, politik kavgaların gölgesinde ülke gerçekliklerinden uzak
hamasi nutuklarla emeğin, alın terinin, geleceğin üzerinin örtüldüğü bir
arenaya döndüğüne ve bu bütçenin halkın değil, rantın bütçesi olduğuna ilişkin
açıklaması
23.- Sakarya Milletvekili Engin Özkoç’un, Manisa ili Soma ilçesindeki
maden ocağında meydana gelen göçükte yaralanan işçilere şifa dilediğine ilişkin
açıklaması
24.- Enerji ve Tabii Kaynaklar Bakanı Fatih Dönmez’in, Manisa ili Soma
ilçesindeki maden ocağında göçük altında kalan işçileri kurtarma çalışmalarına
devam edildiğine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, İç Tüzük’ün
67’nci maddesi ile 161’inci maddesinin içerdiği hükümlere, hatiplerin
konuşurken kaba ve yaralayıcı ifadeler kullanmaması gerektiğine ilişkin
konuşması 

VI.- DİSİPLİN CEZASI İŞLEMLERİ
1.- Diyarbakır Milletvekili Musa Farisoğulları’na, konuşmasının geneli
itibarıyla İç Tüzük’ün 157’nci maddesinin (2) numaralı bendi uyarınca sükûneti
ve çalışma düzenini bozduğu için uyarma cezası verilmesi

VII.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Çanakkale Milletvekili Bülent
Turan’ın yerinden sarfettiği bazı sözlerinde Cumhuriyet Halk Partisine
sataşması nedeniyle konuşması
2.- Çanakkale Milletvekili Bülent Turan’ın, Sakarya Milletvekili Engin
Özkoç’un sataşma nedeniyle yaptığı konuşmasında AK PARTİ Genel Başkanı ile
Adalet ve Kalkınma Partisine sataşması nedeniyle konuşması

VIII.-YAZILI SORULAR VE CEVAPLARI
1.- İzmir Milletvekili Murat Bakan’ın, Diyanet İşleri Başkanlığı’na
ilave kadro ihdas edilmesine ilişkin sorusu ve Cumhurbaşkanı Yardımcısı Fuat
Oktay’ın cevabı (7/5439)
2.- Denizli Milletvekili Yasin Öztürk’ün, 100 Günlük İcraat Programı
kapsamında Bakanlığın faaliyet alanında yapılacak olan çalışmaların tamamlanma
durumuna ilişkin sorusu ve Gençlik ve Spor Bakanı Mehmet Muharrem Kasapoğlu’nun
cevabı (7/5537)
3.- Bursa Milletvekili Yüksel Özkan’ın, Türk Hava Yolları seferlerinde
Cumhuriyet ve Sözcü gazetelerinin bulundurulmadığı iddiasına ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/5655)
12 Aralık 2018 Çarşamba
BİRİNCİ OTURUM
Açılma Saati: 11.04
BAŞKAN: Başkan Vekili Mustafa ŞENTOP
KÂTİP ÜYELER: İsmail OK (Balıkesir), Şeyhmus DİNÇEL (Mardin)
-----0-----
BAŞKAN
– Türkiye Büyük Millet Meclisinin 30’uncu Birleşimini açıyorum.
Toplantı
yeter sayısı vardır, görüşmelere başlıyoruz.
Sayın
milletvekilleri, gündemimize göre 2019 Yılı Merkezî Yönetim Bütçe Kanun Teklifi
ile 2017 Yılı Merkezî Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün ikinci turdaki görüşmeleri yapacağız.
İkinci
turda Enerji ve Tabii Kaynaklar Bakanlığı, Enerji Piyasası Düzenleme Kurumu,
Nükleer Düzenleme Kurumu, Ulusal Bor Araştırma Enstitüsü, Türkiye Atom Enerjisi
Kurumu, Maden Tetkik ve Arama Genel Müdürlüğü, Nadir Toprak Elementleri
Araştırma Enstitüsü, Maden ve Petrol İşleri Genel Müdürlüğü, Ticaret Bakanlığı,
Gümrük ve Ticaret Bakanlığı, Ekonomi Bakanlığı, Rekabet Kurumu, Helal
Akreditasyon Kurumu bütçe ve kesin hesapları yer almaktadır.
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (x) 
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (x) 
A) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ
1) Maden ve Petrol İşleri Genel Müdürlüğü 2019 Yılı Merkezî Yönetim Bütçesi
Ğ) TİCARET BAKANLIĞI
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Komisyon? Yerinde. 
Alınan
karar gereğince tur üzerindeki görüşmelerde siyasi parti gruplarına ve İç
Tüzük’ün 62’nci maddesi gereğince istemi hâlinde görüşlerini bildirmek üzere
yürütmeye yetmişer dakika söz verilecek, bu süreler birden fazla konuşmacı
tarafından kullanılabilecek ve şahsı adına yapılacak konuşmaların süresi ise
beşer dakika olacaktır. Ayrıca, konuşmalar tamamlanınca soru-cevap işlemi on
dakika soru, on dakika cevap olarak yapılacak ve sorular gerekçesiz olarak
yerinden sorulacaktır. 
Bilgilerinize
sunulur. 
İkinci
turda siyasi parti grupları, yürütme ve şahısları adına söz alanların adlarını
sırasıyla okuyorum:
İYİ
PARTİ Grubu adına Aksaray Milletvekili Ayhan Erel, Erzurum Milletvekili
Muhammet Naci Cinisli, Denizli Milletvekili Yasin Öztürk, Konya Milletvekili
Fahrettin Yokuş, Samsun Milletvekili Bedri Yaşar, Kayseri Milletvekili Dursun
Ataş; AK PARTİ Grubu adına İstanbul Milletvekili Osman Boyraz, Mersin
Milletvekili Zeynep Gül Yılmaz, Van Milletvekili Abdulahat Arvas, İstanbul
Milletvekili İffet Polat, Gümüşhane Milletvekili Hacı Osman Akgül, Burdur
Milletvekili Yasin Uğur, Bursa Milletvekili Muhammet Müfit Aydın, Kırklareli
Milletvekili Selahattin Minsolmaz, Zonguldak Milletvekili Polat Türkmen,
Malatya Milletvekili Bülent Tüfenkci, Gaziantep Milletvekili Mehmet Erdoğan,
Edirne Milletvekili Fatma Aksal, Kahramanmaraş Milletvekili İmran Kılıç, Yalova
Milletvekili Meliha Akyol; Halkların Demokratik Partisi Grubu Adına İstanbul
Milletvekili Ali Kenanoğlu, Diyarbakır Milletvekili Musa Farisoğulları,
Şanlıurfa Milletvekili Ömer Öcalan, Bitlis Milletvekili Mahmut Celadet Gaydalı,
İstanbul Milletvekili Erol Katırcıoğlu, İstanbul Milletvekili Zeynel Özen,
İstanbul Milletvekili Hüda Kaya; Cumhuriyet Halk Partisi Grubu adına İstanbul
Milletvekili Mehmet Bekaroğlu, Burdur Milletvekili Mehmet Göker, İzmir
Milletvekili Tacettin Bayır, Osmaniye Milletvekili Baha Ünlü, Mersin
Milletvekili Alpay Antmen, Balıkesir Milletvekili Fikret Şahin, Kırklareli
Milletvekili Vecdi Gündoğdu, Kırıkkale Milletvekili Ahmet Önal, Zonguldak
Milletvekili Deniz Yavuzyılmaz, Hatay Milletvekili Mehmet Güzelmansur, İzmir
Milletvekili Mahir Polat, Manisa Milletvekili Ahmet Vehbi Bakırlıoğlu, Hatay
Milletvekili Suzan Şahin; Milliyetçi Hareket Partisi Grubu adına Antalya
Milletvekili Abdurrahman Başkan, Aksaray Milletvekili Ramazan Kaşlı, Düzce
Milletvekili Ümit Yılmaz, İzmir Milletvekili Tamer Osmanağaoğlu, Malatya
Milletvekili Mehmet Celal Fendoğlu, Eskişehir Milletvekili Metin Nurullah
Sazak, Sivas Milletvekili Ahmet Özyürek, İstanbul Milletvekili Hayati Arkaz,
Kahramanmaraş Milletvekili Sefer Aycan; şahıslar adına lehte Düzce Milletvekili
Ayşe Keşir, aleyhte Van Milletvekili Bedia Özgökçe Ertan; yürütme adına Enerji
ve Tabii Kaynaklar Bakanı Fatih Dönmez, Ticaret Bakanı Ruhsar Pekcan.
Sayın
milletvekilleri, ikinci turdaki konuşmalar için sırasıyla İYİ PARTİ Grubundan
başlıyoruz. 
Değerli
arkadaşlar, başlamadan önce bir şey ifade edeyim: Daha önceki bütçe
görüşmeleriyle ilgili olarak Başkanlık Divanında ve Danışma Kurulundaki
konuşmalarda da söz sürelerine ilave ek süre verilmemesi yönünde bir kanaat,
bir karar var, 2016’da. Bunu çok katı olarak uygulamayacağım ama
arkadaşlarımızdan süreye dikkat etmelerini, riayet etmelerini arzu ettiğimi
ifade etmek istiyorum. Çünkü sayı olarak baktığımızda 50’ye yakın bir sayıda
konuşmacı var; birer dakika toplamda bir saat süre farkı oluşturuyor. O
bakımdan, sürelerimiz belli, arkadaşlarımız riayet ederse hepimizin hukukuna
saygı göstermiş oluruz.
İYİ
PARTİ Grubu adına Aksaray Milletvekili Ayhan Erel.
Buyurun
Sayın Erel. (İYİ PARTİ sıralarından alkışlar) 
Süreniz
on beş dakika.
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
sayın bakanlar, kıymetli Komisyon üyeleri, yüce Türk milleti; Enerji ve Tabii
Kaynaklar Bakanlığı bütçesi üzerinde İYİ PARTİ adına söz almış bulunmaktayım.
Yüce heyeti saygıyla selamlıyorum.
“Bakanlık,
enerjide ve doğal kaynaklarda güvenli bir gelecek için enerji kaynaklarını ve
doğal kaynakları verimli ve çevreye duyarlı şekilde değerlendirerek ülke
refahına en yüksek katkıyı sağlamak misyonuyla çalışmalarına devam etmektedir.”
şeklinde sunumda bulunulmuştur. “Güvenli bir gelecek vizyonu” çok güzel, ideal
bir hedef ancak bugünkü şartlarda güvenli gelecekle ilgili kaygılarımız,
endişelerimiz var. Şöyle ki üretilen elektrik enerjisinin üçte 1’i doğal gazdan
elde edilmektedir, doğal gazı Türkiye dışarıdan almaktadır. Doğal gazı
aldığımız ülkelerle yaşanacak ekonomik, siyasi krizler nedeniyle doğal gazı
elde edememe gibi bir durum söz konusu. Böyle olduğu durumda da elektrik
üretiminde üçte 1 oranında azalma meydana gelecektir. Dışa bağımlılığın çok
yoğun olduğu bu durumda güvenli gelecekten nasıl söz edebiliriz? 
Hükûmet
10 Mayıs 2010 tarihinde yapılan bir sözleşmeyle Akkuyu Nükleer Santrali’nin
kurulmasına karar vermiş, Rusya’da Rosatom’la bir anlaşma yapılmıştır. Bu
anlaşmanın 5’inci maddesinin ikinci fıkrasına göre, projeyi gerçekleştirecek
şirketin Rusya devleti tarafından kurulacağı, bu proje şirketinin nükleer güç
santralinin sahibi olduğu açıktır. Dolayısıyla şirket Rusların mülkiyetinde ve
yönetimindedir. 5’inci maddenin dördüncü fıkrasına göre Rus şirketleri
başlangıçta yüzde 100 paya sahip olacaktır, ayrıca Rus tarafının payı hiçbir
zaman yüzde 51’in altına düşmeyecektir. Yine, sözleşme “Proje şirketinin elde
ettiği kârın yüzde 20’si güç üniteleri devreye girdikten ve en erken on beş yıl
sonra Türk tarafına ödeme yapılacaktır.” şeklindedir. Bu durumda nasıl bir
güvenli gelecek olacak, açıkçası anlamak mümkün değildir. 
Enerjide
güvenli gelecek, kendi öz kaynaklarımızda yatmaktadır. Türkiye’de yenilenebilir
enerji kaynaklarına elektrik üretiminde en geniş kapsamda geçilmeli, öz
kaynaklarımız kullanılmalıdır. Çok şükür, uğrunda gözümüzü kırpmadan atalarımız
gibi canımızı, kanımızı vereceğimiz güzel Türkiye’mizde yenilenebilir enerji
kaynakları fazlasıyla vardır; güneş, rüzgâr, dalga, hidrolik, biyokütle,
jeotermal enerji kaynakları bunlardan en önemlileridir. Türkiye güneş enerjisi
için çok uygundur. Güneşli gün sayısı, güneşli saat sayısı, güneş ışınlarının
geliş açısı buna müsait olup Türkiye’de ekilip biçilemeyen araziler de dikkate
alındığında, yurdumuz güneş enerjisi için uygun şartlara sahiptir. 
Seçim
bölgem Aksaray’ımız güneş enerjisi için Türkiye'nin en uygun bölgelerinden
biridir. Son yıllarda yenilenebilir enerji kaynakları kapsamında özel şirketler
santraller kurarak elektrik üretimine katkıda bulunmaktadır. Aksaray Ticaret ve
Sanayi Odasıyla güneş enerjisi organize sanayi bölgesi kurulması için sunmuş
olduğumuz dosya Bakanlıkta beklemektedir. Aksaraylı iş adamları, yatırımcılar
büyük bir heyecanla güneş enerjisi ihtisas organize sanayi bölgesinin
kurulmasını beklemektedir.
Sayın
Başkan, değerli milletvekilleri; Kur’an-ı Kerim’de Allah’ımız “Şüphesiz biz her
şeyi bir ölçüye göre yaratmışız. Yiyiniz, içiniz fakat israf etmeyiniz.” diye
buyurmaktadır. Peygamberimiz buyuruyor ki: “İktisat eden fakir olmaz.”
Atalarımız diyor ki: “Bir çivi bir nal, bir nal bir ayak, bir ayak bir at, bir
at bir asker, bir asker bir ordu, bir ordu bir vatan kurtarır.” Atasözümüz
aslında israfı en güzel şekliyle ifade etmektedir. 
Ülkemizde
enerji israfı göz ardı edilemeyecek derecede büyüktür. Bir yerde okudum,
fazlası veya eksiği varsa ilgililer lütfen bilgilendirsin. Beştepe
Külliyesi’nin yani Sayın Cumhurbaşkanımızın oturduğu ak sarayın bir aylık
elektrik, ısıtma, soğutma gibi sabit giderlerinin toplamının, bizim Aksaray’ın
yani il olan Aksaray’ın, Aksaray ilinin ve ilçelerinin bir aylık ısıtma,
soğutma ve diğer toplam giderlerine eşit olduğu hesaplanmış. Sayın
Cumhurbaşkanının “bir lokma, bir hırka” inancıyla iş başına geldiğini
biliyoruz. Böyle bir felsefeye sahip bir Cumhurbaşkanının, bilgisinin dışında
olduğunu düşündüğümüz bu israfa son vermesi gerekmektedir. Sarayda yapılacak
tasarruf Türk milletinin de tasarrufa yönelmesine vesile olacaktır. 
Sayın
Başkan, değerli milletvekilleri; doğal gazda 1 Nisanda yüzde 9, 1 Ağustosta
yüzde 9, 1 Eylülde yüzde 9; elektrikte de 1 Ocakta yüzde 8, 1 Nisanda yüzde
2,8, 1 Ağustosta yüzde 9-yüzde 14, yine 1 Eylülde yüzde 9-yüzde 14 arasında zam
yapılmıştır. Yani yaklaşık olarak konutlarda yüzde 35, sanayide yüzde 41 zam
yaptınız. Buna gerekçe olarak da döviz artışını gösterdiniz. Ama bugünkü
şartlarda döviz yüzde 20’ye yakın bir düşüş gösterdi. Dövizin artışını bahane
ederek fiyatını artırdığınız elektrik ve doğal gazın fiyatını, övünerek
bahsettiğiniz döviz düşüşüne bağlayarak niçin düşürmüyorsunuz?
ÖMER
FETHİ GÜRER (Niğde) – İşlerine gelmiyor.
AYHAN
EREL (Devamla) – Yine, devlet birçok lüks tüketim maddesinden KDV, ÖTV almazken
fakir ve fukaranın temel ihtiyaç maddesi olan elektrikten KDV alması akla
ziyandır. Fakir fukaranın bir nebze soluk alabilmesi için elektrikten KDV’nin
kaldırılması gerekmektedir. Devlet, Türk milletinin anlayışına göre babadır;
baba, evlatları arasında ayrım yapmaz. Ancak bugün, Diyarbakır, Şanlıurfa, Mardin,
Batman, Siirt, Şırnak’ta tarımsal sulamada kullanılan elektrikte yüzde 65’e
varan indirimler yapılmaktadır. Bu uygulamanın amacı, yetkililerin ifadesine
göre kaçakçılığı önlemektir. O zaman ben buradan soruyorum: Başta İç Anadolu
olmak üzere Çukurova’da, Ege’de, Marmara’da, Karadeniz’de, Trakya’da tarımsal
sulamada kullanılan elektrikte kaçakçılığa tenezzül etmeyen çiftçinin ne günahı
var? Onlar da mı kaçakçılık yapsın? İndirimden faydalanmak için hırsızlık mı
yapsın, kaçakçılık mı yapsın? Ya bu indirimi tüm çiftçilere uygulayın ya da bu
eşitsizliği ortadan kaldırın. 
Sayın
Başkan, değerli milletvekilleri; simitçiden, ayakkabıcıdan, bakkaldan,
manavdan, esnaftan, iş adamlarından fedakârlık istiyorsunuz. Fedakârlığı yapan
vatandaş, keyfini süren devlet. Devlet de biraz keyfinden, lüksünden,
şatafatından fedakârlık yapamaz mı, yapmasın mı? Hep vatandaş mı yapsın?
Vatandaşın bırakın sıkacak kemeri, üstüne kemeri takacağı pantolonu alacak
parası kalmadı. 
Vatandaş
daha ne yapsın? Sizin “Vatandaşın cebinden beş kuruş dahi çıkmayacak.” diyerek
yandaşlarınıza araç ve dolar garantisiyle yaptırdığınız köprü, tünel, otoyol
gibi sözde mega projelere vatandaş şimdiden 8 milyar TL cebinden ödeme yaptı. 
Aksaray’ın
İncesu köyünden Cumali dayı, geçmediği Yavuz Sultan Selim Köprüsü’nün parasını
ödüyor. Aksaray’ın Altınkaya köyünden yani Çardak’tan Mehmet emmi, yerini dahi
bilmediği Osman Gazi Köprüsü’nün bedelini ödüyor. Aksaray’ın Gülağaç ilçesi
Saratlı beldesinden Ali dayı, Ali ağabey adını dahi telaffuz edemediği Avrasya
Tüneli’nin dolarını ödüyor. Aksaray’ın Sarıyahşi ilçesi Boğazköy’ünden Nihat,
yanından dahi geçmediği hasta garantili şehir hastanelerinin açığını kapatıyor.
Aksaray’ın Borucu köyünden Yılmaz kardeşim, üstünden dahi geçmediği -yolcu
garantili olduğu için- Zafer Havaalanı’nın açığını kapatmak için gecesini
gündüzüne katıyor. Vatandaş daha ne yapsın? Kısaca, binmediği uçağın, tedavi
görmediği hastanenin, üzerinden geçmediği tünellerin, köprülerin, otoyolların
bedelini ödüyor. 
Hani,
siz diyorsunuz ya “Eskiden hiçbir şey yapılmadı.” diye, eskiden yapılan
hastanelerde sadece tedavi olan insanlar bedel ödüyordu. “Hiçbir şey
yapılmadı.” dediğiniz eskiden, yapılan yollardan, köprülerden, tünellerden
sadece faydalananlar parasını ödüyordu; bugünkü gibi, insanlar geçmediği
köprüden, tedavi görmediği hastaneden, binmediği uçaktan sorumlu olmuyordu. 
Yine
-“bugünkü köprü” dedik de- Yavuz Sultan Selim Köprüsü’nün bir döneminde
sistemden kaynaklanan bir arızadan dolayı vatandaşlara “Geçin, bir şey olmaz.”
denilmiş, bir kısmından gişelerden para alınmış, bir kısmına da “Sonra gelir.”
diye -kamyonculara- yol verilmiş ama daha sonra, peşlerinden katlanılmaz,
ödenilmez, büyük cezalar gelmiş. Adam ağlıyor “Arabamı sattım, otobüsümü
sattım, borcumdan kurtulamadım. Bu köprü borcundan kurtulmak için ölmem mi
gerekiyor?” diyor. 
Hani,
yine siz diyorsunuz ya “Eskiden hiçbir şey yapılmadı.” diye, ben de diyorum ki o
“Eskiden hiçbir şey yapılmadı.” dediğiniz döneme ait hiçbir şeyleri ucuz da
olsa satarak 70 milyar dolar gelir elde ettiniz. Bir daha söylüyorum, siz
“Eskiden hiçbir şey yapılmadı.” dediğiniz döneme ait hiçbir şeyleri satarak 70
milyar dolar gelir elde ettiniz. Sağduyulu AK PARTİ’li arkadaşlarımın ve yüce
Türk milletinin büyük bir çoğunluğunun ifade ettiği gibi, bu seçim AK PARTİ’nin
son seçimi olacak. Peki, siz, siyasi iktidarı sizin yerinize gelen iktidara
devrederken Allah rızası için, ey Hükûmet, ey idare “Zorda kaldığınızda siz de
şunları satın.” diyebileceğiniz 1-2 tane eser gösterebilir misiniz? (İYİ PARTİ
sıralarından alkışlar) Soruyorum, eksiğim varsa düzeltin. Yani “Hiçbir şey
yapılmadı.” denilen dönemden 70 milyar lira gelir elde ettiniz ama sizin
dönemden, zorda kaldığımızda satabileceğimiz birkaç eser gösterin, ben özür
dileyeceğim. 
ÖMER
FETHİ GÜRER (Niğde) – Aksaray’a hayatında gitmedi Bakan. 
AYHAN
EREL (Devamla) – Yine, Aksaray’ın Topakkaya beldesi var, Medeni Berk’in yaptığı
çok güzel bir belde. Orada, bizim askerden gelen Kürşat var, diyor ki: “Hocam,
yol boyuna bir lokanta açacağım. Müşteri garantili bir lokanta açabilir miyim?”
Mimar, mühendis öğrencilerim var; onlar da “Biz proje garantili büro
istiyoruz.” diyor. Çilesi yollarla bitmeyen kamyoncular yük garantili kamyon
istiyorlar ve onlar diyor ki: “Yandaşlara, müteahhitlere tanınan bu imtiyaz
Anadolu’nun masum, saf, kavruk insanlarına da tanınsın.” 
Sayın
Başkan, değerli milletvekilleri; elimde, AK PARTİ’nin FETÖ’yle, PKK’yla açık
veya gizli seviştiği dönemlere, beraber yol yürüdüğü dönemlere, güzel hayaller
kurduğu dönemlere ait Sayın Cumhurbaşkanımızdan, Ankara’yı parsel parsel
parsellediğini iddia eden belediye başkanının beyanları var, ben bunları
okumayacağım.
BÜLENT
TURAN (Çanakkale) – Hiç yakışıyor mu? Ayıp!
AYHAN
EREL (Devamla) – Yakışmıyor, çok doğru! Ama birileri buradan İYİ PARTİ’ye,
aynaya bakarak bir şeyler yakıştırdılar. Unutmayın ki sel kokan Kürşat’ın
damarlarındaki kan 40 kişinin damarlarındaydı. Bugün, İYİ PARTİ de 40 kişilik
Kürşat ruhuyla burada mücadeleye devam edecektir. Keşke, bu partiler
birbirlerini FETÖ’yle, şununla bununla suçlamaktansa şimdi cebime gelen
mesajdaki gibi, asgari ücretten vergi alınmamasını, asgari ücretin insan
onuruna yakışır bir seviyeye çıkarılmasını ve yıllarca sömürülen ücretli
öğretmenlerin problemlerine çözüm bulmayı konuşabilseydi. 
Değerli
milletvekilleri, biz İYİ PARTİ olarak tasarruf yapalım dedik, “İtibarda
tasarruf olmaz." dediniz. Bu anlayışla, israf ede ede milleti boğulma
derecesine getirdiniz, borç batağına sürüklediniz. Ülkemizde cumhuriyet
tarihinin en şiddetli krizi yaşanıyor dedik, gelin bir olalım, birlikte olalım
dedik, hepimiz aynı gemideyiz bu gemiyi sağ salim limana götürelim dedik ama
Cumhurbaşkanı “Ya, bir defa Türkiye'de kriz yok, ekonomiyle ilgili manipülasyon
var." dedi. Yine, Maliye Bakanı “Dünyada ilk 3’teyiz, bir başarı hikâyesi
yazıyoruz." diye açıklama yaparken bir arkadaşımız kürsüde “Kriz mriz
yok.” derken maalesef, Denizli’de ağabeyi tekstil fabrikasında konkordato ilan
etmek zorunda kalıyor. Yine “Cumhurbaşkanımız ‘Aya 4 şeritli yol yapacağım’
dese inanacak seçmenimiz var." diyen dönemin Enerji, şimdinin Maliye
Bakanı sözde başarı hikâyesini yazarken son bir yılda yüzde 33 artan elektrik
faturasını, haksız yere faturasına yansıtılan, Ali Baba’nın çiftliğine dönen,
artık özel televizyon gibi yayın yapan ve iktidarın güdümünde olan TRT’ye
ödeyeceği payı, neredeyse faturası kadar alınan hizmet bedelini, hiç utanmadan
söyledikleri, ne yazık ki koskoca devlet 6 ilde 90 bin sayacı okuyamadığı için
kayıp kaçak bedelini ve kullandığı elektrik kadar değil de TRT payını, kayıp
kaçak bedeli üzerinden toplam yüzde 18 vergisini nasıl ödeyeceğini düşünüyor.
Ortaköy’de çiftçi Mustafa, 2002’den bu yana her seçim döneminde Hükûmetten
dinlediği “Petrol bulacağız, uçaklarımız semalarda uçuyor, yerli…”
(Mikrofon
otomatik cihaz tarafından kapatıldı) 
BAŞKAN
– Sayın Erel, ne yapalım?
AYHAN
EREL (Devamla) – Takdir sizin efendim.
BAŞKAN
– Tamamlayalım lütfen.
Buyurun.

AYHAN
EREL (Devamla) – “Yerli tanklar, yerli helikopterler, görünmeyen uçaklar
semalarda uçuyor.” diye vaatlerde bulunduk “Türkiye uçacak, mazot, benzin
ucuzlayacak, 1 numara olacağız.” dedik. 
ÖMER
FETHİ GÜRER (Niğde) – Aksaray havaalanı da yapılmadı, Niğde havaalanı da
yapılmadı; onları da söylemişlerdi.
AYHAN
EREL (Devamla) – Son bir yılda 87 kez fiyatı değişen mazotla, yüzde 100’ün üzerinde
artan gübreyle nasıl ekim yapacağını düşünüyor. Yine Aksaray Fatih
Mahallesi’nden, emekli Fatih Bey son bir yılda yüzde 35 zamlanan doğal gazla
evini nasıl ısıtacağını, aşını nasıl pişireceğini düşünüyor. 
Çok
teşekkür ediyorum. Söylenecek söz var ama sabrınızı zorlamak istemiyorum. 
Yüce
heyeti saygıyla selamlıyorum. 
Ben
yakışmayanı yapmadım. (İYİ PARTİ sıralarından alkışlar) 
BAŞKAN
– Teşekkür ederim. 
Şimdi
söz sırası, Erzurum Milletvekili Muhammet Naci Cinisli’de.
Buyurun
Sayın Cinisli. (İYİ PARTİ sıralarından alkışlar) 
Süreniz
on beş dakika.
İYİ
PARTİ GRUBU ADINA MUHAMMET NACİ CİNİSLİ (Erzurum) – Sayın Başkan, Sayın
Bakanlar, değerli milletvekilleri; Enerji Piyasası Düzenleme Kurumu ve Ulusal
Bor Araştırma Enstitüsü hakkında 2019 yılı bütçesi bağlamında söz almış
bulunuyorum. Yüce Meclisimizi saygıyla selamlarım. 
Enerji
sektöründeki yatırımlar büyük ölçekli ve kapsamlı olmakla birlikte, maliyetleri
ve riskleri yüksektir. Enerjinin depolanması zor ve enerji arzının sürekliliği
esastır. Bu koşullar altında enerji piyasalarının serbestleşmesi, rekabet
ortamının oluşması, tüketicinin kaliteli ve ucuz enerjiye ulaşması amacıyla
özerk bir kurum olarak EPDK kurulmuştur. Siyasetin günlük yönlendirmeleri
yerine, piyasa şartlarının enerji sektöründe yol gösterici olması
amaçlanmıştır. Bu bağlamda kurumun görevini gereğince yerine getirdiği dönem de
olmuştur. 
Peki
günümüzde EPDK, Enerji Bakanlığından bağımsız, özerk hareket ediyor mu?
Tarifelerin belirlenmesi veya lisans verme süreçleri şeffaflık sergiliyor mu?
Bu sorulara geçmişte olumlu yanıt vermek mümkündü ancak özerk kurumların
denetlenmesi 2011 yılında çıkartılan bir KHK’yle ilgili bakanlara bırakıldı. Bu
tür düzenlemelerle iktidarın serbest piyasa sürecine müdahil olduğu açıktır.
Özerk bir yapı olarak oluşturulan EPDK’nin üretim ve dağıtım faaliyetlerinin
fiyatlanması da uzun bir süredir Hükûmetin etkisinde. Maliyet esaslı
oluşturulması gereken tarifelendirme süreçleri ne yazık ki şeffaf değil. 
Değerli
milletvekilleri, EPDK’nin şeffaf ve hesap verilebilirlik ilkelerine uygun
olarak hareket etmesi gerekiyor; aksi hâlde, serbest piyasa şartlarıyla
hedeflenen rekabetin artması, fiyatların düşmesi gibi amaçlara ulaşması mümkün
olmaz. Şirketlerin EPDK’ye ilettikleri bilgilerin doğruluğu konusunda oluşan şüpheler,
şirketlerden daha ayrıntılı bilgiler istenerek çözülmeye çalışılıyor. Hâlbuki
EPDK, şirketleri her an izleyen bir konumdan çıkarılmalıdır. Şirketleri daha
kolay gözlemleyen, daha pratik, sonuç odaklı denetim yöntemleri
geliştirilmelidir. 
EPDK’nin
aldığı kararlarda yargı yolu açıktır ancak yargılama sürelerinin uzunluğu da
bilinmektedir. Yargılama süresinin uzaması veya idari para cezalarının tahsil
edilememesi EPDK’nin denetleme fonksiyonunu zayıflatmakta. Örneğin, Eylül
2018’de yayımlanan Sayıştay raporuna göre son beş yıllık dönem içerisinde kurul
tarafından verilen yaklaşık 3 milyar 755 milyon lira tutarındaki idari para
cezasının ancak yüzde 2,5’luk kısmının tahsil edilebilirliği belirtiliyor.
Ayrıca, verilen idari para cezalarının üçte 2’si oranında yargı yoluna
gidildiği tespit edilmiş. Verilen cezaya itiraz edilmediği veya tahsilat için
herhangi bir yasal engel bulunmadığı hâlde yaklaşık 1 milyar 264 milyon lira
tutarındaki idari para cezasının tahsil edilemediği de belirtilmiş. Tutarları
yüksek meblağlara ulaşan bu cezalar tahsil edilebilse yüksek faizlerle
borçlanılarak finanse edilen genel bütçede önemli bir kaynak bulunurdu.
EPDK
gibi düzenleyici ve denetleyici kurumların mali özerkliklerinin korunması
amacıyla Kamu Mali Yönetimi ve Kontrol Kanunu’nun belirli maddelerine tabi
olmaları öngörülmüştür. Bu kanun dışında tutulan konuları düzenlemek ve özerk
kurumların tümünde uygulama birliği oluşturmak amacıyla Düzenleyici ve
Denetleyici Kurumlar Hakkında Kanun Tasarısı dönemin Bakanlar Kurulunca
hazırlanmış ve 2004 yılında Meclis Başkanlığına sunulmuştur ancak kanun
tasarısı aradan geçen on dört yıla rağmen gündeme alınmamıştır. Eğer biz, bütçe
bağlamında EPDK’nin yönetimi ve hesap verme sorumluluğunu Türkiye Büyük Millet
Meclisinde etkin bir şekilde görüşmek istiyorsak bu kanun tasarısını bir an
önce gündemimize alıp tartışmalıyız.
Sayın
Başkan, değerli milletvekilleri; memleketim Erzurum ve diğer illerimizdeki
aşırı artan elektrik, doğal gaz faturaları sosyal devlet anlayışıyla
çelişmekte. Devletin asli görevlerinden biri, vatandaşının ısınma, aydınlanma
gibi temel ihtiyaçlarını karşılamaktır. Türkiye’de elektrik dağıtım sektörüne
bakıldığında şirketlerin dağıtım bölgeleri için ödedikleri bedellerin oldukça
yüksek olduğu görülüyor. Bunun bir sonucu olarak pek çok dağıtım şirketi döviz
borçlarından dolayı sıkıntı içerisinde. BDDK bu borçların yeniden
yapılandırılmasına izin verdiği için faaliyetlerine devam edebilen enerji
firmalarının önemli bir kısmı aslında batmış durumda. Bölgesel bazda dağıtım
şirketlerinin resmî abone sayıları ile gerçek abone sayılarının uyumlu
olmaması, kayıp kaçak oranlarından trafo sayılarına kadar verilerin gerçekçi
hazırlanmaması, yerli ve yabancı yatırımcıları yaşadıkları sürprizlerle
sektörden uzaklaştırıyor. Şirketlerin tahsil edemediğini devlet vatandaşından
tahsil ediyor. Hükûmet, bir yandan, utanılacak şekilde sayaç okuyamadığından
yakınıyor; bir yandan, yükü, sayacını okuyabildiği, gücü yettiği
vatandaşlarımızın sırtına veriyor. Elektrik faturalarından alınıp TRT’ye
aktarılan pay, elektrik sektörünün siyasi boyutuna bir örnektir. Hangi TRT?
Milletin TRT’si mi? Hayır, parti TRT’si. 
Ayrıca,
yapılan açıklamalarda 2018 yılı itibarıyla 81 il merkezimizin tamamında
konutlarda doğal gaz kullanılmaya başlanmış olduğu ifade edilmekte ancak
memleketim Erzurum’da doğal gaz dağıtım faaliyetlerine yıllar önce başlanmış
olmasına rağmen hâlen pek çok hemşehrim doğal gaz yolu beklemekte. Örneğin,
doğal gaz hattı Aşkale’ye bağlı Kandilli içerisinden geçmesine ve talep
olmasına rağmen doğal gaz dağıtımı ve teslimi yapılmıyor. Peki, yapılsa ne
oluyor? Erzurum, Bakü-Tiflis-Erzurum boru hattı güzergâhında olup en düşük
maliyetli doğal gazı kullanması gerekirken pahalı doğal gazı kullanmaya devam
ediyor. İnsanımız ağır kış şartlarındaki pahalı yaşamdan dolayı göçe
zorlanıyor. 
Buradan
uyarıyorum: Başta Erzurum, Doğu Anadolu’nun göç sorunu yakında bir millî
güvenlik sorunu olarak karşımıza çıkacaktır. 
Son
olarak, doğal gazın belirli bir kesime ithal fiyatının altında verilmesi ile
bir başka kesimin ortaya çıkan maliyeti üstlenmesi adaletsizliğin en büyük
örneği değil midir? Devletin doğal gazı sübvanse edilmiş fiyatlarla satması bir
piyasadaki etkinsizliğin başka piyasalara da yansımasına yol açmakta. Bu ve
benzeri yanlış uygulamalar enerji sektöründe arzulanan etkinliğin
sağlanabilmesini zorlaştırıyor.
Değerli
milletvekilleri, konuşmamın bu bölümünde Ulusal Bor Araştırma Enstitüsüyle
(BOREN) ilgili görüşlerimi ifade etmek istiyorum. Bor ürünleri çok geniş bir
yelpazede, uzay ve hava araçları ile bu tür taşıtların yakıtları, yapı
malzemeleri, sağlık, cam sanayisi, tarım, nano teknoloji, otomotiv ve enerji
sektörü gibi 250’den fazla alanda kullanılıyor. Dünya bor rezervlerinin yüzde
70’inden fazlası ülkemizde bulunmakta. Ülkemizden başka yüzde 10’un altında bir
rezervle Rusya ve Amerika’da bor mevcut. Ancak bu ülkelerde bulunan bor
rezervlerinin en geç kırk yıl içerisinde tükenmesi öngörülüyor. Ülkemizdeki bor
cevherlerinin değerine değer katan etkenlerden biri de bu. Türkiye’miz kırk yıl
sonra bor rezervleriyle dünyanın en büyük kaynağına sahip tek ülkesi olacak. Bu
bağlamda, geleceğe daha güvenli bakabilmek, ekonomik refaha ulaşabilmek ve bor
ürünlerinin ticari değerlerinden katma değerler oluşturabilmek için BOREN’i
partilerüstü olarak değerlendirmeliyiz. 
Bor
alanındaki rezerv ve tedarik üstünlüğümüz bütün dünya tarafından kabul edilmiş
durumda. Bunun yanına verimli, yenilikçi yatırımları, sektörel iş birliklerini
ekleyebilirsek çok önemli bir millî varlık elde ederiz. Bor cevherlerini sadece
topraktan çıkarmakla anılmayalım, bilim insanlarımızı bir araya getirip
araştırma geliştirme imkânlarını artırıp bor ürünlerinin geliştirilmesini
sağlayalım. Ulusal bilim ve teknoloji politikaları temelinde siyasetüstü bir
stratejiyle planlama hedefleri koyalım. Özellikle bor ürünlerinin çoğu
uygulamada katkı maddesi olarak kullanılmasına imkân sağlayan bor
çözeltilerinin üretilmesini sağlayalım.
Değerli
milletvekilleri, ülkemizin toplam maden ihracatı yıllık 4,5 milyar dolar
seviyelerinde. Ancak ihracat yaptığımız ülkeler bizden bor cevherlerini
aldıktan sonra kimyasal hâle dönüştürüp meta olarak kullanıyorlar. Bizim
yapamadığımız, üretemediğimiz bor çözeltilerini Çin ve benzeri ülkeler üretip
bizim ham maddemizle fazlasıyla katma değer yaratıyorlar.
Peki,
borun katkı maddesi hâline gelmesi nasıl olacak? Tabii ki araştırma ve
geliştirme imkânlarının geliştirilmesiyle. Devletçe İşletilecek Madenler
Hakkında Kanun gereği, Türkiye’de bor madenlerinin işletmesi Eti Maden
İşletmeleri Genel Müdürlüğü tarafından yürütülmekte. Eti Maden İşletmeleri, bu
bağlamda yıllar içinde yaptığı yatırımları fazlasıyla çıkarmış. Örneğin,
2001-2014 yılları arasında 1 milyar 240 milyon dolar yatırım harcaması yapmış
ama 7 milyar dolardan fazla gelir elde etmiş.
Peki,
günümüzde ne olmuş? 2017 yılı Ocak ayında Bakanlar Kurulu kararıyla Eti Maden
İşletmelerinin Türkiye Varlık Fonu’na aktarılmasına karar verilmiş. Varlık Fonu
her ne kadar kendisini Türkiye’nin stratejik varlıklarını geliştirmek,
değerlerini artırmak olarak tanımlıyor ise de bor işletimi Varlık Fonu’na
portföy olamayacak kadar önemlidir, hepimizin geleceğidir. Umarım, Varlık
Fonu’nun dış finans çevrelerinden borç para bulma çabalarında Eti Maden
İşletmeleri bir karşı teminat olarak kullanılmaz.
BOREN’in
bütçesi potansiyeline göre oldukça kısıtlı tutulmuş. 2017 yılında 15 milyon
lira, 2018 yılında 16 milyon lira olan BOREN’in bütçesi, 2019 yılı için 12,5
milyon lira olarak öngörülmüş. Kendisine ayrılan bu cüzi bütçeyle BOREN nasıl
gelişir, bu bütçeyle BOREN nitelikli bilim insanı mı çalıştırır, yoksa AR-GE
için laboratuvar alt yapısı mı geliştirir?
Değerli
milletvekilleri, göz bebeğimiz gibi kıymet vermemiz gereken bir kurumu kendi
hâline bırakmışız, sonra da ondan gerçekleşmesi neredeyse mucizelere kalmış
başarılar bekliyoruz. BOREN hakkında “Geleceğimiz.” diyoruz. BOREN’in kendine
ait hizmet binası hâlen olmadığı gibi personel sayısı da AR-GE faaliyetlerinde
bulunamayacak kadar yetersizdir. Araştırma geliştirme merkezi
laboratuvarlarını, cihaz alt yapılarını güçlendirmek ve insan kaynağını
artırmak için şimdiye kadar BOREN bütçesine neden imkân verilmediği de büyük
soru işareti. 
Maalesef,
bu bütçeyle kurum, eksikliklerini kapatamaz. Bir kurumun dünya çapında
gelişmesi için en önemli yatırım olan insan kaynaklarına gereken önemin
verilmesi ve bu kaleme bütçeden pay ayrılması gerekliliğinin altını çizmek
isterim. BOREN çalışanlarının hizmet içi eğitimlerine ve özel alanlarda
uzmanlaşmalarına imkân tanınması gerekir. Uygun görülmesi durumunda yabancı
bilim insanlarının ülkemize gelip eğitimde bulunması uzmanlaşma yolunda
atılacak önemli bir adımdır. Sektörde önde gelen ülkelere yapılacak inceleme
ziyaretleri, eğitim programları yetkin personellerin yetişmesine fırsat verir.
Ancak ulusal ve uluslararası bilimsel etkinliklere katılımları, bu düşük
tutulmuş bütçeyle nasıl sağlayacağız?
Sözlerime
son verirken birkaç hususu daha gündeminize getirmek isterim. Halkımızın bor
konusunda bilgilendirilme ihtiyacını bir an önce gidermeliyiz. Bu tür
tanıtımların bütçe oluşturulurken düşünülmesi ve göz önünde bulunması
geleceğimizin inşasında elzemdir. Ayrıca, okullarımızda, üniversitelerimizde
borla ilgili öğretici programların finanse edilmesini öngörmeliyiz. 
Proje
desteklerinde araştırmacıları teşvik edici mekanizmaların bulunmasında mali kaynak
sorunu yaşanmaması için tedbirler almalıyız. Özellikle bilgi eksikliği ve
bilinçlendirme çalışmalarında herhangi bir finansal imtinaya gitmeden girişimde
bulunulmasını sağlamalıyız. Ülkemizde bora dayalı sanayinin geliştirilmesi,
verimli ve yenilikçi yatırımların artırılması hepimizin menfaatinedir. Bu
nedenlerle bütçenin yeterli düzeyde değerlendirilip hazırlanmadığını ifade
etmek isterim. 
Genel
Kurulumuzu saygıyla selamlarım. (İYİ PARTİ sıralarından alkışlar)
BAŞKAN
– Teşekkür ederim.
Şimdi,
diğer konuşmacı Samsun Milletvekili Bedri Yaşar.
Buyurun
Sayın Yaşar. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
Ticaret Bakanlığı bütçesi üzerinde grubum adına söz almış bulunuyorum.
Sözlerime başlamadan önce, makamında şehit edilen Emniyet Müdürümüz Altuğ
Verdi’ye Allah’tan rahmet, yaralılara acil şifalar ve yakınlarına başsağlığı
diliyorum.
Üniversitelerin
ve ilgili çevrelerin yaptığı hesaplamalara göre 1960’tan bu tarafa Türkiye’nin
ekonomik büyüme ortalaması yüzde 4,5. Üzülerek ifade ediyorum ki 2021 yılı
tamamlandığında ekonomik büyüme açısından 2011 yılı ile 2021 yılı arasındaki
ekonomik büyüme dünyadaki en kötü on yıllık büyüme olacak gibi görünüyor. 
Türkiye
2002 yılında dünyadaki en büyük 16 ekonomi içindeydi. Geçen on altı yıllık süre
sonunda Türkiye’nin geldiği sıra, maalesef bir alt basamağa, 17’nci sıraya
düştü. Hâlbuki 2023 hedefleri arasında Türkiye için dünya ekonomi sıralamasında
10’uncu sırayı hedefliyordunuz ama kalan beş yıl içerisinde görüyoruz ki bu
hedefe ulaşmak, “mümkün”ü bir tarafa bırakın, hayal bile değil. Dolayısıyla,
parlak laflar söylemek yerine bu hedefleri tutturmaya yönelik, yapısal
reformlar dâhil, her şeyi yeniden gözden geçirip Türkiye’nin önüne daha
gerçekçi rakamlar ve hedefler koymanın zamanı geldi ve geçiyor. 
Sayın
Cumhurbaşkanımızın da söylediği gibi, ne döviz kuru hedefini ne enflasyon
hedefini ne banka faiz oranları hedefini yakalama şansımız yok; rakamların
hiçbir tanesi öngörüldüğü gibi gerçekleşmiyor. 2018 yılı dolar kuru hedefimiz
3,8’ler civarındaydı, bugün 5,34. Faiz hedefi yüzde 10’lu rakamların
altındaydı, bugün bankalardaki faizler yüzde 30’lar mertebesinde; onu da
bulana, alana, çözene, kullanana aşk olsun. Aynı şekilde, enflasyon hedefi,
yine, tek haneli rakamlardaydı ama bugün verilen rakamlarda da görüyoruz ki
enflasyon yüzde 24’lerin üzerinde. Dolayısıyla, bu rakamlarla mücadele etmek,
artık bugün ticaret erbabının, yatırımcının mücadele etmesi neredeyse mümkün
değil. Aynı şekilde, bu büyümeler gerçekleşirken biz Türkiye’deki işsizlik
oranının aşağıya doğru düşmesini bekliyoruz. Maalesef, Türkiye’de bu rakamların
gerçekçi olmadığını, işsizlik rakamlarının da geriye gelmediğini görerek fark
ediyoruz. Bugün genç nüfusta işsizlik oranı yüzde 20’ler mertebesinde. Bu
durumda devlet, öngörüleriyle hedefini tutturamazken ticaret erbabı nasıl
tuttursun? Devletin ticaret erbabının önüne hedefler koyması lazım; bu hedefler
çerçevesinde de esnafın, ticaret erbabının, çiftçinin hedeflerini tutturması
lazım. Bu hedefler tutmadığına göre biz de görüyoruz ki bugün piyasadaki
sıkıntıların temel sebebi bu hedeflerin tutmaması. Bu şartlar altında da bizim
yüzde 20 civarında fakirleştiğimizi görmek için müneccim olmaya gerek yok. 
Yine,
2018 yılı ihracat hedeflerine baktığımız zaman 170 milyar dolar civarında
ihracat hedefimizi tutturacağımızı ifade ediyoruz. Şu an 165 milyar civarında
ama bunu da şöyle ifade etmek lazım: Sadece Hollanda’nın tarımsal ürünler
ihracatının 100 milyarın üzerinde olduğunu düşünürsek bizim bu rakamlarımızın
ülke büyüklüğümüze göre çok da anlamlı olmadığını görüyoruz. Son dönemde
ithalatın ihracatı karşılama oranında aradaki makasın daraldığından
bahsediyoruz. Ben şahsen bunu ihracatçılarımızın stoktaki malları kullanmasına
bağlıyorum, bu mallar bittiği zaman yine aradaki makasın açılacağını tahmin
ediyorum. Dolayısıyla, bu rakamlar bugün yüzümüzü güldürüyor ama bunlar sürekli
değil; diğer rakamlarda olduğu gibi, gelecekte de ümit ederiz ki bu rakamlara
ulaşırız. Şu anki rakamlarla dünyanın gerisinde olduğumuz belli. Bir aşama
kaydetmemiz için öncelikle rekabeti artırmamız gerekiyor. Ülke ekonomisi,
küresel rekabet gücünü artıramamış ve bunun neticesinde de bütün göstergeler
altüst olmuştur. 
Bugün
Çin’e baktığımız zaman 1,5 milyar nüfusuyla, 6 küsur büyümeyle hepimizin her
yerde örnek gösterdiği devletlerden biri. Ama unutmayalım ki bugün Çin’in dünya
üzerindeki devletlerde ticaret ataşeliklerinde çalışan sayısı,
büyükelçiliklerinde çalışan eleman sayısından neredeyse daha fazla. Buna bizim
açımızdan baktığınız zaman, bugün dünya üzerinde bizim ticaret ataşelerimizin
toplam sayısı –ataşeler ve yardımcıları da dâhil- 336. Bugün ticaret
ataşelerimizin, ihracatçılarımızın, yatırımcılarımızın her türlü teklif ve
taleplerini bulunduğu ülkelerde mümkün olduğunca karşılama mecburiyeti var.
Bugün yabancı bir iş adamı bir ülkeye gittiği zaman ticaret ataşeleri onların
iş adamlarıyla randevularını alıyor, otel rezervasyonlarını yapıyor; her türlü
görüşmelerini, tercüman hizmetlerini yapma mecburiyeti var, bu bir görev. Ama
bizim ticaret ataşelerinin –hepsini buradan söylemeyeyim ama- önemli bir kısmı
hâlâ memur zihniyetinde, onlardan randevu almak için bile bir sürü hengameden
geçiyorsunuz. 
Aynı
şekilde, banka kredileri… Bugün uluslararası arenada bizim özellikle yurt
dışından gelir elde etmemiz lazım, oradaki faaliyetleri artırmamız lazım. Bütün
dünya ülkeleri kendi kredileriyle oraya gidiyorlar, kendi ülkelerinin sağladığı
kredilerle oralarda ticaret yapıyorlar. Bizde de ihracatı destekleyen bir
Eximbank var. Eximbanktan bugün ihracatçının kredi alabilmesi için talep ettiği
kredinin yüzde 20 fazlasıyla ipotek vermesi lazım, bu ipoteği bulup
buluşturması lazım; 50 tane işlemden geçip Eximbanktan kredi kullanacak da
ihracat yapacak. Bizim, bu formaliteleri bir an önce ihracatçılarımızın önünden
kaldırmamız lazım. Eximbank kredilerinin de mümkün olduğunca alt tabana
yayılmasını sağlamamız lazım. 10 tane, 20 tane firmaya öncelik sağlamayla
ihracatın artacağı kanaatinde değiliz. Bu tür kredilerin ve imkânların tabana
yayılması lazım. 
Yine
aynı şekilde, ülke kalkınması için verilen teşvikler var. Adını, sayısını
hatırlayamadığımız kadar teşvik yasası çıkardınız, teşvik programları
çıkardınız; hiçbir tanesi işe yaramadı. 
Bugün,
sanayi -hepimizin de gördüğü gibi- Marmara Bölgesi’nde yoğunlaştı. Bu, her
yönüyle risktir, stratejik olarak risktir. Ticaretin ve ekonominin bir noktada
toplanmasının -bundan önceki 2000 depreminde, 99 depreminde gördüğümüz gibi- ne
kadar tesiri olduğunu hep beraber gördük. 
Dolayısıyla,
bu teşvikleri tekrar gözden geçirin demeyeceğim, siz on altı senedir zaten
teşvikler getirdiniz, hiçbir işe yaramadı ama yine de ülkenin geleceği için biz
diyoruz ki sadece bölgesel veya il sınırlarıyla ilgili teşvikler değil, mümkün
olduğunca noktasal teşvikler verin. Bugün, Samsun’un herhangi bir ilçesinin
güneydoğudaki bir ilçeden bir farkı yok. Dolayısıyla, oradaki yatırımcıyı
“1’inci, 2’nci, 3’üncü bölge” gibi sınıflandırdığınız sürece bu yatırımların
ülkenin geneline yayılmadığını hep beraber görüyoruz. 
Yine,
bugün, içinde bulunduğumuz durum itibarıyla, esnafın durumunu anlatmaya gerek
yok. Çarşıya, pazara indiğiniz zaman, piyasada paranın dönmediğini, bankaların
kredileri tahsil etme yönünde eğilimlerinin olduğunu, mevcut kredileri dahi
kullandırmakta bir sürü engeller orta yere koyduğunu hep beraber görüyoruz. 
Siz
zabıta marifetiyle fiyatları kontrol etmeye çalışıyorsunuz. Arkadaşlar,
maliyetine tesirinizin olmadığı bir şeyde, üretiminin maliyetinin ne olduğunu
bilmediğiniz bir konuda fiyat tespit edemezsiniz. Siz o mağazadaki, raftaki bir
malın üretim girdilerini bilmiyorsunuz ama o raftaki mala fiyat koymaya
çalışıyorsunuz, fiyat tespit etmeye çalışıyorsunuz. Bu, serbest piyasa
ekonomisinde olabilecek bir şey değil. 
Eğer
siz devlet olarak bir şeyi üretiyor da bayiler marifetiyle bu malı pazara
sunuyorsanız koyduğunuz kâr marjına kurum ve kuruluşlar uymuyorsa buna her
türlü yaptırımı da uygulayabilirsiniz, her türlü engeli de koyabilirsiniz ama
serbest piyasa ekonomisi şartları içerisinde bir malı denetleyemezsiniz. Zaman
zaman duyuyoruz, işte, zabıtayı arıyor, diyor ki: “Bizim manavda domates 7
lira, böyle bir şey mi olur?” Zabıta diyor ki: “Ora nereyse ben de gelip oradan
alışveriş yapayım.” Yani iş bu durumdayken sizin pazarı, piyasayı bu şartlar
altında denetlemeniz mümkün değil.
Aynı
şekilde, ihracat yaptığımız kalemlere baktığınız zaman, özellikle bizim ham
maddeye dayalı ihracatlarımız var. Biraz önceki konuşmacı arkadaşımız da
söyledi, biz boru ham olarak ihraç ediyoruz. 
(Mikrofon
otomatik cihaz tarafından kapatıldı)
BAŞKAN
– Sayın Yaşar, toparlayalım lütfen. 
BEDRİ
YAŞAR (Devamla) – Toparlıyorum Başkanım. 
Hakkâri
ziyaretimizde oradaki bir kardeşimiz şöyle demişti: Biz çinkoyu 200-250
dolardan İran’a ihraç ediyoruz, 2.700-2.800 dolardan da tekrar saf çinkoyu
satın alıyoruz. Yani bu ülkenin ham maddeyi ihraç etmek yerine, işlenmiş
ürünleri ihraç etmeye bir an önce başlaması lazım. Fındıkta da bu böyledir. Biz
fındığı 10-12 liradan ihraç ediyoruz, 45-50 liradan dönüp çikolata olarak geri
alıyoruz. Dolayısıyla bizim katma değeri yüksek ürünler üretmek gibi bir
mecburiyetimiz var. Buna yönelik teşvikleri de bir an önce sağlamamız lazım. 
Yine
bunun yanı sıra, özellikle yazılım sektörü, bilişim sektörü… Son Çin
seyahatimizde de gördük ki bir sadece telefon, bilişim ve yazılım işlevleri
yapan bir firmada çalışan insan sayısı 70 bin, ihracat miktarı 13 milyar dolar.

(Mikrofon
otomatik cihaz tarafından kapatıldı)
BEDRİ
YAŞAR (Devamla) – Başkanım, toparlıyorum. 
BAŞKAN
– O süreyi buraya ekliyorum Sayın Ağıralioğlu. 
Buyurun.

BEDRİ
YAŞAR (Devamla) – Yani bir kişiye özellikle yazılım ve bilişim sektöründe
istihdam sağlamak için harcadığınız para ile yatırım amaçlı sektörde
harcadığınız para arasında ciddi oranda farklar var. Dolayısıyla bizim
özellikle yazılım, bilişim konusuna ciddi oranda eğilmemiz lazım, marka
değerlerini oluşturmamız lazım. 
Son
olarak size şunu söyleyeyim: İstatistikler vardır, bunu hepiniz görüyorsunuz.
Son on yılda Türkiye’de her yıl ilk 100 firma yayınlanır; işte, 1989 yılının
ilk 100 firması; 2000 yılının, 2010 yılının. Bakın, son on yılda ilk 500’de
olan firmaların önemli bir kısmının bugün olmadığını görürsünüz. Dolayısıyla
Türkiye’deki ekonomik bozukluklar ve düzensizlikler firmaları ciddi oranda sıkıntılara
sokuyor. Bugün moda olan tabirde bir de konkordato çıktı. Bakın, binlerce firma
konkordatoyla baş başa. Kendilerinin konkordato ilan etmesi yetmiyor; onlara
mal satan, onlardan mal alan, onların üzerinden işlem yapan firmalar da güç
durumda. 
Ümit
ediyorum ki Ticaret Bakanımız bütün bu bizim görüşlerimizi dikkate alır; 2019
yılında aktif, cesur, iyi adımlar atmış bir Ticaret Bakanı ve programıyla karşı
karşıya oluruz.
(Mikrofon
otomatik cihaz tarafından kapatıldı) 
BEDRİ
YAŞAR (Devamla) – Teşekkür ediyorum Sayın Başkanım.
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Yaşar. 
Şimdi
söz sırası Konya Milletvekili Fahrettin Yokuş’ta. 
Buyurun
Sayın Yokuş. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; İYİ PARTİ grubu adına hepinizi saygıyla selamlıyorum. 
Maden
Tetkik Arama Enstitüsü ve Petrol İşleri Genel Müdürlüğü hakkında görüşlerimizi
beyan etmek için buradayız. 
Değerli
milletvekilleri, enerji temel bir insan hakkıdır; gerek hane halkının kaliteli
yaşamasında gerekse üretimde önemli bir girdi maddesidir. Ülkemizin petrol,
doğal gaz gibi yer altı kaynaklarının kıt olduğunu düşündüğümüzde ekonomimizin
gerek cari açık üretmesinde, gerekse büyüme üzerinde enerji ihtiyacı önemli bir
kısıt olarak ortaya çıkmaktadır. Dünyada enerji fiyatlarının arttığı yıllarda
Türkiye ekonomisi hem enflasyonist baskıyla yüzleşmekte hem de ekonomik büyüme
üzerinde olumsuz etkileriyle karşılaşmaktadır. Dolayısıyla, bugün güvenli ve
sürdürülebilir enerji arzı stratejik önemi haizdir. 
Rusya’yla
yaşanan uçak krizinin ardından yaşanan gelişmeler, son olarak da İran üzerinde
uygulanan ambargonun yarattığı kırılmalar Türkiye'yi dış politikada kırılgan
hâle getirmektedir. Bu aşamada küresel iklim değişikliği ve bölgesel politik
risklerle beraber düşünülerek şekillendirilmesi gereken tercihler
bulunmaktadır. Türkiye’nin yenilenebilir enerjiye mi yoksa geleneksel fosil
yakıtlara ve nükleer enerjiye mi daha fazla yatırım yapacağı orta ve uzun
vadeli olarak planlanmalı ve bir millî devlet politikası olarak da takip
edilmelidir. Gerek güneş enerjisi gerekse rüzgâr enerjisiyle ilgili olarak,
teknoloji üretiminin yerli sanayi tarafından gerçekleştirilmesi için bir teşvik
sistemi kurulmalı, ülke doğal kaynakları verimli bir şekilde kullanmalıdır.
Türkiye’nin son iki yılda fotovoltaik güneş paneli ithalatı 6,1 milyar doları
bulmuştur, sektör bu hızla büyümeye devam ederse önümüzdeki beş yılda bu
alandaki ithalat 40 milyar doları bulacaktır. Dolayısıyla maliyeti 40 milyar
dolar olarak öngörülen panellerin çok daha ucuza yurt içinde üretilebilmesi
mümkün gözükmektedir. 
Nükleer
enerji hususuna partimiz, kategorik olarak karşı olmamakla birlikte, bugün
dünyada nükleer enerjinin diğer enerji alternatifleriyle kıyaslandığında
öneminin azalmış olduğunu gözlemlemektedir. Hükûmet 10 Mayıs 2010 tarihinde
yapılan bir sözleşmeyle Akkuyu Nükleer Santrali’nin kurulmasına karar vermiş ve
dolayısıyla da Rusya’da Rosatom’la bir anlaşma yapmıştır. Bu anlaşmanın 5’inci
maddesinin (2)’nci fıkrasına göre, projeyi gerçekleştirecek şirketin Rusya
devleti tarafından kurulacağı; bu proje şirketinin, nükleer güç santralinde
üretilen elektrik de dâhil olmak üzere, nükleer güç santralinin sahibi olduğu
açıkça ifade edilmektedir. Dolayısıyla şirket Rusların mülkiyet ve
yönetimindedir. Yine, 5’inci maddenin (4)’üncü fıkrasında, projede Rusya
tarafından yetkilendirilen şirketlerin doğrudan veya dolaylı olarak başlangıçta
yüzde 100 hisse payına sahip olacakları belirtilmiştir. Ayrıca, Rus tarafının
hisse payının hiçbir zaman yüzde 51’in altına düşmeyeceği, geri kalan azınlık
hisselerinin dağıtımının ise Rusya’nın ulusal güvenlik ve ekonomik çıkarları
korunacak şekilde Rusya’nın insafına bırakılacağı görülmektedir. Yine, sözleşme
şartlarından bir tanesinde “Proje şirketinin elde ettiği kârın yüzde 20’si güç
üniteleri devreye girdikten sonra ve en erken on beş yıl sonra Türk tarafına
ödenmeye başlanacak.” denilmektedir. Anılan projenin maliyeti –ünitesi 1,2
megavattan 4 ünite 4,8 megavat ediyor- 25 milyar dolar düzeyindedir. Projenin
yapım aşamasında Rus şirketi yerli ya da yabancı birtakım ortaklar edinmeye
çalışmışsa da arzuları gerçekleşmemiştir, dolayısıyla bu projenin öngörülen zamanda
bitirilmesi mümkün gözükmemektedir. 
Türkiye,
bugün enerji maliyetleri hususunda son derece olumsuz bir konumda
bulunmaktadır. Özellikle geçtiğimiz ağustos ve eylül aylarında yapılan zamların
da ardından tüketici şikâyetleri son derece artmış vaziyettedir. 2001 yılı kriz
sonrasında IMF’nin talep ve yönlendirmesiyle elektrik dağıtım sektörü
özelleştirilmiş olsa da burada fiyatlama devletin kontrolündedir. Bu fiyat
artışları yalnızca hane halkının bütçesinde kapladığı yerle hayat standardını
düşürmekle kalmamakta, sanayideki girdi artışlarından dolayı üretimde
azalmalara neden olmaktadır. 
Örnek
vermek gerekirse dağıtım sistemi kullanıcılarından bunlar orta gerilim çift
terimli sanayinin karşılaştığı bir yıllık perakende tek zamanlı enerji bedeli
yüzde 86, perakende gündüz enerji bedeli yüzde 89, perakende puant enerji
bedeli yüzde 73’tür. Bu maliyetler çift terimlidir. Tek terimlide yüzde 26,
yine alçak gerilimde tek terimlide yüzde 93, perakende gündüz enerji
bedelindeyse yüzde 96’lara kadar çıkmaktadır. Türk sanayisinin bu yükü
kaldırması da mümkün değildir. 
Değerli
milletvekilleri, yanlış enerji politikaları Türkiye’nin millî gelirini yüzde 50
azaltabilir. Yeryüzü Derneği ve İngiliz Düşünce Derneğinin Türkiye İçin Düşük
Karbonlu Kalkınma Politikaları Uygulamaları Projesi kapsamında yaptığı analiz
de Türkiye’nin kömür politikalarının uzun vadede önemli ekonomik riskler
barındırdığını ortaya koyuyor. Türkiye’nin mevcut kurulu kömür gücü 17,3 GW
civarında, planlama aşamasında ise elektrik üretimi için devreye alınacağı
belirtilen yeni kömür sahalarıyla beraber ithal ve yerli kömüre dayalı toplam
60 GW kurulu gücü söz konusu olacaktır. Analizlere göre, bu projelerin devreye
girmesi ve son on yıl içerisinde atıl duruma düşmesinin toplam maliyeti 152,8
milyar dolara varabilecektir. Bunun anlamı da şudur: Eğer biz bu anlayışla
gidersek yani alternatif yenilenebilir enerji yolunu seçmez isek Türkiye mevcut
gelirinin yüzde 21’ine varan kayıplara uğrayacaktır. Diğer yandan, Türkiye
mevcut iklim değişiklik politikalarını değiştirmez, iklim değişikliğine uygun
plan ve programları önceliğine almazsa 2050 yılında millî geliri yüzde 50
oranında daralabilecektir. 
Değerli
milletvekilleri, bilindiği gibi, Afşin-Elbistan Termik Santrali maalesef özel
sektöre devredilmiş, personeli izinli sayılmış, hâlen çalışmamaktadır bu
insanlar. 
Yine,
Maden Tetkik ve Arama Genel Müdürlüğünde görev yapan 200’ü aşkın mühendis
hizmet alımı şeklinde istihdam edilmektedir. Yılda on binlerce memur
kadrolarına atama yapılırken ülkemizin en önemli kurumlarındaki mühendislerin
hizmet alımı şeklinde istihdam edilmesi kabul edilebilir bir durum değildir.
Enerji Bakanlığına bağlı üretim kurumlarında görev yapan üst düzey
bürokratların büyük bir bölümü, neredeyse tamamı kurum dışından atanmaktadır, belediyelerden
veya yandaş holdinglerden atanmaktadırlar. Belediyelerden veya yandaş
holdinglerden yapılan atamalar, yıllarca bu kurumlarda görev yapan personelin
moral ve motivasyonunu bozmaktadır.
Ülkemizdeki
maden ruhsatlarının takibini yapmakla görevli Maden İşleri Genel Müdürlüğü,
şimdi MAPEG, AKP iktidarı döneminde yıllardır, mühendis olmayan yöneticiler
tarafından yönetilmektedir. Hamdi Yıldırım altı yıl, Mithat Cansız iki yılı
aşkın bir süre Maden İşleri Genel Müdürü olarak görev yapmıştır. Bu kişiler
mühendis değildir. Elbette ki hukuken bir engel yoktur ancak maden veya jeoloji
mühendisi olmayan birisinin bu kuruma ne kadar katkıda bulunabileceğini
sizlerin takdirlerine sunuyorum. Eti Maden İşletmeleri de Varlık Fonu’na
devredilmiştir. Yaklaşık 1 milyar dolar üretim yapan ve burada üretilen
ürünlerin yüzde 98’i ihraç edilen, yılda 400 milyar civarında hazineye net
temettü veren, altın yumurtlayan bir kurumu neden Varlık Fonu kapsamına
aldınız? Yoksa bu kurumu Katar’dan aldığınız hediye uçağa karşılık Katarlılara
vermeyi mi düşünüyorsunuz?
BÜLENT
TURAN (Çanakkale) - Hiç komik değil.
FAHRETTİN
YOKUŞ (Devamla) – Krom, hurdasında geri dönüşümü olmayan ve ağır sanayinin
temel girdisi olan bir madendir. Dünyadaki en zengin krom yatakları ülkemizde
bulunmaktadır. Ülkemizdeki krom cevheri Elâzığ’da 150 bin ton/yıl kurulu
kapasiteyle yüksek karbonlu ferrokrom tesisinde ve Antalya’daki 10 bin ton/yıl
kurulu kapasiteli düşük karbonlu tesislerde işlenen ferrokroma dönüştürülüyor.
Ancak AKP iktidarı bu iki fabrikayı maden sahalarıyla birlikte 2004 yılında
özelleştirip…
(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) – Bedava sattı, bedava.
BAŞKAN
– Sayın Yokuş, tamamlayalım lütfen.
FAHRETTİN
YOKUŞ (Devamla) - Bu iki tesisi alan firmalar katma değeri yüksek ferrokrom
üretme yerine ham kromit cevheri ihraç ederek daha fazla para kazanmaktadır.
Oysa ülkemiz ferrokrom tesisleri yanına entegre paslanmaz çelik tesisleri
kurmayı hedeflerken gelinen noktada ferrokrom tesislerimiz bile düşük kapasiteyle
çalışmaktadır. Hükûmetinizin paslanmaz çelik üretimiyle ilgili bir politikası
var mı? Doğal gaz ve elektrik fiyatları hâlen yüksek oranda. Türkiye Kömür
İşletmeleri Tavşanlı, Soma, Çandarlı birkaç kömür ocağının dışındaki tüm
ocaklar özelleştirildi. Bu ocakları da özelleştirmeyi düşünüyor musunuz?
Türkiye Taş Kömürü Zonguldak havzasındaki kömür ocaklarının tamamına yakını ya
atıl beklemekte veya hizmet alımı şeklinde verimsiz bir şekilde
çalıştırılmaktadır. 
Eti
Madende kötü yönetim, kötü idare, keyfî yönetim almış başını gidiyor. TEDAŞ,
TEAŞ hepsinde aynı şey, teknikerler mağdur, 3600 bekliyor. MTA yönetimi de
diğer kamu kurumlarının pek çoğunda olduğu gibi ehil olmayan yöneticiler
tarafından yönetiliyor. 
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) - Kurumun bilimsel bir çalışması yok, personel baskıyla
yönetiliyor. 
Petrole
gelmedik daha.
BAŞKAN
– Bitti, son cümleleriniz. 
Buyurun.
AHMET
AYDIN (Adıyaman) – Diğer arkadaşlardan alın isterseniz ilave. 
BÜLENT
TURAN (Çanakkale) – Versinler. 
Yavuz
Bey…
FAHRETTİN
YOKUŞ (Devamla) – Petrol sektöründeyse…
Tamam
mı efendim?
BAŞKAN
– Bitirin artık, tabii, ikinci defa süre vermeyelim. 
FAHRETTİN
YOKUŞ (Devamla) – Neyse… Bir dahaki sefere halledeceğim, merak etmeyin, bir
dahaki sefere. (İYİ PARTİ sıralarından alkışlar)
BAŞKAN
– Teşekkür ederim Sayın Yokuş. 
Şimdi
söz sırası Denizli Milletvekili Yasin Öztürk’te. 
Buyurun
Sayın Öztürk. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, kıymetli
milletvekilleri; 2019 yılı bütçe görüşmeleri çerçevesinde Enerji ve Tabii
Kaynaklar Bakanlığı bütçesi içinde Nükleer Düzenleme Kurumu ve Türkiye Atom
Enerjisi Kurumu 2019 yılı bütçesini değerlendirmek üzere İYİ PARTİ Grubu adına
söz almış bulunmaktayım. 
Konuşmama
başlamadan evvel, makamında şehit edilen Rize Emniyet Müdürümüz Altuğ Verdi’ye
Allah’tan rahmet, yakınlarına ve Türk milletine başsağlığı diler, yaralı
emniyet mensuplarımıza Cenab-ı Hak’tan acil şifalar dilerim. 
Bakanlığın
bütçe sunumunda temel politikalar arasında enerjide dışa bağımlılığın
azaltılması var. Ülkemizin ekonomik değerleri açısından da mutlak olan bir
stratejidir. Ancak uygulamalara bakıldığında, bu doğru ilkenin gerçekleşmesinde
bir mesafe katedilmediği de ortada. Ülkemizin cari açığında, büyümesinde önemli
bir paya sahip olan hem de büyümenin önündeki engellerden biri olan enerji
ithalatını azaltabilmek için güvenli ve sürdürülebilir bir enerji arzı son
derece önemlidir. Bu konuda mümkün olduğu kadar dışa bağımlılıktan
kurtulmalıyız. 
Tercihler
konusu da, yenilenebilir enerjiyi mi, nükleer enerjiyi mi tercih etmeliyiz, son
derece önemli. Bakanlığın bütçe sunumunda ifade ettiğine göre, uluslararası
anlaşmalar ve Avrupa Birliği müktesebatı, nükleer düzenleyici kuruluşun
bağımsız olmasını öngörmektedir. Bu çerçevede, nükleer tesislerin
lisanslanması, denetimi ile nükleer teknoloji çalışmalarının sürdürülmesi için
bağımsız bir düzenleyici kurumun oluşturulmasının ihtiyaç hâline geldiği
belirtilmiş ve “Türkiye Atom Enerjisi Kurumunun uygulamaya yönelik
sorumluluklarından dolayı kuvvetler ayrılığı ilkesiyle uyum sağlanamadığından
hareketle Nükleer Düzenleme Kurumu oluşumuna ilişkin süreç devam etmektedir.”
denilmiştir. Demokratik devlet yönetiminde kuvvetler ayrılığını ortadan kaldır,
nükleer düzenlemede ise kuvvetler ayrılığını kullanacağını ifade et; bu
ifadeyle ancak kendinizi kandırırsınız. 
2
Temmuz 2018 tarihli 702 sayılı Kanun Hükmünde Kararname’yle kurulan Nükleer
Düzenleme Kurumu, Sanayi, Ticaret, Enerji, Tabii Kaynaklar, Bilgi ve Teknoloji
Komisyonuna esas olarak havale edilmesine rağmen hâlâ Komisyona indirilmedi.
Özellikle mevcut kararnamede Türkiye Atom Enerjisi Kurumu artık sadece
radyoaktif atıkların depolanması ve bertarafıyla ilgili ve araştırma-geliştirme
faaliyetlerini, çalışmalarını yürütmekle ilgili. Ülkemize gelen radyoaktif
maddelerin ithalat iznini veren Türkiye Atom Enerjisi Kurumu bu radyoaktif ham
madde miktarını denetleyememektedir; kendisini “regülatör kurum” olarak
tanımlayan Türkiye Atom Enerjisi Kurumu bu denetimi yapmaya dahi ihtiyaç
duymamaktadır. Kaçak getirilen radyoaktiviteyi tespit eden ama işlem dahi
yapamayan, tesis edemeyen bir kurumun varlık ve kuruluş amacı ortadan
kaldırılmaktadır. Uluslararası Atom Enerjisi Ajansıyla tam akredite olmak
yerine kurumun yetkilerinin kaldırılması ise “Şu nükleer maddeler olmasa atom
enerjisini ne güzel yönetirdim.” yaklaşımıyla ilgili bir bakanlık uygulaması. 
Bu
kararnamenin öncelikle 6’ncı maddesinin (2)’nci fıkrasında, Akkuyu Nükleer
Santrali faaliyete geçtikten sonra, yurt dışına çıkarılan nükleer atığın önemli
radyoaktifleri alındıktan sonra kalan nükleer atığı geri getirme hakkı tanınmış
bulunuyor. Denizlere boşaltılan soğutma sularının sadece birkaç saniye
radyoaktif kalabildiği ve akabinde tümüyle arınmadığından tehlike oluşturduğu
ifade edilmektedir. Söz konusu soğutma suları doğal alanlara boşalmadan önce
reaktör ve yüzlerce metrelik borulardan geçmektedir. Bu sulara reaktörden ve
boruların kendisinden radyoaktif kurşun, krom, kobalt parçacıkları
karışmaktadır; bunların radyoaktifliği de yıllarca sürmektedir. Radyasyon
sızıntısı için nükleer santrallerde bir kaza olması şart değil, reaktörün
normal günlük çalışma düzeni içinde insan ve çevre sağlığına son derece zararlı
radyasyon doğaya rutin olarak verilmektedir. Kısacası bir nükleer santral
sorunsuz çalışması sırasında da insanları ve doğayı zehirlemektedir. “En temiz
ve güvenli enerji nükleer enerjidir.” söylemini de neredeyse tüm dünya
yalanlamaktadır. Dünyada pek çok ülke nükleer enerjiyi terk etmektedir.
Almanya, İsveç, Belçika, Hollanda, İspanya gibi ülkeler tarih vererek ya
santralleri kapatmış ya da ömrü dolanların yerine yenisini sipariş etmeyeceğini
bildirmiştir. Amerika Birleşik Devletleri ve Avrupa Birliği ülkeleri atıkları
için milyarlarca dolar, euro harcamaktadır. Gayriahlaki bir tavırla atıklar
için başta Hindistan olmak üzere az gelişmiş ve gelişmekte olan ülkeleri
nükleer çöplük olarak seçmektedirler. Türkiye de bu ülkelerden biridir.
Karadeniz’de ortaya çıkan zehirli atık dolu İtalyan varillerinden hâlâ
kurtulamadığımız da unutulmamalıdır. 
Sayın
Başkan, kıymetli milletvekilleri; ülkemizin ve milletimizin ihtiyacı olan,
Türkiye'nin ekonomik ve sosyal kalkınmasına katkı sağlayacak olan her türlü
projeye, millî güvenliği ilgilendiren devlet politikalarına, sahibi kim olursa
olsun elbette ki destek vereceğiz. Ancak Akkuyu Nükleer Santrali’ne karşı
yürütülen bu süreçte Hükûmetin her türlü yüksek bütçeli ve bol akçeli projeleri
takip ettiğini, kafa karıştıran hususları tekrar ettiğini gözlemliyoruz. Bu
anlamda, özellikle bu santralin yapımına ilişkin Türkiye ve Rusya arasındaki
yapılan anlaşmaya göz atmakta fayda görüyoruz. Bu konuda Rusya adına Rosatom,
Türkiye adına da Enerji ve Tabii Kaynaklar Bakanlığı, taraf olan bunlar.
Projeyi gerçekleştirecek olan şirketin Rusya devleti tarafından kurulacağı ve
üretilen elektrik de dâhil olmak üzere nükleer güç santralinin sahibi olduğu
yapılan anlaşmaların 5’inci maddesinin ikinci fıkrasında açıkça ifade
edilmektedir. Proje şirketi Rus tarafınca yetkilendirilen şirketlerin doğrudan
veya dolaylı olarak başlangıçta yüzde 100 hisse payına sahip olacağı
belirtilmiştir. Ayrıca, Rus tarafının hisse payının hiçbir zaman yüzde 51’in
altına düşmeyeceği de özellikle anlaşmada belirtilmiş. Proje şirketinin elde
ettiği kârın yüzde 20’si güç üniteleri devreye girdikten sonra en erken on beş
yıl sonra Türk tarafına ödenmeye başlayacak ve Sayın Erdoğan tarafından
“2023’te yetiştirilecek.” denmesine rağmen sözleşmeye göre ilk enerji üretimi
en erken 2025 yılında gerçekleştirilecek. Proje inşasında ihtiyaç duyulan
mallarsa Rusya’dan tedarik edilecek ve bu anlamda anlaşma şartlarında açıkça
görüyorsunuz ki bu santral Hükûmetin diğer millî ve yerli projeleri gibi
yabancı menşelidir ve tamamen inşaatından santralin kendisine ve üretilen
elektriğine kadar Rusya tarafına verilen bir enerji kapitülasyonudur. Türkiye,
sadece burada müşteri konumundadır. Enerji ve fiyatları ve teknoloji transferi
bakımından Türkiye’ye bir avantaj getirmemekle birlikte Türkiye’de daha önce iktidarın
Rusya ve İran’la yaptığı al ya da öde anlaşmasının bir benzeri de bu santral
için yapılmaktadır. 
Ülkemizin
enerji planlamasında üç nükleer santral kurulacağı belirtilmiş; Sinop proje
aşamasında, üçüncüsü de muhtemelen Tekirdağ’da kurulacak olan ve ne yazık ki
hiçbiri yerli ve millî olmayan projelerdir. Birinde Ruslar, diğerinde Çinliler
olacak gibi görülüyor. Enerji açısından dışa bağımlılığı azaltmaya çalışırken
bu defa da muhtemelen millî güvenlik açısından dışa bağımlı hâle geleceğiz.
İlerleyen süreçte, geçmişte olduğu gibi en ufak bir uçak krizinde domates
ihracatımız bile ekonomik açıdan sıkıntılı hâle gelirken elin gâvuru yüzde 100
kendisine ait olan enerjisini mi bize verecek? Çinlilerin Doğu Türkistan’da
yaptığı zulme sırf bu sebepten mi ses çıkarmıyorsunuz? 
Ülkemizde
radyoizotoplar hastanelerde, araştırma laboratuvarlarında, üniversitelerde ve
endüstride kullanılmaktadır ve bunlar radyoaktif elementlerdir ve hacim
bakımından da bazı ülkelerde reaktör yakıt atıklardan gelen düşük aktiviteli radyoaktif
elementlerden daha fazladır. Uzun vadeli nükleer teknoloji politikası ve buna
yönelik insan kaynağı ve altyapı geliştirme stratejisi bulunmadığı takdirde
dışa bağımlılığın eskisinden daha fazla artacağı da aşikârdır. 
Gerek
güneş gerek rüzgâr enerjisiyle ilgili olarak teknoloji üretmekteyiz; yerli
sanayi bu konuda kurulacak olan bir teşvik sistemiyle üretime
kazandırılmalıdır. Son iki yılda güneş paneli ithalatı 6,1 milyar dolar. Sektör
bu hızla büyüdükçe beş yılda 40 milyar doları bulacak. Aynı şekilde rüzgâr
enerjisiyle ilgili ekipmanları da yurt dışından ithal ediyoruz ve her iki
sektörde kullanılan ekipmanları yurt içinde daha ucuza üretmenin yollarını
açmalıyız. 
“Böyle
düzen, böyle çağ, böyle devran kahrolsun!/Vaktiyle bir Atsız varmış, var olsun.”
diyen büyük Türkçü Atsız atanın ebedî âleme geçişinin dün 43’üncü yıl
dönümüydü, ruhu şad olsun. “Tanrı Türk’e yar olsun/Turan eller var olsun.” (İYİ
PARTİ sıralarından alkışlar)
BAŞKAN
– Teşekkür ederim.
İYİ
PARTİ Grubu adına son konuşmacı Kayseri Milletvekili Dursun Ataş.
Buyurun
Sayın Ataş. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA DURSUN ATAŞ (Kayseri) – Sayın Başkan, değerli
milletvekilleri; 2019 Yılı Merkezi Yönetim Bütçe Kanunu Teklifi’nde yer alan
Türkiye Rekabet Kurumu ile Helal Akreditasyon Kurumunun bütçeleri hakkında söz
almış bulunuyorum. Genel Kurulu saygıyla selamlıyorum.
Sözlerime
başlamadan önce terörle mücadelede büyük bir özveriyle görev yaparken şehit
olan güvenlik güçlerimizi rahmetle, gazilerimizi minnetle anıyorum. Dün yine
şehit olan Rize Emniyet Müdürümüzü rahmetle anıyor, ailesine başsağlığı
diliyorum.
Görüş
ve önerilerimizin pakette pek de dikkate alınmadığı 2019 yılı bütçesinin
ülkemize ve yüce Türk milletine hayırlar getirmesini diliyorum. Rekabet Kurumu
5 Kasım 1997 tarihinde faaliyete başlamıştır. 4054 sayılı Rekabetin Korunması
Hakkında Kanun’un uygulamasıyla yükümlüdür. Söz konusu kanunu uygulamakla
görevli Rekabet Kurumunun amacı piyasalarda rekabetin sağlanması ve
korunmasıdır. Türkiye serbest piyasa ekonomisi Rekabet Kurumunun yürürlüğe
girmesiyle denetlenebilir kılınmıştır. Böylelikle ekonomik etkinliğinin
piyasalar lehine test edilmesi ve sürdürülmesi yasal bir zorunluluk hâline
getirilmiştir. Kurumun 2019 yılı bütçesi 2018 yılına göre yaklaşık yüzde 14
oranında artırılarak 96 milyon 190 bin TL olarak hazırlanmıştır. 
Değerli
milletvekilleri, Türkiye Rekabet Kurumu idari ve mali açıdan bağımsızdır. Plan
ve Bütçe Komisyonundaki bütçe görüşmelerinde 2019 yılı bütçesi Ticaret
Bakanlığı tarafından sunulmuştur. İdari yönden bağımsız olan bir kurumun kendi
bütçesini kendisinin sunması piyasalara güven vermesi açısından son derece
önemlidir. Bu durum, Ticaret Bakanlığının kontrolü altında olduğu izlenimini
vermektedir. Böylelikle bağımsızlığı sorgulanmaktadır. Bu bakımdan, kurumun
piyasaları tarafsız bir şekilde denetlemesi ve dengelemesi düşünülemez. Rekabet
Kurumunun görevleri arasında rekabetin iyi işlemediği alanlara müdahale etmek
de olmalıdır. Böylelikle rekabet koşullarını sağlayarak piyasayı
dengelemelidir. Uygun rekabet ortamı oluştuğu zaman herhangi bir şirketin çok
aşırı büyümesi, piyasa payının büyük bir kısmına sahip olması kolay değildir.
Değerli
milletvekilleri, Türkiye Rekabet Kurumunun amaç ve görevleri arasında kamu
teşebbüslerinin özelleştirilerek özel sektöre devredilmesi aşamasını incelemek,
kamunun özelleştirerek terk ettiği alanlarda tekelleşmeyi önlemek de vardır.
Yakın zamanda yapılan özelleştirmelerin sonuçları ortadadır. Kamuoyunun büyük
bir kısmı tarafından özelleştirmelerin şaibeli yapıldığı düşünülürken kurum
serbest piyasaya gerekli güveni verememiştir. Bakınız, fazla geriye gitmeye
gerek yok. TÜRKŞEKER’e ait şeker fabrikalarının özelleştirilmesi sonucunda
devirler hâlâ yapılamamıştır. Neden yapılamadığına dair bir açıklama yoktur.
Devredilen fabrikalar atıl bırakılmıştır, herhangi bir denetim söz konusu
değildir, çiftçilerimiz mağdur olmuştur. Tarımın ülkemizde bitme noktasına
geldiği bugünlerde çiftçilerimizin mağduriyetlerini gidermeye yönelik bir
çalışma yapılmamıştır, işçilerimiz işsiz kalmıştır, özelleştirmeler sırasında
işçilerimizin çalışma garantilerine yönelik bir düzenleme de yapılmamıştır.
Ekonomik krizin çok fazla hissedildiği bugünlerde birçoğu kapı dışarı
edilmişlerdir. Bu konuda kurumdan ne bir açıklama gelmiştir, ne de ilgili
bakanlıkla bir çalışma yapılmıştır.
Değerli
milletvekilleri, ilgili kurum son olarak ekonomik krizin en büyük sebeplerinden
olan soğan ve patates depocularına el atmıştır. 8 Ağustos 2018 tarihinde bir ön
araştırma raporu hazırlıyor, araştırmada 2012-2017 yılları arasındaki soğan ve
patates üretim tablolarını inceliyor. Bir önceki yıl ürünlerinin artık,
depolarda bulunmadığını ifade ediyor. Patates ve soğan pazarlarında ilgili
pazarları etkileyebilecek büyüklükte teşebbüsün olmadığını belirtiyor. Bu
kararı oy birliğiyle alıyor, Kasım 2018’de yayınlıyor. Uzun yılları kapsayan bu
rapor, sektörün bütününde stokçuluk diye bir şeyin olmadığını resmen ilan
ediyor, depoculuğun önemini gözler önüne seriyor. 
Değerli
milletvekilleri, burası çok önemli, aradan sadece üç ay geçmesine rağmen
Rekabet Kurumu soğan konusunda güncel bir kararın olmadığını, söz konusu
kararda yer alan inceleme, tespit ve değerlendirmelerin ilgili kararın alındığı
tarihten önceki döneme yönelik olduğunu ve sektörü yakından takip ettiklerini
söylüyorlar.
Acaba
kısacık, üç ay gibi bir sürede soğan, patates piyasası tekellerin eline mi
geçti? Soğan, patates piyasasında üç ayda ne değişti? Rekabet Kurumu, basılan
depolar karşısında oy birliğiyle aldığı kendi raporunu mu yok saydı, yoksa
iktidar karşısında bağımsızlığını mı yok saydı? Bir kurumumuz daha baskıya
dayanamayıp dün söylediğini bugün inkâr ediyor.
Ekonomik
krizin etkisini yoğun olarak gösterdiği bugünlerde bağımsız kurumlarımız her
türlü baskıya rağmen cesur kararlar almalıdır, serbest piyasaya güven veren
tutarlı açıklamalar yapmalıdır. 
Değerli
milletvekilleri, Türkiye Rekabet Kurumu son zamanlarda yaptığı açıklamalarla ve
izlediği yollarla Hükûmetin doğrudan veya dolaylı olarak gerçekleştirdiği
ekonomik faaliyetler konusunda gerekli denetimi gerçekleştirememiştir.
Piyasalarda rekabeti oluşturacak adımlar atamamıştır. Tekelleşmenin önüne
geçememiştir. Basının ve medyanın tekelleşmesine göz yumarak havuz medyası
oluşturulmasına seyirci kalmıştır. İthal et alımı ve piyasaya sürülmesi
konusunda gerekli müdahaleleri yapamamıştır. İhalelerin belirli şirketlere
verilmesini engelleyememiştir. Yani kurum olarak siyasi baskıdan nasiplerini
almışlardır. Kurum, tarafsızlığını ve bağımsızlığını kaybetmiştir. 
Değerli
milletvekilleri, Helal Akreditasyon Kurumu ise, yeni kurulmuş olup 2019 yılı
için 3 milyon 876 bin TL bütçe ayrılmıştır. Kurumun amacı, helal uygunluk
değerlendirme kurumlarını akredite etmektir. Bu kuruluşların ulusal veya
uluslararası standartlara göre faaliyette bulunmalarını ve bu suretle
düzenledikleri belgelerin ulusal ve uluslararası alanda kabulünü temin
etmektir. Kamu tüzel kişiliğini haiz, idari ve mali özerkliğe sahip, Ticaret
Bakanlığıyla ilgili tutulmuş bir kurumdur. Kurumda pek çok bakanlıktan temsilci
bulunmaktadır. Bu temsilcilerin hangi İslami yeterliliğe göre seçileceği ise
başlı başına bir soru işaretidir. Bakalım ne kadar özerk olabileceklerdir.
Umarız ki iktidar karşısında özerkliğini, bağımsızlığını kaybetmiş, biraz önce
bahsettiğimiz Rekabet Kurumu gibi bir kurum hâline gelmezler. Bu kuruma ehil ve
liyakat sahibi olmayan yöneticilerin atanması hâlinde bu kurumun
faaliyetlerinin ne bir yararı görülebilir ne de bu konuda olan büyük boşluk
giderilebilir. Bu yüzden kurumun faaliyetlerini yakından takip edeceğiz. 
Ancak,
bu noktada değinilmesi gereken bir konu daha var. Bu zamana kadar helal
sertifikası verilen kurumlar nasıl ve kim tarafından denetlenmiştir? Verilen
sertifikalar ne kadar güvenlidir? Nitekim, Brezilya’dan gelen tavuğun helal
akreditasyonunu yapan kurumlar nasıl ve hangi standartlara göre denetlemiştir?
Mesela, et ithalatında, yabancı ülkelerden gelen karkas etlerin sıhhati ve
helal olup olmadığı tartışmalıdır, helal olduğunun garantisi yoktur. Hâlbuki,
ülkemizde 1999 yılında kurulan ve tüm uygunluk değerlendirme alanlarında
uluslararası tanınırlığa sahip olan bir kurumumuz mevcuttur, adı da Türk
Akreditasyon Kurumudur. 2013 senesinde Haliç Kongre Merkezi’nde Müslüman
ülkelerden yabancı uzmanların da katıldığı, zamanın Avrupa Birliği Bakanı
Egemen Bağış’ın şovuna dönüştürdüğü, Türk Akreditasyon Kurumunun Helal
Akreditasyon Komitesi Başkanlığını yürüttüğü görkemli bir organizasyon
düzenlenmiştir. Sonuç ortada: “Bakara makara” zihniyetiyle bir kurumumuz daha
işlevini kaybetmiş durumda. Mevcut kurumumuzun ismi içerisinde “Türk”
geçmesinden dolayı mı bir kurumumuza yine işlevini kaybettirip yerine başka bir
kurum kuruluyor? Yine, yerine kurulan, yeni oluşturulan kurumun kısa ismi ise
iktidara çok uzak olan bir kavram olan “HAK”tır. Nasıl “AK” demekle ak
olunmuyorsa bu alanda da bu anlayışınız devam ettiği sürece “HAK” demekle haklı
olamayacaksınız.
Hepinizi
saygıyla selamlıyorum. (İYİ PARTİ sıralarından alkışlar)
BÜLENT
TURAN (Çanakkale) – “İYİ” demekle iyi olmadığın gibi. 
BAŞKAN
– Teşekkür ederim.
Böylece
İYİ PARTİ Grubu adına konuşmalar tamamlanmıştır.
Şimdi
Adalet ve Kalkınma Partisi Grubunun konuşmaları başlıyor.
İlk
konuşmacı İstanbul Milletvekili Osman Boyraz.
Buyurun
Sayın Boyraz. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA OSMAN BOYRAZ (İstanbul) – Sayın Başkan, değerli
milletvekilleri; Enerji ve Tabii Kaynaklar Bakanlığının bütçesi üzerinde
konuşma yapmak üzere AK PARTİ Grubu adına söz almış bulunmaktayım. Bu vesileyle
Gazi Meclisimizin çok değerli üyelerini ve ekranları başında bizleri izleyen
aziz milletimizi en kalbî duygularımla hasret ve muhabbetle selamlıyorum.
Öncelikle,
dünkü menfur bir saldırı sonucu şehit olan değerli dostum, arkadaşım, kardeşim
Altuğ Verdi’ye Allah'tan rahmet diliyorum, mekânı cennet olsun.
Konuşmama
başlamadan önce, gönüllerimizin sultanı Mevlâna Celâlettin Rûmi’yi ebedî âleme
göç edişinin 745’inci yıl dönümünde de sevgi, saygı ve rahmetle anıyorum.
Bugün
görüşmekte olduğumuz bütçe 2019 yılı bütçesi, AK PARTİ hükûmetleri tarafından
hazırlanan 17’nci bütçe olup Cumhurbaşkanlığı sisteminin ilk bütçesi olması
nedeniyle tarihî bir öneme sahiptir. Öncelikle, Enerji Bakanlığının bütçesinin
hazırlanmasında emeği geçen başta Sayın Bakanımız olmak üzere, Enerji
Bakanlığımızın bürokratları, Plan ve Bütçe Komisyonu üyeleri, velhasıl bütçe
çalışmaları sırasında alın terini, emeğini, samimiyetini seferber eden herkese
teşekkür ediyorum.
Bütçeler
ekonomide istikrarın sağlanması, kaynakların etkin tahsis edilmesi, gelir
dağılımında adaletin sağlanması ve yatırımların teşvik edilmesi gibi hedeflerin
gerçekleştirilmesinde kullanılan en önemli araçlardan biridir. AK PARTİ
dönemlerinde yapılan bütçeleri incelediğimizde büyümeye, kalkınmaya, rekabet
gücünü artırmaya, insan odaklı, üretim odaklı, halkın tamamına dokunan bütçeler
olduğunu görmekteyiz. Modern dünyada enerji, hayatımızın vazgeçilmez unsuru ve
ihtiyaçlarından biri olup büyümenin, kalkınmanın ve gelişmiş bir ülke olmanın
temel dinamiklerinden biri hâline gelmiştir. Ayrıca, ülkemizin ithalat kalemleri
içinde en yüksek paya sahip olması hasebiyle de ülkemiz ekonomisi açısından
önemli bir girdiyi oluşturmaktadır. Enerjide dışa bağımlılığın azaltılması,
Türkiye’nin genel ekonomik dengeleri açısından önemlidir. Bu minvalde ülke
ekonomisinin sürdürülebilir şekilde büyümesi için gerekli en temel
ihtiyaçlardan biri kesintisiz, kaliteli, çevreye uyumlu ve rekabetçi enerji
arzıdır. Bu bağlamda, birincil enerji kaynakları açısından ülkemizin dışa
bağımlılığının azaltılması, arz güvenliği tahkiminin sağlanması, enerji
altyapısının güçlendirilmesi ve enerji verimliliğinin öncelendirilmesi ancak
yapılacak yatırımlarla mümkündür. Bu anlamda baktığımız zaman jeopolitik önem
açısından Türkiye’nin bulunduğu konum dolayısıyla birçok projeyi hayata
geçirmiş bulunmaktayız; Mavi Akım gaz boru hattı, TANAP projesi, TürkAkım Gaz
Hattı Projesi gibi. Bunların detaylarına girmeyeceğim, zaman çok kısıtlı. Zaten
Enerji Bakanlığının yapmış olduğu çalışmaları, özellikle AK PARTİ
iktidarlarının her alanda yapmış olduğu çalışmaları anlatabilmek için ne
dağarcığımdaki kelimeler yetecek ne de zaman yetecek. Bunun da farkındayım. 
Aziz
milletimiz de yapılan hizmetlerin, her zaman kendilerine yapılmış olan bu
hizmetlerin takdirini her seçimde de veriyor. İnşallah, 31 Mart seçimlerinde de
milletimiz, yine, laf üretenle iş üreteni, taş üstüne taş koyanla laf
söyleyenleri ayırt edecek, ona göre kararını verecek. Aziz milletimiz,
inşallah, kendisine hizmet edeni hiçbir zaman yalnız bırakmadığı gibi 31 Mart
seçimlerinde de yalnız bırakmayacak. 
Tabii,
enerjide -biraz önce de ifade ettiğim gibi- yapılan onlarca çalışma var. 2002
yılında AK PARTİ’den önce yapılanlar yenilenebilir enerji. Yenilenebilir enerji
çeşitlerini hepimiz biliyoruz. Rüzgâr enerjisi, jeotermal enerji, biyokütle
enerjisi ve buna benzer enerjilerde 2002 yılında yaklaşık 12 bin megavat olanı
şu an yaklaşık 42 bin megavata çıkarttık. Bu gördüğünüz gibi hizmetin sürekli
arttığının göstergesi. Yine, kurulu gücümüze baktığımız zaman, AK PARTİ’den
önce yaklaşık 32 bin megavat olurken şu an yaklaşık 88 bin megavata çıkmıştır.
Yine, elektrik üretimi 125 milyar kilovatsaatken yaklaşık 300 milyar
kilovatsaate çıkmıştır. Gördüğünüz gibi hemen hemen her alanda, doğal gazda,
petrolde, madende bu ve buna benzer çalışmalar devam etmektedir.
Yine,
doğal gazda 2002 yılında yaklaşık Türkiye genelinde Ankara, Eskişehir,
İstanbul, İzmir, Bursa olmak üzere 5 ilde doğal gaz mevcutken bugün Türkiye’de
78 ilde -3 ilde de çalışmalar devam ediyor- yaklaşık da 550’nin üzerinde
ilçemizde doğal gaz talebini karşılar noktaya gelmiş bulunmaktayız.
Yine,
madencilikte, baktığımız zaman, dünyada 90 çeşit madenden ülkemizde 77 tanesi
saptanmış, 60 civarında da üretim hâline gelmiş. İhracatımız 2002 yılında
yaklaşık 700 milyon civarındayken 2017 yılında 4,3 milyar dolara çıkmış. 
Yine,
biraz önce de ifade ettim, TANAP projesinden bahsettim. Bu proje çok çok
önemli. Yaklaşık 2 bin metre denizin altından 980 kilometre…
(Mikrofon
otomatik cihaz tarafından kapatıldı)
BAŞKAN
– Bir dakika tutmasın ama Sayın Boyraz.
Bitirelim.
OSMAN
BOYRAZ (Devamla) – Sayın Başkanım, velhasıl, yapılanlar biraz önce de ifade
ettiğim gibi saymakla bitmez. 
Nükleer
enerjiye giremedim. O noktada da hepinizin malumu, dünyada 500’ün üzerinde
nükleer enerji kullanılmaktayken ülkemizde, maalesef, AK PARTİ iktidarlarının
güçlü lideriyle birlikte, iradeyle birlikte bugün Sinop’ta, Mersin’de ve
3’üncüye de inşallah yer belirleniyor. Bu noktada bize, her zaman, yapılmaması
noktasında tavsiyede bulunanlar, kendi ülkelerinin elektrik üretiminin yüzde 77’sini,
yüzde 80’ini üretiyorlar. 
Çok
fazla sözü uzatmaya gerek yok. Duran cisim hiçbir zaman enerji üretmez -fiziğin
birinci kuralıdır- sürekli hareket etmesi gerekiyor. İşte AK PARTİ iktidarları
da sürekli hareket hâlinde; durmak yok, yola devam diyoruz. Enerjimiz daim
olsun. (AK PARTİ sıralarından alkışlar) 
BAŞKAN
– Teşekkür ederim.
Şimdi
söz sırası, Mersin Milletvekili Zeynep Gül Yılmaz’da.
Buyun
Sayın Gül Yılmaz. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA ZEYNEP GÜL YILMAZ (Mersin) – Sayın Başkan, değerli
milletvekilleri; Enerji ve Tabii Kaynaklar Bakanlığı bütçesi üzerine AK PARTİ
Grubu adına söz almış bulunuyorum. Bu vesileyle, Gazi Meclisimizi ve ekranları
başında bizleri izleyen aziz milletimizi saygıyla selamlıyorum.
Sözlerime
başlamadan önce, dün makamında şehit edilen Rize İl Emniyet Müdürümüz Altuğ
Verdi’ye Allah’tan rahmet diliyorum. Bugün memleketim olan Mersin’de Hakk’a
uğurlanacak. Allah rahmet eylesin. Aziz milletimize ve ailesine başsağlığı
diliyorum. 
Ülkelerin
enerji talepleriyle büyümeleri arasında yakın ve doğru orantılı bir ilişki
olduğu gerçeğini hepimiz bilmekteyiz. Ülkemizi ve milletimizi daha ileriye
taşımak için iktidarımız döneminde enerji ve doğal kaynaklar alanında bugüne
kadar yaptıklarımıza ilave olarak, millî enerji ve maden politikası, enerji arz
güvenliği, yerlileştirme ve öngörülebilir piyasa alanındaki stratejilerimizi
geliştirmeye devam edeceğiz. Bu politikayla güdülen ana hedef, enerjide dışa
bağımlılığın azaltılması, sürekli ve düşük maliyetli enerji ve ham madde arzı
sağlanması, enerji piyasalarında serbestleşme, enerji verimliliği ve yerli
teknolojinin geliştirilmesidir. Bu bağlamda “Daha çok yerli, daha çok
yenilenebilir.” parolasıyla ortaya koyduğumuz millî enerji ve maden politikası stratejimiz
doğrultusunda enerji portföyümüzdeki yerli ve yenilenebilir enerji payının
artırılması için çok yoğun bir çalışma süreci devam etmekte, yerli kömürle
birlikte yenilenebilir enerji kaynaklarımız çevreci bir anlayışla
sürdürülebilirlik ilkesi doğrultusunda azami seviyede değerlendirilmektedir.
2018 yılı sonu itibarıyla, güneş ve rüzgâr başta olmak üzere, 13 bin megavatın
üzerinde yerli ve yenilenebilir kaynaklı elektrik üretim santrali devreye
alınmıştır. 
Aziz
milletimiz, değerli milletvekilleri; petrol ve doğal gazda yüzde 90’ın üzerinde
bir oranda dışarı bağımlı olduğumuz gerçeğine rağmen, iktidarımızın izlediği
güçlü enerji diplomasisi ve politikalarıyla on altı yıldır bu alanda hiçbir
sorun ve tedarik krizi yaşanmadan halkımıza enerji arz güvenliği kesintisiz
sağlanmıştır. Bu çerçevede, ithalata bağımlılığın kontrol altına alınması
noktasında mümkün olan en üst düzeyde kaynak ve güzergâh çeşitliliğini en üst
noktaya taşımak için çok yoğun çalışmalarımız da devam etmektedir. 
Bu
bağlamda hayata geçirilen önemli projeler hakkında çok kısaca bilgi vermek
istiyorum, malumunuz, hepsi hakkında bilgi vermek saatlerimizi alır. 
Yenilenebilir
enerji kaynak alanı olan Konya Karapınar’da 1.000 megavat kapasiteli, dünyanın
en büyük güneş enerji santrali, yine 5 lokasyonda toplam 1.000 megavat kurulu
gücünde rüzgâr enerjisi santrali kurulumu başlamıştır. 
Memleketim
Mersin’de Akkuyu Nükleer Santrali’nin temeli Sayın Cumhurbaşkanımız ve Rusya
Devlet Başkanının katılımlarıyla 3 Nisan 2018 tarihinde atılarak inşasına da
başlanmıştır. 3 Mayıs 2013 tarihinde Japonya’yla 4.480 megavat kurulu güce
sahip, ikinci nükleer santralimiz olan Sinop Nükleer Güç Santrali’nin
kurulumuna yönelik anlaşma da imzalanmıştır. 
Doğal
gaz alanında ise Bakü-Tiflis-Erzurum Doğal Gaz Boru Hattı ve Mavi Akım Doğal
Gaz Boru Hattı devreye alınmıştır. Azerbaycan’dan Türkiye’ye uzanan ve
“enerjinin İpek Yolu” olarak adlandırılan Trans Anadolu Doğal Gaz Boru Hattı
Projesi (TANAP)’ın inşası tamamlanmış ve ulusal gaz iletim şebekemize bağlanmıştır.
TürkAkım Doğal Gaz Boru Hattı’nın deniz altı boru döşeme işlemi tamamlanmış
olup 2019 yılında ülkemize gaz arz edecek şekilde kara çalışmaları devam
etmektedir. 
İzmir
Aliağa’da Türkiye’nin ilk yüzer LNG depolama ve yeniden gazlaştırma terminali
devreye alınmıştır. Bununla birlikte, dünyanın en büyük LNG depolama
kapasitesine sahip ve ülkemizin yeniden gazlaştırma terminali Hatay Dörtyol’da
devreye alınmıştır. Silivri Doğal Gaz Depolama Tesisi 11/7/2007 tarihinde 1,9
milyar metreküp depolama kapasitesiyle hizmete açılmıştır. Tuz Gölü Yer Altı
Doğal Gaz Depolama Tesisi’nin faz 1 inşası tamamlanmış, 2017’de ilk gaz dolumu
gerçekleştirilmiştir. 2018 yılı sonuna kadar 81 ilimizde de doğal gaz kullanımı
sağlanacaktır. 
Gurumuz
olan, Türkiye’nin ilk derin deniz sondaj gemisi Fatih, Akdeniz’de sondaja
başlamıştır. İkinci sondaj gemisinin tedarik süreci devam etmekte olup 2019
yılı Şubat ayında portföyümüze dâhil olması öngörülmektedir.
(Mikrofon
otomatik cihaz tarafından kapatıldı) 
ZEYNEP
GÜL YILMAZ (Devamla) – Ayrıca 1’i yerli üretim olmak üzere 2 adet sismik arama
gemisi de devreye alınmış olup arama faaliyetlerine devam etmektedir. 
Ulusal
Enerji Verimliliği Eylem Planı kapsamında 2017-2023 yılları arasında 55 farklı
projeyle, kümülatif 23,9 milyon ton eş değer petrol enerji tasarrufu
sağlanacaktır. Ulusal Enerji Verimliliği Eylem Planı kapsamındaki tüm
eylemlerin uygulanması hâlinde ise 2033 yılına kadar sağlanacak tasarrufun mali
değeri 30,2 milyar Amerikan doları olarak hesaplanmıştır.
Sözlerime
son verirken, iyi demekle iyi olunmaz diyor, onlar konuşur AK PARTİ yapar
diyorum.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
Arkadaşlar,
lütfen, sürelerimiz belli, beş dakika, buna riayet edersek memnun olurum; 14 konuşmacı
var, toplamda 15 dakika yapar artı 1’le. 
Konuşma
sırası Van Milletvekili Abdulahat Arvas’ta.
Buyurun
Sayın Arvas. (AK PARTİ sıralarından alkışlar) 
AK
PARTİ GRUBU ADINA ADBULAHAT ARVAS (Van) – Sayın Başkan, değerli
milletvekilleri; 2019 Yılı Merkezi Yönetim Bütçe Kanun Teklifi’nde yer alan
Enerji Piyasası Düzenleme Kurumu bütçesi üzerine söz almış bulunmaktayım.
Başkanlık Divanını ve milletvekillerini saygıyla selamlıyorum. 
Değerli
milletvekilleri, uzun yıllar boyunca kamu tekelinde yönetilen elektrik ve doğal
gaz piyasasının rekabete açılması ve yeniden yapılandırma sürecinin bir parçası
olarak Enerji Piyasası Düzenleme Kurumu, 2001 yılında bağımsız bir otorite
olarak kurulmuştur. Kurulduğu günden bugüne, enerji piyasalarının
serbestleştirilmesi, rekabete açılması ve rekabetten sağlanan faydaların tüm
kesimlere hakkaniyetle bölüştürülmesi için çalışmaktadır. Kurumun bağımsızlığı
enerji piyasalarının tarafsızca yönetilmesi adına çok kıymetlidir. 
Değerli
milletvekilleri, Türkiye'de enerji piyasalarının işleyişini sağlayan ve
düzenleyen temel kurum, organ Enerji Piyasası Düzenleme Kurumudur. Elektrik,
doğal gaz, petrol ve LPG piyasalarındaki tüm faaliyetlerin düzenlenmesinden ve
denetlenmesinden sorumludur. Türkiye'de, 2018 yılı Eylül ayı itibarıyla
elektrik piyasasında 2.319, doğal gaz piyasasında 320, petrol piyasasında
13.524 ve LPG piyasasında 10.966 lisanslı oyuncu faaliyet göstermektedir. EPDK
sorumlu olduğu enerji kaynaklarını kaliteden ödün vermeden, düşük maliyetli,
sürekli ve çevreye saygılı bir şekilde tüketicilere arzı amaçlamaktadır. EPDK
enerji piyasalarının işleyişine ilişkin kuralları belirlerken piyasa izleme
faaliyetlerinden elde ettiği sonuçları ve dünyadaki gelişmeleri sürekli olarak
gözden geçirmektedir. EPDK’nin elektrik piyasasına yönelik faaliyetleri
neticesinde, 2001 yılı sonunda 28 bin megavatlık düzeyde olan kurulu gücümüz
2018 Ağustos sonu itibarıyla yaklaşık 88 bin megavat olmuştur. Elektrik
piyasasına yönelik yapılan önemli mevzuat çalışmalarıyla verimliliğin
artırılması hedeflenmiştir. Bu amaçla binaların çatılarına kurulacak güneş
panelleriyle elektrik üretilmesine ilişkin mevzuat yürürlüğe girmiştir. Yine,
tüketicilerin lehine olarak, elektrik satışına ilişkin hizmetlere asgari
standartlar getirilmiştir. 
Doğal
gaz piyasası faaliyetlerini incelediğimizde, 2002 yılında sadece 6 ilin
kullandığı doğal gazı bugün, elhamdülillah, 78 ilimiz ve 430 ilçemiz
kullanmaktadır. Yapılan gayretli çalışmalarla inşallah bu yıl sonuna kadar 81
il merkezimizin tamamı ve 500 ilçemiz doğal gaz kullanmaya başlayacaktır.
Türkiye'nin
doğal gaz ticaret merkezi olma hedefi doğrultusunda, Avrupa’ya giden doğal
gazın güvenli tek geçiş ülkesi olan ülkemizde Tuz Gölü’ndeki en büyük doğal gaz
depolama tesisi tamamlandı. Tuz Gölü Doğalgaz Depolama Tesisi’yle yerin 1.400
metre altındaki tuz yapılarında doğal gaz depoluyoruz. Diğer taraftan, EPDK
düzenlemeleri çerçevesinde, 1 Eylül 2018 tarihinde Organize Toptan Doğal Gaz
Satış Piyasası EPİAŞ bünyesinde devreye alınmıştır. Böylece ülkemiz, bölgesinde
ilk defa doğal gaz borsasını kuran ülke konumuna geçmiştir. Ülkemizin doğal gaz
ticaret merkezi olma hedefine yönelik çok önemli bir adım daha atılmıştır. 
Değerli
milletvekilleri, Türkiye'de her yıl akaryakıt piyasası daha da gelişmekte ve
büyümektedir. Son on yıllık süre zarfında akaryakıt tüketimi yüzde 50 artarak
28,7 milyon tona çıkmıştır. Avrupa’nın en kaliteli akaryakıtı ülkemizde
tüketilmektedir. Bu kapsamda Akaryakıt Kalite İzleme Sistemi (AKİS)
kurulmuştur. Akaryakıt piyasasında bugün itibarıyla toplam 6 adet rafineri
lisansı bulunmaktadır. Bunlardan 4 tanesi TÜPRAŞ’a, 1’i geçtiğimiz ay faaliyete
başlayan Star Rafinerisine, diğeri ise hazırlık aşamasında olan ERSA Petrol
Sanayi AŞ’ye aittir. 
Çevre
dostu kabul edilen LPG’nin ülkemizde hızla yaygınlaşması için de EPDK çeşitli
adımlar atmıştır. Bunların neticesinde bugün Türkiye dünyanın en büyük 16’ncı
LPG pazarı konumundadır.
Enerji
insan yaşamında son derece önemli önceliğe sahiptir, enerjisiz bir hayat
günümüz koşullarında neredeyse mümkün değildir. Gelişen teknoloji ve artan
enerji açığı bütün ülkelerde olduğu gibi, ülkemizde de yeni enerji
kaynaklarının daha da fazla düşünülmesi ve hızlı bir şekilde alternatiflerin
üretilmesini gerektirmektedir. Türkiye de yüzölçümü ve nüfusu itibarıyla dünya
üzerinde kayda değer bir potansiyele sahiptir.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen Sayın Arvas.
ABDULAHAT
ARVAS (Devamla) – Bu nedenle enerji üretiminde ağırlık yerli, yeni ve
yenilenebilir enerji kaynaklarına verilmelidir. Enerji planlamalarıyla ulusal
çıkarların korunması ve toplumsal yararın artırılması esas alınarak
vatandaşların ucuz, sürekli ve güvenilir enerjiye kolaylıkla erişebilmesi
hedeflenmektedir. 
Sayın
milletvekilleri, değerli arkadaşlar; enerjisi yüksek bir Cumhurbaşkanımız ve
Hükûmetimiz var. Pozitif enerjiyle hazırlanmış 2019 yılı merkezî yönetim
bütçesinin şimdiden ülkemiz ve milletimiz adına huzur, hayır ve bereket
getirmesini diliyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Şimdi söz sırası İstanbul Milletvekili İffet Polat’ta.
Buyurun
Sayın Polat. (AK PARTİ sıralarından alkışlar)
Süreniz
beş dakika.
AK
PARTİ GRUBU ADINA İFFET POLAT (İstanbul) – Sayın Başkan, değerli
milletvekilleri; öncelikle 2019 bütçemizin ülkemize ve milletimize hayırlı
olmasını temenni ediyorum.
Bugün
görüşmelerini gerçekleştirdiğimiz 2019 bütçesi tüm dış kaynaklı ve suni
dalgalanmalara karşı, dünyanın içerisinde bulunduğu ekonomik daralmalar ve
ticaret savaşlarına karşı bölgemizde yaşanan ve istikrarsızlık ortamını
derinleştirilen tüm çatışmalara rağmen Türkiye'nin doğru yolda olduğunun ve
büyüdüğünün en açık göstergesidir. 
Bugüne
kadar gelecek yüzyılın da şartlarını düşünerek, okuyarak ve özümseyerek adımlar
attık. Enerji konusunda da ve diğer alanlarda da Türkiye'nin kaynaklarını ve
imkânlarını çeşitlendirme gayreti içerisinde bulunduk. Sismik araştırma ve
sondaj gemileriyle Karadeniz’de ve petrol ile doğal gaz bakımından oldukça
zengin olduğu düşünülen Akdeniz’de arama ve tarama faaliyetleri gerçekleştirdik.
Tüm uluslararası engellemelere rağmen bu faaliyetlerimize devam ediyoruz.
Toprak analizinden hangi bölgede ne tür enerji kaynaklarına ulaşabileceğimizin
araştırılmasına kadar, enerji alanında âdeta bir mücadele veriyoruz. 
Nükleer
enerji santralleri tam da bu noktada Türkiye'nin sahip olduğu kaynakların daha
verimli bir biçimde kullanılmasına yönelik olarak atılmış adımlardır.
Türkiye'nin cari açığını oluşturan en önemli kalemin enerji olduğunu
hatırlatmak isterim. Nükleer enerji günümüzde güvenli, temiz, ekonomik bir
enerji kaynağı olarak dünya enerji ihtiyacının karşılanmasında kullanılan ana
kaynaklardan birisidir. 
Dünyada
günümüzde 31 ülkede 454 nükleer santral işletmede, 17 ülkede 54 santral inşa
hâlindedir. Yine, enerjide büyük oranda dışa bağımlı ülkemizde nükleer santral
yokken net enerji ihracatçısı 5 ülkede bile -Güney Afrika, Rusya, İran, Kanada
ve Meksika’da- 59 nükleer santralin bulunması önemli ve anlamlıdır. Nükleer
santrallerin bulunduğu 31 ülkeden 10’unun nüfusu İstanbul’un nüfusundan azdır.
Dünyadaki örneklerine baktığımızda nükleer enerji santrallerinin enerji
verimliliği noktasında bir zorunluluk olduğu ve aslında kamuoyu algısının
tersine güvenli olduklarını görmekteyiz. 
Her
yıl yaklaşık 89 milyon turistin ziyaret ettiği Fransa’da 58 adet nükleer
santral bulunmaktadır. Disneyland, Nogent nükleer santraline sadece 65
kilometre uzaktadır. Ayrıca nükleer santrallerde emisyon bulunmadığından tarım
alanlarına ve bitki örtüsüne zarar vermemektedir. Örneğin yine Fransa’da
bulunan Cruas-Meysse ve Tricastin nükleer santralinin bulunduğu bölgede
Fransa’nın üzüm üretiminin yarıya yakını gerçekleşmektedir. Santrallerin insan
üzerindeki etkileri de minimal düzeydedir. Örneğin tomografi çektiren bir kişi,
nükleer santralin yanında 7/24 yaşayan kişiye göre 1.100 kat daha fazla
radyasyona maruz kalmaktadır.
Sayın
Başkan, değerli milletvekilleri; nükleer santral sadece elektrik değil aynı
zamanda teknoloji, “Know-how”, millî sanayi ve istihdamın artırılması
meselesidir. Nükleer santral projeleriyle Türk şirketlerine, bu projelerde yer
alıp tecrübe kazandıktan sonra dünyadaki diğer nükleer santral projelerine
tedarikçi olabilme fırsatı doğacaktır. Nükleer santrallerde kazanılacak tecrübe
ve tüm termik santrallerde kullanılan ekipmanları üretebilme konusunda da
önemli bir adım olacaktır. Akkuyu Nükleer Santrali’nde operatörlükten
yöneticiliğe kadar farklı alanlarda çalışacak mühendis ihtiyacımızın
karşılanması amacıyla Rusya’daki üniversitelerde hâlihazırda 209 öğrencimiz
eğitim görüyor. Bunlara ilave olarak 35 öğrencimiz mezun olarak 2018 yılında
Akkuyu Nükleer Projesi’nde çalışmaya başladılar. Millî enerji politikamız
doğrultusunda hayata geçirilen nükleer enerji projeleriyle ülkemiz enerji
temininin yanında nükleer santralleri işleten, nükleer santral ekipmanı ve
nükleer yakıtını kendisi üreten, nükleer teknolojiye sahip bir ülke hâline
gelecektir.
Değerli
milletvekilleri, nükleer enerji santrallerinin hayata geçirilmesine yönelik
projeler, nükleer tesislerin lisanslanması, denetimiyle nükleer teknolojiye
ilişkin çalışmalarını sürdürmesi için gerekli altyapının günümüz koşullarına
göre ivedilikle düzenlenmesini, çağdaş bir nükleer düzenleme rejimi
oluşturmasını, bağımsız bir düzenleyici kurumun gözetimini zorunlu hâle
getirmiştir. 
Bugün
bütçesini görüştüğümüz Nükleer Düzenleme Kurumu, ülkemizde kurulacak nükleer
güç santrallerinin kurulması çalışmaları, nükleer tesislerin lisanslanması,
denetimiyle nükleer teknoloji çalışmalarının kontrolü için oluşturulmuş bir
yapıdır. Üyesi olduğumuz Uluslararası Atom Enerjisi Kurumu mevzuatı, tarafı
olduğumuz Nükleer Güvenlik ve Paris Sözleşmeleri gereğince bu kurum bağımsız,
düzenleyici bir yapıda kurulmuştur. Kuruluş aşamaları bir yıllık takvime
yayılan bu kurum, Cumhurbaşkanlığı genelgesiyle Enerji Bakanlığıyla ilişkilendirilerek
çalışmalarını gerçekleştirecektir. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
İFFET
POLAT (Devamla) – 95 milyon TL civarındaki bütçesiyle Nükleer Denetleme
Kurumunun çok önemli çalışmalara imza atacağı açıktır. Nükleer enerji
alanındaki tüm bu başarılı çalışmaların ve 2019 bütçemizin ülkemize,
milletimize hayırlı olmasını temenni ediyor, yüce Meclisi saygıyla
selamlıyorum. (AK PARTİ sıralarından alkışlar)
BAŞKAN
– Şimdi, Gümüşhane Milletvekili Hacı Osman Akgül… 
Buyurun
Sayın Akgül. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA HACI OSMAN AKGÜL (Gümüşhane) – Sayın Başkan, değerli
milletvekilleri; Enerji Bakanlığımıza bağlı Ulusal Bor Araştırma Enstitüsünün
bütçesi üzerine grubumuz adına söz almış bulunuyorum. Bu vesileyle yüce
Meclisimizi saygıyla selamlıyorum. 
Öncelikle,
dün bir saldırı sonucu hayatını kaybeden Rize Emniyet Müdürümüzün ailesinin,
Emniyet teşkilatımızın ve Türk milletinin başının sağ olmasını diliyorum,
yaralılarımıza acil şifalar diliyorum. 
Ulusal
Bor Araştırma Enstitüsü, ülkemizde ve dünyada bor ürünlerinin geliştirilmesi ve
kullanım alanlarının yaygınlaştırılmasına yönelik faaliyetleri gerçekleştirmek
amacıyla 2003 yılında kurulmuştur. Dünyada yüzde 8 rezerve sahip Rusya 1958
yılında, hiç rezervi olmayan Japonya 1970 yılında bor araştırma enstitülerini
kurarken yüzde 73 rezerve sahip ülkemizde Ulusal Bor Araştırma Enstitüsünün
2003 yılında kurulması geç kalınmış bir hamledir. Bu rezervin yüzde 73’ten
fazlasının ülkemizde olması Ulusal Bor Araştırma Enstitüsünün faaliyetlerinin
önemini daha net bir şekilde ortaya koymaktadır. 
Günümüze
kadar enstitü bünyesinde 215 adet proje tamamlanmış olup 46 adet proje ise
devam etmektedir. Bu tamamlanan projeler kapsamında elde edilen sonuçlarla
ilgili olarak 24 adet patent belgesi alınmış, 12 adet buluş için patent alım
süreci devam etmektedir. 6 adet sınai ürün için özel sektör kuruluşlarına
lisans hakkı verilmiştir. 
Dünyada
ham madde kaynaklarının hızla tükenmesi ve sanayinin birçok dalında bor
madeninin kullanılması sebebiyle borun her geçen gün önemi artmaktadır. Yüzde
73 gibi bir oranla en yüksek bor rezervine sahip olan Türkiye’yi Rusya, Güney
Amerika ve Amerika Birleşik Devletleri takip etmektedir.
Dünyada
bor ürünlerinin tüketiminin sektörel bazda dağılımı yüzde 47’yle cam üretimi,
yüzde 16’yla tarım, yüzde 15 seramik, yüzde 2 temizlik ve yüzde 20 diğer
sektörlerdir. Ülkemizde ise bor ürünlerinin tüketiminin sektörel bazda dağılımı
yüzde 36’yla cam üretimi, yüzde 31 seramik, yüzde 9 temizlik, yüzde 7 tarım ve
yüzde 18 diğer sektörler şeklinde gerçekleşmektedir.
Borun
mukavemet artırıcı, ısı yalıtıcı, alev geciktirici, duman bastırıcı,
antimikrobiyal etken madde, süper iletken, kanser önleyici, katı yağlayıcı,
radyasyon ve savunma zırhı, enerji taşıyıcı ve depolayıcı, bitki besleyici ve
temizleyici gibi bilinen birçok etkisi bulunmaktadır. Bu özelliklerine binaen,
2.150’den fazla alanda kullanımı haiz olan borun yeni ürün ve uygulama
alanlarında kullanımına yönelik çalışmalar artarak devam etmektedir.
Bor
Enstitüsü tarafından desteklenen ve yürütülen çalışmalar çarpıcı sonuçlar
doğurmuştur. Yeni nesil balistik zırh plakalarının üretimi, yanmaz elyaf ve
çadır üretimi, yapı malzemeleri üretimi artık bor madeni katkısıyla üretilebilmektedir.
Yine, elektrikli araçların menzillerini ve insansız hava araçlarının uçuş
sürelerini artırmaya yönelik bor temelli yerli yakıt üretimi
gerçekleştirilmiştir. Tabii, buna bağlı olarak ticarileştirme çalışmaları da
devam etmektedir. 
Enerji
ve Tabii Kaynaklar Bakanlığımızın millî enerji ve millî maden politikası
ışığında bor sektörünün gelişmesinde katma değeri yüksek ürünlerin öneminin
bilinciyle savunma, elektrik elektronik, demir çelik gibi alanlarda kullanılan
bor karbür, bor nitrür ve ferrobor üretim tesislerini ülkemize kazandırmak
amacıyla yatırım çalışmalarına başlanılmıştır. Bor sektöründe yatırımlarına
devam eden Eti Maden İşletmeleri tarafından 2002-2018 yılları arasında yapılan
yatırım 1 milyar dolara yaklaşmıştır. 
Sayın
Başkan, değerli milletvekilleri; Bor Araştırma Enstitümüzün ve Eti Madenin
yaptığı çalışmalar neticesinde dünya bor pazarındaki payımız 2002 yılında yüzde
30’lardayken bugün dünya bor pazarının yüzde 57’den fazlasını ülkemiz
karşılamaktadır. Önümüzdeki dönemde Eti Maden İşletmeleri “rezerv kadar pazar”
vizyonu doğrultusunda kalite, sürdürülebilirlik ve inovasyon anlayışından ödün
vermeden çalışmalarını sürdürmeyi planlamaktadır. 
(Mikrofon
otomatik cihaz tarafından kapatıldı) 
BAŞKAN
– Sayın Akgül, tamamlayalım lütfen.
HACI
OSMAN AKGÜL (Devamla) – Dünya bor tüketiminin yaklaşık yüzde 15’i tarım
sektöründe gerçekleşmektedir. Tarım-Bor Araştırma ve Uygulama Programı
kapsamında 14 farklı tarım ürününde denemeler yapılmış olup ürünlerde yüzde 5
ile yüzde 30 arasında verim artışı sağlanmıştır. Bu çalışmalara ilave olarak
AR-GE faaliyetlerinin yapıldığı ürünlere yönelik pilot tesislerin kurulduğu,
bor konusunda yetişmiş bilim insanı gücünün gelişimine imkân sağlayabilecek
ortamlar hazırlamak için projeler geliştirilmektedir. 
Bor
enstitümüz Çin, Japonya, Almanya ve Rusya gibi ülkelerle iş birliği
çalışmalarına devam etmektedir. Bor Araştırma Enstitümüze, sürdürmekte olduğu
ve ülkemiz için önem arz eden çalışmalarında başarılar diliyorum. 
Bu
düşüncelerle 2019 yılı bütçemizin hayırlı olmasını temenni ediyor, yüce
Meclisimizi saygıyla selamlıyorum. (AK PARTİ sıralarından alkışlar) 
BAŞKAN
– AK PARTİ Grubu adına şimdi, Burdur Milletvekili Yasin Uğur…
Buyurun
Sayın Uğur. (AK PARTİ sıralarından alkışlar) 
Süreniz
beş dakika. 
AK
PARTİ GRUBU ADINA YASİN UĞUR (Burdur) – Sayın Başkan, değerli milletvekilleri;
Türkiye Atom Enerjisi Kurumunun 2019 yılı bütçesi üzerine AK PARTİ Grubu adına
söz almış bulunuyorum. Genel Kurulu ve aziz milletimizi saygıyla, muhabbetle
selamlıyorum. 
Konuşmama
başlamadan önce, dün görevi başındayken şehit olan Rize Emniyet Müdürümüze
Allah’tan rahmet diliyorum; yaralılarımız var, onlara da şifalar diliyorum;
kederli ailesine ve milletimize de sabırlar diliyorum.
Değerli
milletvekilleri, ülkemizde yeni devlet sisteminin yapılandırılması çalışmaları
kapsamında nükleer alandaki düzenlemelerde de reforma gidilmiş, 4 no.lu
Cumhurbaşkanlığı Kararnamesi’yle 2690 sayılı Kanun’da yer almayan yenilik,
tasarım, teknoloji edinme, üretim, test, kümelenme ve yerleşme faaliyetleri
gibi yeni fonksiyonlar tanımlanarak kamu kurumları, üniversiteler ve özel
sektörle iş birliği yapmak suretiyle nükleer enerji, iyonlaştırıcı radyasyon ve
hızlandırıcı teknolojileri alanında ülkemiz için yeni fırsatların
oluşturulmasına yönelik değişiklikler yapılmıştır. Bu kapsamda, Türkiye Atom
Enerjisi Kurumu, nükleer enerji, iyonlaştırıcı radyasyon ve hızlandırıcı
teknolojilerinin barışçıl amaçlarla ülke yararına kullanılması için bilimsel,
teknik ve idari çalışmaları yapmak, yaptırmak, düzenlemek, desteklemek,
koordine etmek görevlerini haizdir.
Türkiye
Atom Enerjisi Kurumu İstanbul ve Ankara yerleşkelerinde bulunan en son
teknolojik cihaz ve ekipmanla donatılmış laboratuvarlarıyla ülkemize hizmet
vermektedir. Ayrıca, yerinde radyasyon, radyoaktivite ölçümleri yapabilmek
üzere gerekli ölçüm cihazlarına ve nükleer radyolojik tehlike durumlarında
insan ve çevre radyasyon doz seviyelerini belirleyecek ve etkin müdahale
yapabilecek donanıma sahiptir. 
Türkiye
Atom Enerjisi Kurumu laboratuvarlarında dünyadaki teknolojik gelişmeler takip
edilerek çeşitli boyut ve farklı özelliklerde radyasyon ölçme ve izleme
cihazları geliştirilmekte ve üretilerek ülkemizde sanayi, tıp, eğitim, sivil
savunma ve askerî alanda birçok kamu ve özel sektör kuruluşunun ihtiyaçlarını
karşılamak üzere kullanıma sunulmaktadır.
Türkiye
Atom Enerjisi Kurumu tarafından üretilen radyasyon izleme sistemlerinin gümrük
kara sınır kapılarına kurulumları tamamlanmış, havalimanları, deniz limanları
ve tren geçiş lokasyonlarına kurulumlar devam etmektedir. Ayrıca, ülkemiz
genelinde hurda dönüşüm merkezleri ile bazı kamu kurum ve kuruluşlarına da
radyasyon izleme sistemleri kurulmuştur. Bu sistemler eş zamanlı olarak
kesintisiz çalışmakta ve gümrük kapılarından girişte yolcu veya eşyanın radyoaktivite
içerip içermediğinin izlenmesi ve gerekli durumlarda müdahale edilmesini
sağlamaktadır. 
Ülkemizin
radyoaktif atık bertarafı konusunda tek yetkili kuruluşu Türkiye Atom Enerjisi
Kurumudur. Türkiye Atom Enerjisi Kurumu bünyesinde ülkemizin tek radyoaktif
atık işleme tesisi hâlen İstanbul’da faaliyet göstermektedir. Önümüzdeki
süreçte, radyasyon kaynaklarının tıp, endüstri, araştırma ve benzeri alanlarda
kullanımından oluşan radyoaktif atıkların yanı sıra nükleer enerji alanında
yapılacak çalışmalardan ortaya çıkabilecek atıkların bertarafı konusunda da
yeni teknolojilerin kullanılacağı yeni tesisleri hayata geçirmek üzere
çalışmalar başlatılmıştır. 
Değerli
milletvekilleri, ülkemizin nükleer teknolojiyi geliştirme ve enerji üretmeye
yönelik hedeflerine ancak kararlı bir nükleer program dâhilinde ulusal
sanayimiz ve vasıflı insan gücümüzle ulaşılacaktır. Türkiye Atom Enerjisi
Kurumu, en gelişmiş cihazlarla donatılmış araştırma-geliştirme altyapısı ve
birikimli insan kaynağıyla hem teknolojinin edinilmesi ve ülkemizde
geliştirilmesi için gereken faaliyetleri azami hassasiyet ve gayret içinde
yürütmekte hem de diğer kurum ve kuruluşlara öncülük etmekte ve yol
göstermektedir. 
Türkiye
Atom Enerjisi Kurumunun 2019 yılı yatırım programı, nükleer teknolojisiyle
ilgili araştırma-geliştirme projelerine yönelik faaliyetleri, gıda, tarım,
hayvancılık, çevre, endüstri ve tıpta radyasyon uygulamalarına yönelik
araştırmaları, hızlandırıcı teknolojisiyle ilgili AR-GE ve uygulama proje ve
faaliyetlerini, radyasyon ölçüm ve analizleri ile ülkemizin ihtiyaçlarını
karşılayan cihaz ve hizmet üretimlerinin gerçekleştirildiği çok sayıda
faaliyeti kapsayan projelerden oluşmaktadır. 
Sayın
Başkan, değerli milletvekilleri; nükleer teknolojinin ve tekniklerin ülkemiz
çıkarlarına uygun olarak kullanılmasında çok önemli rolü bulunan Türkiye Atom
Enerjisi Kurumunun 2019 yılı mali bütçesinin ve Cumhurbaşkanlığı hükûmet
sistemimizin ilk bütçesinin ülkemize, milletimize ve devletimize hayırlı
olmasını diliyor, yüce heyetinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim. 
AK
PARTİ Grubu adına, şimdi, Bursa Milletvekili Muhammet Müfit Aydın…
Süreniz
beş dakika.
Buyurun
Sayın Aydın. (AK PARTİ sıralarından alkışlar) 
AK
PARTİ GRUBU ADINA MUHAMMET MÜFİT AYDIN (Bursa) – Sayın Başkan, değerli
milletvekilleri; 2019 yılı bütçesinin hayırlara vesile olması dileğiyle Maden
Tetkik ve Arama Genel Müdürlüğü bütçesi üzerinde grubumuz adına söz almış
bulunuyorum, yüce heyeti saygıyla selamlıyorum.
Uğradığı
silahlı saldırı sonucu dün vefat eden Rize Emniyet Müdürümüze Allah’tan rahmet,
kederli ailesine, milletimize, Emniyet camiasına başsağlığı diliyorum.
Yaralılarımıza da acil şifalar diliyorum.
İki
gün önce dostluk ve kardeşlik mesajlarının verildiği bir 10 Aralık Dünya İnsan
Hakları Günü’nü daha geride bıraktık. Birleşmiş Milletler raporuna göre
Yemen’de her on dakikada 1 çocuğun hayatını kaybettiği bir zamanda yine
Birleşmiş Milletler İnsan Hakları Evrensel Bildirgesi’nin kabulünün
yıldönümünün kutlanıyor olması çok manidar. Soruyorum: Bu İnsan Hakları
Evrensel Bildirgesi’nde Müslüman coğrafyasındaki insanlar hariç mi tutuluyor
Allah aşkına? Gazze’de, Arakan’da, Myanmar’da, Suriye'de, Libya’da, Doğu
Türkistan’da yüz binlerce sivil katliamlara maruz kalırken bunu dünya gündemine
taşımayanlar insan hakları savunucuları olarak boy göstermesinler.
Değerli
arkadaşlar, sizlere, uluslararası yardım örgütlerinin Yemen iç savaşıyla ilgili
yayınladıkları yürek parçalayan bazı verilerini aktarmak istiyorum: Örneğin,
İngiltere merkezli sivil toplum kuruluşu “Çocukları Koruyun” isimli teşkilat…
Bu ülkede üç yıldır süren savaşta yetersiz beslenme nedeniyle hayatını kaybeden
5 yaş altı çocuk sayısı 85 bin. Birleşmiş Milletler yaklaşık 14 milyon
Yemenlinin açlık tehlikesiyle karşı karşıya olduğunu belirtti. İlaç
sıkıntısının da yaşandığı bu Müslüman ülkede 1,2 milyon mazlum kolera salgınına
yakalandı. Yüzyılın en büyük gıda krizinin yaşandığı bu savaşa dünya daha ne
kadar sessiz kalacaktır? İnsanlık adına utanç verici bu tabloya Birleşmiş
Milletler Güvenlik Konseyi ne zaman müdahale edecektir? Biz Türkiye olarak
Yemen’de, Gazze’de, Halep’te, Myanmar’da, Arakan’da, Doğu Türkistan’daki
kardeşlerimizin yanındayız. (AK PARTİ sıralarından alkışlar) Gerekli insani
yardımı yapmaktan geri kalmayacağız, zalimlerin zulmünü her platformda
haykırmaya devam edeceğiz ve dünyanın neresinde yaşanırsa yaşansın; hangi
ırktan, hangi dinden, hangi mezhepten olursa olsun insanlık adına biz oradayız
ve orada olmaya devam edeceğiz. Değerli arkadaşlar, karaya vuran balıklara
üzüldüğü kadar karaya vuran insan cesetlerine üzülmeyen bir dünya sözün bittiği
yerdir. (AK PARTİ sıralarından alkışlar) 
Sayın
Başkanım, değerli arkadaşlar; MTA çalışmaları hakkında kısaca bilgi arz etmek
istiyorum. Kuruluşu 1935’e kadar uzanan kurumumuz seksen üç yıllık köklü
geçmişiyle ülkemizin dağına taşına adını kazımış, sürekli bir gelişim öyküsüne
sahiptir. Tüm madenlerin araştırılmasında başlangıç noktası olan MTA, ülkemizde
alanındaki en kapsamlı araştırma kuruluşudur. Ülkemizdeki ilk ve tek yer
bilimleri araştırma kurumu olan MTA, yaptığı arama ve araştırma faaliyetleriyle
sektöre yön vermekte, kısa, orta ve uzun vadeli hedeflerini yakından takip
ederek sektörün ihtiyaç duyduğu teknik altyapıyı kurum bünyesine kazandırarak
teknik destek ve danışmanlık faaliyetlerini sağlayabilmektedir. İstikrarlı,
yerli ve millî bakış açısıyla gerçekleştirilen bu çalışmalar gittikçe daha net
sonuçlar vermekte ve öngörülen hedeflere yaklaşılmaktadır. Bu bakış açısı ve
kararlı uygulamalar kurumun dünyadaki emsal kuruluşlar içerisindeki
saygınlığını da gün geçtikçe artırmaktadır. 2002 yılından bu yana büyük bir
değişim gösteren MTA’nın bazı kalemlerdeki değişimi şu şekildedir: Yıllık
yapılan sondaj miktarı 2002 yılında 30 bin; 2018’de 1 milyon 600 bin. Sahip
olunan ruhsat sayısı 2002’de 32; 2018’de 790. Laboratuvar analiz kapasitesi;
numune 20.300, 2002; 2018, 500 bin. 
Değerli
arkadaşlar, bu veriler çok önemli. Arama ve araştırma faaliyetlerindeki artış
ve iş kapasitesiyle başta altın, bakır, kurşun…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Aydın. 
MUHAMMET
MÜFİT AYDIN (Devamla) – …çinko, demir, krom, sodyum sülfat, bentonit vesaire
diye kurumumuzca yüzlerce milyar dolar değerinde birçok yeni saha keşfedilmiş,
ayrıca yapılan jeotermal çalışmaların neticesinde ülkedeki jeotermal elektrik
üretim kapasitesi 15 megavattan 1.304 megavata yükseltilmiştir.
Bunlara
ek olarak, MTA’nın son yıllarda ortaya koyduğu işlerin bir kısmı şu şekilde
sıralanmaktadır: Sudan ve Özbekistan’da kurulan şirketlerimizle, MTA yurt
dışında ilk kez bir şirket sahibi olurken, Sudan’da yapılan araştırmalar sonucu
sahip olduğu maden ruhsatlarıyla yurt dışında ilk kez ruhsat sahibi de
olmuştur. 
Ülke
genelinde her 5 kilometrede bir toplanan örneklerden, Türkiye'de ilk kez 57
element için 18 paftadan oluşan Türkiye Jeokimya Atlası’nın basımını da
tamamlamıştır.
2
uçakla havadan jeofizik çalışmalarına başlanmış, 2 ekiple karadan yaklaşık iki
yüz elli yılda gerçekleştirilen çalışmalar havadan üç yıl gibi kısa bir zamanda
tamamlanacaktır.
(Mikrofon
otomatik cihaz tarafından kapatıldı) 
MUHAMMET
MÜFİT AYDIN (Devamla) – Bu duygu ve düşüncelerle bütçenin hayırlı olmasını
diler, hepinize saygılar sunarım. (AK PARTİ sıralarından alkışlar)
BAŞKAN
– Şimdi, söz sırası Kırklareli Milletvekili Selahattin Minsolmaz’ın.
Buyurun
Sayın Minsolmaz. (AK PARTİ sıralarından alkışlar)
Süreniz
beş dakika.
AK
PARTİ GRUBU ADINA SELAHATTİN MİNSOLMAZ (Kırklareli) – Sayın Başkan, değerli
milletvekilleri; Nadir Toprak Elementleri Araştırma Enstitüsünün 2019 yılı
bütçesi üzerine AK PARTİ Grubu adına söz almış bulunuyorum. Yüce heyetinizi, 2
kez gazi olmuş Meclisimizi ve ekranları başında bizleri izleyen kıymetli
milletimizi saygıyla selamlıyorum.
Nadir
Toprak Elementleri Araştırma Enstitüsü, ülkemizde 2018 yılı içerisinde,
Cumhurbaşkanlığı kararnamesiyle, değerli bazı elementlerin ülke ekonomisine
katılması, stratejik önemi haiz olan bu elementler üzerinde yüksek teknolojiye
dönük araştırmalar yapılması için kurulmuş önemli kurumlarımızdan bir tanesi.
“Nadir toprak elementleri” diye bilinen bu elementler ülkemizde Malatya ve
Eskişehir bölgesinde yoğun olarak bulunmakla beraber özellikle korozyona,
yüksek sürtünmeye ve ısıya karşı dirençlerinden ötürü yüksek teknolojide ve
savunma sanayisinde kullanılmaları açısından ülkemizde böyle bir kurumun
kurulması stratejik bir önem içermektedir.
Sayın
Başkan, değerli milletvekilleri; AK PARTİ iktidarlarımızda madenlerimizi
aramanın, bunları bulmanın, işletmenin ve geliştirmenin ne kadar önemli bir
konu olduğunu burada ifade etmek istiyorum. Ülkemizde bu amaçla çalışan
kurumlar yıllardır oluşturdukları bilgi birikimini şimdi yeni alanlara da
aktarmakta ve özellikle teknolojik alanda, yüksek teknolojide, savunma
sanayisinde kullanılacak madenleri ülke ekonomisinde bir arada, birlikte üretme
çabası içerisindedir. Sadece yer altı kaynaklarının değil, sahip olduğumuz tüm
potansiyelin harekete geçirilmesi, tarımda, ekonomide, ticarette, eğitimde,
sağlıkta ve her alanda sürdürülebilir ve çevreye karşı duyarlı bir kalkınmayı
hep birlikte savunmamız gerektiği bir muhakkaktır. 
Sayın
milletvekilleri, Türkiye’nin dünyanın en çalkantılı bölgesinde demokrasi ve
ekonomisiyle gerçek anlamda bir küresel güç olma iddiasıyla ilerlemekte
olduğunu tüm dünya görmektedir. Enerji çeşitliliğimizi ve enerji güvenliğimizi
sağlamak amacıyla Enerji Bakanlığımız, hidroelektrik kaynakların
kullanılmasından jeotermal kaynaklar, yenilenebilir enerji, nükleer enerji ve
biyokütleye varıncaya kadar tüm enerjiyle birlikte, özellikle çevreye saygılı
yenilenebilir enerji kaynaklarını da etkin kullanmak için gereğini yapmaktadır.
Doğu Akdeniz Bölgesi’ndeki enerji kaynaklarımızı etkin olarak kullanabilmek
amacıyla Türkiye Petrolleri ve onun uluslararası faaliyet gösteren kolu olan
TPIC (Turkish Petroleum International Company) tarafından da aramalar ve
sondajlar yapılmakta, Türkiye’nin petrol ve doğal gaz rezervleri ekonomiye
katılmaya çalışılmaktadır.
Değerli
milletvekilleri, bu dönem içerisinde, ülkemize yapılan ekonomik saldırılara
rağmen gerçekten ekonomimizin direnci ve bağışıklık sisteminin ne kadar güçlü
olduğunu da bu yapılan yatırımlarla ve bunlara bağlı olarak da 2017 yılında
OECD ülkelerinde 1’inci olmak suretiyle, yüzde 7,4 büyümeyle ekonomimizin
direncini görmüş bulunmaktayız.
Muhtelif
zamanlarda, ekonominin sanayiden uzak olduğu, sanayi gelişmesinin olmadığı
söylenmekle beraber bu yüzde 7,4’lük büyümenin sağlandığı 2017 yılında sanayi
büyümesi yüzde 8,8 miktarında olmuştur. Dolayısıyla sanayinin olmadığı bir
ülkede kalkınma tabii ki söz konusu değildir ama Türkiye’de sık sık dile
getirilen “inşaatla büyüme” yönündeki eleştirilere bir cevap olarak, bu inşaat
sektöründe kullanılan tüm ürünler de Türkiye’deki sanayi kuruluşları tarafından
üretilmektedir. Yani herhangi bir faaliyetin, sanayide, fabrikada üretilmeden
ekonomiye katılması söz konusu değildir. Dolayısıyla Türkiye bu bağlamda üçüncü
havalimanını, yüksek hızlı trenleri, Yavuz Sultan Selim Köprüsü’nü, Osman Gazi
Köprüsü’nü, Avrasya Tüneli’ni yapabilmiş… 
HAYDAR
AKAR (Kocaeli) – Cumartesi günü hepsini anlatacağım, nasıl yaptıklarını
anlatacağım.
BAŞKAN
– Sayın Akar, lütfen, size söz vermedim.
HAYDAR
AKAR (Kocaeli) – Anlatacağım cumartesi günü hepsini.
SELAHATTİN
MİNSOLMAZ (Devamla) – İnşallah.
…tüm
emeklilerine 25 milyar lira kadar ikramiyeyi verebilmiş ve 900 binin üzerindeki
taşeron işçiyi kadroya alabilmiştir.
Dolayısıyla
2019 yılı bütçemizin, değerli arkadaşlar, ülkemizde yapılan ve doygunluk
seviyesine gelen altyapı yatırımlarından ziyade bir tasarruf bütçesi olacağı
açıktır. Tasarruf bütçesi olmakla beraber eğitimden, sağlıktan veyahut
ihracatın desteklenmesinden ve cari açığın azaltılmasından kaçınılmayacaktır.
Temel konularda, eğitime 161 milyar, sağlığa 157 milyar, yatırımlara 65 milyar
gibi ve en önemlisi de sosyal yardımlara 62 milyar önemli bir bütçe kaynağı
ayrılmıştır.
(Mikrofon
otomatik cihaz tarafından kapatıldı)
SELAHATTİN
MİNSOLMAZ (Devamla) - İhracatımızın 2002 yılında 36 milyar dolar olduğu
düşünülürse Kasım 2018 itibarıyla 168…
BAŞKAN
– Sayın Minsolmaz, süre istiyor musunuz?
SELAHATTİN
MİNSOLMAZ (Devamla) – Evet Başkanım.
ÖMER
FETHİ GÜRER (Niğde) – Haydar bir dakikasını yedi.
BAŞKAN
– Tamamlayalım.
SELAHATTİN
MİNSOLMAZ (Devamla) – İhracatımız 2002 yılında 36 milyar dolarken bugün
itibarıyla, kasım ayında bir rekor kırarak 168 milyar dolar seviyesine
ulaşmıştır. 
Turizm
gelirlerimiz 26,5 milyar olmuş ve buna bağlı olarak ülkemize gelen turist
sayısı da 38 milyon turiste kadar yaklaşmıştır. 
Ülkemizde
süren Türk Akımı gibi değerli ve önemli enerji projeleri devam etmekle beraber,
tabii ki ülkemizin en önemli kaynağı, tartışmasız, insan kaynağıdır. Yeni
dönemin ruhu, birlikte, omuz omuza ve dayanışma içerisinde çalışmayı
gerektirmektedir. 
Sayın
Başkan, değerli milletvekilleri; 15 Temmuz göstermiştir ki ülkemizdeki nadir toprak
kaynaklarının üzerinde nadir bir millet yaşamaktadır. Devletlerin hiçbirine
nasip olmayan bu nadir milletimize buradan saygılarımızı sunuyorum, 2019 yılı
bütçemizin hayırlı olmasını temenni ediyorum. (AK PARTİ sıralarından alkışlar) 
BAŞKAN
– Şimdi söz sırası, Zonguldak Milletvekili Polat Türkmen’de. 
Buyurun
Sayın Türkmen. (AK PARTİ sıralarından alkışlar) 
Süreniz
beş dakika. 
AK
PARTİ GRUBU ADINA POLAT TÜRKMEN (Zonguldak) – Sayın Başkan, değerli
milletvekilleri; 2019 Yılı Merkezi Yönetim Bütçe Kanunu Teklifi’nin Enerji ve
Tabii Kaynaklar Bakanlığı Maden ve Petrol İşleri Genel Müdürlüğü bütçesi
üzerinde grubum adına söz almış bulunuyorum. Yüce Meclisi saygıyla
selamlıyorum. 
Bilindiği
üzere, 9 Temmuz 2018 tarih ve 30473 sayılı Resmî Gazete’de yayımlanan 703
sayılı Cumhurbaşkanlığı Kararnamesi’yle Maden İşleri Genel Müdürlüğü ve Petrol
İşleri Genel Müdürlüğü birleştirilerek Maden ve Petrol İşleri Genel Müdürlüğü
olarak teşkilat, görev, yetki ve sorumlulukları düzenlenmiştir. 
Türkiye
Cumhuriyeti sınırları içerisinde madenlerin hüküm ve tasarrufu devlete ait olup
ülkemizdeki madenlerin ruhsatlandırılması ve denetimi görevi, madencilik
faaliyetlerini düzenleyen 3213 sayılı Maden Kanunu gereği, Maden ve Petrol
İşleri Genel Müdürlüğü tarafından yürütülecektir. Ülkemiz tabii kaynaklarının
çatı kuruluşu olarak Maden ve Petrol İşleri Genel Müdürlüğünün görevlerinden
başlıcalarını tabii kaynaklarla ilgili araştırma izni, arama, işletme ruhsatı,
işletme izni vermek, bu kaynakların değerlendirilmesine yönelik arama, tesis
kurma, işletme, faydalanma haklarını vermek, izin ve ruhsat sahalarındaki
faaliyetleri takip etmek, faaliyetleri işletme, işletme güvenliği ve işletme
projesine uygunluk açısından denetlemek, kaynak ve rezervlerin uluslararası
standartlarda raporlanmasını sağlamak, tabii kaynakların ülke menfaatlerine en
uygun şekilde değerlendirilmesi için gerekli arama, üretim, depolama, stoklama
ve pazarlama politikalarının esaslarını tespit etmek şeklinde sıralayabiliriz. 
Dünya
üzerinde ticareti yapılan 90 maden çeşidinden 77’si Türkiye’de bulunmaktadır.
Türkiye'nin toplam kömür kaynağı yaklaşık 20 milyar ton olup bunun 1,5 milyar
tonu taş kömürü ve metalürjik kömür olarak Zonguldak’ta bulunmaktadır, geriye
kalan 17 milyar ton ise linyit kömürüdür ve bunun yüzde 88’i termik
santrallerde elektrik üretiminde kullanılmakta, yüzde 12’si ise konut ve
sanayide kullanılmaktadır. Bunun yanı sıra, önemli madenleri de 320 ton altın,
4 milyon ton metal bakır, 1,5 milyar ton demir, 41 milyon ton krom, 2 milyar
ton sodyum sülfat, 1,9 bin ton uranyum olarak sıralayabiliriz. Başlangıçtan
günümüze kadar Türkiye’de 154 milyon ton petrol ve 16 milyar metreküp doğal gaz
üretilmiştir. Bu miktar petrolün bugünkü fiyatlarla ülke ekonomisine katkısı
ise 72 milyar Amerikan dolarıdır. 
Havza
ve kuşak madenciliğinin geliştirilmesi ve yeni maden yataklarının bulunabilmesi
adına Türkiye'nin dört bir köşesinde yürütülen sondaj çalışmalarımız da
mevcuttur. Maden ve enerji kaynaklarımızı uzun vadede güvence altına almak,
ekonomik büyümeye katkıda bulunmak amacıyla gerek yurt içi Karadeniz Ereğli,
Zonguldak havzası, Batı Karadeniz’deki çalışmalarımız gerekse yurt dışı Sudan,
Özbekistan’da bulunan MTA birimlerimizin çalışmaları da bu alanda büyük bir
önem arz etmektedir. 
Bu
verilere karşın, madencilik sektörünün gayrisafi yurt içi hasıladaki payının
yaklaşık yüzde 1 olduğu değerlendirildiğinde, sektörün potansiyelini henüz
yeterince ortaya koymadığı görülmektedir. Amacımız, orta ve uzun vadede
kademeli olarak yüzde 1’lik payın yüzde 5’e çıkarılmasıdır. On altı yıllık
iktidarımızın amacı, tüm üretim sektörlerinde olduğu gibi, tabii kaynaklar
sektörünün de her yönüyle geliştirilmesini sağlamaktır. 
Enerji
ve Tabii Kaynaklar Bakanlığımız tarafından 2017 yılında ortaya konulan Millî
Enerji ve Maden Politikası’nda madencilik için yeni bir model başlatılmıştır.
Bu modelde sektörde AR-GE ve teknoloji merkezli bir yapı öne çıkarılmıştır.
Bugüne kadar, Türkiye’de çıkarılan madenler işlenmesi için yurt dışına
gönderilmekte ve işlenen bu ürünler yüksek fiyatlarla ülkemize geri
dönmekteydi. Bu sistemle ülkemizde çıkarılan madenler yine ülkemizde
zenginleşecek ve böylece ham madde veya ara madde olarak ithal edilmesinin
önüne geçilmiş olacaktır. İstihdama ve sektörün gayrisafi yurt içi hasıladaki
payının büyümesine katkı sağlayacak bu model, ortaya konacak katma değerle
Türkiye'nin cari açığının iyileştirilmesinde önemli bir rol oynayacaktır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
POLAT
TÜRKMEN (Devamla) – Sonuç olarak, Maden ve Petrol İşleri Genel Müdürlüğünün
kurulmasıyla ülkemizin tabii kaynaklarından olan maden, petrol, doğal gazın,
uluslararası standartlarda yüksek teknolojili birçok yeni teşvik mekanizması
geliştirilerek millî enerji ve maden politikası çerçevesinde üretimi artacak ve
gayrisafi yurt içi hasıla içerisindeki payı büyüyerek ekonomimize maksimum
düzeyde katkı sağlanmış olacaktır. 
Bu
duygularla 2019 Yılı Merkezi Yönetim Bütçe Kanun Teklifi’nin Genel
Müdürlüğümüze, Bakanlığımıza ve ülkemize hayırlar getirmesini diliyorum, yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Malatya Milletvekili Bülent Tüfenkci’de. 
Buyurun
Sayın Tüfenkci. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA BÜLENT TÜFENKCİ (Malatya) – Sayın Başkan, değerli
milletvekilleri; 2019 Yılı Merkezi Yönetim Bütçe Kanun Teklifi görüşmelerinde
grubumuz adına Ticaret Bakanlığının bütçesi üzerinde söz almış bulunmaktayım. 
Bildiğiniz
gibi, Gümrük ve Ticaret Bakanlığı ile Ekonomi Bakanlığımız birleşerek Ticaret
Bakanlığımızı oluşturmaktadır. İç ve dış ticaret ile gümrüklerin birleştirilip
Ticaret Bakanlığı bünyesinde tek bir çatı altında toplanması Bakanlığımızı daha
güçlü ve kapsamlı bir yapıya kavuştururken çalışmaları da daha hızlandırmıştır.
Son altı ayda, özellikle finansal araçlar üzerinde yaşanan spekülatif
hareketler karşısında, Bakanlığımız gerek iç ticarette dengelerin sağlanması
gerekse dış ticarette yeni pazarlar oluşturma konusunda önemli rol oynamıştır.
Bakanlığımızın küresel ticaret içerisinde Türkiye'nin payını artırmaya yönelik
attığı yerinde ve doğru hamleler takdire şayandır. 
Kasım
ayında cumhuriyet tarihimizin en yüksek ihracat değerine ulaştık, yıl sonu
ihracat hedefi olan 170 milyar dolara adım adım yaklaşıyoruz. 2018’i rekorlarla
kapatacağımıza inanıyorum. 2019’da da inşallah bu rekorların üzerine daha da
rekor ekleyerek yolumuza devam edeceğiz. 
Dış
ticaret açığımız yüzde 90,5 oranında azalmıştır. Dış ticaretimizdeki bu
iyileşmenin olumlu etkilerini cari açığımızdaki iyileşmelerle de görüyoruz.
Doların dış ticaretteki etkinliğini azaltmak ve kurdan kaynaklanan
olumsuzlukları en aza indirmek için Sayın Cumhurbaşkanımızın çağrısıyla
başlatılan Türk lirasıyla ticaret, meyvelerini vermeye başlamıştır. Kasım
ayında millî paramızla 174 ülkeye ihracat, 110 ülkeye ise ithalat
gerçekleştirdik. 
Değerli
arkadaşlar, bunlar, aslında, özellikle ekonomimiz üzerinde kötümser bir tablo
çizmeye çalışanlara verilecek en iyi cevaptır. İhracatçımıza yurt dışı fuar,
proje ve markalaşma desteği verilmektedir. Türk Eximbank ihracatçılarımıza 2019
yılı için yüzde 10 artışla 48,4 milyar dolarlık nakdî kredi ve kredi sigortası
desteği sunmayı hedeflemektedir. Yurt dışında kurulan ticaret merkezleriyle
firmalarımıza satın alma, kiralama, tanıtım ve istihdama yönelik destekler
sağlanmaktadır. 
Artan
dış ticaret hacmine, ihtiyaç ve taleplere cevap verecek biçimde sınır
kapılarımız yenilenmekte, gümrüklerimiz tam otomasyona kavuşturulmaktadır.
Gümrüklerimizdeki modernizasyon çalışmaları Sayın Bakanımızla birlikte de
başarıyla devam etmektedir. Kapılarımız yenilenmekte ve yeni kapılar faaliyete
geçirilmektedir. Böylelikle gümrük işlemleri daha hızlı, şeffaf hâle gelmekte,
elektronik ortama taşınmasıyla da birtakım gecikmelerin önüne geçilmektedir. 
Gümrüklerde
geldiğimiz nokta birçok ülke tarafından da örnek alınmakta, bu konuda eğitici
ülke konumuna gelmiş bulunmaktayız. Güney Kore, Rusya, Finlandiya gibi
ülkelerde gümrük modernleşme, yerinde gümrükleme ve gümrüklerin
dijitalleşmesiyle ilgili eğitimler verilmektedir. E-ticaret için önemli
gördüğümüz güven damgası faaliyete geçmektedir. Uyuşturucu, sigara ve akaryakıt
başta olmak üzere, her türlü kaçakçılığa karşı kararlı bir mücadele
verilmektedir ve son teknolojiyle mücadele edilmektedir. 
2018
yılı başında 20 kara sınır kapımızda plaka tanıma sistemleri hayata geçirilmiş
ve bu anlamda da, kasım ayı sonu itibarıyla 45 bin ton uyuşturucu ele
geçirilmiştir. Sigarayla, kaçakçılıkla mücadele kapsamında 4,5 milyon paket
sigara yakalanmış, yılın on ayında yaklaşık 11.500 ton kaçak akaryakıt tespit
edilmiştir. Bakanlığımızın, haksız fiyat artışlarına karşı tüketicinin ve
üreticinin korunmasına yönelik gösterdiği hassasiyet de takdire şayandır.
Özellikle ülkemizde tarım ticareti için çok önemli olan lisanslı depoculuk
sisteminde kuruluş izni alan işletme sayısı 144’e, toplam lisanslı depo
kapasitesi ise 3 milyon 88 bin 17 tona ulaşmıştır. 
Kayısının
başkenti olan Malatya’da da kuru kayısı lisanslı depo faaliyetini hayata
geçirdik. Lisanslı depoculuk sistemiyle üreticilerimiz mahsullerini
depolayabilecekleri sağlıklı, güvenli ve sigortalı depo imkânını elde
etmektedirler. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
Buyurun.
ÖMER
FETHİ GÜRER (Niğde) – Niğde’de lisanslı depoculuk da yok Sayın Bakanım.
BÜLENT
TÜFENKCİ (Devamla) – Başlattık, hem de nasıl gidiyor böyle. (AK PARTİ
sıralarından alkışlar)
ÖMER
FETHİ GÜRER (Niğde) – Niğde’de yok.
BÜLENT
TÜFENKCİ (Devamla) – Orada da başlayacak inşallah.
Ömer
Bey, ayrıca, esnaf kefalet kooperatifleri aracılığıyla da müthiş bir şekilde
esnafa Bakanlığımız destek vermekte. Sen “Niye borç alıyor?” diyorsun ama
gerçekten, bu, esnafın ihtiyacı; bankalara gitmektense kooperatife gitmek daha
iyi. 
ÖMER
FETHİ GÜRER (Niğde) – Niğde unutuluyor. 
HAYDAR
AKAR (Kocaeli) – Bizimki şişmiş, şişmiş, hiçbirine vermiyorlar Sayın Bakan.
BÜLENT
TÜFENKCİ (Devamla) – Size de verirler.
Ben
özellikle, 2019 yılı bütçemizin Bakanlığımıza ve ülkemize hayırlı olmasını
Cenab-ı Allah’tan temenni ediyorum, saygılar sunuyorum. (AK PARTİ sıralarından
alkışlar)
BAŞKAN
– Şimdi söz sırası Gaziantep Milletvekili Mehmet Erdoğan’da.
Buyurun
Sayın Erdoğan. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA MEHMET ERDOĞAN (Gaziantep) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi’nde yer alan Ticaret Bakanlığı
bütçesi için AK PARTİ Grubu adına söz almış bulunmaktayım. Hepinizi saygıyla
selamlıyorum.
Sayın
Başkan, değerli milletvekilleri; üretim ve ihracat odaklı bir büyüme modeli
benimseyen Türkiye için, küresel ihracattaki payımızı artırmak, ithalata olan
bağımlılığımızı azaltmak, katma değeri yüksek ürünlerle küresel değer
zincirindeki yerimizi sağlamlaştırmak ve Türkiye markasını dünyaya tanıtmak
büyük önem arz ediyor. Orta vadede büyüme performansımızı sürdürmeyi
hedefliyoruz. İhracatın sürekli olarak artırılması temel hedeflerimiz arasında.
Dış talebin büyümeye katkısının kalıcı bir şekilde pozitif olmasını
hedefliyoruz. Geçen yılın aynı dönemine ait yüzde 13,6 oranında artan mal ve
hizmet ihracatı bunlardan bir tanesi, ihracat odaklı büyümenin önemli bir
odağıdır aynı anda. Türk ekonomisi dengeleme sürecine girmiştir. Millî
ekonomimize yapılan saldırı ve yürütülen algılara rağmen üç çeyrekte yüzde 1,6
büyüme sağlandı. 
Tabii,
dünyanın en itibarlı ülkelerine baktığımızda, bunların tamamının üreten ülkeler
olduğu noktasını görüyoruz. Üretiyorsanız istihdama karşılık veriyorsunuz,
üretiyorsanız ihracata karşılık veriyorsunuz, üretiyorsanız satıyorsunuz,
üretiyorsanız zenginleşiyorsunuz. Onun için, temel hedefimiz daima spekülatif
para hareketleri yerine üretimi artırmak, istihdamı çoğaltmak, büyümeyi
sağlamak. 
HAYDAR
AKAR (Kocaeli) – Hiçbiri olmuyor.
MEHMET
ERDOĞAN (Devamla) - Tabii, dünyanın 17’nci büyük ülkesi olmamıza rağmen
dünyadaki ülkeler arasında mazlum milletlere, mazlumlara, ülkeler arasındaki
dengesizlikte geri kalmışlara yardımda Türkiye her zaman ilk sıralarda yer
aldı. Burada da hedefimiz, kapitalizmin “Vurun, geçin. Bırakınız yapsınlar,
bırakınız geçsinler.” yerine millî kültürle, manevi kültürle birlikte, demin
bahsettiğim, faiz kültüründen uzaklaşarak yatırıma yönelmenin, oradan elde
edilen kazancı da herkesle paylaşabilmenin, gelir dağılımını da bütün tabana
yaymanın hedefi içerisindeyiz.
Değerli
arkadaşlar, alışkanlıklar değiştiğinden AR-GE ve yenilikçi faaliyetlere ağırlık
veriyoruz. İş adamlarımız, sanayicilerimiz, yurt içinde ve yurt dışında büyük
başarılara imza atıyorlar, yeni yatırımlar, yeni pazarlar elde etmesi çabası
içindeler. Orta ölçekli sanayi bölgeleri projelerimizle de gerek KOBİ’lerimize
gerek iş için çalışan genç ve kadın, sanatkâr, zanaatkâr kesimlere de ihracat
yolunu açan modelleri destekliyoruz. Yine savunma sanayisi gibi yüksek
teknolojiler de vazgeçilmezimiz oldu. Bu hem ülkemizin dış güçlerin
üzerimizdeki oyunlarını bozmaya yetti hem de içimizdeki hain ittifakları bozdu.
Onların inlerine kadar girildi, yuvalarına kadar girildi ve ülkemiz tüm
tehlikeleri bertaraf ederken aynı anda da millî bir güçlenmeyi yaptı. 
Millî
devletler de güçlü iktidarları sağladığınız müddetçe de sırtınız yere gelmez.
Türkiye bu yolda hızlı ve güçlü bir şekilde ilerliyor. Tabii ki ekonomide
ilerlemeye devam edeceğiz ama bunun yanında millî harp sanayisinde de dünyadaki
5 ülke arasında olmamız tesadüf değil, bu da yine Hükûmetimizin ve
bürokrasimizin ve çalışanlarımızın, kısaca 80 milyonun bir başarısı. 
Yerli
teknolojiyle birlikte gümrüklerimizin yetkilendirilmesini de artırıyoruz.
Tabii, sürem azaldı, şehrim Gaziantep de ihracatta 7 milyar dolarla Türkiye’de
ilk sıralardaki iller arasındaki yerini aldı ve geçen ay da tarihinin en büyük
rekorunu kırdı.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Çok teşekkür ederim Sayın Erdoğan.
Şimdi
söz sırası Edirne Milletvekili Fatma Aksal’da. 
Buyurunuz
Sayın Aksal. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA FATMA AKSAL (Edirne) – Sayın Başkan, değerli milletvekilleri;
Rekabet Kurumu 2019 yılı bütçe teklifi üzerine grubum adına söz almış
bulunmaktayım. Yüce heyetinizi ve aziz milletimi saygıyla selamlıyorum. 
Sözlerime
başlamadan önce, uğradığı silahlı saldırıda hayatını kaybeden Rize Emniyet
Müdürümüze Allah’tan rahmet, kederli ailesine başsağlığı, yaralı polislerimize
acil şifalar diliyorum. Ayrıca geçen haftalarda Edirne’mizde meydana gelen sel
felaketinde hayatını kaybeden vatandaşımıza Allah’tan rahmet, taşkınlarda zarar
gören ailelerimize acil şifalar diliyorum.
Sayın
Başkan, değerli milletvekilleri; Rekabet Kurumu, mal ve hizmet piyasalarının
serbest, sağlıklı bir rekabet ortamı içinde teşekkülünün ve gelişmesinin temini
ile 4054 sayılı Rekabetin Korunması Hakkında Kanun’un uygulanmasını gözetmek ve
kanunun kendisine verdiği görevleri yerine getirmek üzere teşkil edilmiştir.
4054 sayılı Kanun çerçevesinde, teşebbüsler arasında belirli mal veya hizmet
piyasasında rekabeti kısıtlayıcı, engelleyici anlaşmalar ile buna yönelik
teşebbüs birliği kararları, hâkim durumun kötüye kullanılması ve rekabeti
önemli ölçüde kısıtlayan birleşme ve devralmalar yasaklanmaktadır. Rekabetin
gücü ve rekabet edilebilirlik sadece sosyoekonomik gelişmelerin sağlanması için
değil, aynı zamanda ayakta kalmanın ya da sürdürülebilirliğin de temel
unsurlarından biridir. 
Temel
görev ve sorumluğu rekabet ortamının sağlanması, korunması ve geliştirilmesi
olan Rekabet Kurumu, bu amacı gerçekleştirmek için politika geliştirme, rekabet
savunuculuğu düzenleme ve denetleme faaliyetlerini yerine getirmekle
yükümlüdür. Daha rekabetçi piyasaların oluşumu için kendisine intikal eden
başvurular üzerine veya kendiliğinden harekete geçmek suretiyle tüm sektörlerde
yer alan teşebbüsler hakkında inceleme ve araştırma yapmaktadır. Kurulduğu
dönemden bu zamana kadar geçen yirmi bir yılda rekabet ihlallerine yönelik
toplam 296 soruşturmayı tamamlamış ve özelleştirmeler dâhil 3.625 birleşme ve
devralma işlemine izin vermiştir. 1 Ocak 2018-30 Kasım 2018 döneminde toplam
353 adet nihai karar almıştır. Bu kararların yüzde 52’sinin birleşme, devralma
ve özelleştirme, yüzde 24’ünün rekabet ihlali, yüzde 12’sinin ise menfi tespit
ve muafiyet başvurularına ait olduğu görülmektedir. Rekabet Kurumunun varlığı
tüketici faydasına da dolaylı katkı sağlamaktadır. Nitekim 2014-2016
dönemindeki kurum faaliyetleri neticesinde tüketicilere sağlanan tahminî
faydanın yıllık ortalama 3,3 milyar TL, toplamda ise 9,9 milyar TL seviyesinde
olduğu tespit edilmiştir. Küreselleşen dünyada rekabet ihlalleri de
küreselleşmektedir. Son dönemde uluslararası ticarette artan korumacı
politikalar nedeniyle 2017 yılında ihracatımızın 893 milyon doları bir ticaret
politikası önlemine tabiyken 2018 yılının ilk dokuz ayında bu tutar 5,6 milyar
dolara yükselmiştir. 
Ülkemiz
menfaatlerini bütün uluslararası platformlarda sonuna kadar koruyoruz. 2019
yılında ülkemize ve firmalarımıza yönelik uluslararası hukuki dayanağı olmayan
tüm ticaret politikalarına, uluslararası anlaşmalardan kaynaklanan haklarımızı
da etkin bir şekilde kullanarak karşı durmaya devam edeceğiz. 
Ülkemiz
için, çocuklarımızın geleceği için, engellilerin, öksüzlerin, yetimlerin, kimsesizlerin
kimsesi olmak için bütçeler yapıyoruz. Tevazu, samimiyet ve gayretle çıkmış
olduğumuz bu yolda Genel Başkanımız, Cumhurbaşkanımız Sayın Recep Tayyip
Erdoğan’ın liderliğinde 2023, 2053, 2071 hedeflerine emin adımlarla
ilerliyoruz. Rekabet Kurumunun 2019 yılı bütçesi…
(Mikrofon
otomatik cihaz tarafından kapatıldı)
BAŞKAN
– Sayın Aksal, tamamlayalım lütfen. 
FATMA
AKSAL (Devamla) - …için teklif edilen miktar 96 milyon 190 bin liradır. 
Cumhurbaşkanlığı
hükûmet sisteminin ilk bütçesinin hayırlı olmasını diliyorum. Hepinize
saygılarımı sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Aksal. 
Şimdi,
söz sırası Kahramanmaraş Milletvekili İmran Kılıç’ta. 
Buyurun
Sayın Kılıç. (AK PARTİ sıralarından alkışlar) 
AK
PARTİ GRUBU ADINA İMRAN KILIÇ (Kahramanmaraş) – Sayın Başkan, değerli
milletvekilleri; Helal Akreditasyon Kurumu, belgelendirme kurumu hakkında
grubum adına söz almış bulunmaktayım. Hepinizi saygıyla selamlıyorum.
Günlük
hayatta sıkça kullandığımız “helal” kavramı, dinî manada sadece yenmesi ve
içilmesine izin verilen ürünleri kapsamanın yanında, temiz, sağlıklı ve hijyen
anlamında “tayyip” kavramıyla birlikte ele alınmalıdır. “Helal” kavramı,
ürünlerin üretiminden tüketiciye ulaşana kadar her aşamada sağlıklı, hijyenik ve
kaliteli olma özelliklerinden ayrı düşünülmemelidir çünkü helal belgelendirme,
dinî hassasiyetlere yanıt vermenin yanı sıra, bir kalite markası olarak da ön
plana çıkmaktadır. Bu özellikleri nedeniyle helal belgesine sahip ürün ve
hizmetler bugün dünya genelinde tercih edilir hâle gelmiştir. 
Dünyada
nüfusun neredeyse üçte 1’i, yaklaşık 1,8 milyarı Müslüman’dır. Bu genç ve
giderek zenginleşen nüfusun belgelendirilmiş helal ürüne ilgi ve talebi de
giderek artmaktadır. Bu kavram en başta yalnızca gıda ürünleriyle
ilişkilendirilirken günümüzde gıdanın yanı sıra finans, tekstil, eczacılık
ürünleri, kozmetik, lojistik ve turizm gibi sektörel olarak çok geniş bir alana
hitap etmektedir. Günümüzde helal gıda ürünleri harcamaları 1,3 trilyon dolara
karşılık gelmektedir. Gıda, tekstil, eczacılık ürünleri, kozmetik gibi ürünler
ile turizm ve seyahat gibi hizmet sektörlerinin yer aldığı ürün ve hizmetler
için Müslümanların yapmış olduğu harcama ise 2,1 trilyon doları bulmaktadır.
Diğer taraftan, ürün ve hizmetlere finans sektörünün eklenmesiyle durum 4,55
trilyon dolarlık bir büyüklüğe ulaşmaktadır. 
Günümüzde,
üretim süreçleri gibi, gıda üretiminde de geleneksel yöntemlerin çok ötesinde
yoğun teknoloji kullanılmaktadır. Katkı maddelerinin yoğun kullanıldığı
herkesin malumu diğer bir gerçektir. Ürünlerin gıdadan lojistiğe, üretimden
tüketiciye ulaşana kadar geçirdiği sürecin bu karmaşık durumu helal
belgelendirmeyi Müslüman tüketiciler açısından daha da önemli hâle getirmiştir.
Dünya ekonomisinden giderek daha fazla oranda pay alan dinamik bir tüketici
grubu olan Müslümanların bu taleplerini karşılamak üzere bütün dünyada çok
sayıda helal ürün ve hizmet belgelendirme kuruluşu piyasaya egemen hâle
gelmiştir. Bazı örnekler vermek gerekirse, Hırvatistan’da devlet olarak helal
turizm rehberi oluşturulmuştur. İspanya’nın Katalonya Özerk Yönetimi helal ürün
ve hizmet pazarında etkin olabilmek için pazara giriş ve yaygınlaştırma
faaliyetlerine başlamıştır. Nüfusunun binde 1’inden azı Müslüman olan Güney
Kore’de 900 civarında helal belgeli üretici bulunmaktadır. 
Helal
Akreditasyon Kurumunun gerekli ve hatta zorunlu olarak maddi ve manevi
önemsenmesini gerektiren bir diğer gerekçe ise İslam dünyasında helal
belgelendirme sektörünün neredeyse dörtte 3’ünün Müslüman olmayan kuruluşlarca
kontrol ediliyor olmasıdır.
Değerli
milletvekilleri, bu noktada bizlere büyük görevler düşüyor. Ne yazık ki
tüketici güveninin alametifarikası hâline gelen helal belge konusunda dünya
genelinde standardizasyon ve belgelendirme sürecinde ortak bir yapıda ve dilde
buluşulamadığı için bir yandan tüketici güvenini kaybetmekle, diğer yandan da
belgelendirme ihtiyacı nedeniyle ticari ve teknik engellerle karşılaşmaktadır.
Bu nedenlerledir ki hem zaman hem de maddi kayba neden olan bu durumun ortadan
kaldırılması için tüm paydaşların ihtiyacına cevap verecek evrensel bir helal
belgelendirme sisteminin oluşturulması zorunlu hâle gelmiştir. İşte bu mevcut
parçalı yapının ortadan kaldırılarak küresel çapta kabul edilebilir ve itibarlı
bir yapı oluşturulması amacıyla İslam İşbirliği Teşkilatı bünyesinde faaliyet
gösteren İslam Ülkeleri Standartlar ve Metroloji Enstitüsü (SMIIC) tesis
edilmiş ve akreditasyon sürecini temsilen ve sürece katkı sağlamak üzere
ülkemizde de kısa adı HAK olan Helal Akreditasyon Kurumu kurulması faaliyetine
başlanmıştır.
Değerli
milletvekilleri, HAK’ın faaliyetleriyle ülkemiz gittikçe büyüyen küresel helal
ürün pazarından Türk ihraç ürünlerinin ve belgelendirme firmalarının gereken
payı almasına da katkı sağlayacaktır. Bu noktada HAK, ülkemizin helal
belgelendirmesi ve akreditasyon alanındaki merkez konumunu güçlendirecek ve
uluslararası alanda söz sahibi olmasına katkı sağlayacaktır.
(Mikrofon
otomatik cihaz tarafından kapatıldı)
BAŞKAN
– Sayın Kılıç, tamamlayalım. 
İMRAN
KILIÇ (Devamla) – Küresel bir vizyona sahip bu kurumumuz ülkemizde helal
akreditasyon hizmeti sunma yetkisini haiz tek kurumdur. HAK, ülkemizde ve yurt
dışında yerleşik helal uygunluk değerlendirme kuruluşlarına helal akreditasyon
hizmeti sunmanın yanı sıra, helal konularında Türkiye’yi temsil etmek, helal
akreditasyon konusunda her türlü bilimsel ve teknik incelemeleri
gerçekleştirmek, eğitim vermek, araştırma yapmak, yayın yapmak veya yaptırmak
gibi görevler üstlenerek güvenilir helal belgelendirmesi konusunda etkin bir rol
oynayacaktır. HAK, kanuni görev ve yetkilerinin yanı sıra küresel vizyonu, öncü
ve standartları belirleyici özelliğiyle öne çıkacak ve yönlendirici olacaktır. 
Bu
çerçevede, bizler için temiz, sağlıklı, hijyen, kaliteli, güvenilir ürünleri
belgelendirecek olan Helal Akreditasyon Kurumunun ve 2019 yılı bütçesinin
ülkemize, milletimize, İslam dünyasına ve insanlığa hayırlı uğurlu olmasını
temenni ediyorum, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– AK PARTİ Grubu adına son söz Yalova Milletvekili Meliha Akyol’a ait. 
Buyurun
Sayın Akyol. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA MELİHA AKYOL (Yalova) – Sayın Başkan, değerli
milletvekilleri; 2019 yılı Merkezi Yönetim Bütçe Kanunu Teklifi’nin bu turunda
Helal Akreditasyon Kurumu bütçesi üzerinde grubumuz adına konuşmak üzere söz
almış bulunmaktayım. Gazi Meclisi ve yüce heyetinizi saygıyla selamlıyorum. 
Dünyada
yaklaşık 1,8 milyar Müslüman nüfusun helal ürün ve belgelendirilmesine ilişkin
ilgi ve talebi gittikçe artmaktadır. Helal kavramı en başta yalnızca gıda
ürünleriyle ilişkilendirilirken, günümüzde gıdanın yanı sıra finans, tekstil,
eczacılık ürünleri, kozmetik, lojistik ve turizm gibi sektörel olarak çok geniş
bir alana hitap etmektedir.
Müslümanların
gıda ürünleri harcamaları 1,17 trilyon dolar, helal belgesine sahip gıda
ürünleri pazarı ise 415 milyar dolar seviyesindedir. Gıda, tekstil, eczacılık
ürünleri, kozmetik gibi ürünler ile turizm ve seyahat gibi hizmet sektörlerinin
yer aldığı ürün ve hizmetler için Müslümanların yaptığı harcama ise 1,9 trilyon
dolardır. Diğer taraftan, helal ürün hizmetlerine finans sektörünün
eklenmesiyle helal ekonomisi küresel bazda 3,9 trilyon dolarlık bir büyüklüğe
ulaşmaktadır. 
“Helal”
kavramının ürünlerin üretiminden tüketiciye ulaşana kadar her aşamada sağlıklı,
hijyenik ve kaliteli olma özelliklerini de içermesi bu alandaki farkındalığın
artarak devam edeceğine dair bir göstergedir.
Küresel
düzeyde helal ürün ticaretinin artması, farklı standartların ve belgelendirme
sistemlerinin uluslararası ticaret üzerinde yarattığı engellerin
belirginleşmesine yol açmaktadır. Ülkemizin bu alandaki en temel girişimi ise
İslam İşbirliği Teşkilatı çatısı altında, merkezi İstanbul’da olan ve üye
sayısı 3’ü gözlemci olmak üzere toplam 39’a ulaşan İslam Ülkeleri Standartlar
ve Metroloji Enstitüsü Helal Akreditasyon Kurumu İslam İşbirliği Teşkilatının
koordinesinde belirlenmiş olan kıstasları baz alarak çalışmalar yapacak ve
helal akredite piyasasının merkezi hâline gelecektir. 
Helal
belgelendirme kuruluşlarının akreditasyonu suretiyle bu kuruluşların
düzenledikleri belgelere güven temin edilmesi ve helal belgelerin karşılıklı
tanınmasına zemin oluşturulması elzem olmuştu. Bu sebeple, Cumhurbaşkanımız
Sayın Recep Tayyip Erdoğan öncülüğünde, Helal Akreditasyon Kurumu teşkilat
yapısı, görev ve yetkilerine ilişkin düzenleme 4 no.lu Cumhurbaşkanlığı
Kararnamesi’yle düzenlenmiş olup üzerinde yoğun çalışma yapılan Helal
Akreditasyon Kurumumuz küresel anlamda bu piyasanın içine girmiş ve ilerleyen
günlerde bölgesinde söz sahibi bir ülkenin bu alanda merkezî kurumu hâline
gelecektir.
Sayın
Başkan, değerli milletvekilleri; bu kararnameyle helal uygunluk değerlendirme
kuruluşlarını akredite etmek, bu kuruluşların ulusal ve uluslararası standartlar
çerçevesinde faaliyetlerde bulunmaları ve düzenlenen belgelerin küresel alanda
kabulünün sağlanması için öncü olması hedeflenerek bu kurumumuz kurulmuştur.
Türkiye'de helal akreditasyon hizmeti sunma yetkisini haiz tek kurum olacak
olan HAK, ülkede ve yurt dışında yerleşik helal uygunluk değerlendirme
kuruluşlarında helal akreditasyon hizmeti sunarak bu konuda kıstas ve
tedbirleri belirleme ve uygulama yetkisine sahip olacaktır. HAK, uluslararası
ve bölgesel akreditasyon birlikleri ve örgütleri nezdinde Türkiye'yi temsil
edecek, bunlara üye olacak, yönetimlerinde görev alacak veya bu kuruluşlara
merkezî olarak hizmet verecektir. İkili veya çok taraflı karşılıklı tanıma
anlaşmaları imzalayacak olan HAK, akreditasyon kuruluşları ve bu kuruluşu bulunmayan
ülkelerdeki helal akreditasyonla ilgili kurum ve kuruluşlarla ilişkiler kuracak
ve iş birliğinde bulunacaktır. Her türlü bilimsel ve teknik incelemeleri
gerçekleştirilecek olan kurum, helal akreditasyon önemini artırıcı faaliyetler
yaparak bu kapsamda eğitim verecek, araştırma ve yayınlar hazırlayarak ulusal
ve uluslararası kongrelerle desteklenerek seminer ve benzeri toplantılar
düzenleyecektir. Bu minvalde, ülkemiz ekonomisine büyük katkısı olması adına
dünyanın her ülkesine helalle ilgili alana konu olabilecek tüm ürünleri üretip
ihraç etmek, düzenleme sisteminin son derece uygun olması ve ürünlerimizin
güvenli, sağlıklı, hijyenik ve helal olmasını da garanti altına alabilecektir. 
(Mikrofon
otomatik cihaz tarafından kapatıldı) 
MELİHA
AKYOL (Devamla) - Sayın Başkan…
BAŞKAN
– Tamamlayalım lütfen.
MELİHA
AKYOL (Devamla) - Her alanda ve kurumda güçlü olan ülkemiz Helal Akreditasyon
Kurumu alanında da yapmış olduğu çalışmalarla tüm dünyaya Türkiye'nin ne kadar
önemli bir ülke olduğunu gösterecektir. 
Bu
vesileyle 745’inci Vuslat Yıl Dönümü dolayısıyla Hazreti Mevlâna’yı rahmetle
anıyor, bir kez daha 2019 yılı merkezi yönetim bütçe görüşmelerimizin hayırlı
olmasını diliyor ve Meclisi saygı ve sevgiyle selamlıyorum. (AK PARTİ
sıralarından alkışlar)
BAŞKAN
– Değerli arkadaşlar, böylece Adalet ve Kalkınma Partisi Grubu adına yapılan
konuşmalar tamamlanmıştır. 
Şimdi
Sayın Özkan’ın acil bir söz talebi var.
Buyurun
Sayın Özkan. 
IV.- AÇIKLAMALAR
1.- Bursa Milletvekili Yüksel Özkan’ın, Bursa ilinde Limak Enerji Uludağ
Elektrik’in elektrik aboneliğinin ev sahibi üzerinde olmaması hâlinde
kiracılara yaşattığı mağduriyete son verilmesi gerektiğine ilişkin açıklaması
YÜKSEL
ÖZKAN (Bursa) – Sayın Başkan, çok teşekkür ediyorum bana bu imkânı tanıdığınız
için.
Ben
Bursa’da sağlık sorunu yaşayan, annesi solunum cihazına, destek makinesine
bağlı bir vatandaşın feryadını dile getirmek istiyorum Sayın Başkan. 
BAŞKAN
– Arkadaşlar, Genel Kurul görüşmeleri devam ediyor; lütfen…
YÜKSEL
ÖZKAN (Bursa) – Sayın Başkan, Limak Uludağ Enerji Perakende Satış AŞ Bursa’da
ev kiracılarının kabusu olmaya devam ediyor. Kiracıların kullanmış olduğu
elektrik aboneliklerinin ev sahiplerinin üzerinde olmamasını kaçak kullanım
olarak değerlendirip tebligat yapmadan kesiyor. Sağlık sorunlarından dolayı
evinde yardım cihazına ihtiyaç duyan, elektrik kesintisi nedeniyle kombisi
çalışmayan yaşlı ve çocukları olan yüzlerce aile mağdur durumda. 
Soruyorum:
Kış ortasında yapılan bu zulüm üyelik bedeli almak için mi yapılmaktadır?
Vatandaşa tebligat yapılmadan elektriği niçin kesilmektedir? 
Bu
mağduriyete derhâl son verilmelidir. 
BAŞKAN
– Teşekkür ederim. 
Değerli
arkadaşlar, birleşime on beş dakika ara veriyorum. 
Kapanma Saati: 13.54
İKİNCİ OTURUM
Açılma Saati: 14.18
BAŞKAN: Başkan Vekili Mustafa ŞENTOP
KÂTİP ÜYELER: İsmail OK (Balıkesir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 30’uncu Birleşiminin İkinci Oturumunu
açıyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
- Komisyon yerinde.
Şimdi,
Halkların Demokratik Partisi Grubu adına konuşmalar olacaktır.
İlk
konuşmacı İstanbul Milletvekili Ali Kenanoğlu.
Buyurun
Sayın Kenanoğlu. (HDP sıralarından alkışlar) 
Süreniz
on bir dakika.
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
ben de cümlenizi saygıyla selamlıyorum.
Öncelikle
dün akşam onaylanan Diyanet İşleri Başkanlığı bütçesiyle ilgili benim ve benim
gibi düşünen Aleviler adına şerh koyduğumu, Diyanetin Aleviler üzerindeki
asimilasyoncu politikasına son vermesi gerektiğini belirtmek istiyorum ve
Diyanet İşleri Başkanlığının asimilasyoncu elini cemevlerinden çekmesi
gerektiğini, Diyanet İşleri Başkanının cemevini değil, püsküllü meczupları ziyaretinin
ona daha çok yakıştığını belirtmek istiyorum.
Değerli
milletvekilleri, bugün Hakkâri halkının iradesini temsil etmesi için burada
olması gereken Hakkâri Milletvekilimiz Leyla Güven’in süresiz ve dönüşümsüz
açlık grevinin 35’inci gününde olduğunu belirtmek istiyor ve Leyla Güven’in
iradesinin ve talebinin, talebimiz olduğunu da duyurmak istiyorum ve Meclis
Başkanlığımızı ve Meclisi 35’inci gününde kritik aşamaya giren bu açlık grevi
konusunda duyarlı olmaya davet ediyorum.
Ayrıca,
bugün önceki dönem Eş Genel Başkanlarımızdan Sayın Selahattin Demirtaş Sincan
Cezaevinde bir yargılamayla karşı karşıya ancak Sayın Demirtaş bugün Sincan
Cezaevinde sarayın adaletini ve sarayın yargısını bizzat kendisi
yargılamaktadır. Buradan da Sayın Demirtaş’a ve tüm tutuklu siyasetçilerimize
selam olsun. (HDP sıralarından alkışlar) 
Sayın
milletvekilleri, bu sabah İzmir’de partimize yönelik yine bir operasyon
gerçekleşti ve 18 partilimiz gözaltına alındı. Bunlardan ikisi barış annesi ve
bunlar birkaç yıl önce yapılan bir basın açıklaması bahane edilerek operasyonla
gözaltına alındılar. Seçimler yaklaştıkça bu tür operasyonların artacağını biz
biliyoruz. 24 Haziran seçimlerinde de seçimlere üç gün kala sandık
görevlilerimize 7 ilde operasyon düzenlenmişti ve bunlar gözaltına alınmıştı.
24 Haziran seçimlerinin sonrasında bırakılmış olmaları hiçbir sonucu
değiştirmiyordu çünkü sandık görevlerini yerine getirememişlerdi. Bunun ne
anlama geldiğini de bütün kamuoyu çok iyi bilmektedir.
Sayın
milletvekilleri, Enerji ve Tabii Kaynaklar Bakanlığının bütçesi üzerine HDP’nin
görüşlerini aktarmak istiyorum.
Şu
an Türkiye, toplam ithalatının yaklaşık altıda 1’ini enerji sektöründen
kaynaklı yapmaktadır. Türkiye doğal gaz ithalatında dünya 5’incisi, petrol
ithalatında dünya 13’üncüsü, kömür ithalatında dünya 8’incisi, petrokok
ithalatında dünya 13’üncüsüdür. Doğal gazın neredeyse yüzde 99’u, petrolün de
yüzde 93'ü dışarıdan gelmektedir. Türkiye 2002 yılında toplam enerjinin yüzde
67’sinde dışarıya bağımlıydı. Yıllar içerisinde toplam enerjide dışa bağımlılık
git gide artmaktadır ve şu anda yüzde 75’e tekabül eden bir dışa bağımlılık söz
konusudur enerjide. Bir taraftan dolar artarken bir taraftan da dışa bağımlılık
artmakta ve bunun faturası da tabii ki tüketiciye yansıtılmaktadır. 
Dünyada
enerji arayışlarına baktığımızda, nükleer enerji Çernobil ve Fukuşima’da
yaşanan patlamalardan sonra terkedilmeye başlandı. Demin konuşmacılar
Avrupa’nın çeşitli ülkelerindeki nükleer enerji santrallerinin sayılarını
belirttiler ancak nükleer enerjinin felaketleri yaşanmadan önceki yapılan
nükleer enerji santralleriydi bunlar. Şu anda bütün Avrupa ülkeleri nükleer
enerji santrallerini sökmenin peşine düşmüş durumdalar ve yeni nükleer enerji
santralleri yapmıyorlar. Oysa, bizim ülkemizde bu patlamanın yaşandığı ülkelere
ihale edilen nükleer enerji santralleriyle karşı karşıyayız.
Ayrıca,
Türkiye’nin elektrik ihtiyacına baktığımız zaman da aslında Türkiye’nin mevcut
elektrik üretiminin tüketimi fazlasıyla karşılayacak bir noktada olduğunu da
belirtmek gerekiyor. Ancak, 70’li yıllardan bu tarafa kamuoyunda sürekli, sanki
Türkiye’nin ciddi bir enerji açığı varmış gibi ve nükleer enerjiye ihtiyaç
duyuluyormuş gibi bir algı oluşturuluyor, verilen istatistiki bilgiler de buna
çok uymuyor. Ve bu nükleer enerjiyle ilgili olarak yapılan ihalelere baktığınız
zaman, aslında Türkiye’nin bu elektrik ihaleleri ciddi anlamda dışa bağımlılık
yaratmakla birlikte, örneğin on beş yıl boyunca Rusya’ya mevcut elektrik
maliyetinin 3 katı daha pahalı bir şekilde satın alma garantisi verildiği
bilinmektedir. Mevcut durumda elektriğin kilovat saati 4-4,5 sentten satılırken
Akkuyu Nükleer Santrali’nin açılmasıyla birlikte bahsi geçen on beş yıllık süre
içerisinde santralde üretilecek elektrik 12,3 sentten satılacaktır.
Rusya’yla
yaşanan uçak düşürme krizinden sonra Akkuyu başta olmak üzere, TürkAkımı
Projesi gibi projeler durdurulmuş ancak şu an yeniden hayata geçirilmiş,
gelinen nokta itibarıyla Rusya dünyanın en pahalı nükleer yatırımını Türkiye’ye
satarak olabildiğince kârlı konuma geçmiştir.
Öte
yandan, dikkat çekilmesi gereken bir diğer husus ise, Mersin’de Ruslar,
Sinop’ta Japonlar, Kırklareli’nde ise Çinliler projenin büyük ortaklarıdırlar
yani büyük hisseleri bunlara aittir. Projenin her aşamasında ve karar alma
noktasında bu ülkelerden ithal edilen yabancı sermayenin etkisi bulunacaktır.
Rusya, Akkuyu hisselerinin minimum yüzde 51’ine sahip olacak şekilde büyük
ortağıdır. Yani buradan nükleer karşıtlarına yapılan yerlilik ve millîlik
edebiyatının bunun neresine sığdığını anlamak mümkün değildir. Oysa, doğal
gazda dışa bağımlılık ve nükleer santralden elektrik enerjisi üretimi gibi
tahakkümcü, doğa düşmanı hayaller var olduğu sürece hem doğa tahribatı hem de
gelinen noktada yoksulların üzerine kesilen faturanın maliyeti artmaktadır. 
Bu
faturaların durumuna da bir göz atmamız gerekiyor. Yılbaşından itibaren
elektriğe yapılan zam sanayi, ticarethane ve tarımsal sulama kullanımları için
yüzde 30’u aşmıştır. Konut kullanıcılarının elektrik faturasına ise 1 Ekimden
itibaren geçerli olmak üzere yüzde 8,72 zam yapıldı. Bu zamla birlikte
hanelerin aylık elektriğe ödediği fatura 2017 yıl sonuna göre yılda yüzde 44,9
artmış oldu. Yapılan yeni zamla, asgari 230 kilovatsaatlik tüketim üzerinden 4
kişilik bir ailenin aylık elektrik faturası 137 lirayı geçmektedir, bu da geçen
yıla göre 42,6 lira zam demektir. Gerçi sizin medya bunu fiyat güncellemesi
olarak verebiliyor ancak halkın cebinden çıkan bunun ne anlama geldiğini çok
net bir şekilde ortaya koyabiliyor. 
Elektrik
fiyatlarında ardı ardına yapılan yüksek oranlı zamlar bir kısır döngüye
girildiğini de işaret etmektedir. Çünkü elektriğe siz zam yaptığınız zaman
aslında ekonomi içerisindeki bütün üretim noktalarına da zam yapmış oluyorsunuz
ve onların da fiyatını arttırmasıyla karşı karşıya kalınıyor. 
BOTAŞ,
1 Ekim 2018’den geçerli olmak üzere, doğal gaza konutta yüzde 9, sanayide yüzde
18,5 zam yaptı. BOTAŞ, benzer biçimde hem ağustos hem de eylül ayında doğal
gaza konutta yüzde 9, sanayide yüzde 14 zam yapmıştı. Doğal gaz zamlarının
kasım, aralık aylarında benzer şekilde devam etmesi durumunda 2018’de yalnızca
hane halkına uygulanan zam oranı yüzde 54’e yükselmiş olacaktır. 
Sadece
2018 yılı içerisinde doğal gaza yapılan zamlar şu şekilde gerçekleşti: BOTAŞ 1
Nisan 2018’de elektrik santralleri ve sanayiye sattığı doğal gaz fiyatlarını
yüzde 9,7 artırdı, 1 Ağustos 2018’de elektrik üreten santrallerin kullandığı
gazın fiyatına yüzde 49,5 zam yapıldığını duyurdu. Aynı gün BOTAŞ, konutlarda
kullanılan doğal gaz fiyatını yüzde 9, sanayide kullanılan doğal gaz fiyatını
ise yüzde 14 artırdığını duyurdu. BOTAŞ 1 Eylül 2018’de konutta kullanılan
doğal gaza yüzde 9, sanayide kullanılan doğal gaza ise yüzde 14 oranında zam
yaptığını duyurdu.
Sadece
2018 yılı içerisinde elektriğe yapılan zamlar ise şu şekilde: 1 Ocak 2018’de
Enerji Piyasası Düzenleme Kurumu konutlarda kullanılan elektriğe yüzde 8,8,
sanayi ve ticarethanelerde kullanılan elektriğe ise yüzde 8,4 zam yaptı, 1
Nisan 2018’de yüzde 2,89 zam yapıldığını duyurdu. 1 Ağustos 2018’de elektrik
fiyatlarında farklı abone gruplarına göre değişen oranda yüzde 9 ile yüzde 14
arasında zam yapıldı. 1 Eylül 2018’de elektrik fiyatlarına kilovat başına yüzde
9 ile yüzde 14 arasında yine zam yapıldı. 
Kimya
Mühendisleri Odasına göre, yılbaşından bugüne konutlarda kullanılan elektriğe
yüzde 31, sanayi elektriğine ise yüzde 41 oranında zam yapılmış olduğunu
görmemiz gerekiyor.
Değerli
arkadaşlar, tabii, bu Maden Tetkik ve Arama Genel Müdürlüğünün Mursal, Kangal,
Bakırtepe gibi Sivas’ın bazı köylerinde yürütmüş olduğu maden tetkik, aramayla
birlikte oralardaki doğaya olan zararını da birkaç defa gündeme getirmiştik.
Bunları da buradan hatırlatmak isterim.
Bu
Bakanlığın, Enerji ve Tabii Kaynaklar Bakanlığının bir de Alevileri doğrudan
ilgilendiren bir meselesi var arkadaşlar. Bu da aslında, 12 Nisan 2002 yılında
Başbakan Bülent Ecevit, Başbakan Yardımcısı Devlet Bahçeli…
(Mikrofon
otomatik cihaz tarafından kapatıldı) 
ALİ
KENANOĞLU (Devamla) – Sayın Başkanım, toparlıyorum.
BAŞKAN
– Tamamlayalım lütfen.
ALİ
KENANOĞLU (Devamla) – Şimdi, burada Bakanlar Kurulunda bir karar alınıyor ve bu
dönemde cemevleri ibadethane kapsamı dışarısına çıkarılıyor Bakanlar Kurulu
kararıyla. Bu durum karşısında cemevlerine elektrik faturaları kesilmeye devam
ediyor. Camiler, kiliseler, havralar, sinagoglar ibadethane kapsamında
tutuluyor, buralar elektrikten ve benzeri giderlerden muaf tutuluyor ancak 12
Nisan 2002’de alınan kararla cemevlerine elektrik faturası gönderilmeye devam
ediyor. Bülent Ecevit ve Devlet Bahçeli döneminde uygulanan bu karar on altı
yıldır ortadan kaldırılmıyor, yenisi alınmıyor ve AKP iktidarı da on altı
yıldır cemevlerini ibadethane kapsamına almadan uygulamasını sürdürüyor. Bu
konu Avrupa İnsan Hakları Mahkemesine kadar gitti, Avrupa İnsan Hakları
Mahkemesinde, Alevilerin haklı olduğu ortaya çıktı, cemevlerinin ibadethane
kapsamında olduğu söylendi. Buna rağmen Hükûmet, yine AİHM kararını tanımadı ve
şu anda yine cemevlerine elektrik faturası gelmeye devam ediyor. 
Hepinizi
saygıyla selamlıyorum. (HDP sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, izin verirseniz 69’a göre bir dakika söz
istiyorum bir konuyu açıklamak için.
BAŞKAN
– Buyurun.
IV.- AÇIKLAMALAR (Devam)
2.- Çanakkale Milletvekili Bülent Turan’ın, İstanbul Milletvekili Ali
Kenanoğlu’nun 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın ikinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; sayın konuşmacıyı
dikkatle dinlemeye çalıştım. “İzmir’de seçim yaklaştığında AK PARTİ
aracılığıyla polisin operasyon yaptığı” gibi bizi rahatsız eden bir ifadede
bulundu. Aldığımız bilgiye göre, yapılan operasyonun, 17 kişinin Öcalan’a
yardımcı olmak için yapılan açlık grevinde olduğu, basın açıklaması yaparken
terör örgütü broşürleri önünde, bayrakları önünde yaptığı, KCK’ye de 8 kişinin
para topladığı için yapıldığı şeklinde bilgi aldık. Dolayısıyla bu konularda
daha hassas olmaya davet ediyorum. Biz hukuk çerçevesinde terörle tabii ki
mücadele edeceğiz ancak buradan “Seçime yaklaştık, AK PARTİ’nin bedeli var,
faturası var” tarzı yaklaşımları doğru bulmuyoruz Sayın Başkan.
BAŞKAN
– Şimdi, Halkların Demokratik Partisi Grubu adına…
AYHAN
BİLGEN (Kars) – Sayın Başkan…
BAŞKAN
– Sayın Bilgen, buyurun. 
3.- Kars Milletvekili Ayhan Bilgen’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
AYHAN
BİLGEN (Kars) – Teşekkür ediyorum Sayın Başkan. 
Tabii
ki ilan edilen bir gerekçe oluyor. İki yıl önceki bir basın açıklamasından söz
ediyoruz ve çok sayıda kişi evlerinden baskınla gözaltına alındı. Bu, sadece bu
son hafta olanlar. Şu anda benim milletvekili olduğum şehirde üç dönem
yöneticilerimizin tamamı cezaevinde. 
Şimdi,
bir operasyonu televizyondan dinlediğinizde, hatta neredeyse örgüt ismi
yazılarak anons ediliyor ama sonrasında alınanlara bakıyoruz tamamen parti
yöneticileri ve yürüttükleri çalışmalar da barış çalışmaları. 
Kars’ta
valiliğin kendisinin Barış Komisyonu var, birtakım gerilimleri, kavgaları, kan
davalarını çözmek üzere şehrin yaşlı insanlarıyla kurulmuş bir Barış Komisyonu
var. Bizim çalışmalarımızı da aynı eksende yürüten yöneticilerimiz kriminalize
ediliyor. 
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar…
AYHAN
BİLGEN (Kars) - Burada ister siyasi saikler olsun ister olmasın bir haksız
gözaltının, keyfî tutuklamanın ve doğrudan doğruya siyasi çalışmaları,
toplumsal çalışmaları hedef alan ve kriminalize etmeye çalışan bir yaklaşımın
olduğu çok ortada, çok net. Bunların seçim dönemi yaklaştığında yoğunlaşması,
seçimden hemen sonra bırakılması da bazı isimlerin galiba sadece bir zamanlama
isabeti, sadece bir tesadüf olmasa gerek.
Teşekkür
ediyorum.
BAŞKAN
– Sayın Turan, talebiniz mi var?
4.- Çanakkale Milletvekili Bülent Turan’ın, yargının kendi usulü
içerisinde yaptığı bir işlemi AK PARTİ’nin seçimle ilgili adımıymış gibi ifade
etmenin doğru olmadığına ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Aslında
usul ekonomisi gereği uzatmayı doğru bulmuyorum. Kürsüdeki konuşmacı İzmir’i
anlattığı için cevap verdim, şimdi başka bir örnek verildi. Bunun sonu yok.
Başka örnekler, başka iller söylenebilir. 
Mesele
şu: Yargının kendi usulü içerisinde yaptığı bir işlemi burada AK PARTİ’nin
seçimle ilgili adımıymış gibi ifade etmenin doğru olmadığı kanaatindeyim ben. 
Ayrıca,
yapılan işlemde Öcalan’la ilgili, terör faaliyetleriyle ilgili destek için
yapılan grev var. Bunu görmesi lazım arkadaşlarımızın. 
MEHMET
RUŞTU TİRYAKİ (Batman) – Sayın Başkan, “terör eylemi” demeyin, açlık grevi o.
BÜLENT
TURAN (Çanakkale) – Batasuna Kararı’nda sadece Avrupa’daki bir partinin terörle
faaliyetini kınamıyorum dediği için kapatıldığını biliyoruz. Bunlar suç. Bu
suçlar olduğunda yargı adım atmasın mı, emniyet adım atmasın mı? Bizim ne
yapmamız lazım bu durumda? 
Kürsüye
çıkan “AK PARTİ, seçim geldi bunu yapıyor.” diyor. Bu doğru bir yaklaşım değil.
Bunu
ifade etmek istiyorum Sayın Başkanım.
AYHAN
BİLGEN (Kars) – Son kez Sayın Başkan.
BAŞKAN
– Sayın Bilgen, son olarak… Fazla uzatmayalım bu konuyu. Bütçeyi konuşuyoruz. 
MEHMET
RUŞTU TİRYAKİ (Batman) – Açlık grevi suç değildir.
BAŞKAN
- Arkadaşlar, söz vermeden konuşmayalım lütfen.
Buyurun
Sayın Bilgen.
5.- Kars Milletvekili Ayhan Bilgen’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
AYHAN
BİLGEN (Kars) – Sayın Başkan, ben örneği şunun için verdim: Geçtiğimiz hafta
Urfa’da, daha önce Mersin’de, Diyarbakır’da ve Van’da, evet, açlık grevleriyle,
Leyla Güven’e destek, dayanışma için yapılan açlık grevleriyle ilgili
müdahaleler, parti içinde, bina içinde bu pasif eylem yapılırken gerçekleşti.
Şimdi, bir kere sokakta değil, kamu düzenini etkileme, zarar verme ihtimalleri
yok. Bunlar gözaltı gerektiren şeyler değil ki, başka türlü bir yargılama
süreci eğer söz konusuysa bu işletilebilir. Kaldı ki önleyici müdahale diye bir
alışkanlık oluştu. İzmir’de açlık grevi yok değerli arkadaşlar. Olacak diye,
muhtemelen olur diye bir önleyici müdahale. Bu tam bizim “Bush doktrini”
dediğimiz yaklaşımdır. Yani -tırnak içinde söylüyorum- bir fiil, bir eylem
gerçekleşmeden öncesinden yapmadır ki bu şekilde şu anda 7 bin civarında siyasetçi
cezaevinde, bir buçuk yıl boyunca gözaltına alınıp iddianamesi hazırlanmayanlar
var. 
Teşekkür
ediyorum.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Şimdi söz sırası Diyarbakır Milletvekili Musa Farisoğulları’nda. 
Buyurun.
(HDP sıralarından alkışlar) 
Süreniz
on bir dakika. 
HDP
GRUBU ADINA MUSA FARİSOĞULLARI (Diyarbakır) – Sayın Başkan ve değerli
milletvekilleri; Enerji Bakanlığı ve bağlı kurumların 2019 yılı bütçesiyle
ilgili partim adına söz almış bulunmaktayım. Bu vesileyle bizi izleme fırsatı
bulan halkımızı ve bütün dinleyenleri selamlıyorum. 
Öncelikle
İnsan Hakları Haftası’nda olduğumuz bugünlerde Türkiye başta olmak üzere Orta
Doğu’da insan hakları ihlallerinin bir an önce son bulmasını diliyor, bunun
için mücadeleye devam edeceğimizi ısrarla belirtmek istiyorum. Ayrıca, bu
alanda bölge halkları için dişini tırnağına takarak çalışan tüm kurum ve
emekçileri de buradan selamlıyorum. 
Değerli
milletvekilleri, tutuklandığı günden bu yana Sayın Abdullah Öcalan, İmralı’da
ağır tecrit koşulları altında tutulmaktadır. Tecrit koşulları keyfiyetle ve
ciddiyetsizlikle her geçen gün derinleştirilmektedir. İmralı statüsü, infaz
rejimi ve uygulanan derinleştirilmiş bu tecrit, hukuka, Avrupa İnsan Hakları
Sözleşmesi’nin amir hükümlerine, CPT raporlarına ve de infaz kanun ve
yönetmeliklerine aykırı ve insanlık dışıdır.
Sayın
Abdullah Öcalan 27 Temmuz 2011 tarihinden bu yana avukatlarıyla, 6 Ekim 2014
tarihinden bu yana ailesiyle ve 5 Nisan 2015 tarihinden bu yana ise İmralı
heyetiyle görüştürülmemektedir. “Hava muhalefeti” “kosterin bozuk olduğu” gibi
ciddiyetsiz nedenlerle gerçekleştirilen bu engelleme ve hak ihlalleri kabul
edilemez. Tecrit koşullarının derinleştirilmesi, meşru haklarına yönelik
sistematik bir saldırının olduğunun da bir göstergesidir. Ayrıca, Nisan
2015’ten bu yana artık konunun bir diğer yanı can güvenliği konusundaki
endişedir.
Türkiye’de
tecrit, başından beri politik tutuklu ve hükümlüler için basit bir infaz
politikası değil, bir işkence aracı olarak benimsenmiştir. İmralı’da uygulanan
sistematik tecrit politikasının ise salt Öcalan’ın şahsına yapılmış bir saldırı
olmadığı, Öcalan şahsında derinleştirilen insanlık dışı uygulamalar ile Kürt
halkına yönelik bir saldırının hedeflendiği gözden kaçırılmamalıdır. 
Bölge’de
ve Orta Doğu’da topyekûn savaş politikalarını devreye sokmak isteyen siyasal
iktidar, Sayın Öcalan’a dönük devam ettirdiği derinleştirilmiş tecrit
uygulamasıyla aslında Kürt halkının iradesini kırmayı hedeflemektedir. Ancak bu
hedef doğrultusunda hareket eden AKP iktidarı salt Kürtlerin ve Orta Doğu’daki
halkların kazanımlarını engellemek adına Türkiye’yi özellikle ekonomik, hukuki,
stratejik ve de politik bir ateşin içerisine de sürüklemektedir
Sayın
Öcalan’ın Türkiye’nin ve Orta Doğu’nun demokratikleştirilmesinde kilit noktada
bulunan ve toplumsal barışın tesis edilmesinde demokratik siyaseti çözüm gücü
hâline getirebilecek yegâne önemli bir aktör olduğu realitesini AKP
içerisindeki siyasetçiler ve bürokratlar gayet iyi bilmektedirler. Bununla
birlikte, Sayın Öcalan’ın can güvenliğini, sağlık durumunu Kürt halkı birinci elden
yani bizzat kendisinden duymak ve öğrenmek istemektedir.
Tüm
bu gerçeklikler göz önündeyken Demokratik Toplum Kongresi ve Hakkâri
Milletvekili Sayın Leyla Güven’in başlatmış olduğu dönüşümsüz ve süresiz açlık
grevi eyleminin bugün 35’inci gününde olduğunu ve de kritik eşiğe gelindiğini
de belirtmek isterim. Sayın Leyla Güven’in, Abdullah Öcalan üzerindeki
sistematik tecride dikkat çekmek için başlatmış olduğu süresiz ve dönüşümsüz
açlık grevi eylemini şu an Türkiye’deki cezaevlerinde bulunan on binlerce siyasi
tutsak ve milyonlarca halkımız “Leyla Güven’in talebi talebimizdir.” şiarıyla
kabullenmiş ve bu eylemi sürdürmektedir. Başta Sayın Leyla Güven olmak üzere,
Türkiye cezaevlerinde tutsak edilen siyasetçilerimizin de içinde bulunduğu bu
açlık grevlerinin doğru anlaşılması ve Sayın Öcalan üzerindeki tecrit başta
olmak üzere, Türkiye halklarının üzerindeki bu baskı politikalarından bir an
önce vazgeçilmesi için gerekli adımların atılması gerekmektedir.
Bu
Parlamentonun bir vekili olan Sayın Leyla Güven başta olmak üzere tüm siyasi
tutsaklar ve siyasetçilerimizin başlattığı açlık grevlerinin ileride telafisi
imkânsız boyutlara ulaşmaması ve de taleplerinin bir an önce yerine getirilmesi
sorumluluğu mevcut Parlamentoya aittir. 
Bildiğiniz
üzere, Parlamento gerek geçen dönemki tutuklamalar yüzünden, gerekse de şu an
dahi eksik meşruiyetle çalışmaktadır. Hakkâri Milletvekilimiz ve Demokratik
Toplum Kongresi Eş Başkanı Sayın Leyla Güven hukuk dışı ve antidemokratik bir
şekilde cezaevinde rehin tutulmaktadır. Seçilmiş bir milletvekilinin
antidemokratik ve hukuk dışı yöntemlerle cezaevinde tutulması mevcut
Parlamentonun bir ayıbı olarak tarihteki yerini çoktan almıştır.
Sayın
Leyla Güven’le birlikte barış ve özgürlük mücadelesini tüm Türkiye halkları
için sürdürmeyi görev edinen, her ne olursa olsun bu ülkede silahların susması,
demokratik siyaset zemininin oluşması, temel hak ve özgürlüklerin en uygar
seviyede yaşanılabilmesi için çalışan seçilmiş siyasetçilerimiz de aynı tecrit
şartları altında tutsak edilmişlerdir. 4 Kasım 2016 tarihinde Türkiye’nin
3’üncü büyük siyasi partisi konumunda olan HDP’ye ve de Kürt siyasetçilere
karşı büyük bir soykırım operasyonu düzenlenmiş ve bu yapılan operasyon
neticesinde başta eş genel başkanlarımız ve milletvekillerimizle birlikte
belediye eş başkanlarımız ve meclis üyelerimiz, binlerce Kürt siyasetçi rehin
alınmıştır.
Tüm
bu gerçekliklerle birlikte, takdir edeceğiniz üzere, Türkiye’de çoklu krizler
döneminden geçiyoruz. Ekonomik kriz, siyasi kriz ve toplumsal kriz ana
başlıklarında yaşadığımız sorunların bir yönü de enerji alanında dışa bağımlı
olarak yaşadığımız krizdir. Bölgesel güç dengeleri doğrultusunda oluşturulmaya
çalışılan enerji politikası geçerliliğini çoktan yitirmiştir. Türkiye,
içerideki sorunlarını çözmedikçe, bölgesel politikalarında şiddeti değil,
barışı esas almadıkça krizler derinleşecek ve bu durum Türkiye halklarının
zararına olacaktır. Dünyada iç sorunlarını çözmüş uygar ülkeler ne yapıyor diye
baktığımızda net olarak şunu görüyoruz: Kaynaklarını başta insan odaklı
kullanan ve barışı tesis eden bir model belirlediklerini görebiliyoruz. Örneğin
demokratik ülkeler kaynaklarını temiz enerjiye ayırıp nükleer santrallerini bir
bir kapatırken AKP Hükûmeti daha fazla kutuplaşmaya, daha fazla şiddete
harcıyor. AKP iktidarı “stratejik derinlik” adı altında yürüttüğü
Neoosmanlıcılık politikasını Suriye’de oluşturabilmek ve de Ortadoğu’da Kürt
karşıtı politikalarını sürdürebilmek için Rusya’ya Akkuyu’da yapılması
planlanan nükleer enerji santrali ihalesini verebiliyor. 
Peki,
AKP Kürt karşıtlığını ekerken karşılığında ne biçiyor? Halka maliyeti yüksek
olan sözleşmeler yapıyor, doğa felaketi için davetiye çıkarıyor, binlerce yıl
bu toprağın insanlarına bela olacak hastalıkların önünü açıyor. Yani kısacası
Kürt karşıtlığı ekiyor, Türkiye ve Orta Doğu halklarına yönelik felaketler
biçiyor. Kürt karşıtlığının adını da bu alanda “yerli ve millî” koyuyor. Oysaki
Akkuyu’da, Sinop’ta yerli ve millî enerji üretilmiyor, dışarıya her alanda
bağımlılık üretiliyor. Hükûmetin yanlış enerji politikalarıyla dışa bağımlılığı
artıran bu projeler, hem ülkenin ekolojik zenginliğine hem de insan sağlığına
karşı yapılan en büyük ihanettir, Türkiye’nin geleceğinin yabancılara ipotek
edilmesidir.
(Mikrofon
otomatik cihaz tarafından kapatıldı)
BAŞKAN
– Tamamlayalım.
MUSA
FARİSOĞULLARI (Devamla) - Değerli milletvekilleri, özetlemek gerekirse
İmralı’da 5 Nisan 2015 tarihinden bu yana uygulanan mutlak tecrit bu ülkeye
hiçbir fayda sağlamadı ve sağlamayacak da. Siyasi krizler derinleştirildi,
demokrasi ortadan kaldırıldı, temel hak ve özgürlükler askıya alındı. Tüm
bunlar bir bütün olarak ele alınıp değerlendirilmesi gereken konulardır. Bugün
Türkiye’de ekonomik anlamda, enerji anlamında bir refah seviyesinin yaşanılması
isteniliyorsa Türkiye Büyük Millet Meclisinin parlamenteri olan Sayın Leyla
Güven’in taleplerine kulak vermek gerekiyor. İç barışın tesis edilmesi, temel
hak ve özgürlüklerin bir an önce yaşanılabilir kılınması gerekiyor. İşte tüm bu
gerçekliklerle birlikte bugün Türkiye her zamankinden daha büyük krizler
içerisindedir ve maalesef bu krizler 2019 yılında daha bir derinlikli olarak
tesirini göstermiş olacaktır. Bizim Hükûmete önerimiz, başta Sayın Abdullah
Öcalan üzerinden tüm Türkiye halklarına uygulanmaya çalışılan sistematik, ağır
tecrit hükümlerinin bir an önce ortadan kaldırılması…
(Mikrofon
otomatik cihaz tarafından kapatıldı)
MUSA
FARİSOĞULLARI (Devamla) - …Sayın Leyla Güven’in taleplerine ses verilmesi, 80
yaşındaki barış annelerinin şartsız ve koşulsuz bir şekilde derhâl serbest bırakılmalarıdır.
Süre
vermiyorsunuz Sayın Başkanım herhâlde.
BAŞKAN
– Vermiyorum, bir kere verdim ek süre, tamamlayalım, bitirelim lütfen.
MUSA
FARİSOĞULLARI (Devamla) – Ben de bu vesileyle teşekkür ediyorum, hepinizi
saygıyla selamlıyorum. (HDP sıralarından alkışlar)
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
IV.- AÇIKLAMALAR (Devam)
6.- Manisa Milletvekili Erkan Akçay’ın, bu kürsüden bir terör örgütü
elebaşının sözcülüğünün yapılmasını şiddetle kınadığına, HDP’nin PKK’nın
uzantısı olduğunu tekrar ilan ettiğine, Diyarbakır Milletvekili Musa
Farisoğulları’nın HDP Grubu adına yaptığı konuşmasıyla ilgili İç Tüzük
hükümlerinin işletilmesini beklediklerine ilişkin açıklaması
ERKAN
AKÇAY (Manisa) – Sayın Başkan, bebek katili Öcalan, terör örgütü PKK’nın
elebaşı, emperyalist uşağı bir katil ve katil elebaşı bir haindir. Ve şu anda
da İmralı Cezaevinde, işlediği suçlarının cezasını çekmektedir. Terör
elebaşılığından, terör örgütü yöneticiliğinden ve on binlerce insanımızın
hayatını kaybetmesinden ve şehadetinden sorumlu bir katil elebaşıdır. Bu
kürsüden bir terör örgütü elebaşının sözcülüğünün yapılmasını şiddetle kınıyor
ve reddediyoruz. HDP’nin de PKK’nın uzantısı olduğunu tekrar ilan ediyorum
buradan. (MHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Konuşma, baştan sona PKK terör örgütünün propagandasıyla
geçmiştir. Öcalan “sayın” ise şehitlerimiz için ne diyeceğiz? Bu kürsü terörist
kürsüsü değildir, herkes aklını başına devşirsin, ağzını toplasın, ayağını denk
alsın! (MHP ve AK PARTİ sıralarından alkışlar)
Ayrıca
Sayın Başkan, bu konuşmayla ilgili olarak da İç Tüzük hükümlerini işletmenizi
beklediğimizi ifade ediyoruz. PKK’yla mücadele Kürt halkına yönelik bir irade
kırma, ona karşı yapılmış bir hareket olarak da değerlendiriliyor, bunu da
şiddetle reddediyoruz. 
Türkiye
Cumhuriyeti, canla başla 81 milyonun can ve mal güvenliği, ülkemizin,
vatanımızın, milletimizin, devletimizin birliği bütünlüğü için şehitler vererek
kararlı bir mücadele yürütmektedir. 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Hiç kimse terör örgütünün sözcülüğünü yapmasın. 
Teşekkür
ederim. (MHP, AK PARTİ ve İYİ PARTİ sıralarından alkışlar)
BAŞKAN
– Sayın Turan…
7.- Çanakkale Milletvekili Bülent Turan’ın, meselenin Kürt halkına karşı
olmak değil, teröre karşı olmak olduğuna, teröristi övmenin demokratik hak
olmadığına, Diyarbakır Milletvekili Musa Farisoğulları’nın kullandığı dilin
çalışma düzenini bozan bir dil olduğuna ve İç Tüzük hükümlerinin işletilmesi
gerektiğine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; konuşmacı kendisinin
eline nereden verildiğini bilmediğimiz bir metinden hiç başını kaldırmadan, en
ağır ifadelerle “grubumuza, devlete saldırı” olarak niteleyeceğimiz ifadelerle
konuşmasını yaptı. Kürt halkına karşı olduğumuzu ifade etti, savaş olduğunu
ifade etti vesair. 
Sayın
Başkan, AK PARTİ, kurulduğundan bugüne kadar insanlarımızı Kürt halkı, Türk
halkı vesair değil, tam aksine, bu milletin birliğini beraberliğini çok büyük
adımlar atarak sağlamaya çalıştı. Mesele Kürt halkına karşı olmak değil, teröre
karşı olmaktır. Terörle mücadelemiz başından sonuna aynı kararlılıkla devam
edecektir. O yüzden, bu ifadelerin tümünü reddediyoruz. Mücadelemizin Kürt
kardeşlerimizle değil, teröristlerle olduğunu ifade etmek istiyorum. 
Ayrıca
Sayın Başkan, kısa konuşmanın içerisinde onlarca kez terör örgütü liderine,
mahkeme kararıyla tescillenmiş terör örgütü liderine, öldürmediği kişi kalmayan
kişiye; asker, polis, öğretmen, hemşire, doktor, işçi, memur…
(Mikrofon
otomatik cihaz tarafından kapatıldı)
BAŞKAN
– Buyurun. 
LÜTFÜ
TÜRKKAN (Kocaeli) – Bebek…
HAYATİ
ARKAZ (İstanbul) – Bebek katili…
BÜLENT
TURAN (Çanakkale) –…öldürmediği kimse kalmamış bu insana daha ne yapması lazım
ki “sayın” denmesin, daha kimi öldürmesi lazım ki “kötü” densin? Bu dil iyi bir
dil değil Sayın Başkan. 
Bakınız,
Avrupa’da -hep örnek verilir AİHM’le ilgili kararlarda- sadece “Terörle aramıza
mesafe koymuyoruz.” dediği için bir parti kapatıldı. Türkiye demokratik
adımlarla çok büyük mesafe alarak her türlü fikrin, her türlü görüşün Mecliste
sağlanması imkânını verdi. Parti kapatmak yok artık Türkiye’de ama terörle
ilişki, terörle iltisak bambaşka bir şey. Ne demek “Sayın Öcalan”? O zaman
çıksın başka birisi “Sayın FETÖ” desin. Bunun sonu yok, bu doğru bir yaklaşım
değil. O yüzden bu dilin milletin ruhuna uygun bir dil olması lazım. Bu dili
reddediyoruz, kınıyoruz. İç Tüzük açısından baktığımızda da en azından çalışma
düzenini bozan bir dil olduğunu ifade etmek istiyorum ve sizleri de bu konuda
adım atmaya çağırıyorum. Ayrıca suçu ve suçluyu övme eylemidir bu işlem, böyle
bir şey olamaz. 
(Mikrofon
otomatik cihaz tarafından kapatıldı)
BAŞKAN
– Buyurun. 
BÜLENT
TURAN (Çanakkale) – Teröristi övmek, teröriste hürmet etmek bir demokratik hak
değildir. 81 milyonun ruhunu incitecek olan bu tarz yaklaşımların hiç kimseye
faydası yoktur. Bu konuda herkesi daha dikkatli bir dil kullanmaya davet
ediyorum. (AK PARTİ, MHP ve İYİ PARTİ sıralarından alkışlar)
BAŞKAN
– Sayın Ağıralioğlu, buyurun. 
8.- İstanbul Milletvekili Yavuz Ağıralioğlu’nun, bu topraklarda hak
sahibi olduğunu düşünenlerin ödeyeceği bedelin tarihî sicilde mevcut olduğuna,
demokratik her türlü hakkın talep edilebileceğine ancak terör seviciliği
yapılamayacağına, İç Tüzük’ü işleterek suç ve suçluyu övmenin neyi
gerektirdiğine dair hukuku hatırlatmanın Meclis Başkanının vazifesi olduğuna
ilişkin açıklaması
YAVUZ
AĞIRALİOĞLU (İstanbul) – Dün bütçeyle alakalı konuşmamı yaparken baştan
hassasiyet izhar ettiğim bu mevzuyu bugün bir daha tekrarlıyorum. Tekrarlarken
aslında ayan olanı beyan etmiş oluyorum hem de durduğumuz siyasi safı belli
etmiş oluyorum.
Bu
memlekette devletin, milletin bütünlüğüne kastetmiş bir cinayet şebekesinin
başına Türkiye Büyük Millet Meclisinde, devletin kurucu iradesinin tecelli
ettiği bu yerde Allah’ın kulu “sayın” diyemez, Allah’ın kulu diyemez. (İYİ
PARTİ sıralarından alkışlar) Bakın, arkadaşlar, biz büyük bir milletiz, büyük
bir devletiz. Biz burada oturup yanımızda, yöremizde sizi buraya seçen
insanların sizi buraya göndermiş olmalarının arkasına sığınarak terör
seviciliği yapmasına müsaade edemeyiz lakin şunu da demeye çalışmıyoruz: Yani
biz burada oturup mikrofonlarda sizi tehdit edecek kadar kendimize saygımızı da
yitirmedik ama bilesiniz ki biz devletimize, milletimize kast etmiş kim varsa
bin yıldır bu topraklarda şah damarlarını kesiyoruz.
(Mikrofon
otomatik cihaz tarafından kapatıldı) 
BAŞKAN
– Buyurun.
YAVUZ
AĞIRALİOĞLU (İstanbul) – Dolayısıyla, bizim bu topraklarımızı ne hakkına
aldığımızı, bu uğurda ne bedeller ödediğimizi cihan bilir. Topraklarımızı hangi
hassasiyetle beklediğimiz bilinir; talep eden, musallat olan, kendisini bu
topraklarda hak sahibi görenlerin ödeyeceği bedel tarihî sicilimizde mevcuttur
lakin biz bu Meclisin şahsımanevisine hürmeten, bu Meclisin kurduğu, koruduğu,
kolladığı devlete hürmeten size bu Meclisin ruhuna uygun şekilde burada terör
seviciliği yapmayın diye ikazda bulunmak zorundayız. Bu, sadece size değil, bu
uğurda mücadele eden, bugün yarın cephede, bugün yarın sınır ötesinde mücadele
eden arkadaşlarımızın, kardeşlerimizin, evlatlarımızın şehadetiyle ilgili
duyduğumuz saygının ve sorumluluğun da gereğidir. 
Cümlelerinize
dikkat etmenizin bizim açımızdan söylenebilecek tarafı: Meclis Başkanımız
önümüzü arkamızı kollayacak, İç Tüzük işletilecek, yasalar işletilecek. Suç ve
suçluyu övmenin neyi gerektirdiğine dair hukuku hatırlatmak Meclis Başkanımızın
vazifesidir. 
(Mikrofon
otomatik cihaz tarafından kapatıldı) 
BAŞKAN
– Buyurun.
YAVUZ
AĞIRALİOĞLU (İstanbul) – Türkiye bir hukuk devletidir. Bu hukuk devleti
içerisinde bunlar tanımlanmış suçlardır. Bu suçlara “Ben bu suçu işleyeceğim.”
diyenin ödeyeceği bedeller vardır. Yani burası kabadayılık edilecek yer değildir,
burası Millet Meclisidir. Milletin Meclisinde bir cinayet şebekesinin başına
“sayın” denmez; “sayın” diyen milletin Meclisine giremez. Dolayısıyla, bu
mevzuyu şöyle polemik mevzusu hâline getirmeyin, burada demokratik her türlü
hak talep edilebilir, konuşulabilir, her şey müzakere edilebilir; burada terör
seviciliği yapılamaz. (İYİ PARTİ sıralarından alkışlar) 
BAŞKAN
– Teşekkür ederim.
FATMA
KURTULAN (Mersin) – Sayın Başkan, biz de bir söz rica ediyoruz.
BAŞKAN
– Sayın Kurtulan, buyurun. 
9.- Mersin Milletvekili Fatma Kurtulan’ın, devletin resmî bir politikası
olarak Öcalan’la görüşmelerin yapıldığına ve Kürt sorununun çözümü, barışın
inşası için bir çabanın açığa çıktığını herkesin bildiğine, ortada ciddi bir
mesele varken “susun” demekle, itham etmekle sorunun çözülemeyeceğine,
Türkiye’de tek millet, tek dil, tek inanç olmadığına ilişkin açıklaması
FATMA
KURTULAN (Mersin) – Teşekkürler Sayın Başkan.
Yani
bundan üç yıl önce bu devletin -sadece “AKP” demiyoruz biz- resmî bir
politikası olarak Öcalan’la, İmralı’yla görüştüğünü, uzunca bir zaman
görüşmelerin yapıldığını, partimizden destek alındığını, partimizden belirlenen
bir heyetle defalarca adaya gidildiğini, oradan Kandil’e gidildiğini ve bir iyi
niyetle Türkiye'nin çok önemli bir sorunu olan Kürt sorununun çözümü, barışın
inşası için bir çabanın açığa çıktığını hepimiz biliyoruz. Bunu sadece AKP’ye
mal etmek doğru değil, bu bir devlet politikasıydı. Devletin tüm organları…
LÜTFÜ
TÜRKKAN (Kocaeli) – “AKP” demek “devlet” demek değildir, öyle bir şey olmaz. 
FATMA
KURTULAN (Mersin) – Ben “AKP devlettir.” demiyorum. Tüm devletin organlarıyla
ortak bir konsensüsle bu adım atıldı. Belki AKP Hükûmetleri döneminin en uygun,
en iyi… 
(Mikrofon
otomatik cihaz tarafından kapatıldı) 
BAŞKAN
– Buyurun. 
FATMA
KURTULAN (Mersin) - …bu topluma yaptığı en yararlı iş olarak görmek gerekiyor.
Partimiz bunu böyle görüyor. Tamamına erdirilemedi, çok daha kanlı bir süreç
yaşadık. Elbette bunu ayrı bir kenara koyuyoruz ama bu dönemi böyle… Şu an
istediğinizi söyleyebilirsiniz ama bu devlet, bir dönem -ki önünde sonunda bu
böyle olacaktır, bir çözüm için oraya gidildiğini hepimiz biliyoruz- önemli bir
faktör olarak gördü, savaşı bitirecek bir güç olarak gördü ve dolayısıyla,
böyle bir deneyim Türkiye'nin önünde duruyor. 
HDP’ye
gelince…
YAVUZ
AĞIRALİOĞLU (İstanbul) – Bunun adı “savaş” değildir. 
ERKAN
AKÇAY (Manisa) – Gayretlerin de beyhude olduğu ortaya çıktı. 
LÜTFÜ
TÜRKKAN (Kocaeli) – Savaş iki millet arasında olur. 
FATMA
KURTULAN (Mersin) – “Savaş” demeyebilirsiniz.
Sayın
Başkan, konuşturmuyorlar. Süremi göz önünde bulundurmanızı rica ediyorum. 
METİN
NURULLAH SAZAK (Eskişehir) – Seni burada dinleyemeyiz. 
LÜTFÜ
TÜRKKAN (Kocaeli) – Terörle mücadele savaş değildir. 
FATMA
KURTULAN (Mersin) – Onu da söyleyeyim. 
1990’lı,
1994’lü süreçlerin ortalarında, dönemin Genelkurmay Başkanı, açın arşivleri… 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
FATMA
KURTULAN (Mersin) - … Doğan Güreş “düşük yoğunluklu bir savaş” demiştir. Artık
50 binlere varan bir insan ölümünden söz ediyorsak ister “çatışma” deyin ister
“bizim köyün kavgası” deyin ister şu deyin ister bu deyin ama ortada ciddi bir
mesele varken “Susun.” demekle biz bu sorunu çözemiyoruz. 
Arkadaşlar,
HDP şunu savunur, HDP şuranın uzantısı, buranın uzantısı deyip itham etmekle
sorunu yine çözemeyiz. 
ERKAN
HABERAL (Ankara) – Kendisi… Uzantısı değil, özü! 
FATMA
KURTULAN (Mersin) – HDP ortak bir vatanda, demokratik, ortak bir vatanda, tüm
burada yaşayan halkların ortak emeğiyle, katkısıyla, kanıyla inşa edilen,
oluşan bayrağı ortak değeri olarak görür ancak “tek” “tek” dediğiniz, tek bir
millet yoktur burada, tek bir dil yoktur burada, tek bir inanç yoktur
Türkiye'de. Biz, demokratik bir ülkede özgür yurttaşlar olarak…
(Mikrofon
otomatik cihaz tarafından kapatıldı) 
METİN
NURULLAH SAZAK (Eskişehir) – Bu rezaleti dinleyemeyiz Başkan, müdahale edin!
FATMA
KURTULAN (Mersin) – Neye müdahale edecek?
METİN
NURULLAH SAZAK (Eskişehir) – Bu kadar rezalet olmaz! 
BAŞKAN
– Tamamlayın Sayın Kurtulan.
FATMA
KURTULAN (Mersin) – Böyle rezalet, böyle…
METİN
NURULLAH SAZAK (Eskişehir) – Türkçe konuşulur, kardeşlik, birlik, beraberlik
vardır… 
BAŞKAN
– Bir dakika… Arkadaşlar…
METİN
NURULLAH SAZAK (Eskişehir) – Kürt kardeşlerimizi temsil edemezsiniz!
FATMA
KURTULAN (Mersin) – Rica ediyorum ben meramımı anlatayım.
BAŞKAN
– Tamamlayın lütfen.
FATMA
KURTULAN (Mersin) – Bunun adını da şöyle koyuyorum Sayın Başkan: Bir süreden
beri bir parti -sataşma diyeceksiniz ama bunu söylemek zorundayım- içinden
ayrıldığı partiye “Antidemokratiksin.” demiştir, “Lider sultasıdır.” demiştir,
ayrılmıştır ama şu an seçime giderken MHP tabanından bir tane meclis üyeliği
fazla almak için “Hepinizden daha sağcıyım.” “Hepinizden daha ırkçıyım.”
“Hepinizden daha çok inkâr ediyorum diğer halkları.” diye bir yarış
içerisindedir, bunu da halkımız 31 Martta yutmayacaktır, yemeyecektir; bu
çabaları beyhude görüyoruz. 
Özellikle
bu bütçede, şu an odalarımıza bizi tehdit eden telefonlar alıyoruz, bunun
sorumlusu sizlersiniz; şu an, yine, grup başkan vekili bizi tehdit eden
konuşmalarını tamamlamıştır. 
Teşekkür
ediyorum. (HDP sıralarından alkışlar) 
ALİ
MUHİTTİN TAŞDOĞAN (Gaziantep) – İç Tüzük Sayın Başkan!
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa Şentop’un, İç Tüzük’ün
67’nci maddesi ile 161’inci maddesinin içerdiği hükümlere, hatiplerin
konuşurken kaba ve yaralayıcı ifadeler kullanmaması gerektiğine ilişkin
konuşması 
BAŞKAN
– Arkadaşlar, şimdi, bütün bu grup başkan vekillerimizin katılmış olduğu
tartışma kürsüdeki hatibin konuşması üzerine oldu. 
Tabii,
kürsüde mümkün olduğu kadar hatibe müdahale edilmiyor fakat malumunuz İç
Tüzük’te 67’nci maddede, kürsüde de başka yerde de kullanılan ifadelerin kaba
ve yaralayıcı ifadeler olmaması ve hatibin temiz bir dil kullanması konusunda
dikkat çeken bir hüküm var, bu konuda oturumu yöneten Başkana da yetki veren
bir madde var. 
Ayrıca,
İç Tüzük’ün 161’inci maddesinin (3)’üncü bendinde yapılan düzenleme de genel
anlamda suçu ve suçluyu övecek, anayasal düzene aykırı ifadelerde bulunacak
şekilde konuşmayla ilgili cezalandırmalar içeriyor. 
Burada,
hatiplerden ricam, konuşurken kaba ve yaralayıcı ifade kullanmaması,
milletimizin genelini ve Meclisi, heyetimizi yaralayıcı ifade kullanmaması ve
temiz dille konuşmalarını gerçekleştirmesi yönündedir. Bunu burada hatırlatmak
istiyorum. 
FATMA
KURTULAN (Mersin) – Bir şey hatırlatmak istiyorum Başkan, müsaadeniz varsa.
Yani bu kavramı, “sayın” kavramını 2011 yılında… Bizler çok ceza aldık. Ancak
2011 yılında Yargıtay 8. Dairesi bunu “suç ve suçluyu övmek” kavramından
çıkarmıştır, dolayısıyla yargının böyle bir kararı yoktur. Yargı bunun suç
olmadığına kanaat getirmiştir. Böyle bir karar da vardır. 
LÜTFÜ
TÜRKKAN (Kocaeli) – Hayır efendim.
ERKAN
AKÇAY (Manisa) – Sayın Başkan, İç Tüzük’ü konuşuyoruz, İç Tüzük’ü. 
YAVUZ
AĞIRALİOĞLU (İstanbul) – Asla böyle bir şeyi kabul edemeyiz, asla kabul
edemeyiz. 
BAŞKAN
– Arkadaşlar, bu, ayrı bir tartışma konusudur. 
LÜTFÜ
TÜRKKAN (Kocaeli) – Sizin hatırlatmanıza ihtiyacımız yok Sayın Başkan, İç Tüzük
hükümlerini uygulamanızı istiyoruz. 
FATMA
KURTULAN (Mersin) – Yani, hani orada yokken, yargıda yokken bizim burada…
BAŞKAN
– Münferit bir kullanıma yargı kararı olabilir ama burada mükerreren ve Genel
Kuruldaki konuşmayı, sükûneti bozacak şekilde tekrarlı olarak kullanılmasının
ayrı bir hukuki sonucu olur. Bunu burada bir hukukçu olarak ifade etmek
isterim. 
ERKAN
AKÇAY (Manisa) – Sayın Başkan, Yargıtay kararı Türkiye Büyük Millet Meclisine
ilişkin değil. İç Tüzük’ü konuşuyoruz. Anayasa Mahkemesi karar verir ancak. O
nedenle İç Tüzük’ü işletmenizi bekliyoruz. 
BÜLENT
TURAN (Çanakkale) – 161 değil mi Sayın Başkan?
ERKAN
AKÇAY (Manisa) – 161’inci maddeyi. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Arkadaşlar, Halkların Demokratik Partisi Grubu adına üçüncü konuşmacı
Şanlıurfa Milletvekili Ömer Öcalan. (HDP sıralarından alkışlar; MHP ve İYİ
PARTİ sıralarından sıra kapaklarına vurmalar, gürültüler) 
ERKAN
AKÇAY (Manisa) – Sayın Başkan…
LÜTFÜ
TÜRKKAN (Kocaeli) – Sayın Başkan, geçiyor muyuz bu işi? Sayın Başkan, bu işi
geçmeyelim. İç Tüzük’ü işletmeniz lazım. Yani buradaki en ufak bir meselede İç
Tüzük hükümlerini işleten Başkanlık Divanı bu konuda sessiz kalarak bundan
sonraki gelişmelerin de müsebbibi olacak.
BAŞKAN
– Arkadaşlar, İç Tüzük’e uygun davranıyorum. 
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay. 
ERKAN
AKÇAY (Manisa) – Eğer bu konuda gereken İç Tüzük işletmesini yapmazsanız bu
kürsüyü de âdeta terörist kürsüsüne döndürürsünüz. Bu konuda gereken işlemi,
önlemi yapmanız gerek.
SERPİL
KEMALBAY PEKGÖZEGÜ (İzmir) – Ne alakası var? 
FATMA
KURTULAN (Mersin) – Siz bize “terörist” diyemezsiniz Sayın Grup Başkan Vekili.
BAŞKAN
– Arkadaşlar, bir dakika…
ERKAN
AKÇAY (Manisa) – Sabah akşam terör örgütünün propagandasını mı dinleyeceğiz?
(MHP ve HDP sıraları arasında karşılıklı laf atmalar) 
LÜTFÜ
TÜRKKAN (Kocaeli) – Bu konudaki tavrınızı netleştirmeden evvel, eğer bu
konudaki kararınızda ısrarcıysanız kararınızla ilgili usul tartışması açmak
istiyoruz. 
BAŞKAN
– Konuşmacı bitirsin, ara vereceğim. 
LÜTFÜ
TÜRKKAN (Kocaeli) – Sayın Başkan, hayır, bu mesele bitmeden konuşmacıyı
başlatamazsınız. Bu konudaki kararınızı vermeden evvel size hatırlatmak
istiyorum, tavrınızla ilgili usul tartışması açmak istiyorum.
BAŞKAN
– Konuşmacıyı kürsüye çağırdım Sayın Türkkan, bitirdikten sonra açacağım.
MUSTAFA
BAKİ ERSOY (Kayseri) – Geri çağırın.
ERKAN
AKÇAY (Manisa) – Hemen ara ver Sayın Başkan, o zaman ara ver.
LÜTFÜ
TÜRKKAN (Kocaeli) – Sayın Başkan, bakın, usul tartışmasıyla ilgili geçen sefer
“Geçtikten sonra usul tartışması isteyemezsiniz.” diyen yine sizsiniz.
BAŞKAN
– Hayır.
LÜTFÜ
TÜRKKAN (Kocaeli) – Ben de diyorum ki: Bu mesele konuşulurken hakkında
verdiğiniz kararda ısrarlıysanız başka bir konuşmacıya geçmeden evvel bu konuda
usul tartışması açmak istiyoruz.
BAŞKAN
– Sayın Türkkan, geçen seferki konu tamamlanmış bir oylamayla ilgiliydi. Siz
burada bir uygulama talep ediyorsunuz, yapılmamış bir iş. Bununla ilgili usul
tartışması açacağım.
LÜTFÜ
TÜRKKAN (Kocaeli) – Sayın Başkan, bakın…
BAŞKAN
– Konuşmacı kürsüde, konuşmasını tamamlasın, arkasından usul tartışması
açacağım disiplin hükümlerinin uygulanmasıyla ilgili.
LÜTFÜ
TÜRKKAN (Kocaeli) – Peki.
HDP
GRUBU ADINA ÖMER ÖCALAN (Şanlıurfa) – Sayın Başkan, değerli milletvekilleri;
doğrudur, kimi konular burada tartışılıyor, biz tartışmaya, konuşmaya devam
edeceğiz. Biz 90’larda o dönemki DEP Milletvekili Mehmet Sincarların ensesinden
vurulduğunu da gördük, cezaevinde olan vekilleri de gördük; şu an cezaevinde
olan, bir önceki Eş Genel Başkanımız Selahattin Demirtaş, Figen Yüksekdağ;
bundan birkaç gün önce tutuklanan kıymetli arkadaşımız Sırrı Süreyya Önder’i de
cezaevine uğurladık. Maalesef burada söylenecek çok şey var, karşı
çıkabilirsiniz, tartışabilirsiniz, yaralayıcı ve yıkıcı kelimeler olarak da
değerlendirebilirsiniz ama bu ülkede demokrasi varsa tahammül edebilme
becerisini birbirimize karşı göstermemiz gerekiyor.
Leyla
Güven meselesi bizim için anlamlıdır, kıymetlidir, otuz beş gündür dönüşümsüz
açlık grevindedir. Otuz beş gün kritik bir süredir. Leyla Güven buranın bir
üyesidir, milletvekilidir, talepleri vardır. Bu, siyasi boyutudur, bu siyasi
boyutuna da değinmekte yarar vardır. Diğer boyutuyla söyleyeceklerimiz de
vardır. Bir zahmet dinlerseniz, tahammül edebilirseniz bize, biz
söyleyeceğimizi söyleyeceğiz yani. Leyla Güven 24 Haziranda seçildi, şu an otuz
beş gündür dönüşümsüz, süresiz açlık grevindedir. Açlık grevinin sebebi, Sayın
Öcalan üzerinde bir tecrit vardır arkadaşlar. İki buçuk yıldır ailesinden kimse
görmemiştir. İktidar milletvekilleri buradadır, sorumluları buradadır. En son
11 Eylül 2016’da kardeşi gitti, ziyaret etti. Biz buradan Adalet Bakanına
sesleniyoruz, Sayın Abdulhamit Gül’e sesleniyoruz: Açın bir kanal, ailesi
olarak gidip görelim. 
FAHRETTİN
YOKUŞ (Konya) – Ne oluyor Sayın Başkan, “sayın” diyor yine bu adam! 
LÜTFÜ
TÜRKKAN (Kocaeli) – Sayın Başkan, konuşmayı nihayete erdirmeniz lazım, bu kadar
rezilliğe müsaade etmemeniz lazım! 
ÖMER
ÖCALAN (Devamla) – Orada yaşamıyla ilgili, sağlığıyla ilgili endişeler vardır. 
LÜTFÜ
TÜRKKAN (Kocaeli) – Konuştuğumuz konunun üzerine inadına yapıyor, Meclisi
tahkir ediyor! 
ÖMER
ÖCALAN (Devamla) – Siz kabul etseniz de etmeseniz de biz burada fikirlerimizi
söyleyeceğiz. 
LÜTFÜ
TÜRKKAN (Kocaeli) – Müsaade etmemeniz lazım!
ÖMER
ÖCALAN (Devamla) – 2013’te “Nevroz”da, Diyarbakır’da bir barış deklarasyonu
yayınladı ülkenin huzuru ve sükûneti için; arkasındayız, destekliyoruz. O
mektubun da İmralı’dan nasıl geldiğini karşımızda bulunan vekil arkadaşlarımız
çok iyi bilir; bu bir. 
Arkadaşlar,
diğer kısım da hakikaten aile olarak -benim amcamdır- iki yıldır herhangi bir
temasımız yoktur. Bakın, siyasi boyutunu bir tarafa bırakırsak; bir kanal
açılsın, her zaman, iki buçuk yıl önce yaptığı görüşmeler nasıl yaşanıyorsa
aileyle, orada gidip biri -kardeşi olur, ablası olur, yeğenlerinden biri olur-
bir ziyaret yapsın. İnsani olan bir şeydir; hukuk devletinde gidip ziyaret
edilmesi gerekir.
ERKAN
AKÇAY (Manisa) – Senin aile meselelerinin konuşulacağı yer burası değil, aile
meselesi değil bu. 
ÖMER
ÖCALAN (Devamla) – Bunu böyle değerlendirmek gerekiyor yani çıkıp ortaya laf
atarak bu işi çözemeyeceğinizi de bilmelisiniz. 
28
Şubat 2015 Dolmabahçe mutabakatı gözler önündedir. Bizler balık hafızalı
insanlar değiliz. 
LÜTFÜ
TÜRKKAN (Kocaeli) – O katilin öldürttüğü bebelerin anasına gidin önce, ailesine
gidin adaya gideceğinize. 
ÖMER
ÖCALAN (Devamla) – Orada, bakınız, Efkan Ala, Yalçın Akdoğan, Mahir Ünal;
bizden de orada Sırrı Süreyya Önder… 
BAŞKAN
– Sayın Hatip, söz aldığınız konu üzerinde konuşun lütfen. 
LÜTFÜ
TÜRKKAN (Kocaeli) – O katilin öldürttüğü bebelerin analarına gidin! 
ÖMER
ÖCALAN (Devamla) – Bunu belirtmek lazım.
LÜTFÜ
TÜRKKAN (Kocaeli) – O kadar vicdan muhasebesi yapıyorsanız o bebelerin
analarına gidin, kundaktaki bebelerin analarına gidin! 
ÖMER
ÖCALAN (Devamla) – Bu ülkenin en önemli saraylarında bu görüşme gerçekleşti.
Biz belirtiyoruz, bu savaş -çatışma da deseniz, savaş da deseniz- kör bir
savaştır, sonu yoktur. Biz, barışla, demokrasiyle, diyalogla bu işin
çözülmesinden yanayız. 
Arkadaşlar,
bunları belirteceğiz. Doğrudur, zorlanan bir toplum yapısı vardır, kırk yıldır
yaşanan bir şiddet durumu vardır, insanlar gencecik evlatlarını yitirmiştir
oradan, buradan. Ben ayrım yapmıyorum ama bu konu tartışılıp konuşulmalıdır.
Oradan laf atmakla da bu işler olmaz. Leyla’nın talebi de bizim talebimizdir. 
Doğrudur,
birkaç noktaya değinmek istiyorum konuştuğumuz konu üzerinde. Nükleer ve bor
enerjisi üzerinde belki kimi faaliyetler şu an yaşanıyor ama bu faaliyetler
insan ve doğa merkezli olmadıkça topluma da coğrafyaya da zarar verir. Yerli ve
millîden bahsederler, çağırırlar Rusya’yı, ihaleyi oraya verirler; farklı bir
ihalede çağırırlar Çinlileri, ihaleyi oraya verirler. Orada çalışan emekçinin,
işçinin ya da mağdur olan halkın fikirleri, düşünceleri hiçbir yere yansımaz.
Yerli ve millî olduğunuzu söylersiniz ikide bir kimi bulunduğunuz
faaliyetlerde, Amerika’dan bir telefon gelir, din mensupları bırakılır, farklı
şeyler yapılır. 
Bu
noktada, biz belirtiyoruz arkadaşlar, toplumun tüm sorunlarının, ekonomik,
siyasal, sosyal sorunlarının burada tartışılması gerekiyor, konuşulması
gerekiyor. Doğrudur, bir seçim vardır 31 Mart 2019’da. Bu seçime dönük kimi
söylemler de geliştirilebilir “Nereden nereye oy devşirebiliriz, hangi tabandan
farklı bir partiye oy kaydırabiliriz?” diye ama bu toplumsal sorunlar çok
önemlidir. Bunların üzerinde konuşup tartışıyoruz, tartışmaya da devam edeceğiz
arkadaşlar. 
Biz
buradan, tekrar, şehrimizin de sorunlarından bahsetmek istiyoruz çünkü Urfa
büyük bir şehirdir. Belirtmek gerekiyor, bu tarımın sorunları, çiftçinin
sorunları, esnafın sorunları… Geçen konuşmamızda da belirttik, maalesef
insanlar aramaya devam ediyor. Hem bir kış durumu vardır, mısırın, mahsulün
kalkma dönemidir. İki ay önce 1.250 liradan açılan piyasa şu an 820 lira ve
millet mısırını satacak tüccar bulamamaktadır. Piyasada paranın dönmediğini,
paranın olmadığını söylemektedirler. Bu noktada, bu ülkenin tarımıyla ilgili,
bu ülkenin hayvancılığıyla ilgili, ilgili bakanlıklar politika geliştirirken bu
insanlarımızın, çiftçilerimizin ihtiyaçlarını göz önünde bulundurmaları
gerekiyor, maalesef… Yani bizim orada büyük bir ova var, Harran Ovası;
Akçakale’den başlıyor, Harran, Kızıltepe içindedir, Viranşehir içindedir,
Siverek, Hilvan, Bozova içindedir... İnsanlar büyük emek veriyor, tarıma katkı
yapmak istiyor, bu ülkenin millî gelirine katkı yapmak istiyor. Bildiğimiz gibi
iktidarın politikasızlığı bu nokta da ön plana çıkıyor; gidiyor, mısırı
gemilerle dışarıdan getiriyor. Buradaki çiftçilerimiz ise mısırını satacak
tüccar bulamamaktadır arkadaşlar. Şehir merkezine gidin, bakın, insanlar
ağlıyor. 
Belediyeciliği
asfalt ve beton belediyeciliğine çevirdiler. Aynı anda hem Diyarbakır yolu
üzerinde inşaat başlatıyorlar, hem de aynı zamanda Suruç-Antep yolu üzerinde de
kimi inşaat faaliyetleri, köprü faaliyetleri başlatıyorlar. Trafik böyle olmuş,
insanlar geceleri evine ulaşamamaktadırlar. Mecbur bizim burada bu konulara da
değinmemiz gerekiyor, ülkenin, şehrin sorunlarıdır. Arkadaşlar, toplumu
derinden sarsan, derinden ilgilendiren konuları bize konuşturmamak için
ellerinden geleni yapıyorlar ama konuşmak lazım arkadaşlar. Konuşma dışında ne
yapmalıyız? Bu ülkenin birçok sorunu var; ekonomik sorunu var, siyasal sorunu
var, sosyal sorunu var. Biz konuşacağız yani bizi halkımız bunun için buraya
göndermiş.
Bundan
birkaç gün önce biz de açlık grevine girdik kendi ilimizde. 47 arkadaşımız il
içinde gözaltına alındı arkadaşlar. 
AYHAN
EREL (Aksaray) - Öyle görünmüyor ya!
ÖMER
ÖCALAN (Devamla) - 8 güne çıkarıldı gözaltı süreleri. Maalesef gelip bu
insanlar bu şekilde gözaltına alınıp…
LÜTFÜ
TÜRKKAN (Kocaeli) - Semirdiniz hepiniz, semirdiniz!
ÖMER
ÖCALAN (Devamla) - “4+4+4=12” güne çıkan gözaltı süreleri vardır. Biz
halkımızın taleplerini, düşüncelerini, fikirlerini bu kürsüde ifade ediyoruz,
yetkililerle konuşuyoruz, vali yardımcısını arıyoruz, diyoruz ki: Parti
binamızın önünde partiye girenin GBT’si yapılıyor, çıkanın GBT’si yapılıyor, il
başkanımız partiye giriyor, GBT’si yapılıyor. Vali yardımcısı “Bizim haberimiz
yok. Biz bilmiyoruz.” diyor. Bizim şu an aklımıza farklı şeyler geliyor. Vali
yardımcısının, valinin, Emniyet yetkililerinin bu konudan haberi yoksa o zaman
o kapının önünde durup bu uygulamaları yapanlar kimlerdir, bu yetkiyi nereden
almışlardır? Bu noktada biz ilgililere çağrı yapıyoruz: Arkadaşlar, seçim
dönemidir. Partimize yönelttiğiniz bu zulüm politikalarını bir an önce
durdurun.
Ben
sözümü fazla uzatmıyorum. Genel Kurulu da saygıyla selamlıyorum. Mücadeleye de
devam edeceğiz. (HDP sıralarından alkışlar)
BAŞKAN
– Değerli arkadaşlar, grup başkan vekillerimizi görüşmeye davet ediyorum.
Birleşime
on dakika ara veriyorum.
Kapanma Saati: 15.16
ÜÇÜNCÜ OTURUM
Açılma Saati: 16.00
BAŞKAN: Başkan Vekili Mustafa ŞENTOP
KÂTİP ÜYELER: İsmail OK (Balıkesir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 30’uncu Birleşiminin Üçüncü Oturumunu
açıyorum. 
VI.- DİSİPLİN CEZASI İŞLEMLERİ
1.- Diyarbakır Milletvekili Musa Farisoğulları’na, konuşmasının geneli
itibarıyla İç Tüzük’ün 157’nci maddesinin (2) numaralı bendi uyarınca sükûneti
ve çalışma düzenini bozduğu için uyarma cezası verilmesi
BAŞKAN
– Değerli arkadaşlar, Diyarbakır Milletvekili Sayın Musa Farisoğulları’nın az
önce yaptığı konuşmasının bütününü tutanaklardan inceledik. Bu konuşmanın
geneli itibarıyla İç Tüzük’ün 157’nci maddesinin (2)’nci bendi uyarınca
sükûneti ve çalışma düzenini bozduğundan uyarma cezası gerektirdiğini düşündük.
Kendisine İç Tüzük’ün 158’inci maddesine göre uyarma cezası veriyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
- Komisyon yerinde.
Şimdi
Halkların Demokratik Partisi Grubu adına, Bitlis Milletvekili Mahmut Celadet
Gaydalı.
Buyurun
Sayın Gaydalı. (HDP sıralarından alkışlar) 
Süreniz
on iki dakika.
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; Maden Tetkik ve Arama Genel Müdürlüğü, Nadir Toprak
Elementleri Araştırma Enstitüsü ile Maden ve Petrol İşleri Genel Müdürlüğü
bütçeleri üzerine söz almış bulunmaktayım. Sizleri ve kamuoyunu saygıyla selamlarım.

Sözlerime
başlamadan önce, uluslararası hukuka kendi hamlesini yapanların kendi
ülkesindeki hukuku yok ettiği bu Türkiye şartlarında başta Sayın Selahattin
Demirtaş ve Sırrı Süreyya Önder’i saygıyla selamlarım. 
Bugün,
yarın ve öbür gün Sayın Selahattin Demirtaş Sincan’da hukuk dersi verecektir.
Buradan onun nezdinde tüm siyasi tutsaklara selam ve saygılarımı iletiyorum. 
Değerli
milletvekilleri, üretim bir ülkenin ekonomisi için en önemli unsurlardan
biridir. Üretimin olmadığı bir ekonominin uluslararası müdahalelere de açık
olması gayet doğaldır. Bu durumda yapılması gereken üretim politikalarınıza hız
vermektir. Bu politikalar yenilenebilir enerji kaynaklarıyla desteklenirse,
çevreyi ve insan yaşamını merkezine alırsa hem yaşanabilir bir dünya hem de
ithalatın azaldığı, ihracatın arttığı bir ülke hâline gelebiliriz. Fakat bunu
yaparken insanı merkezine almayan, sermayenin ve patronların güdümünde bir
anlayış sergilemek ölümlere de davetiye çıkarır. Çünkü kapitalizm yaşamdan
değil, yıkımdan beslenir. Maalesef, Türkiye de vahşi kapitalizmin örnek
ülkelerinden biri hâline gelmiştir. Neoliberal politikalar Soma’da, Şirvan’da,
Şırnak’ta ve Ermenek’te yitip giden canların asıl sorumlusudur. Toza toprağa
bürünmüş şehirler, kirlenen yer altı suları, yok olan doğal yaşam ve çevre
kirliliğinin asıl sorumlusu sermaye güdümlü çalışmalardır. Devlet kaynaklarının
özel sektöre devriyle emek sömürüleri had safhaya ulaşmıştır. 1990’lı yıllarda
hız kazanan ve AKP döneminde bitme noktasına gelen kamu madenciliği, ülkenin
sahip olduğu kaynakları ticarileştirme ve şirketleştirmeyle rekabet
politikasının merkezine yerleşmiştir. 
Sermaye
rekabetinde işçiye ve emekçiye düşen pay ise ölümler olmuştur. Maden
İşletmeciliği Genel Müdürlüğünün sunduğu verilere göre yedi yılda 40 kamu
madeni daha elden çıkarıldı. Şu an faaliyette olan 57 kamu madeni de yavaş
yavaş yok olacak ve doğal kaynaklar tamamen sermayeye terk edilecektir. Sadece
kaynaklar değil, insanların yaşamları da bu sektörün insafına bırakılacaktır. 
Sayın
Bakana sormak istiyorum: MTA son iki yılda Türkiye’de ne kadar arama yaptı?
MTA, özel sektöre aktardığı kaynaklarla sonuç olarak ne buldu, ne elde etti? 
Değerli
milletvekilleri, Sosyal Güvenlik Kurumu verilerine göre 128.195 kişi madencilik
sektöründe hizmet vermekte. Tabii, bunlara kaçak madenlerde çalıştırılan, daha
doğrusu, kaçak çalışmasına göz yumulan madenlerin işçileri dâhil değil.
Bunlarla birlikte 200 binden daha fazla bir sayıdan bahsedilmektedir. Bir
vatandaş “tweet” attığında tüm güvenlik güçleri seferber oluyor ama şirketler
Türkiye’nin dört bir yanında; kaçak madenlerde insanların hayatlarıyla
oynanmasına göz yumuluyor. Bakın, Şırnak’ta 5 yurttaş göçük altında kalarak can
verdi. Yetkililer hemen “kaçak maden” dediler. İhalenin yapıldığı, kömürünün
alındığı yere “kaçak” diyerek sorumluluk almak istemeyen bir yapının varlığı
söz konusudur. Ölüm olunca “kaçak maden”, satış olunca “ihale alan şirket.”
İşte madencilik politikasının genel yapısı budur. 
Birçoğu
hukukun dışına çıkarak aktif hâle getirilen madenlerin faaliyetleri, hâlâ
çalışıyor olması nasıl izah edilebilir? Bu faaliyetleri yürüten şirketlere
hangi gerekçelerle lisans verilmektedir? Devlet Denetleme Kurulunun hazırladığı
rapora göre iş cinayetlerine maruz kalan işçilerin yüzde 86,3’ü; iş cinayetleri
sonucu hayatını kaybeden işçilerin yüzde 53,56’sı kömür ve linyit çıkartılması
faaliyet kolunda çalışanlardan meydana geldiği tespit edilmiştir. Madenlerdeki
iş cinayetleri ve Hükûmetin sorumluluğu bizzat devletin en üst düzeyindeki
yetkili kurumları tarafından da açıkça itiraf edilmektedir. 
Değerli
milletvekilleri, bütçeler şirketlere para aktarmanın bir yöntemi hâline
getirilmemelidir. Bütçeler savaş makineleri hâline de dönüştürülmemelidir.
Bakın birçok nadir toprak elementleri var. Bu toprak çelik alaşımından metal
alaşımına, seramikten cama, petrokimyadan elektrik, elektroniğe, tekstilden
güneş enerjisine varıncaya kadar birçok sahada kullanılıyor. Pazardaki en büyük
pay ise Çin’in. 
Ülkemiz
de 1965-2004 yılları arasında 20 civarında çalışma yapılmıştır. Sonuç olarak
kayda değer bir şeye ulaşılamadığı kaydedilmiştir. Ülkenin sahip olduğu nadir
toprak elementlerine ilişkin Enerji Bakanlığı tarafından yeterli araştırma
yapılmamıştır. 
Bakın
elimizde bir “chart” var, Maden İşleri Genel Müdürlüğünün yayımladığı arama ve
işletme ruhsatlarıyla ilgili. 2008’de 36.098 olan arama, 2018 yılında on yılda
6.624’e düşmüştür. İşletmelerde de fazla bir değişim zaten yok. Kullanım
alanlarının ve miktarlarının son yıllarda hızla artması nedeniyle fiyatlar
hızla yükselmektedir. Önümüzdeki yıllarda dünya çapında 9 milyar dolarlık
yıllık ticaret hacminden bahsedilmektedir. 
Sayın
Oktay bütçe konuşmasında “Akdeniz ve Karadeniz’deki hidrokarbon potansiyelinin
keşfedilmesi için millî gemilerimizle detaylı sismik aramalar yürütmekteyiz. Bu
sismik aramalardan sonra derin ve sığ deniz sondajlarında yine millî sondaj
gemimiz Fatih’i kullanıyoruz. Fatih’in yanı sıra 2’nci sondaj gemimiz 2019 yılı
başında portföyümüze dâhil olacaktır. Bu gemilerimizle Akdeniz ve Karadeniz’in
her bir yerinde ayrı ayrı sondajlar yapmak suretiyle petrol ve doğal gaz
aramacılığında aktif bir strateji izleyeceğiz.” demiştir. 
Yerli
ve millî ilk 6’ncı jenerasyon ultra derin su sondaj gemisi Fatih 30/10/2018
tarihinde Alanya açıklarındaki Alanya-1 kuyusunda arama sondajına başladı. 2011
Güney Kore yapımı İskandinav Odfjell Drilling şirketinden yaklaşık 200 milyon
Amerikan dolarına satın alınan millî gemimizin işletmesini de tabii ki millî
Caspian Drilling şirketi yapmaktadır! Her hâliyle millî olan gemimizde hemen
her milletten -Çin, Japon, Norveçli- yaklaşık 200 kişi çalışmaktadır! Yerli ve
millî mühendis ya da çalışanlarımızın oranı da tabii ki yaklaşık yüzde 5-10
oranındadır! Çünkü bu proje yerli ve millî bir projedir!
Amerika
Birleşik Devletleri’nde sadece Permian havzasında yüz yıl içinde 400 binden
fazla kuyu kazıldığını, ülkemizde bugüne kadar yaklaşık 4.700-4.800 kuyu
kazıldığını ve TPAO, TPIC ortaklığının Güneydoğu Anadolu Bölgemiz’de geçen
aylarda karadaki bir kuyunun sondajı başka şirketlerin 2-3 katı zamanda yani
ortalama dört ayda ancak tamamladığını düşündüğümüzde, günlük maliyeti yaklaşık
400-500 bin Amerikan doları olan millî sondaj gemimizin alacağı sonuçları ve bu
işin maliyetini de büyük bir heyecanla ve korkuyla beklemekteyiz. 
Ayrıca
henüz yeni özelleştirme adımları atılan ve TPAO’dan ayrıldıktan sonra
gerçekleştirdiği kuyu operasyonlarında iş kazası üzerine iş kazası yaşayan ve
yeni yapılanan organizasyonunu tekrar organize etmeye çalışan TPIC’e ileride bu
geminin devredilip devredilmeyeceği, satın alınan ya da alınacak ikinci geminin
Kıbrıs’ın güneyinde hangi koşullar altında ve hangi verilmiş sözlere ve
inisiyatiflere istinaden sondaj yapacağını da çok merak etmekteyiz.
İsrail’in
Kıbrıs’ın güneyinde sondajına karşı çıkan, yaygara çıkaran ama sonra de yan
çizip suskunluğa bürünen kişi ve kurumların daha sonra ABD’nin özel
şirketleriyle bu gazın satışını yapmasına ses çıkarmamalarını da zaten alışkın
olduğumuz tavırları tekrar gördüğümüz için sıkılarak izlemekteyiz. Sonuçta,
yerli ve millî sondaj gemimiz hayırlı olsun ve maliyeti kaç Amerikan doları,
pardon, yerli ve millî kuruş tutacak; merakla bekliyoruz. 
Değerli
milletvekilleri, 2019-2021 dönemini kapsayacağı söylenen Yeni Ekonomik Program,
kısacası YEP olarak adlandırılan, aslında YEP değil de “YEM”dir bu ve bu 2019
Mart seçimlerini atlatmak için ortaya atılmış yemdir, sevgili sazan balıklarına
duyurulur. 
Ekonomik
krizin ilk sinyallerini 2016 yılında AKP Genel Başkanı “Pompada su bitti.”
diyerek vermişti. 2017 yılında Genel Kurulda yaptığım konuşmada “Pompada su
bitti ama hortumlar su dolu.” demiştim. Pompa çalışmadığı sürece hortumdaki
suyun hiçbir işe yaramayacağını da aktarmıştım. Hortum sistemi yerine bütün
ülke düzgün boru hatları tesisatıyla döşenseydi emin olun havuzdaki bu su bütün
ülkede düzenli bir yeşermeyi sağlardı. Ne yazık ki hortum sistemi düzensiz ve
başıbozuk olduğundan, çapları ve uzunlukları tamamen düzensiz olduğundan ancak
bazı yöreleri bataklığa çevirir. 
Şimdi
yapılan da en basit fizik kuralı olan birleşik kaplar kuralı uygulanmak
isteniyor, bununla bir denge sağlanmak isteniyor. Kürtçede bir laf var “…”(x) derler,
Türkçesi “Atlıları tutun, yayalar bizimdir.” yani zenginleri dengeleyin,
fakirler zaten bizimdir. Hortumların çapı ve uzunluğu düzensiz olduğundan
burada bir denge sağlamanız mümkün değildir. Hatta bazı hortumların yurtdışına
uzandığı bile bilinmektedir. Hortum sisteminde hesap kitabın tutturulması
mümkün değildir. Tabii bu uyumsuzluk, dengesizliği de beraberinde getiriyor.
Ülkede adil, dengeli bir gelir dağılımı sağlayamazsanız sosyal dengeyi, sosyal
barışı da gerçekleştiremezsiniz, huzuru da sağlayamazsınız. Gelin, kelime
oyunlarıyla rakamlar vererek, kendi kendinize bile çelişkide kalarak insanları
kandırmayın. 
Enflasyonun
yüzde 21,62 olduğunu beyan ederek, arkasından çiftçiye desteğin yüzde 10,7
arttırdığınız zaman bir önceki yıla göre reel olarak yüzde 11 daha az
ödeyeceğinizi açıkça itiraf edin. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MAHMUT
CELADET GAYDALI (Devamla) – Teşekkür ederim.
Millî
Eğitim bütçesinin en fazla olduğunu beyan edip çaresizlik içinde hâlâ ücretli
öğretmenlik sorununu niye çözemediğinizi itiraf edin. Öğretmen ihtiyacı varken
beş, on hatta on beş yıldır çalışan ücretli öğretmenlerin niçin kadroya alınmadığını
açıklayın. Binlerce öğretmen kadro beklerken ve ihtiyaç da varken niçin
istihdam edemediğinizi açıklayın.
Hepinizi
saygıyla selamlıyorum. (HDP sıralarından alkışlar)
BAŞKAN
– Söz sırası, İstanbul Milletvekili Erol Katırcıoğlu’da.
Buyurun
Sayın Katırcıoğlu. (HDP sıralarından alkışlar)
Süreniz
on bir dakika.
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinize saygılarımı sunuyorum.
Ben,
doğrusunu isterseniz Ticaret Bakanlığıyla ilişkili Rekabet Kurumu üzerine
konuşmak istiyorum. Rekabet Kurumu üzerinde konuşacağım gibi deminki
tartışmayla ilgili olarak da bazı şeyler söylemek istiyorum. Biraz daha
serinkanlı olmamız gerektiğini, biraz daha birbirimizi kabullenen bir yerden
siyaseti düşünmemiz gerektiğini söylemeye çalışacağım. 
Şimdi,
efendim, Rekabet Kuruluyla ilgili olarak önce şunu söyleyeyim: Biliyorsunuz,
Rekabet Kurulu, diğer birçok kurum gibi, “bağımsız otoriteler” dediğimiz
kurumlar gibi, 1980 sonrası dünyanın ürünleri olarak ortaya çıktı çünkü
neoliberal düzen 1980’lerden itibaren şöyle bir argümanla ortaya çıktı, dedi
ki: “Devlet artık işletmeci olmasın ve doğrudan doğruya piyasa mekanizması,
piyasa ekonomisi tek seçenek olarak kabul edilsin.” Biz de biliyorsunuz, 24
Ocak kararlarıyla 1980’de serbest piyasa ekonomisini kabul ettik Özal’ın
reformlarıyla ve o süreçte bu kurumları teker teker kurmaya çalıştık. Şimdi “Bu
kurumlar neydi?” diye baktığımızda, “Neden bağımsızdılar?” diye baktığımızda
şundan dolayıydı: Mademki devletin işletmeci olarak varlığı artık gerekmiyor
idi, o zaman devletin bir denetim kurumu olarak bu kurullara ihtiyacı vardı
yani devlet denetim fonksiyonunu bağımsız kurumlar aracılığıyla yapacak diye
bir anlayış vardı. Şimdi bu anlamıyla baktığımızda şu ayrımı lütfen kaçırmayalım:
Bu kurumlar devlet kurumlarıydı, hükûmet kurumları değildiler, dolayısıyla
hükûmete karşı da bağımsız davranabilecek imkânlarla donatıldılar. Nasıl
yapıldı? Mesela söyleyeyim: Mali bakımdan, idari değilse bile mali bakımdan
özerk kurumlardı bunlar yani kendi iş alanlarında, kendi denetim alanlarında
belli primler alarak kendi bütçelerini hazırlayabiliyorlardı. 
Bakın,
arkadaşlar, şimdi burada, tabii, ayrıntısına giremeyeceğim ama 2011 yılında… Bu
2008 krizi, biliyorsunuz, 2009’da bize değdi, 2009’dan itibaren esasında benim
gördüğüm kadarıyla, dünyada da olduğu gibi Türkiye’de de hükûmetler tam olarak
neyi, nasıl yapacaklarını bilemez hâle geldiler. Adalet ve Kalkınma Partisi de
bence böyle bir noktaya evrildiğinde, 649 sayılı bir KHK’yle bütün bu bağımsız
kurulları arkadaşlar, bakanların denetimine tabi hâle getirdiler. Yani devlet
için kurulmuş olan, tüm toplumu temsil eden bir kurumun araçları olarak
kurulmuş olan bu kurumlar şimdi artık Hükûmete ait kurumlar hâline geldiler. O
sebeple de şu anda Rekabet Kurumu Başkanı gibi diğer başkanlar, EPDK Başkanı
vesaire Hükûmetin içinde bakanların yanı sıra oturmak zorunda kaldılar ve kendi
bütçelerini yapamaz hâle geldiler.
Şimdi,
buradan, doğrusunu isterseniz yani bu konuda çaba gösteren, çalışan bütün bu
kurumların yöneticilerini eleştiriyor değilim, sadece bir durum tespiti olarak
söylüyorum: Gerçekten bu kurumlar artık bağımsız değillerdir. Şimdi,
dolayısıyla da buradan gidersek -birazdan bu konuyu biraz daha açacağım ama-
mesela, İYİ PARTİ’den arkadaşımız esasında soğan meselesine girdi, ben çok
ayrıntısına girmeyeyim. Ama biliyoruz ki -Ağustos ayındaydı yanılmıyorsam-
soğanla ilgili Rekabet Kurumunun resen başlattığı bir ön araştırma oldu ve ön
araştırmada herhangi bir hâkim durum tespit edemedi. Yani bu piyasada 3 bin
komisyoncu, tüccar, perakendeci var ki bu kadar büyük bir sayı içinde uyumlu
eylem yapma şansı yoktur, dolayısıyla bir tekel kurma şansı yoktur. Dolayısıyla
da en babayiğidinin bile payının yüzde 3 gibi bir civarda olduğu bu piyasada
“Herhangi bir şekilde hâkim durumunu kötüye kullanma veya tekelci bir uygulama
yoktur." dedi. 2018 yılının Ağustos ayında bunu yayınladı kurul. Fakat son
olarak -yine İYİ PARTİ’den demin ki arkadaşımız da değindi- geçenlerde, daha
geçen hafta ki doğrusunu isterseniz ben komisyonda Rekabet Kurumunu eleştirmiş
bir insan olarak bu haberleri okuyunca şöyle düşündüm: Ya, Allah Allah, ben
yanılıyor muyum acaba, gerçekten de bağımsız bir kurum mu Rekabet Kurumu?
Hükûmetin “Soğanda stokçuluk var.” vesaire dediği bir noktada “Hayır, böyle bir
şey yoktur.” diyebilmesi hakikaten hoşuma gitti fakat geçen hafta bir
açıklamada bulundu Rekabet Kurumu, dedi ki: “Bu araştırma benim eski
araştırmamdı. Dolayısıyla da güncel bir şey söylemiyorum.” Ama bu açıklama ne
kadar tatmin ediciydi? Doğrusunu isterseniz beni etmedi. Neden? Çünkü 3 bin
tane oyuncunun olduğu, en babayiğidin payının yüzde 3 olduğu bir sektörde, iki
ay içinde, üç ay içinde bir tekelleşme olmuş olamazdı. Dolayısıyla da ben
Rekabet Kurumunun: “Hayır, biz böyle bir araştırma yaptık, burada işler normal
gidiyor, ‘depoculuk’ diye bir mesele var.” vesaire vesaire demesini beklerdim.
Ama arkadaşlar, diyemezdi çünkü Hükûmetin bir parçası olan bir kurumun bunu
demesi mümkün değildi. 
Şimdi,
başka bir örnek üzerinden size birkaç şey daha söyleyeceğim ki bu mesele, demin
anlattığım soğandan çok daha önemli bir mesele arkadaşlar. O kadar önemli ki
ben hani hasbelkader bu işlerle biraz uğraşmış bir insan olarak verilere
baktığımda gerçekten müdahale edilmesi gereken bir piyasadan söz ediyoruz yani
medyadan söz ediyoruz.
Şimdi,
medya öyle bir sektör ki arkadaşlar, medya çimento sektörü gibi bir sektör
değildir, medyada tekelleşme çimento sektöründeki tekelleşme gibi değildir.
Çünkü çimento sektöründe tekelleşme tekelcilerin kârını artırır, medyadaki
tekelleşme sadece medyayla uğraşan kişilerin ve kurumların kârlarını artırmaz
ama aynı zamanda, toplumun demokratik ideallerine etki etme şansına sahip
olabilirler veya siyasi düşüncelerine etki etme şansına sahiptirler, o sebeple
de medya çok önemlidir.
Şimdi
ben medyaya baktığımda gördüğüm şeyi söyleyeyim size. Çok kaba bunlar yani
ayrıntıya da girmeyeceğim, çok teknik olacak ama gazete sektöründe 7 tane
şirket olduğunu görüyoruz. Bunların, esas itibarıyla, tabii, pazar paylarının
ayrıntısını bilmiyorum şu anda ben ama 7 tane şirketin olduğu bir piyasanın
rekabetçi bir piyasa olma olasılığı çok düşüktür.
Şimdi,
geçelim kablolu yayına. Kablolu yayında 2 tane firma vardır. Kablosuz yayında 3
tane firma vardır. Uyduda 3 tane firma vardır. Şimdi, arkadaşlar, bunlar çok
açık bir şekilde bu sektöre müdahale edilmesi gerektiğini söyleyen
işaretlerdir. Bunlar “yoğunlaşma oranı” dediğimiz oranlarla hesaplanan ki ben
TÜİK’ten aldım bunları. Ama herhangi bir rekabet otoritesi dünyada bu rakamları
görse hemen bir ön araştırma açar bir kere “Ne oluyoruz? Bu sektörde bir
tekelleşme var mı?” diye. Fakat, demin de söylediğim gibi Rekabet Kurumu bunu
yapamaz çünkü Rekabet Kurumu da Adalet ve Kalkınma Partisi Hükûmetinin bir
parçası olarak işlev görür hâle gelmiş durumda. 
Başka
bir şey daha söyleyeceğim: Yine bu şirketler nereye ait, kimlere ait diye
baktığımda bu televizyon şirketleri, genel olarak medya şirketleri, arkadaşlar,
7 tane gruba ait ve bu 7 grubun çoğu inşaatçı ve hepsi de devletten ihale
alıyor. Şimdi, böyle bir şey olmaz arkadaşlar, böyle bir şey olmaz. RTÜK
nerede, Rekabet Kurumu nerede? Buraya müdahale edilmesi gerekir. Dolayısıyla da
dediğim gibi ben, Rekabet Kurumunun bunu yapabileceğini sanmıyorum ama sizlere
böyle bir tehlikenin olduğunu söylemek istiyorum. Çünkü, bu, doğrusunu
isterseniz, kusura bakmayın arkadaşlar ama Adalet ve Kalkınma Partisinin
siyaseten geldiği yeri özetleyen bir yer. Ben size söyleyeyim: Sayın
Cumhurbaşkanı sizden de kurtuldu, bizden de kurtuldu, kendisini yukarıya çekti,
16 danışman gibi -ya da neyse işte- bakan atadı kendine ve bu medyayla,
gerçekten çok az kişiyle Türkiye'yi şu anda yönetiyor. Bu, açıkçası, parti
devleti hâline gelen bir devletin görüntüsüdür. Bu, çok tehlikeli bir şeydir ve
ben Komisyondaki arkadaşlarıma sıklıkla bunu söylemeye çalıştım. Çünkü,
göreceksiniz, gelecek olan yasalarda da bu inanılmaz bir şekilde var yani her
konu neredeyse Cumhurbaşkanının yetkisine bırakılıyor, hemen hemen her konu
devlet çerçevesinde çözülmeye çalışılıyor. Bu bir parti devletleşme sürecidir,
çok tehlikelidir ve bu tehlikeyi birkaç cümleyle deminki tartışmaya dönerek
birazdan açıklayacağım. 
Arkadaşlar,
bu Meclis dediğiniz şey -Mecliste şu anda 600 milletvekiliyiz, 1 eksiğimiz var
Leyla Güven ama 600 olduğumuzu varsayalım- esasında toplumun aynasıdır. Yani
biz burada ne yapıyorsak esasında toplumda da potansiyel olarak onlar vardır.
Biz burada geriliyor muyuz? Geriliyoruz. Toplum da geriliyor, toplum da
geriliyor, neredeyse çatışmaya ramak kalıyor, evet, toplumda da çatışmaya ramak
kalan durumlar var. Arkadaşlar, öte yandan, biz Türkiye'yiz, bu Meclis
Türkiye'yi temsil ediyor ve milliyetçisiyle, efendime söyleyeyim,
“Milliyetçiliği ayaklarımın altına aldım.” diyen Cumhurbaşkanının bence ümmetçi
ve hoşuma giden bir anlayışıyla diyeyim… Biz radikal demokratız, arkadaşlar
sosyal demokratlar ama bizler bütün olarak toplumu temsil eden insanlarız ve
biz Türkiye'yiz. Şimdi, böyle bir yerden baktığımızda hepimizin -nasıl diyeyim-
kutsalları olabilir, hepimizin sembolleri olabilir, hepimizin önem verdiği
fikirler olabilir, hepimizin önem verdiği değerler olabilir.
(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Sayın Başkanım, bir iki dakika daha lütfen.
BAŞKAN
– Bir dakika ekliyorum, tamamlayalım lütfen.
EROL
KATIRCIOĞLU (Devamla) – Teşekkür ederim Sayın Başkanım.
Bunlar
normaldir, bunlar demokraside yol almaya çalışan bir ülkenin insanları olarak,
temsil eden insanlar olarak normaldir. Birbirimizi normal olarak görmemiz
lazım. Birbirimizle kavga etmek çok kolay bir şeydir çünkü bir şeye “hayır”
demek ile bir şeye “evet” demek o kadar kolaydır ki ama zor olan hem “evet” hem
“hayır”ı aynı anda diyebilmektir yani birbirimizi tolere etmektir, birbirimizi
anlamaya çalışmaktır. Ben buraya geldiğimden beri -altı ay mı oldu, bilemiyorum
ama- her fırsatta şunu anlatmaya çalışıyorum: “Demokrasi” dediğimiz şey, bir
ortak akıl bulmakla ilgili bir şey. Bizim burada herhangi bir çıkar ilişkisi
içinde birbirimizle kavga etmemiz gibi bir meseleyi ben, doğrusunu isterseniz,
buradaki hazıruna yakıştıramam. Dolayısıyla da gerçekten Türkiye'yi temsil eden
insanlar olarak hepimizin farklı idealleri, farklılıkları var tabii ki,
olmaması mümkün değil ama bu farklılıkları kabul eden bir yerden bir araya
gelirsek sanırım hem Meclis çalışmaları daha sağlıklı olur hem toplum da daha
sağlıklı olur. 
Hepinize
saygılarımı sunuyorum. (HDP sıralarından alkışlar) 
BAŞKAN
– Teşekkür ederim.
Şimdi
söz sırası İstanbul Milletvekili Zeynel Özen’indir.
Buyurun
Sayın Özen. (HDP sıralarından alkışlar) 
Süreniz
yedi dakika. 
HDP
GRUBU ADINA ZEYNEL ÖZEN (İstanbul) – Değerli Başkan, değerli milletvekilleri;
dün burada Diyanetin bütçesi görüşüldü. Tüm gruplar adına konuşan sözcüler
Alevi kelimesini, Alevilerin sorunlarını dillendirmekten imtina ettiler. Ben
esefle karşılıyorum çünkü bu ülkedeki 15-16 milyon insan Diyanete de vergi
veriyor. Bu vergilerle Diyanetin tek yaptığı Aleviler için, asimilasyondur.
Kurduğu çakma dernekler, gri pasaportlu dedeler ve açtığı kurslarla tek yaptığı
iş Alevileri asimilasyondur. Biz Aleviler de diyoruz ki: Bize ihsan etme, başka
gölge istemeyiz. Biz hizmet beklemiyoruz ama o verdiğimiz vergileri de helal
etmiyoruz -bunu çok duyacaksınız- helal etmiyoruz. 
AKP’ye
şöyle bir çağrıda bulunuyoruz: İktidardasınız, eğer inançlara eşit
yaklaşıyorsanız bizim verdiğimiz vergilerin bu şekilde kullanılmasının vebali
sizin üzerinizdedir. Bu vebalden kurtulmak istiyorsanız tüm inançları
tanırsınız, her inancın kendi bütçesini oluşturması için bir sistem kurarsınız.

Diğer
yandan, benim Parlamentoda bu ilk dönemim. Gerçekten hayallerim vardı buraya
gelirken, ütopyam vardı ama bu süreç içinde alanda ve Parlamentoda
yaptıklarımızı görünce hayal kırıklığına uğradım çünkü alanlarda biz,
demokratik hak ve talepte bulunan insanları polis şiddetinden, kötü muameleden,
orantısız güçten korumak için uğraşıyoruz. Diğer taraftan, olan, bugün
Parlamentoda çıkardığımız yasalara bakın. Çıkardığımız yasaların hepsi para
toplama üzerine. İmar barışı, trafik yasası, bedelli askerlik ve bugüne
geldiğimizde de bu bütçe bunun devamı.
Değerli
milletvekilleri, şimdi, demokratik ülkelerde eğitim, sağlık, konut, ulaşım,
devletin temel görevidir. Oysa bu Millet Meclisinde görüyorum ki
milletvekillerinin görevi, iş takibi, başkalarını işe yerleştirmek veya yurda
yerleştirmek. Arkadaşlar, bunun adı, torpildir. Torpil, bir suçtur. Eğer
Avrupa’da bir milletvekili, bunlarla uğraşsın siyasi hayatı biter. 
Bütçeye
gelince, bu bütçe, gerçekten de eşitliğe dayalı, millî gelirin adil
paylaşılması üzerine kurulan bir bütçe değil; zengini zengin, yoksulu daha
yoksullaştırma üzerine bir bütçe yani azgın kapitalizmin kurallarının bugün
işlediği gibi daha da azgınlaştırılarak uygulanmasıdır. 
Bu
bütçede aynı zamanda iş ve işçi güvenliği de yok. Her ölen işçiye biz diyoruz
ki: Kendi kabahatidir, kendi güvenliğini almamış. İşte, üçüncü havaalanında
olduğu gibi. Biz işçiyi suçluyoruz, oysaki demokratik ülkelerde bu kadar işçi
ölümü olsun devlet bile bunun tazminatının altından kalkamaz; dikkatinizi
çekerim. Yani ekonomik düzenimiz tamamen talana, soyguna… Düşük gelirliden daha
fazla vergi almaya dayalı bir yapımız var. 
Yaptığımız
tüm yatırımlar, insana değil, teknolojiye değil, sadece kâra, betona dayalı
yatırımlardır. Bunun sonucu olarak yap-işlet-devret sistemi… Bu sistem aynen
bir domino gibi çok tehlikeli bir sistemdir. Bugün köprüler yaptık, araba
geçmediği için devletin kasasından para veriyoruz. Şehir hastaneleri yapıyoruz,
şehir hastanelerine hasta garantisi veriyoruz. Cumhuriyetin ne kadar
kazanımları varsa -kırıntı da olsa bugün, kalmamıştır- bunları elden çıkarmak
için, yabancılara satmak için elimizden gelen her şeyi yapıyoruz. Ve en
tehlikelisi de nedir? İspanya, Amerika ve İngiltere bu sistemi denedi yani
yap-işlet-devret betona yatırma durumunu. Çünkü öyle bir sistem ki bu sistem,
bugün reel faizler yüzde 35 civarında ama resmî faiz yüzde 25. Hangisi olursa
olsun, bir gün gelecek, bu krediyle yatırım yapan veya ev alanlar bu kredileri
ödeyemeyecek. Bankalar zora düşecek, bankalar zora düştüğü zaman devlet de zora
düşecek. Bu, her şeyin bir devamıdır ve öyle tehlikeli bir durum ki bu, bugün
yandaşlarının en büyük araç parkı Türkiye’de var. Kanal İstanbul Projesi
örneğin, çok tehlikeli, belki AKP’li arkadaşların da istemediği bir proje ama
yapmak zorunda çünkü yandaşlarının o araç parkı ne olacak?
MAHMUT
TANAL (İstanbul) – Beni belediye başkanı yapın, yaptırmayacağım.
ZEYNEL
ÖZEN (Devamla) – O araç parkı, onları oraya zorlayacak. Bir felaket olan o şeyi
de yapacaklardır.
Diğer
taraftan, yargı, yürütme, yasama tekelleşmiş. Arkadaşlar, eğer yargı
tekelleşmişse, uluslararası sermaye, kendi sermayesini güvende görmüyorsa
ülkemize gelmez.
(Mikrofon
otomatik cihaz tarafından kapatıldı)
BAŞKAN
– İstiyor musunuz?
ZEYNEL
ÖZEN (Devamla) – Evet.
BAŞKAN
- Tamamlayalım lütfen.
ZEYNEL
ÖZEN (Devamla) – Her şeyin başı da demokratik, sosyal hukuk devleti olmaktan
geçer. İnsanlara huzur ve barış ancak demokratik bir Türkiye’yle mümkündür.
Birbirimize kızabiliriz, birbirimize şey yapabiliriz ama burada eşit yurttaşlık
temelini, o hukuku uygulamadığınız sürece, özellikle de tekrar ediyorum,
Alevilerin bu konuşmalarını çok dinleyeceksiniz. Vicdanlarınıza elinizi koyun,
size sesleniyorum.
Meclisi
saygıyla selamlıyorum. (HDP sıralarından alkışlar) 
BAŞKAN
– Halkların Demokratik Partisi Grubu adına son söz, İstanbul Milletvekili Hüda
Kaya’ya ait. 
Buyurun
Sayın Kaya. (HDP sıralarından alkışlar) 
Süreniz
yedi dakika.
HDP
GRUBU ADINA HÜDA KAYA (İstanbul) – Sayın Başkan, sayın milletvekilleri; helal
akreditasyon konusunda söz almış bulunuyorum. 
Sözlerime
başlarken, bugün açlık grevinin 35’inci gününde olan Meclis Üyemiz,
Milletvekilimiz Sevgili Leyla Güven’i burada bir kez daha anmak ve hatırlatmak
istiyorum. Ayrıca, bugün, mahkemesi devam eden önceki Eş Genel Başkanımız
Sevgili Selahattin Demirtaş’ı ve onun arkasından cezası onaylandı diye
geçtiğimiz günlerde cezaevine giren Sevgili Sırrı Süreyya Önder’i de sevgiyle,
saygıyla anıyorum ve diğer bütün kadın arkadaşlarımızı, tüm arkadaşlarımızı da
saygıyla anıyorum buradan. 
Değerli
arkadaşlar, zaman zaman HDP üzerinden, çözüm süreci üzerinden, barış isteyenler
üzerinden çok ciddi krizler yaşanıyor. Şunu bilelim ki, şunu anlayalım ki,
sevgili arkadaşlar, bu ülkede bir asker, yaşamını yitirdiği zaman hepimizin
canı acıyor; bir polis, yaşamını yitirdiği zaman hepimizin canı acıyor; bu
ülkeden bir insan, bir can, yaşamını kaybediyor. Bir genç, bir sivil, bir
çocuk, bir yaşlı, bir anne, can verdiği zaman her birimizin canı acıyor.
Kuşundan böceğine, çiçeğinden ağacına ve bir cana kadar, bir insana kadar her
biri, her birimiz bu ülkeyi ülke yapan değerleriz arkadaşlar. Belki şunda
farklılıklarımız var: Barışı istiyoruz, kan akmasın istiyoruz, hiçbir anne
ağlamasın istiyoruz, canlar yanmasın istiyoruz ama buna giden süreci belki
farklı şekillerde düşünüyoruz. Birileri diyor ki: “Efendim, bunlar topyekûn yok
olmalılar, bu ülke ancak böyle huzura kavuşur.” Birileri farklı bir yaklaşım
içerisinde, öbürleri farklı yaklaşım içerisinde. 
Değerli
arkadaşlar, farklı metotlarımız, çözüme, barışa, huzura giden, ülkemizde her
birimizin şu bir vatanımızda, tek vatanımızda her birimizin nefes almak, huzur
içinde yaşamak, birbirimize güvenerek yaşamak, endişesiz, geleceğimizi huzurla
öngörerek yaşayabilmek için farklı yollarımız, tercihlerimiz olabilir ama şunu
çok iyi bilelim değerli arkadaşlar: Farklı düşündüğünüz insanlar da, bugün
Sayın Demirtaş da, Sırrı Süreyya da, Leyla Güven de ve diğer bütün kadın
arkadaşlarımızın, erkek arkadaşlarımızın her biri, tek bir tanesi bile bu
Mecliste bulunan hiç kimseden daha az bu ülkeyi seviyor değil arkadaşlar. Her
birinin sevgisi ve bu vatana bağlılığı, hiçbirinizden de aşağı değil, her
birimiz bu ülkede birbirimizle nefes almak, birbirimizle güvenle, huzurla,
barışla yaşamak istiyoruz. Mesele, bu barışa, bu çözüme giden yollarda
birbirimizi anlayabilmek, empati yapabilmek ve o çözüm yolunda ortaklaşabilmek.
Bunun için de tahammül gerekiyor, bunun için empati gerekiyor, bunun için
vicdanımızı biraz daha zorlamamız gerekiyor. Hiç kimse ölmesin arkadaşlar, hiç
kimse. Herkes eşit bir şekilde bu ülkede kendini güvende hissetsin. 
Bakın,
sadece barış istediği için 79 yaşında bir akademisyen daha hapis cezası aldı ve
mahkemeye verdiği sağlık raporu bile mahkeme tarafından reddedildi, Gençay
Gürsoy. Bu, nasıl bir şey? 
Bakın
arkadaşlar, helal akreditasyon noktasında epey bir notlarım var ama vakit
bitmeden şunu da belirtmek istiyorum: Açlık grevi olan veya olmayan, farklı
şehirlerde HDP binalarımıza operasyonlar oluyor günlerdir, Batman il binamız da
bunlardan bir tanesi. Orada 19 kadın gözaltına alındı ve bu 19 kadının en fazla
3-4’ü başörtüsüz. 
Bakın
arkadaşlar, ey AKP’li milletvekilleri…
YELDA
EROL GÖKCAN (Muğla) – Ne alakası var?
OYA
ERONAT (Diyarbakır) – Ne alakası var?
HÜDA
KAYA (Devamla) – Ve bunların hepsi çoğunlukla…
LÜTFÜ
TÜRKKAN (Kocaeli) – Bunu başörtüsüne bağlamasan iyiydi Sayın Hüda Kaya. 
HÜDA
KAYA (Devamla) – Yok, bir şey söyleyeceğim, mesele şurada…
OYA
ERONAT (Diyarbakır) – Ne alakası var?
HÜDA
KAYA (Devamla) – Dinleyin, anlayacaksınız ne alakasını. 
LÜTFÜ
TÜRKKAN (Kocaeli) – Takkeli adam, takkesiz adam der gibi olmasın. 
HÜDA
KAYA (Devamla) – Yo, yo, alakasını anlayacaksınız Sayın Başkan. 
Bakın
arkadaşlar, bu insanların çoğu, yaşlı anneler, başörtülüler. Gözaltında olduğu
sürece her birinin başından zorla -gözaltında- başörtüleri çekildi, alındı,
başı açık bir şekilde orada beklemeye mahkûm edildiler arkadaşlar. 
İBRAHİM
YURDUNUSEVEN (Afyonkarahisar) – Hiç alakası yok. 
HÜDA
KAYA (Devamla) – Arkadaşlar, nasıl alakası yok? Bakın, gidin sorun Emniyet
görevlilerinize. 
OYA
ERONAT (Diyarbakır) – Ne alakası var?
İBRAHİM
YURDUNUSEVEN (Afyonkarahisar) – Teröre destek olmasınlar. 
HÜDA
KAYA (Devamla) – Sebep ne?
İBRAHİM
YURDUNUSEVEN (Afyonkarahisar) – Teröre destek olmasınlar. 
HÜDA
KAYA (Devamla) – Sebep ne? 
İBRAHİM
YURDUNUSEVEN (Afyonkarahisar) – Terör.
HÜDA
KAYA (Devamla) – “Başörtüyle birbirinizi idam edebilirsiniz, birbirinizin
boğazını sıkabilirsiniz.” 
YELDA
EROL GÖKCAN (Muğla) – Ekmek yaparken mi gözaltına alındı?
HÜDA
KAYA (Devamla) – Emniyetin verdiği cevap bu arkadaşlar. Bunu avukatlara sorun,
oradaki görevlilere sorun. Burada hiç kimsenin size bir yalan söyleme borcu
yok. Biz burada…
OYA
ERONAT (Diyarbakır) – E, söylüyorsun.
HÜDA
KAYA (Devamla) – Ben hele ki şahsım adına da arkadaşlarım adına da hiç kimse…
İBRAHİM
YURDUNUSEVEN (Afyonkarahisar) – Devletin güçleri “Terördür.” diyor.
HÜDA
KAYA (Devamla) – Elimizde biz bire bir şahit olmadan, öyle polemik olsun diye
laf etmiyoruz. Ben bunu da böyle kızasınız diye de söylemiyorum. Bu, AKP
iktidarında yaşanan bir gerçek, arkadaşlar. Sadece bir vicdani muhasebe yapın
diye söylüyorum, tartışın diye söylemiyorum değerli arkadaşlar. 
AHMET
YILDIZ (Denizli) – Helal mi…
HÜDA
KAYA (Devamla) – Vallaha, işte, bütün bu… O kadar çok haram yaşanıyor ki…
İnsanların yaşaması engelleniyor, özgürlüğü engelleniyor, düşüncesi
engelleniyor, insanca yaşama, nefes alma, barış içinde huzurla birbirimizle
yaşaması engelleniyor; bunu ifade edenler terörizmle suçlanıyor. Kur’an’da,
İslam’da, insanlıkta, vicdanda, tüm dinlerde…
OYA
ERONAT (Diyarbakır) – Ya Kur’an’ın adını alma ağzına.
HÜDA
KAYA (Devamla) – …insanca yaşamak, bütün evrensel hukuk ve değerler içerisinde
de en vazgeçilmez bir değer iken, bir kriter iken bütün bunlar yasaklanıyor;
bunlara sahip çıkanlar, bunlar için mücadele edenler zindanlara tıkılıyor.
Ondan sonra diyorsunuz ki: “Helal akreditasyon.” Ya, yaşamı haram hâle
getirdiniz, yaşam yaşanılamaz hâle geldi, bütün haramlar sizin zamanınızda daha
da meşrulaştı. 
(Mikrofon
otomatik cihaz tarafından kapatıldı) 
İBRAHİM
YURDUNUSEVEN (Afyonkarahisar) – Haramın meşrusu olmaz.
BAŞKAN
– Sayın Kaya, tamamlayalım lütfen. 
HÜDA
KAYA (Devamla) – “Meşrulaştı” derken haramların yani artık yalan bile bakın,
yalan haramdır, tüm insanlıkta, tüm evrensel kriterlerde, tüm değerlerde,
dinlerde yalan haramdır ama bugün iktidar tamamen yalan üzerine hayatını devam
ettiriyor. 
YELDA
EROL GÖKCAN (Muğla) – Bebekleri öldürmek de haramdır. Askeri, polisi öldürmek
de haramdır.
HÜDA
KAYA (Devamla) – Bütün canları katletmek haramdır arkadaşlar, bütün canları;
bebekleri katletmek haramdır, yaşlıları katletmek haramdır, ağaçları katletmek
haramdır. 
YELDA
EROL GÖKCAN (Muğla) – Silahı bırakın, terörle bağınızı kesin, bu ülkeye barış
gelsin.
HÜDA
KAYA (Devamla) – Bakın, arkadaşlar, karşı çıkmayın, anlaşalım, çözüm yolu
bulalım. Bu ülke hepimizin ülkesi, bu ülke her birimiz için vazgeçilmez, hiç
kimsenin buradan uzaya gidecek hâli yok, her birimiz birbirimizle yaşamak
zorundayız ve tekrar ediyorum: Sevginin yolunu bulalım, barışın yolunu bulalım,
vicdanın yolunu bulalım, insanlıkta buluşalım, insanlıkta ortaklaşalım,
ülkemizi yaşanabilir bir hâle getirelim. Bunun formülü bu çatıda bulunmazsa
uzaylılar gelip bize bu formülü dayatmayacak.
Biz
bundan sorumluyuz arkadaşlar. Hepinizi saygıyla selamlıyorum. (HDP sıralarından
alkışlar) 
BAŞKAN
– Halkların Demokratik Partisi Grubu adına görüşmeler tamamlanmıştır.
MEHMET
NACİ BOSTANCI (Ankara) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Ankara) – Pek kısa bir söz talebim var Sayın Başkan. 
BAŞKAN
– Buyurun.
IV.- AÇIKLAMALAR (Devam)
10.- Ankara Milletvekili Mehmet Naci Bostancı’nın, İstanbul Milletvekili
Hüda Kaya’nın 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın ikinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, Hüda Hanım, polislerin, başörtüsüne el
uzattığını ifade etti. Bunun kesinlikle doğru olmadığını biliyoruz, bunu
reddediyoruz. 
İkincisi,
Fransız İhtilali’ni yapanlar “özgürlük, eşitlik ve kardeşlik” dediler, hepsi
güzel sözler. Güzel sözler söyler dil, esnektir. Bu üç temel insani kavramı
dile getirenler, sonuçta giyotin kurdular, üç kavramı ölümde birleştirdiler.
Mesele, sadece güzel sözler söylemek değil, sonunda güzel eylemler yapmak,
barıştan yana eylemler yapmak, teröre, alçaklığa, cinayetlere karşı çıkmak;
mesele bu. 
Teşekkürler.
(AK PARTİ sıralarından alkışlar)
AYHAN
BİLGEN (Kars) – Sayın Başkan…
BAŞKAN
– Sayın Bilgen, buyurun.
11.- Kars Milletvekili Ayhan Bilgen’in, insanların cezaevlerinde
birtakım şeylere tepki vermesinin sebebi anlaşılırsa hukuk devletinin
gerektirdiği bir anlayışın egemen kılınabileceğine ilişkin açıklaması
AYHAN
BİLGEN (Kars) – Teşekkür ediyorum.
Şimdi,
tabii, bir şeyi somut olarak reddetmek için hiçbir örneğinin olmaması gerekir
ki reddetmek, bu kadar kolay olsun. Ben bunu asla paylaşmak istemezdim, şık da
bulmam böyle kişisel şeyleri paylaşmayı ama Silivri Cezaevine ailem, kargoyla
seccade göndermiş, ince bir seccade, katlanıp cebe konulan küçük bir seccade
ama güvenlikten geçmedi, değerli arkadaşlar, aynen deminki gerekçeyle, intihar
girişiminde seccadenin kullanılabileceği gerekçesiyle. Sonra, dediler ki:
“Bunun başka bir yolu var, ne yapacaksınız? Kantinden satın alacaksınız.”
Şimdi, kantinden satın almanın, güvenliği tehdit etmediği ama eğer kendiniz
gönderdiğinizde… Ki, katlanan, son derece küçük bir şeydi. Bu mantıkla
yönetiliyor cezaevleri. Cezaevlerinde insanların birtakım şeylere tepki
vermesinin sebebini anlarsak daha insanca, gayet tabii, hukuk devletinin
gerektirdiği bir anlayışı egemen kılarız yoksa bu anlayışın ortaya çıkarttığı
tepkiler, çok daha büyük kopuşları beraberinde getirir. Sonra, arkasından -çok
uzatmayacağım Sayın Başkan- geldiler ve odalarda, 3 kişinin kaldığı odada “2 seccade
bulunamaz.” diye seccadeler toplandı. Gerekçesini sorduk, dediler ki: “Burası
FETÖ odası değil, dolayısıyla burada niye bu kadar seccade var?”
Arkadaşlar,
bunlar cezaevi görevlilerinin mantığı. Şimdi, bu mantığı elbette ki genele
şümul ederek yorumlamak ve buradan bir genelleme çıkartmak için söylemiyorum
ama özel vakalar aktardığımızda, renkli kalem alınmıyor “Renkli kalemlerle
filanca bayrak yapılır.” diye. Bunu bu Meclisin İnsan Hakları Komisyonunda Ceza
ve Tevkifevleri Genel Müdürü geldi, kabul etti. Şimdi, bu mantıkla gittiğinizde
bu ülkenin nereye varacağını az çok herkesin, hepimizin kabul etmesi gerekiyor.
Teşekkür
ediyorum.
YAŞAR
KARADAĞ (Iğdır) – Sayın Başkan… 
BAŞKAN
– Grup başkan vekillerine konuşmadan sonra açıklama için söz veriyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Arkadaşlar, şimdi, Cumhuriyet Halk Partisi Grubu adına konuşmalarımız var.
İlk
söz, İstanbul Milletvekili Mehmet Bekaroğlu’na aittir. 
Buyurun
Sayın Bekaroğlu. (CHP sıralarından alkışlar) 
Süreniz
on dakika. 
CHP
GRUBU ADINA MEHMET BEKAROĞLU (İstanbul) – Teşekkür ederim Sayın Başkan. 
Hepinizi
saygıyla selamlıyorum. 
Enerji
ve Tabiî Kaynaklar Bakanlığı ve Ticaret Bakanlığının bütçesi üzerinde
konuşuyoruz. 
Arkadaşlar,
bildiğiniz gibi, Türkiye’de elektrik üretiminin yüzde 42,6’sı doğal gazdan
yapılıyor. Şimdi bir de yaz saati uygulaması uzatıldı, biliyorsunuz, devam
ediyor ve elektrik yakıyoruz. Niye arkadaşlar? Böyle bir Enerji ve Tabiî
Kaynaklar Bakanlığına da değineyim. 
Değerli
arkadaşlar, Sayın Hazine ve Maliye Bakanı “Cari açık dipte, enflasyon düşüyor,
saldırıları da püskürttük, her şey yolunda.” diye bir açıklama yaptı. Herkes,
Türkiye'nin ciddi bir ekonomik darboğazın içinde olduğunu görüyor, biliyor,
sokaktaki insan, ticaretle uğraşanlar, herkes biliyor; 2 kişi ısrarla “Yok.”
diyor, biri Sayın Cumhurbaşkanı, biri de damadı Sayın Hazine ve Maliye Bakanı.
Hayır, kriz var ve öyle söyledikleri gibi en kötüsü geride kalmadı, en kötüsüne
doğru, dibe doğru gidiyoruz değerli arkadaşlarım. Şu anda cari açığın azalıyor
olması, büyümenin düşmesine, bildiğiniz gibi, artık lüks tüketim maddeleri olan
ithalattan kaynaklanıyor, bir de sanayici, üretim filan yapmıyor. Bu sebepten
dolayı cari açık düşüyor değerli arkadaşlar. 
Enflasyonun
düşmesi de gerçekten enflasyonla mücadele edildiği için değil, zabıtadan dolayı
da düşmüyor, soğan depolarını basmaktan dolayı da düşmüyor değerli arkadaşlar.
Onun sebebi de Türkiye’de ciddi bir durgunluk ortaya çıktı, o nedenle. Döviz
kurunun düştüğü filan da yok yani 5,35’lerde geziyor, enflasyon filan değil de
stagflasyondan söz ediyorlar. Bu, ciddi bir krizdir değerli arkadaşlarım. 
Bununla
baş etmek, hiç de kolay bir şey değil ama size şunu söyleyeyim: Görmezden
gelerek “Böyle bir kriz yoktur.” diyerek başını kuma sokarak, problemleri
halının altına süpürerek hiçbir yere gidilmez. Bunun için, önce rasyonalite
gerekir, gerçek gerekir, teşhis gerekir ki gerçekten krizle mücadele
edilebilsin. Bu bütçede bundan önce çıkarılan, işte, Yeni Ekonomik Program,
Enflasyonla Mücadele Programı, bunların tamamında kriz, halının altına
süpürülüyor değerli arkadaşlarım. “Kriz yok.” deniliyor, var, kriz var. Ve bu
kriz, öyle basit bir kriz değildir, dünyanın kriziyle de ilintili bir krizdir.
Küresel
birikim rejiminin yani bu “neoliberalizm” dediğimiz sistemin gelişmekte olan,
bizim gibi gelişmekte olan ülkelere yüklediği bir krizdir. Yani çok vakit yok,
oralara girmek istemiyorum ama 1999’da başlamış Amerika’daki resesyonla
beraber, daha sonra 11 Eylül, burada ekonomiyi genişletmek için likidite
bollaşıyor, faiz düşürülüyor, arkasından 2008’lerde de Avrupa ve Amerika’da
birlikte ortaya çıkan krizi önlemek için, işte, yine likidite bollaşıyor,
faizler düşüyor. Buna bağlı olarak bizim gibi gelişmekte olan ülkelerin
ekonomisini kendi ekonomilerine dâhil etmek için geliştirilmiş bir şeydir:
Düşük faiz, bol para, ucuz döviz. Bu, bir tuzaktır değerli arkadaşlarım ama
Türkiye için bir fırsat da olabilirdi. Fakat sizin hırsınız ve laf
dinlememeniz, bunu fırsata çeviremedi.
Nasıl
bir fırsat olabilirdi değerli arkadaşlarım? Şöyle bir fırsat olabilirdi: Yani
siz gerçekten bu ucuz parayla üretim yapınızı değiştirebilirdiniz. Hani şu
“yapısal reformlar” filan, hani, o lafı bir tarafa bırakalım ama üretim
yapınızı değiştirebilirdiniz. Ne demek? Aldığınız paralarla gerçekten döviz
üreten, makine üreten, yüksek teknoloji üreten bir ekonomiye geçebilirdiniz, o
zaman borçlarınızı da çok rahat bir şekilde ödeyebilirdiniz, bunu yapmadınız
maalesef.
Ne
oldu bunun yerine? Siz, hırsınıza kurban oldunuz, tuzağa düştünüz, gelen bu
parayı inşaata yatırdınız. Evet, yani yol, köprü filan bütün bunları yaptınız
doğru. Ama aslında, sizin şu meşhur laf var ya -vatandaş diyor ya: “Çalıyorlar
ama yapıyorlar.”- ekonomik modelinizi de çok açık bir şekilde açıklıyor. Bu
paralar geldi, ucuz paralar, bu ucuz paralar geldiği için ara maddeler de üretilmedi,
ekonominiz, sanayiniz dışa bağımlı hâle geldi, parayı da betona gömdünüz, kupon
arsalar hoşunuza gitti, bir şekilde paylaştınız; nasıl paylaştınız, hırsızlık
filan mı yaptınız? Bilmiyorum, ona mahkemeler karar verir ama nasıl
paylaştığınızı size söyleyeyim arkadaşlar: Bir kupon arsa, devletin bir şeyi,
neyse satılıyor, park, bahçe, bir sürü yerler imara açılıyor; emsal, 2’den
7’ye, 8’e çıkıyor, dünya kadar rant oluşuyor, o inşaatlar borç parayla
yapılıyor, vatandaşa da biten daireler, AVM’ler filan, borç parayla, dışarıdan
alınan parayla satılıyor değerli arkadaşlarım. Bunun sonucunda ortaya çıkan
tablo: Kriz, değerli arkadaşlarım. Şimdi ödeme problemiyle karşı karşıyasınız,
şu anda ciddi bir şekilde kaynak problemiyle karşı karşıyasınız. 
Sayın
Bakan diyor ki: “Böyle bir şey yok, kesinlikle kaynak problemimiz yok.” Nerede
yok? “Ekim ayının sonunda yaptığımız bir uluslararası ihalede biz 2 milyar
doları yüzde 7’yle aldık, 5-6 milyar dolarlık da teklif aldık.” Değerli
arkadaşlarım, yanıltıyor, Sayın Bakan rakamlara gerçekten takla attırıyor.
Bakın, daha evvel biz on yıl vadeli bir şekilde yüzde 5’le para buluyorduk,
şimdi beş yıl vadeyle yüzde 7,3’le para bulduk. Dün bir ihale yapıldı değerli
arkadaşlarım -böyle olmaz, milleti kandırarak bir yere gidemezsiniz- içeriden
borç alındı, tahvil çıkarıldı ve dendi ki: “18,63’le 2,8 milyar para bulduk.”
Araştırdık, baktık, içeride hiç kimse yazmadı; değerli arkadaşlarım, bu
tahvilin büyük çoğunluğunu kim almış biliyor musunuz? İşsizlik Fonu almış yani
para bitti, kaynak bitti, şimdi milletin birikiminden almaya çalışıyorsunuz.
Değerli
arkadaşlarım, çok rakam vermek istemiyorum ama bir hesap yapayım size: Sürekli
2002-2017’yi veriyorsunuz, 2002-2017 arasında bakın, 61 milyar özelleştirmeden,
doğrudan yabancı sermaye 190 milyar, sıcak para 200 milyara yakın, Türkiye’nin
dış borcu 141,1 milyar dolardan 460 milyar dolara geldi, 316 milyar dolarlık
şey oluştu, “net hata” dediğiniz yerden gelen para 45+18; bu sene 18 milyar
dolar para geldi; 4,5 milyar dolar vergi topladınız; iç borç stoku, 140 milyar
TL’den 596 milyar TL’ye geldi. Peki, ne yaptınız? 535 milyar TL’lik yatırım
var, duble yollar filan arkadaşlar. 
Bu
arada geçmişi sattığınız gibi, bugün borçlandırdığınız gibi, bir de “kamu-özel
ortaklığı” diye bir şey keşfettiniz ve milletin geleceğini sattınız, yani
çocuklarımızın ödeyeceği vergileri de yediniz, yiyorsunuz; şu anda 130 milyar
dolar gelirden vazgeçerek 56 milyar dolar kamu-özel ortaklığıyla yatırım
yapıyorsunuz.
Bu
yetmedi değerli arkadaşlarım, bu Sayın Bakan, kendisini “finans cambazıyım”
filan sanıyor şimdi ise Varlık Fonu ve “Vıdımık…” “Vıdımık”ı biliyor musunuz
arkadaşlar? “Vıdımık” diye bir şey çıktı, daha başka şeyler de çıkacak. Bu
şudur: Varlığa dayalı menkul kıymetler değerli arkadaşlarım.
Bakın,
Sayın Bakanın yaptığı, finans cambazlığı filan değil, bu, çok bayat bir
cambazlık numarası değerli arkadaşlarım. Geçmişte, Amerika Birleşik
Devletleri’nde, 2008’de meydana gelen krizin temelinde bu türev kâğıtlar var.
Ne yapılıyor biliyor musunuz? İnşaat şirketlerinin bankalardaki borçları kâğıt
hâline getirilip kime satılacak? Kalkınma Bankasına. Kalkınma ve Yatırım
Bankası mı oldu adı? Kalkınma ve Yatırım Bankasına. Kimin bankası? Devletin
bankası değerli arkadaşlarım.
Bakın,
siz krizle mücadele etmiyorsunuz, ne ekonomik programda ne de bu bütçede böyle
bir şey var, krizle mücadele var. Krizin sonuçlarıyla mücadele etmeyi de… Sizi
ayakta tutan, sizi iktidarda tutan inşaat sektörünü kurtarmak için
uğraşıyorsunuz, İller Bankasını bile batan inşaat sektörünü kurtarmak için bir
holdinge çevirmeye çalışıyorsunuz değerli arkadaşlarımız. Yaptığınız iş budur
ve bu işin sonu gerçekten yoktur sevgili arkadaşlarım. 
Bu
“Vıdımık” işi önemli bir iş. Bundan sonra, Varlık Fonu aracılığıyla belki de
dünya kadar varlığı kâğıda çevireceksiniz, o kâğıtları satacaksınız, satan
başkasına satacak, o başkasına satacak; bu türev demektir. Ve zehirli kâğıtlar…
Daha işe ilk adımını attığınızdan itibaren batık banka kredilerini satıyorsunuz,
zehirli kâğıtlar. Buradan çıkış yolu yok, gerçeği kabul etmeniz lazım.
Değerli
arkadaşlarım, sözlerime son verirken biraz evvel yapılan tartışmayla ilgili
birkaç cümle söylemek istiyorum.
Sevgili
arkadaşlarım, bakın, cumhuriyetin bize en büyük kazanımı nedir? Eşit
yurttaşlık. Eşit yurttaşlık, medeniyet demektir aynı zamanda değerli
arkadaşlarım yani medeniyet mücadelesinin temelinde de eşit yurttaşlık var.
Biz, bazıları doğuştan, bazıları sonradan elde edilen özelliklerimiz nedeniyle
farklı farklıyız. Farklı kimliklerimiz var, farklı mensubiyetimiz var,
inançlarımız var, yönelimlerimiz var, yaşam tarzlarımız var. Bunlar, hepsi
mevcut. 
(Mikrofon
otomatik cihaz tarafından kapatıldı) 
BAŞKAN
– Sayın Bekaroğlu, tamamlayalım lütfen.
MEHMET
BEKAROĞLU (Devamla) – İşte, medeni olmayanlar, bu kimlik ayrılıkları üzerinde
kavga edip dövüşürler ve bütün enerjilerini harcarlar. Bugün maalesef dünya,
tekrar bu medeni olmayan kimlikler, farklılıklar üzerinde boğuşmaya girdi. Bu,
aslında, neoliberal popülizmin de bir şeyidir. Bunun sonucunda biraz evvel
anlatmış olduğum krizler, problemler de örtülüyor. Hâlbuki medenilikte eşit
yurttaşlık vardır, önemli olan, eşit yurttaşlıktır. Farkımız ne olursa olsun,
nereye mensup olursak olalım, kim olursak olalım, inancımız ne olursa olsun,
biz bu ülkenin eşit yurttaşlarıyız. Eşit yurttaşlık demek, ödevlerimiz var,
haklarımız var. Bu farklılıklarımızdan dolayı bu haklarımızı asla ve asla kimse
görmezden gelemez. Bu farklılıklarımız da bize bu ödevleri yapmama hakkı vermez
değerli arkadaşlarım. Lütfen, yani lütfen buna dikkat edelim. 2018 Türkiyesinde
yaşıyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Sayın Turan, buyurun.
IV.- AÇIKLAMALAR (Devam)
12.- Çanakkale Milletvekili Bülent Turan’ın, İstanbul Milletvekili
Mehmet Bekaroğlu’nun 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın ikinci tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, pek kısa bir söz talep ediyorum uygunsa. 
Sayın
Başkan, değerli arkadaşlar; her zaman ifade ediyoruz. Bu kürsünün bir mehabeti
var, adabı var. “Çalıyorlar ama yapıyorlar.” “Çalıyorlar ama nasıl
paylaşıyorlar?” tarzı söylemi, ben yakıştıramadım sayın hatibe. Bu dil, doğru
bir dil değil. Daha hassas davranmak lazım diye düşünüyorum. AK PARTİ Grubunun
tüm üyeleri, helali, haramı bilen insanlardır. Bu tarz ifadeleri reddediyoruz.
Varsa sayın hatibin elinde bir belge, bilgi, bunun gereğini yapması gerekli
diye düşünüyorum. 
BAŞKAN
– Teşekkür ederim.
MEHMET
BEKAROĞLU (İstanbul) – Sayın Başkan…
BAŞKAN
– Sayın Bekaroğlu…
MEHMET
BEKAROĞLU (İstanbul) – Yerimden konuşabilir miyim bir dakika?
BÜLENT
TURAN (Çanakkale) – Şimdi bitirdiniz Sayın Bekaroğlu.
BAŞKAN
– Bir söyleyin siz.
MEHMET
BEKAROĞLU (İstanbul) – Yani kendilerine olmayan bir şeyi, iftira ettim gibi bir
şey söyledi. Yanlış anlaşıldım, doğru değil. Bunu söylemedim ben, başka bir şey
söyledim. İzin verirseniz…
ENGİN
ÖZKOÇ (Sakarya) – Düzeltme yapmak için 60’a göre…
BAŞKAN
– Tamam, peki, buyurun. 
13.- İstanbul Milletvekili Mehmet Bekaroğlu’nun, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
MEHMET
BEKAROĞLU (İstanbul) – Değerli arkadaşlarım, “Çalıyorlar ama yapıyorlar.” sözü
benim icat ettiğim bir söz değildir, sokakta konuşulan bir sözdür. Ben bunu bir
metaforla, bir modelle anlatmaya çalıştım. Yapıyorsunuz, ediyorsunuz ama dünya
kadar da söylenti var; bu amaçla anlattım ama burada hiç kimseyi yani tek tek
kimseyi kastetmedim. Bir sistem eleştirisi yapıyorum bununla değerli
arkadaşlarım, bir sistem eleştirisi. Ucuz para geliyor, toplanıyor, betona
gömülüyor. “Çalma” demeyelim şimdi, başka bir şey diyelim, “rant” diyelim. 2
emsalli bir tarım arazisinden gelen bir arazi, bir arsa 2 emsalden 11 emsale
çıkarılıp oradaki rant paylaşılıyor. Bunun adı neyse, onu kastettim
“çalıyorlar” kelimesiyle. 
Teşekkür
ederim. 
BÜLENT
TURAN (Çanakkale) – Sokak ağzı diye ifade ettiği yaklaşımı kendisine
yakıştırıyorsa lafımız yok Sayın Başkan. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Cumhuriyet Halk Partisi Grubu adına ikinci söz, Burdur Milletvekili Mehmet
Göker’e aittir. 
Buyurun
Sayın Göker. (CHP sıralarından alkışlar) 
Süreniz
beş dakika. 
CHP
GRUBU ADINA MEHMET GÖKER (Burdur) – Sayın Başkan, değerli milletvekilleri;
tartışmaya kaldığımız yerden başlayacak olursak sayın grup başkan vekili
“Çalıyorlar ama çalışıyorlar.”a bilgi, belge istedi; Sayıştay raporlarında bunu
bulabilirsiniz ama mesela, Sayıştayın bulamadığı, üç yıldır arayıp da
bulamadığı yapılmış bir Kayseri köprüsü var ödeneklerde geçen ama köprü ortada
yok. (CHP sıralarından alkışlar) Yine bilgi, belge istiyorsanız, görünecek
istiyorsanız -gerçi yapılanı göremezsiniz ama- Konya Büyükşehirin “Yaptım.”
dediği bir köprü var, Sayıştay onu da bulamadı. E şimdi bu köprüler nereye
gitti? Yani demek ki -Sayıştay raporlarında olduğuna göre- orada da harcanmış
bir para var ki köprü olarak, vatandaşa yol, su olarak geri dönmüş. Hatibimiz
doğru söylemiştir. 
Geçen
dönem milletvekilimiz olan Sayın Eren Erdem geçtiğimiz haziran ayında
tutuklanmıştı; yüz altmış yedi gündür tutuklu ve tecrit altında. Ortada kaçma
ihtimali ve şüphesi yokken, delil yokken, gizli tanık da kumpası kabul etmişken
arkadaşımızın tutukluğu devam ediyor. Bilemiyoruz bunun sebebi, gerekçesi nedir
arkadaşlar. 
Buradan
sevgili Eren Erdem’e bir dörtlükle seslenmek istiyorum, Pir Sultan Abdal’ın bir
dörtlüğüyle: 
“Yürü
be Hızır Paşa,
Senin
de çarkın kırılır.
Güvendiğin
padişahın, 
Gün
gelir, o da devrilir.” (CHP sıralarından alkışlar)
İki
gündür bütçede bir Gini katsayısı konuşuluyor. Gini katsayısı nedir? Sıfıra
yaklaştıkça gelir dağılımındaki eşitliği, 1’e yaklaştıkça gelir dağılımındaki
eşitsizliği gösteren bir değerlendirmedir. Ama siz bu değerlendirmede de -Gini
katsayısında- cini şişeden çıkarmayı başarmışsınız. Niye başarmışsınız? Gini
katsayısı geçen sene, 2017 yılında Türkiye’de 0,405 olarak -Bakanın da ifade
ettiği gibi- verilmiş ve bunu bir başarı olarak gösteriyorsunuz. Oysa, Erzurum,
Erzincan, Bayburt’ta bu katsayı 0,290; Zonguldak, Karabük ve Bartın’da 0,299
ama nüfusun en yüksek olduğu İstanbul’da 0,443; Ankara’da 0,357; İzmir’de
0,387. Dediğim gibi, buradan da bir cin çıkarmayı gayet güzel bir şekilde
başarmışsınız.
TANJU
ÖZCAN (Bolu) – Helal olsun!
MEHMET
GÖKER (Devamla) – Enerji Bakanlığında yapılacak olan bütün konuşmalar hemen
hemen benden önce yapıldı. Ama bir kış saati uygulamanız var ki ısrarla
vazgeçmiyorsunuz. Bu konuyla ilgili raporlar veriliyor ama ısrarınızda devam
ediyorsunuz. 2013 ve 2016 yılları arasında yıllık artış ortalama 9 milyar
kilovatsaat iken 2017 yılında bu, bir anda 20 milyar kilovatsaate çıkıyor.
Gerekçesi… Sizin aldığınız karar. Siz ne yapıyorsunuz şimdi? Sabah namazını iki
saat öteye atıyorsunuz, yedide kıldırıyorsunuz millete. 
Geçen
sefer bunu da söylemiştik, “Kutlu Doğum Haftası diye bir etkinlik
düzenliyorsunuz. Bu bir FETÖ uygulaması. Gelin bundan vazgeçin. En azından,
hicri takvime göre yapıyorsanız on bir gün geriye gelin.” dedik, bunu da
dinlemediniz ama başınıza FETÖ belası gelince yürürlükten kaldırdınız. Şimdi de
ne hikmetse sabah namazını iki saat öteye attınız. O zaman oldu olacak, önümüz
ramazan, oruçlarda bir beş saat kısaltmaya gidersiniz, vatandaşın kârına olur.
(CHP sıralarından alkışlar) 
SALİH
CORA (Trabzon) – Dalga geçmeyin, dalga geçmeyin.
MEHMET
GÖKER (Devamla) - Siz geçiyorsunuz millî değerlerle, üstelik genelgeyle.
SALİH
CORA (Trabzon) – İnançlarımızla dalga geçmeyin. Yakışmıyor size, yakışmıyor.
Oruç alay edilecek bir şey değildir, namaz alay edilecek bir şey değildir.
Namazla alay ediyorsunuz, oruçla alay ediyorsunuz. Hiç yakışmıyor size, çok
ayıp.
MEHMET
GÖKER (Devamla) - Kış saati uygulamalarında, özellikle, ekonomik boyutu bir
tarafa, çocukların psikolojisi de bu anlamda önem arz etmekte. Çocuklar, tabiri
caizse sabahın köründe şafak operasyonuna gider gibi okullara gitmekte. Bundan
bir an önce vazgeçin.
Bir
diğer konu elektrik faturalarındaki dağıtım bedellerinin yüksek oluşu, buradaki
dağıtım bedelleri. Bakın, 53 lira 50 kuruş gelen elektrik bedeli dağıtım ve
tüketim bedeli olarak yaklaşık 100 liraya kadar çıkabilmekte. Bir de okuma
bedeli var.
Arkadaşlar,
ben 28 katlı bir apartmanda oturuyorum, yaklaşık 56 daire var, her daire başına
10 liraya okunuyor ama on dakikada okunuyor. Bunu düşmeniz bu milletin yararına
olacaktır.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Değerli arkadaşlar, şimdi söz sırası İzmir Milletvekili Tacettin Bayır’da.
Buyurun
Sayın Bayır. (CHP sıralarından alkışlar) 
Süreniz
beş dakika.
CHP
GRUBU ADINA TACETTİN BAYIR (İzmir) – Sayın Başkan, değerli milletvekilleri;
1929’da Mustafa Kemal Atatürk’ün önerisiyle kurulan Türkiye Ekonomi Kurumu,
yerli malların kullanımını teşvik ve tasarrufu özendirmek amacıyla her yıl
12-18 Aralık tarihleri arasında Yerli Malı Haftası kutlanması talimatını
vermiştir. Yerli üretimi bırakıp ithal çılgınlığı yaşadığımız AKP hükûmetleri
boyunca ekonominin can çekiştiğini hep birlikte gördük. İthal mal çılgınlığı
tavan yaptı, işsizlik de buna paralel yükselmeye devam etti. Yerli üretim ve
tüketim dengelerini eğer bir devlet politikası hâline getirmezsek bizi bekleyen
tehlikeleri bertaraf edemeyiz. 
Yerli
malı kullanımı bir cumhuriyet değeridir. Üretmeyen, yerli malına önem vermeyen
bir toplum sömürülen bir toplum hâline gelir. Bu acı tehlikeyi görerek cumhuriyetin
kurulduğu ilk yıllardaki gibi yerli üretimi tekrardan canlandırmaya, sahip
çıkmaya, üreteni ve üreticiyi korumaya davet ediyorum sizleri. Unutulmamalıdır
ki 869 barkodlu tüketilen her yerli malı, bir işsize iş demektir. Yerli Malı
Haftası’nın unutulmaması ve yaşatılması gerekiyor. Millî Eğitim Bakanlığının
Yerli Malı Haftası’nın öneminin anlaşılmasında daha duyarlı olması gerektiğini
düşünüyorum. 
Vatandaşa
“Kemer sık.” demek yerine, bence saraydan başlayalım kemeri sıkmaya diyorum ve
elimde getirdiğim kumbarayı saraydaki şahsa göndermek istiyorum Sayın
Cumhurbaşkanı Yardımcısına hediye ederek. Oradan başlayalım kemer sıkmaya,
oradan; tasarrufa saraydan başlayalım. (CHP sıralarından alkışlar) Bizim
çocukluğumuzda tasarruf bize bu kumbaralarla öğretildi.
SALİH
CORA (Trabzon) – İş Bankasındaki paraları almayın, tasarruf yapın.
TACETTİN
BAYIR (Devamla) - Tütün rençperi bir ailenin çocuğu olarak yetişip bir sanayici
ve iş adamı olduysam Tutum Haftası’nda öğrendiğim bu kumbara sayesinde. 
SALİH
CORA (Trabzon) – İş Bankasındaki paraları almayın, CHP olarak tasarruf yapın.
TACETTİN
BAYIR (Devamla) - Oturduğun yerden cevap veremezsin bana, ona yetmez haddin,
gücün.
Bu
kumbarayı Sayın Cumhurbaşkanımıza gönderiyorum ve diyorum ki: Bırak artık uçak
almayı, bırak artık otomobil almayı, bırak artık saray yapmayı; biraz tasarruf
yap, tasarruf. (CHP sıralarından alkışlar) 
Ülkelerin
ekonomik kalkınmışlığını ve toplumsal refah düzeyini artırmanın yolu küresel
rekabet gücünden geçmektedir. Rekabet üstünlüğünün temel belirleyicisi, bilgi
üretip teknoloji geliştirerek küresel rekabete uygun yenilikçi ve katma değeri
yüksek ürünler üretmekten geçer. 
Konumuza
gelince, elektrik en pahalı kaynak olan doğal gazdan elde edilmektedir. Yerli
doğal gaz kaynaklarının ruhsatları ne yazık ki yabancılara devredilmiştir.
Doğal gaz ithal edilmektedir, hem de en pahalı bir şekilde. Birçok konuda
olduğu gibi enerji konusunda da dışa bağımlı olduğumuzu unutmamak gerekli. En
pahalı ithal doğal gazla elde edilmeye çalışılan elektriğin üretimi de,
dağıtımı da özelleştirilmiş ve böylece zaten yüksek olan maliyetlere sayaç
okuma gibi, kayıp kaçak elektrik gibi eklemeler yapılarak vatandaş faturasını
ödeyemez hâle getirilmiştir. Elektrik ve doğal gazın fiyatları serbest piyasaya
bırakılmış ve her türlü dalgalanmalara ve şoklara açık hâle getirilmiştir. Bu
kadar yanlıştan elbette ki bir doğrunun çıkması mümkün değildir. Bu nedenle
vatandaş elektrik faturasını ödeyememektedir. 
Bakın,
sanayinin en büyük sıkıntılarından bir tanesi de enerji girdi fiyatlarının
yüksek olmasıdır. Sanayici elektriğe ödediği son yüzde 40’lık zamlarla ihracat
yapamaz hâldedir, ihracatta rekabet edemez hâle gelmiştir. Bunun en doğal
örneğini de Burdur’daki mermer üreticilerinden görebilirsiniz. 
Son
dört yıl içerisinde kayıp kaçak elektrik adına sanayicilerin faturalarına
eklenen ilaveleri, gelin, teklif edelim, diyelim ki yeni yatırım yapın.
İşsizler daha azalsın, çoğalmasın işsizlik. Yeni yapılan yatırımlarda bunu
belgeleyin, “Kayıp kaçak bedelinin yarısını alalım.” deyin, işsizlere yeni
fabrikalar açalım. Bunu yapalım, gelin birlikte yapalım. 
Bu
noktada, AKP’nin kaçak elektrikle yeterli mücadele yaptığını ben kendi adıma
düşünmüyorum çünkü şöyle bir anlayış var: Kayıp kaçak elektriği kullananlardan
tahsil edemediği parayı, nasılsa faturasını ödeyen namuslu, dürüst vatandaşa
ekliyor. “Canım, çok önemli değil bu kayıp kaçak elektrik. Kaçak elektrik
kullananı takip etmeyelim.” Bu yanlış bir anlayıştır, bu güdük bir anlayıştır.
Kayıp kaçak kullanan kişiden bu paranın alınması lazımdır. Namuslu insandan
alınması kesinlikle kabul edilemez bir şeydir. 
(Mikrofon
otomatik cihaz tarafından kapatıldı) 
TACETTİN
BAYIR (Devamla) – Sayın Başkan…
BAŞKAN
– Tamamlayalım lütfen.
TACETTİN
BAYIR (Devamla) – Bu anlamda, halka rağmen halk için politika yapılmaz. Gerçek
enerji politikaları ancak üretenlerin yönetimde söz ve yetki sahibi olduğu
düzende gerçekleşebilir. 
Son
olarak, bu bütçe yoksula, çiftçiye, işçiye, memura, öğrenciye, emekliye, üreten
sanayiciye, esnafa bir şey vermiyor. Bu bütçe saray bütçesidir. Halkı yok sayan
bu bütçeyi biz de yok sayıyoruz ve bu yüzden bu bütçeye “hayır” diyoruz. (CHP
sıralarından alkışlar)
BÜLENT
TURAN (Çanakkale) – Sayın Başkan, kısa bir açıklama yapayım izin verirseniz.
BAŞKAN
– Buyurun Sayın Turan.
IV.- AÇIKLAMALAR (Devam)
14.- Çanakkale Milletvekili Bülent Turan’ın, bu bütçenin tasarruf
bütçesi olduğuna ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum. 
Sayın
hatibin ifade ettiği gibi değil, tam aksine, bu bütçe tam bir tasarruf bütçesidir
Sayın Başkan. Bu tasarruf bütçesi asla çiftçi, emekli, memur, işçiyle ilgili
değil, genel düzenlemelerle ilgili bir tasarruf tarafı vardır. Halkımız zaten
bunu 2019 yılında görmeye başlayacak. Tam da dediği gibi, tasarruf bütçesi. 
Onun
dışında, sayın hatip ısrarla “Uçak almayacağız.” diye her gün yapılan sözde
espriyi bir daha yapmaya çalıştı. 
Bakın,
Sayın Başkan, o uçak alınmış bir uçak değil, o uçakla ilgili sanki
Cumhurbaşkanımızınmış gibi davranmak da doğru değil. O uçak Cumhurbaşkanının
değil…
ÜNAL
DEMİRTAŞ (Zonguldak) – Kimin?
BÜLENT
TURAN (Çanakkale) – …Cumhurbaşkanı makamının uçağıdır. 
Çok
çalışsınlar, kazansınlar. İsterlerse uçağı iade etsinler, isterlerse satsınlar,
isterlerse de kullansınlar. 
ÜNAL
DEMİRTAŞ (Zonguldak) – Yalan söylemeye utanmıyor musun? Yalan söyleme bu
millete!
BÜLENT
TURAN (Çanakkale) – Çalışın, sizin de olsun. 
Teşekkürler
Sayın Başkan. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç. 
ENGİN
ÖZKOÇ (Sakarya) – Sadece kayıtlara geçsin diye söylüyorum: Türkiye
Cumhuriyeti’nin itibarı Cumhurbaşkanının nasıl ağırlandığıyla, hangi uçakla
nasıl gittiğiyle, eğer bununla eş değerse Türkiye Cumhuriyeti’nin gücü kendi
Cumhurbaşkanına uçak da alır, otomobil de alır, ne gerekiyorsa onu yapar ama
Türkiye Cumhuriyeti hiçbir devlete muhtaç değildir. Eğer bugün muhtaç hâle
getirildiyse ve onlardan bu kabul ediliyor hâldeyse bu Türkiye Cumhuriyeti’nin
itibarı değil, itibarsızlığıdır. Kayıtlara geçsin.
BÜLENT
TURAN (Çanakkale) – Cevap verdim az önce, Cumhurbaşkanının değil.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Söz sırası Osmaniye Milletvekili Baha Ünlü’de. 
Buyurun
Sayın Ünlü. (CHP sıralarından alkışlar)
CHP
GRUBU ADINA BAHA ÜNLÜ (Osmaniye) – Sayın Başkan, değerli milletvekilleri;
Enerji ve Tabii Kaynaklar Bakanlığının 2019 yılı bütçesi üzerinde Cumhuriyet
Halk Partisi adına söz almış bulunuyorum. Yüce Divanınızı saygıyla
selamlıyorum. 
Bugün,
mevcut siyasi iktidarın göreve başladığı 2003 yılından bugüne kadar izlediği
enerji politikaları üzerinde biraz konuşmak istiyorum. Öncelikle, AK PARTİ’nin
enerjiyle ilgili eleştirileri neydi, bunları birlikte hatırlayalım. Elektrik,
doğal gaz, petrol ve benzeri yakıtların çok pahalı olduğunu, üretiminde ve
ithalatında yolsuzlukların yapıldığını, doğal gaz anlaşmalarında kamu aleyhine
maddeler olduğunu, yap-işlet-devret, yap-işlet modeliyle yapılan
özelleştirmelerin düzmece ve yolsuzluk için yapıldığını, halka yansıyan
faturaların yüzde 50’ye yakınının şişirme ve yolsuzluktan kaynaklandığını,
enerji fiyatlarının yüksek olduğunu ve bu fiyatlarla üretim yapılamayacağını
söylediler, yolsuzlukları engelleyeceklerinin ve enerji fiyatlarının
düşürüleceğinin sözünü verdiler. 
Avrupa
Birliğine giriş sürecinde enerji sektöründe yaşananlara birlikte bakarak devam
edelim. İktidara geldikten sonra Avrupa Birliğine giriş sürecinde bir müddet
kuşku içinde yaklaşan bu iktidar, Avrupa Birliğine girmek için yoğun bir çaba
harcamaya başladı. Avrupa Birliğine girmek için yoğun çabanın devam ettiği bu
süreçte, tüm enerji mevzuatını Avrupa Birliği mevzuatına uyarlamak ve liberal
bir enerji piyasası kurmak için sayısız değişiklikler yapıldı. Avrupa Birliği
mevzuatının emrettiği enerji özelleştirmelerine hız verildi. Sektöre büyük bir
dış ve iç sermaye girişi sağlandı. Yerli ve yabancı yatırımcıları Avrupa
Birliği mevzuatıyla inandırdılar. Yandaş birçok iş adamına enerji
özelleştirmelerinin önemli bir kısmı verildi. Özelleştirmeler sırasında yapılan
usulsüzlükler karşısında mühendis odaları ve Cumhuriyet Halk Partisi dışında
kimselerden ses çıkmadı.
Peki,
2009 ve sonrasındaki gelişmelere bir baktığımızda… Enerjide yaşanan arz
güvenliği yani tüketime sunulan enerjinin tüketimi karşılamaması sorunu bahane
edilerek Avrupa Birliği enerji müktesebatından adım adım vazgeçilmeye başlandı.
Eski Enerji Bakanlarının Yüce Divana gönderilmesi gerekçelerinden biri olan
alım garantili ihaleler tekrar başlatıldı. Bu ihalelere örnek göstermek
istersek alım garantili rüzgâr santrali ve güneş santralleri ihalelerini
gösterebiliriz. Bu ihaleler de kamuoyunun bildiği belli gruplara verildi. 
Bugüne
gelelim. 2008 yılı Ocak ayında ticarethanede elektriğin kilovat satış bedeli
11,85 kuruş iken bugün 54,11 kuruş olmuştur yani yüzde 458 zam gelmiştir. Yine
2008’in Ocak ayında sanayide 9,73 kuruş olan elektrik satış bedeli bugün 44,75
kuruştur, yüzde 459 zam gelmiştir. Meskende de aynı tarihte 10,23 kuruş olan
elektrik satış bedeli bugün 45,30 kuruş olmuştur yani yüzde 443 zam gelmiştir.
Bu değerler, vergi ve fonlar hariç değerlerdir. Örneğin, meskende vergi ve
fonlar ilave edildiğinde fiyat 55,266 kuruşa ulaşmaktadır. Peki, soruyorum
sizlere: On yıl içinde gelirlerimiz, sanayicinin, ticarethanenin ve mesken
sahiplerinin geliri yüzde 460 artmış mıdır? Cevap, tabii ki hayır. Elektrik
borcunu ödeyemeyen yüzlerce ticarethane kepenk kapatmış, elektrik borcunu
ödeyemeyen vatandaşlarımız hacizli duruma düşmüştür. 
Görevli
tedarik şirketleri kamudan aldıkları elektrik enerjisinin karşılığı olan
paraları zamanında ödeyememektedirler. Tüketimde beklenen artışın
gerçekleşmemesi üretim santrali yapan serbest üretim şirketlerini etkileyerek
yatırım için aldıkları kredileri de ödeyemez hâle getirmiştir.
(Mikrofon
otomatik cihaz tarafından kapatıldı)
BAHA
ÜNLÜ (Devamla) – Başkanım, toparlayabilir miyim?
BAŞKAN
– Toparlayalım lütfen.
BAHA
ÜNLÜ (Devamla) – Öncelikle bilinmelidir ki gerek yerli ve gerekse yabancı
yatırımcı yönetimden güven bekler. Yöneticilerimiz güven ile güvenceyi
karıştırmaktadır. Yatırımcının yatırım kararı alması için ülkedeki yatırım
ikliminin demokrasiye uygun, adil ve sözüne güvenilir bir ortam olup olmadığı
önemlidir. Bu iklim sağlanamazsa siz yatırımcıya alım güvencesi gibi palyatif
çözümleri sunsanız bile yatırımcıyı ikna edemezsiniz. Sonucu belli olmayan
modeller yerine büyük projeler için kamu-özel sektör ortaklığının gündeme
alınması faydalı olacaktır. Yerli ve yenilenebilir enerji yatırımlarının
yapılabilmesi için günün şartları göz önüne alınarak yeni bir teşvik
mekanizması geliştirilmelidir. 
Sonuç
olarak mevcut siyasi iktidar ilk başlarda hedeflediği hiçbir amaca
ulaşamamıştır. 
Yüce
heyetinizi saygıyla selamlarım. (CHP sıralarından alkışlar) 
BAŞKAN
– Söz sırası Mersin Milletvekili Alpay Antmen’de.
Buyurun
Sayın Antmen. (CHP sıralarından alkışlar) 
Süreniz
beş dakika.
CHP
GRUBU ADINA ALPAY ANTMEN (Mersin) – Sayın Başkan, değerli milletvekilleri;
Nükleer Düzenleme Kurumu hakkında söz almış bulunmaktayım. 
9
Temmuz 2018 tarihinde 702 sayılı Kanun Hükmünde Kararname’yle kurulan bu kurum
hakkında konuşmak isterdim. Ancak tam altı ay önce kurulan bu kurumun aslında
olmadığı gerçeğiyle karşılaştım. Kimdir bu kurum, ne iş yapar, yöneticileri
kimdir diye baktığımızda altı ay geçmiş olmasına rağmen buraya başkan ve
üyelerin atanmadığını gördüm yani bütçe vereceğimiz bu kurum şu an fiilen yok. 
Değerli
milletvekilleri, yöneticileri bile olmayan bu kurumun bütçesi eski parayla tam 95
trilyon lira. Ben açık söyleyeyim, bu 95 trilyonu yine yandaşlara makam ve
mevki sağlamak için istiyorsunuz. 
İşin
esasına gelelim. Mersin ve Sinop gibi cennetten birer köşe olan yerli ve millî
vatan topraklarına –üstüne basa basa söylüyorum- yerli ve millî olmayan nükleer
santraller yapmak istiyorsunuz. 
Gelin,
Mersin Akkuyu’dan bahsedelim. Neden Mersin’i cehenneme çevirmek istiyorsunuz?
“ÇED Olumlu” raporu davasını reddeden Danıştay üyelerine –ki yüzlerine
duruşmada söyledim- ve buraya nükleer santral yapmak isteyen değerli AK
PARTİ’li arkadaşlarımıza sormak istiyorum: Size orada birer yazlık ev verelim,
çocuklarınızla, torunlarınızla orada, o cennet topraklarda yaşayın. Olmaz değil
mi? Olmaz, evet, olmaz çünkü Mersin Akkuyu Nükleer Santrali yapılırsa orası
artık sayenizde yaşanmayan bir yer hâline gelecek. Mersin’de turizm bitecek,
umurunuzda değil; Mersin’de tarım bitecek, umurunuzda değil; Mersin’de doğa
katledilecek umurunuzda değil, umurunuzda değil, değil mi? Evet.
ÖMER
FETHİ GÜRER (Niğde) – İnsanların sağlığı da gidecek, insanların sağlığı.
ALPAY
ANTMEN (Devamla) – Evet, evet.
Sayın
milletvekilleri, nükleer santral yapmak yerine güneş ve rüzgâr enerjisiyle
elektrik üretsek çok daha ucuz ve güvenli olacak. 
Nükleer
Düzenleme Kurumuna yönetici atayamayanlar doğayı yok etme pahasına Mersin ve
Sinop’a nükleer santral kurmak istiyorlar. Bu mantıkla yapılan nükleer
santralin ne olduğunu, nasıl olacağını, ülkeye atılmış bir bomba gibi olacağını
takdirlerinize arz etmek istiyorum. Allah bizi sizin her atomunuzun zerresinden
korusun. Amin. (CHP sıralarından alkışlar) 
Sayın
milletvekilleri, bütçe, devletin, bir kuruluşun, bir aile veya bir kimsenin
gelecekteki belirli bir süre için tasarladığı gelir ve giderlerinin tümü anlamını
taşır. Buradaki bütçe ise bir devletin, bir halkın değil, bir ailenin yani
sarayda oturanların bütçesidir. Hani yanıcı maddelerin üzerinde uyarılar olur
ya “Ateşten uzak tutun.” diye, bence her eve de daha fazla ateş düşmesin diye
“İktidardan uzak tutun.” diye yazmamız gerekiyor.
Sayın
milletvekilleri, Genel Başkanımız Sayın Kemal Kılıçdaroğlu hep söylüyor: “İki
tane 15 Temmuz var; biri sarayın, biri halkın 15 Temmuzu.” Aynı şekilde İki
tane bütçe var; biri sarayın, diğeri halkın bütçesi. 20 milyonu yoksulluk, 7
milyonu açlık sınırı altında yaşayan bir halkın bütçesini konuşuyoruz. Bu bütçe
milletin değil, millete küfreden ve saraydan ihale alan yandaşların bütçesidir.
(CHP sıralarından alkışlar) Bu bütçe, IMF olmadan IMF yaptırımlarını vatandaşa
uygulayanların bütçesidir. Bu bütçe, emeklilikte yaşa takılanların, işçilerin,
öğretmenlerin, memurların, sanayicinin, esnafın, kadınların, gençlerin ve en
önemlisi çocukların bütçesi değildir, çocukların. (CHP sıralarından alkışlar)
Bu bütçe, yerde ve gökte saray yaptıranların, ejder meyvesi yiyenlerin,
tefecilerin, faizcilerin bütçesidir. 
RECEP
ÖZEL (Isparta) – Hadi oradan, hadi oradan. 
ALPAY
ANTMEN (Devamla) – Hadi oradan sana!
AK
PARTİ 2012’de bu halka cenneti vadetti ancak cenneti vadedenler, sayenizde, o gülüşünüzle,
bugün ülkeyi cehenneme çevirdi, ben de size buradan gülüyorum. 
Bütçenin
700 milyar liradan fazlası vergilerden yani halktan alınacak, sonra İngiliz
faizcilere vereceksiniz. 
Sayın
milletvekilleri, bu bütçe saraya ve yandaşa çare, vatandaşa biçare bütçedir.
Emeklilikte yaşa takılanlar aslında emekli olması gereken Sayın Cumhurbaşkanına
takılıyorlar. Bu bütçe çocuk istismarına dur diyen “Gündem Çocuk”un bütçesi
değil, “Bir kereden bir şey olmaz.” diyen lanet olası Ensar anlayışının
bütçesidir. Fatih Sultan Mehmet gemileri karadan yürüttü, birilerinin çocukları
gemiciklerini saraydan yürüttü. 
(Mikrofon
otomatik cihaz tarafından kapatıldı)
BAŞKAN
– Toparlayalım lütfen. 
ALPAY
ANTMEN (Devamla) – Teşekkür ederim Sayın Başkan. 
Bu
bütçenin yarısı yani 440 milyar liradan fazla para kadınlardan alınacak ama
devletin tepesi kadını ile erkeği eşit bile görmüyor. 
Değerli
milletvekilleri, bütçeden hemen önce emeklilikte yaşa takılanların, işçilerin,
memurların derdine ve birçok derde çare bulacağımıza biz başka şeylerle
uğraştık, telekom firmalarının istediği yasayı çıkardık. Siz saraylarda,
uçaklarla, ejder meyveli bir cennet kurdunuz. Bu cennetin bedeli ise hanelerde
yaratılan işsizlik ve yoksulluk cehennemi oldu. Gelin, saray bütçesi yerine
halkın bütçesini yapalım. Gelin, saray yerine halkın yararına çalışalım. Gelin,
saraya değil, yedi gün yirmi dört saat halka ve Hakk’a hizmet edelim. 
Teşekkür
ederim. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
ENGİN
ÖZKOÇ (Sakarya) – Sayın Başkan, her seferinde… Arkadaşlar konuşacaklar. 
IV.- AÇIKLAMALAR (Devam)
15.- Çanakkale Milletvekili Bülent Turan’ın, Mersin Milletvekili Alpay
Antmen’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın ikinci tur görüşmelerinde CHP Grubu adına
yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, önceden CHP toplu konuşuyordu, şimdi beş
dakikada bir olunca her taraftan cevap vermek durumunda kalıyoruz. 
ENGİN
ÖZKOÇ (Sakarya) – Arkadaşlar konuşsunlar Bülent. 
BÜLENT
TURAN (Çanakkale) – Eyvallah. 
Sayın
Başkan, birçok eleştiriyi tolere edebiliriz. Katılmadığımız, hatta sınırları
zorlayan çok ifade oldu. Onları da demokratik kültür içerisinde anlayışla
karşılamaya çalışıyoruz. Fakat anlamlandıramadığımız şu: “İki tane 15 Temmuz
var.” ifadesini doğru bulmuyorum. Bir tane 15 Temmuz var. Onun da ne olduğunu
bu millet biliyor ama illa konuşan hatip gibi “15 Temmuzdan iki tane var.” ifadesini
kullanacaksak bir tanesi meydanlara çıkıp ölümüne ölümüne milletiyle beraber
savaşan, duran, dik duran insanlar; bir tanesi de ayağında terlik televizyon
karşısında çay içerek 15 Temmuzu izleyenler. Bunu demek doğru değil Sayın
Başkan, bu millet 15 Temmuzda nasıl beraber olmuşsa aynı 15 Temmuzun ruhuna
uygun olarak “Bir tane var.” demek lazım Sayın Başkan. (AK PARTİ sıralarından
alkışlar, CHP sıralarından gürültüler) 
BAŞKAN
– Sayın Özkoç, buyurun. 
Arkadaşlar,
Sayın Özkoç’u dinliyoruz, Grup Başkan Vekiliniz. 
Buyurun.

ENGİN
ÖZKOÇ (Sakarya) – Efendim, sözünü örtülü söylediği için, sataştığı makamı
gizlediği için, ondan dolayı söz alamıyorum. Ama şunu söyleyeyim: 15 Temmuzu
kimin yaptırttığına dair ufacık bir kuşkusu varsa cumhuriyetin generallerini Silivri’ye
koyup FETÖ’cü generalleri başa kim getirdiyse o yapmıştır; ona hesap sorun.
(CHP sıralarından alkışlar) 
BÜLENT
TURAN (Çanakkale) – Sayın Başkan, bu tartışma çok geride kaldı. Mahkemeler
görevini yapıyor, Meclis geçen dönem görevini yaptı vesaire. Fakat şunu
söylemek isterim: 15 Temmuzun durdurulmasındaki en büyük irade bu milletin
beraberliğiyle beraber Erdoğan liderliğidir. (AK PARTİ sıralarından alkışlar)
Üstü kapalı laflarla, yok efendim, 15 Temmuzda öyle oldu, böyle oldu değil. 
Biz
15 Temmuzda meydanlarda bu işi yaparken, onun öncesinde, 15 Temmuza gelen
süreçte, MİT krizinde, onların gazetesinin kapatılmasında, onların bankalarının
kapatılmasında, dershanelerin kapatılmasında bu grup canla başla mücadele
verirken bu iddiada bulunanlar hep onların yanında yer aldı. Bu FETÖ örgütü,
her cemaatin, her derneğin, her vakfın yaptığı gibi yasal zeminde çalışırken
biz de her cemaate, her derneğe, her vakfa yapılanı yaptık ama bu dernek, bu
camia okul açmaktan, dershane açmaktan başka şeyler yapmaya başlayınca biz
hadlerini bildirmeye çalıştık. Fakat o andan itibaren de onlar başka… Bununla
hesaplaşmak zorundalar artık. Öyle iddialarla bu gerçeği değiştiremezler Sayın
Başkanım. (AK PARTİ sıralarından alkışlar)
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – 69’a göre söz istiyorum. Direkt olarak partimizi Fetullahçı
terör örgütüne yardım ve yataklıkla suçlamıştır. Sataşmadan söz istiyorum
efendim.
BÜLENT
TURAN (Çanakkale) - Yapmadım.
RECEP
ÖZEL (Isparta) – Öyle bir şey yok.
BAŞKAN
– Niye öyle söylüyorsunuz?
Buyurun
Sayın Özkoç. (CHP sıralarından alkışlar)
Tekrar
yeni bir sataşmaya yol açmayalım lütfen. 
VII.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un, Çanakkale Milletvekili Bülent
Turan’ın yerinden sarfettiği bazı sözlerinde Cumhuriyet Halk Partisine
sataşması nedeniyle konuşması
ENGİN
ÖZKOÇ (Sakarya) – Peki Sayın Başkan.
Sayın
Başkan, değerli milletvekili arkadaşlarım; arkadaşlar, güneş balçıkla sıvanmaz.
Cumhuriyet Halk Partisi Türkiye Cumhuriyeti’nin demokrasiden yana, özgürlükten
yana, kurucu siyasi partisidir. Sizin söyledikleriniz güneşe yapışmaz,
Cumhuriyet Halk Partisine yapışmaz, birincisi bu.
İkincisi:
“Fetullahçı terör örgütü” dendiği zaman bugün. Bank Asyaya 1 lira para yatıranı
dahi tutukluyorsanız, Bank Asyanın kurdelesini kim kestiyse -yani Cumhurbaşkanı
Recep Tayyip Erdoğan’dan ve bakanlarınızdan bahsediyorum- ondan hesap sorun.
(CHP sıralarından alkışlar) Bank Asyada Fetullahçı terör örgütü, kurduğu
sendikalarla -milletimizin paralarıyla- kendine kâr payı alıyor ve
örgütleniyorsa ona kim izin verdiyse, işte o Cumhurbaşkanından, o Başbakandan
hesap sorun. Gidip de onlara “Seni çok özledik Hocam, Amerikalarda kalma,
Türkiye’ye gel.” diyen Cumhurbaşkanı Recep Tayyip Erdoğan kime sesleniyorsa
Fetullahçı terör örgütünün başı odur. Burada, Silivri’de Ergenekon ve Balyoz
olaylarını yaratarak onlarca, binlerce kişiyi ölüme, zindana mahkûm eden “Onun
arkasında duruyorum ben, bu savcının arkasındayım.” diyen Recep Tayyip
Erdoğan’dan sorun. İnsanları eğer suçlayacaksanız, siz mazlumları ve masumları
değil; o mazlum ve masumları, suçu olmadığı hâlde cumhuriyetin generallerini
Silivri’de tutup Fetullahçı generalleri başımıza getirip o da yetmiyormuş gibi
Fetullahçı generalin kardeşini büyükelçi olarak atayanlardan sorun. 
Teşekkür
ediyorum. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan, yeniden bir sataşma olmasın. 
BÜLENT
TURAN (Çanakkale) – Sataşma olmadan, söz istiyorum. 
BAŞKAN
– Buyurun. (AK PARTİ sıralarından alkışlar)
Bir
sonu olsun yalnız bu tartışmanın.
2.- Çanakkale Milletvekili Bülent Turan’ın, Sakarya Milletvekili Engin
Özkoç’un sataşma nedeniyle yaptığı konuşmasında AK PARTİ Genel Başkanı ile
Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; bütçeyi görüşüyoruz,
derdim polemik yapmak değil, hiçbir partiyi zan altında bırakmak değil fakat
güzel güzel bütçeyi görüşürken bazı arkadaşlar herhâlde, buraya çok az
uğradıkları için “Bir şov yapayım ve gideyim.” tarzıyla birtakım eskimiş
cümleleri söylüyorlar, burayı karıştırıyorlar ve gidiyorlar. Eğer böyle olursa
zaten bütçe görüşmesi olmaz. Dün gece on ikide bitti burası. O yüzden biz, AK
PARTİ, aynı zamanda iktidar partisi de olmanın sorumluluğuyla, alttan alıyoruz,
sağduyulu oluyoruz, idare etmeye çalışıyoruz, demokratik terbiyemizi
zorluyoruz, yeter ki sataşmayalım diye. Fakat değerli arkadaşlar, illa bizi
itham edecekseniz şunu söylemek isterim: Hiç öteye beriye gitmeye gerek yok,
MİT Başkanına yapılan operasyon sırasında, AK PARTİ Grubu toplandı, sabah 7’ye
kadar 1 madde geçirebildi, 1 madde bir gecede, sadece FETÖ MİT’e giremesin
diye. Ama o zamanki CHP Grubu, sabaha kadar FETÖ’nün avukatı olarak buradaydı.
Değerli arkadaşlar, bunu görmek zorundayız. Bakınız, banka kapatıldı,
oradaydınız; dershane kapatıldı, oradaydınız; 17 Aralık iddiasını FETÖ
savcıları yaptı, oradaydınız; daha ötesi, o zamanki vekiliniz Birgül Ayman
Güler “Cemaatle ittifaktan utanıyorum.” dedi. Ben diyorum ki: Bilerek
yapmamışsınızdır inşallah ama bununla yüzleşmek zorundasınız. Yüzleşin,
Atatürk’ün partisinin nerede durması lazımsa orada durun. MİT’te yok,
dershanede yok, bankada yok, 17 Aralıkta yok, şimdi bize FETÖ ithamında
bulunacaksınız! FETÖ kırk yıldan beri burada var. CHP’nin Genel Sekreteri Kasım
Gülek’in kim kıldırdı cenazesini? FETÖ kıldırdı. 
ALİ
ÖZTUNÇ (Kahramanmaraş) – Hangi okul mezunusun? 
BÜLENT
TURAN (Devamla) – Özal’la görüştü, Demirel’le görüştü, Çiller’le görüştü, her
partiye sızdı. 
ALİ
ÖZTUNÇ (Kahramanmaraş) – Hangi okul mezunusun, hangi okul? Mezun olduğun okulu
söyle! 
BÜLENT
TURAN (Devamla) – Ama biz bunu mahvettik, yok ettik, mücadele ettik. O yüzden
diyorum ki: Biz bu yüzleşmeyi yaptık, siz de yapın. 
ALİ
ÖZTUNÇ (Kahramanmaraş) – Samanyoluna gittin mi, gitmedin mi? Söyle!
BÜLENT
TURAN (Devamla) – Oradan bağırarak hiçbir şey olmaz.
(Mikrofon
otomatik cihaz tarafından kapatıldı) 
ALİ
ÖZTUNÇ (Kahramanmaraş) – Hangi okulda okudun? Söyle!
BÜLENT
TURAN (Devamla) – Kendi vekilin “Utandım.” diyor, sen de utan! 
Hepinizi
saygıyla selamlıyorum. (AK PARTİ sıralarından alkışlar)
CAVİT
ARI (Antalya) – Yapın da görelim yüzleşmenizi. 
ALİ
ÖZTUNÇ (Kahramanmaraş) – Hangi okul? Hangi okul mezunusun? Söyle! Fethullah’ın
okulunda okudun, okulunda!
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
ENGİN
ÖZKOÇ (Sakarya) – Efendim, daha fazla uzatmak istemiyorum. Değerli grup başkan
vekili… (Gürültüler)
BAŞKAN
– Arkadaşlar, duyamıyorum, lütfen…
ENGİN
ÖZKOÇ (Sakarya) – Değerli grup başkan vekili sözlerini söylerken MİT
Başkanından bahsetti. Eğer sözünü ettiği bu kişi MİT Başkanı Hakan Fidan’sa o
gün de gitmeliydi, bugün de gitmeli. Darbeyi Cumhurbaşkanına bildirmeyen
-Cumhurbaşkanı eniştesinden öğreniyorsa- bu MİT Başkanı bir dakika burada
durmamalı. Türkiye Büyük Millet Meclisine saygınlığını yok edip hesabını buraya
değil, Amerikan senatörlerine veriyorsa bu MİT Başkanı gitmelidir. Eğer “MİT
Başkanından benim haberim yok. Amerika’ya gitti, hesap veriyor.” diyorsa o
Cumhurbaşkanı da gitmelidir. (CHP ve İYİ PARTİ sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan, ben gideyim isterseniz, siz devam edin.
BÜLENT
TURAN (Çanakkale) – Herkesi gönderdi Sayın Engin Bey.
Sayın
Başkan, mesele MİT Başkanının kim olduğu meselesi değil. Mesele şu: FETÖ baş
göstermeye başladığında “MİT Başkanına -kim olduğu önemli değil- Başkanlığına
operasyon yapamaz FETÖ.” dediğimizde sabaha kadar kavga ettik burada, yalnız
bıraktılar bizi, onu demeye çalışıyorum. Hakan Bey olmaz, Engin Bey olur;
mesele devletin önemli bir kurumudur. O kuruma giderken AK PARTİ Grubu FETÖ’ye
karşı dimdik durdu, neredeydiniz diyorum. Söylediğim bu. (AK PARTİ sıralarından
alkışlar)
BAŞKAN
– Engin Bey, karıştırmayın bu işleri, istihbarat işi o!
ENGİN
ÖZKOÇ (Sakarya) – Efendim…
BAŞKAN
- Sayın Özkoç…
ENGİN
ÖZKOÇ (Sakarya) – Gene kayıtlara geçsin diye duruyorum. Dik duruşu yanlış
anlıyor herhâlde; dik duruş benim durduğum gibidir, şöyle dik durulmaz efendim,
onu ilk önce kendisi bir çözsün. 
İkincisi:
Güvenlik ve İstihbarat Komisyonunda 7’nci sıraya koydukları terör örgütüne “Bu
terör örgütü darbe yapacak, hazırlıklar yapıyor. Gelsin, MİT Başkanı burada
hesap versin.” dediğimizde, oy birliğiyle MİT Başkanının buraya gelmemesini
sağlayan AKP Grubudur ama aynı AKP Grubu, Amerikan Senatosuna gittiğinde hiç
sesini açmamaktadır; işte, bu onların gerçek yüzüdür. (CHP sıralarından
alkışlar)
BÜLENT
TURAN (Çanakkale) – Ömer Çelik buna cevap verdi Sayın Başkan.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna Dair
Sayıştay Başkanlığı Tezkeresi (3/41); 5018 Sayılı Kamu Mali Yönetimi ve Kontrol
Kanunu ile 6085 Sayılı Sayıştay Kanunu Uyarınca Hazırlanan 183 Adedi Merkezi
Yönetim Kapsamındaki Kamu İdarelerine, 2 Adedi Sosyal Güvenlik Kurumlarına ve
10 Adedi Diğer Kamu İdarelerine Ait Olmak Üzere Toplam 195 Adet Sayıştay
Denetim Raporunun Sunulduğuna Dair Sayıştay Başkanlığı Tezkeresi (3/40) ile
Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Söz sırası Balıkesir Milletvekili Fikret Şahin’de.
Buyurun
Sayın Şahin.
ALPAY
ANTMEN (Mersin) – Sayın Başkan, 69’a göre bir sataşması var “şov yapma” diyerek
sayın grup başkan vekilinin.
BÜLENT
TURAN (Çanakkale) – “Dün on ikide bitti.” dedim Sayın Başkan, dünkü konuşmalar
öyle oldu.
ALPAY
ANTMEN (Mersin) – Ben buradaydım Sayın Başkanım. Lütfederseniz…
BAŞKAN
– Sayın Antmen, grup başkan vekiliniz konuştu. Bütün sataşmalara cevap verdi.
Şahsınızla ilgili bir telaffuz olmadı, ben takip ettim. 
ALPAY
ANTMEN (Mersin) – Hayır, “şov yaptı…”
BAŞKAN
– “Bazı milletvekilleri” dedi.
ALPAY
ANTMEN (Mersin) – Son konuşmacı bendim.
BÜLENT
TURAN (Çanakkale) – Sayın Vekilim, “Dün on ikide bitti.” dedim.
BAŞKAN
– Dünden beri tartışmalar var. Şahsınızdan bahsetmedi.
Sayın
Şahin, buyurun.
ALPAY
ANTMEN (Mersin) – Dün yanınızdaydım Beyefendi, şurada oturuyordum.
BÜLENT
TURAN (Çanakkale) – Hayır, size demiyorum ya, “Dün uzadı.” diyorum.
ALPAY
ANTMEN (Mersin) – Beni kastetmediğinizi mi söylüyorsunuz?
BÜLENT
TURAN (Çanakkale) – Hayır, kastetmedim Sayın Başkan.
ALPAY
ANTMEN (Mersin) – Tamam.
BAŞKAN
– Sayın Şahin yok galiba. Sonraki konuşmacıyı çağırıyorum. (CHP sıralarından
“Burada” sesleri) İyi de anons edince… Yani, kaç kere söylememiz lazım. Lütfen…
FİKRET
ŞAHİN (Balıkesir) – Efendim, devam ediyor tartışma.
BAŞKAN
– Ama onu hallettik.
Buyurun.
(CHP sıralarından alkışlar)
Süreniz
beş dakika.
CHP
GRUBU ADINA FİKRET ŞAHİN (Balıkesir) – Teşekkür ederim, sağ olun.
Sayın
Başkan, değerli milletvekilleri; 2019 Yılı Merkezi Yönetim Bütçe Kanunu
çerçevesinde Ulusal Bor Araştırma Enstitüsüyle ilgili söz aldım. Yüce
heyetinizi saygıyla selamlıyorum.
Sayın
Başkan, değerli milletvekilleri; bor, Türkiye'nin sahip olduğu madenler
içerisinde dünyada söz sahibi olabileceği, rezerv büyüklüğü ve üretim
kapasitesi açısından yegâne maden. Ülkemiz bor zengini, âdeta bor denizinin
üzerinde bulunuyoruz. Dünya rezervlerinin yüzde 73’üne sahibiz, dünya ham madde
tedarikinin yüzde 60’ını Eti Maden aracılığıyla biz sağlıyoruz. Bor kaynaklı
ürünlerin yaklaşık olarak yüzde 95’inde de ülkemizden ithal edilen, ihraç
ettiğimiz bor kullanılıyor. Bu kadar büyük rezerv ve pazar payına rağmen
maalesef, dünyadaki toplam bor gelirlerinin yüzde 20’sini elde edebiliyoruz. Bu
tabii ki büyük bir çelişki. Bu çelişkinin temelinde Türkiye'nin boru işlemeden
ham madde olarak ihraç etmesi yatıyor. Üstelik bor piyasası dünyada oligopol
bir piyasa yani satıcısının az, alıcısının fazla olduğu bir piyasa. Mevcut
durumda Türkiye, gelişmiş ülkelere ucuz bor temin eden, dolayısıyla bordan elde
edilecek katma değeri de yurt dışına ihraç eden bir ülke konumunda. Türkiye,
ham bor ihraç ederken katma değeri yüksek bor ürün piyasasını ABD gibi gelişmiş
ülkelere bırakmış durumda. 
Ülkelerin
yer altı kaynaklarına bağlı ekonomik kalkınmalarında sahip olduğu rezervlerin
büyüklüğü elbette önemli olmakla birlikte, asıl olan doğal kaynaklarınızı nasıl
değerlendirdiğiniz ve ekonominin hizmetine nasıl sunduğunuzdur. İşte, tam da bu
noktada Ulusal Bor Araştırma Enstitüsünün görevi başlıyor. Temelde bu enstitü
bir araştırma, geliştirme ve üretim geliştirme kurumu. Borla ilgili
araştırmalar yapmak, üretim teknolojilerini geliştirmek, dünya piyasalarına
boru ham madde olarak değil, katma değeri yüksek, yarı mamul ve mamul hâlde
ihraç edilmesini sağlamak, bordan elde ettiğimiz gelirin gelişmiş ülkeler
seviyesine ulaşmasına katkı sunmak yani dünyada bor piyasasında Türkiye’yi
lider konuma getirmek bu enstitünün, kurumun görevi. 2003 yılında kurulan bir
enstitü yani on beş yıllık bir geçmişe sahip. Bu on beş yıllık sürede bu
amacına yönelik olarak neler yaptığına baktığımız zaman çok fazla bir mesafe
aldığımızı söyleyemiyoruz. Elimizde reel olarak sadece ETİ Madenin üretmiş
olduğu bor katkılı Etimatik deterjanı var, onun da deterjan piyasasındaki payı
sadece yüzde 1,5. 
Tabii,
bor konusunda ülkemizin içinde bulunduğu bu olumsuz tabloyu sadece enstitüye
bağlamak doğru değil. Hükûmetin ve Bakanlığın bora nasıl baktığı da önemli. Bu
bağlamda, Bakanlığın bora ne kadar önem verdiğini Bakanlığın bütçe sunumundan
anlayabiliyoruz. Bakınız, Bakanlığın şu bütçe sunumunda borla ilgili sadece iki
satır yer alıyor; bunda da ham madde pazar payımızın 2005’te yüzde 36’dan,
2018’de yüzde 59’a yükseldiğini yani diğer bir bakış açısıyla, bor
madenlerimizin sömürü oranının arttığından bahsediyor. 
Yine
Ulusal Bor Araştırma Enstitüsünün Sayıştay denetim raporuna baktığımız zaman,
2016 ve 2017 yıllarında yatırım harcamalarının gerçekleşme oranlarına
baktığımız zaman, çok düşük oranda olduğunu görüyoruz. 2016 yılında yüzde 28,
2017’de yüzde 41. Yani siz Bakanlık olarak enstitüye diyorsunuz ki: “Al şu 100
lirayı bununla araştırma yap.” 2016 yılında sadece araştırmaya 28 lira
harcıyor, 2017 yılında 41 lira. 
Yani
sonuç itibarıyla Ulusal Bor Araştırma Enstitüsünün Sayıştay raporunda bu
yatırımların gerçekleşme oranı oldukça düşük oranda. Bu oranlar gösteriyor ki
bu kurum yeterince çalışmamış, atıl durumda, kapasitesinin çok altında bir
performans sergilemiş ve başarısızlar. Rezerv büyüklüğüyle dünya bor
piyasasında rakipsiz olan Türkiye, bu rezerv büyüklüğünü teknolojiyle
buluşturduğu takdirde dünyada borda lider olur ve ülkemizin kaderi değişir.
Özetle, Türkiye’mizin geleceği bora yapacağımız yatırımlara bağlı. 
Ülkemizde
çeşitli vizyonlar zaman zaman dile getiriliyor, ben de bu bağlamda borla ilgili
bir gelecek vizyonunu sizlerle paylaşmak istiyorum. Eğer biz gelecekte bor
konusunda lider ülke olmak istiyorsak araştırma geliştirme faaliyetlerine ciddi
olarak eğilip ortaya reel projeler koymak durumundayız. Buna Balıkesir’de
yapacağımız bor organize sanayi bölgesiyle yani tıpkı bir silikon vadisi gibi
bir bor vadisiyle başlayabiliriz. Balıkesir Bigadiç Türkiye’nin en büyük bor
yataklarının bulunduğu bir bölgemiz. Burada boru çıkarıyoruz, öğütüyoruz,
torbalara koyup yurt dışına ihraç ediyoruz. Hâlbuki kuracağımız fabrikalar
zinciriyle boru ham madde olarak değil...
(Mikrofon
otomatik cihaz tarafından kapatıldı) 
FİKRET
ŞAHİN (Devamla) – Sadece otuz saniye istiyorum Sayın Başkanım.
BAŞKAN
– Tamamlayın lütfen.
FİKRET
ŞAHİN (Devamla) – Çıkaracağımız boru işleyip mamul veya yarı mamul hâlde katma
değeri yüksek ürün hâline getirip yurt dışına ihraç ettiğimiz takdirde
ülkemizin geliri katbekat artacak, bu da gelecek nesillere olumlu yönde
yansıyacaktır. Fakat şu anki duruma baktığımız zaman, Bor Enstitüsü kurulalı on
beş yıl olmuş, AKP on altı yıldır iktidarda ve biz hâlen Türkiye’de boru
topraktan çıkarıp ihraç ediyoruz. 
Türkiye’nin
geleceğinin borda olduğunu tekrar belirterek sözlerime son veriyor, 2019 yılı
bütçesinin ülkemize, milletimize hayırlı olmasını diliyor, hepinize saygılar
sunuyorum.
Sağ
olun. (CHP sıralarından alkışlar) 
BAŞKAN
– Teşekkür ederim.
Söz
sırası Kırklareli Milletvekili Vecdi Gündoğdu’da.
Buyurun
Sayın Gündoğdu. (CHP sıralarından alkışlar) 
Süreniz
beş dakika. 
CHP
GRUBU ADINA VECDİ GÜNDOĞDU (Kırklareli) – Sayın Başkan, sayın milletvekilleri;
Enerji Bakanlığının bütçesi hakkında Cumhuriyet Halk Partisi grubu adına söz
almış bulunuyorum.
Görüşmekte
olduğumuz bütçe, on altı yıldır iktidar koltuğunda oturan, hiçbir mazereti,
hiçbir şikâyeti olmayanların bütçesidir. AKP’nin enerji politikaları sosyal devlet
anlayışından uzak, yandaş ve uluslararası sermayenin çıkarlarını gözeten, çevre
duyarlılığından yoksun politikalardır. AKP Hükûmetlerinin ihtiyaçtan fazla
santral kurması, kurulu güç-üretim arasındaki makası da maalesef açmıştır.
İhtiyacımız 50 bin megavat iken kurulu gücümüzün 90 bin megavata çıkmasına
rağmen, kömür santrallerine hâlâ lisans verilmesi de en büyük yanlışlıktır.
Gelişmiş
ülkeler sağlıklı beslenme ve gıda bağımsızlığı için tarım toprakları yaratırken
siz binlerce yıldır tarım yapılan topraklara beton döküyorsunuz ve yetmezmiş
gibi de termik santralleri kuruyorsunuz. Kırklareli’mizin meyve, sebze ve
hayvansal üretiminin yüzde 30’unu karşılayan Kırklareli Ovası’na kömürlü termik
santral kurmaya çalışmak ise tam bir cinayettir.
Son
on beş yılda Trakya’da tam 25 bin hektar orman alanını da maalesef yok ettiniz.
Unutmayın, bugün enerji sektörünün yeni bir santrale ihtiyacı yok ama
Türkiye’nin 1 gram buğday üreten toprağına şu anda gözü gibi ihtiyacı var.
Rus
doğal gazını Avrupa’ya taşımak için Kıyıköy’ün en güzel ormanlarını da
katlettiniz. Avrupa’nın en önemli doğa alanlarından Istrancaların Bulgaristan
tarafında çiçek bile koparmak yasak iken -Avrupa’ya baktığımızda- bizim bu
tarafta ormanları şu an katletmekle meşgulsünüz. Avrupa ve Asya’da tek olan
İğneada Longoz Ormanlarının bulunduğu cennet köşeye yapılan saldırılar
yetmezmiş gibi, şimdi de bölgeye -termik ve nükleer santralden sonra- enerji
sahaları için yardımcı oluyorsunuz.
“Yerli
ve ucuz enerji” diyenler cennet köşemiz Akkuyu’da nükleer santrali Ruslara
teslim etti, enerji alım garantisini de dolarla yaptı ve milleti bugünkü
fiyatın 3 katını ödemek durumunda ve enerjiyi kullanmak zorunda bıraktı.
“Temiz
ve ucuz enerji” diye doğal gazı ülkenin dört bir yanına yaydınız, millete
yatırım yaptırdınız, sonra evlerde doğal gaz kapatıldı çünkü bedava kömürler
dağıtmaya başladınız. Kömürün zararlı maddeleri ise vatandaşı zehirledi, daha
sonra da zehirlenen vatandaş milyonlarca lira ödeyerek gitti, sağlık harcaması
yapmak zorunda kaldı. Garibanı biraz düşünüyorsanız kazancını yükseltin,
kullandığı gazın da fiyatını düşürün.
“Kendi
kömürümüzü çıkaralım, yerliye dönelim.” dediniz, bırakın üretim yapmayı;
işçimizin, madencimizin canına dahi sahip çıkamadınız ve on altı yıllık AKP
iktidarına baktığımızda 1.693 madencimizi kaybettik. 
Sayın
milletvekilleri, çalışan, emekli, esnaf, çiftçi, köylü “Bütçede bizim için ne
var?” diyor. Şu anda bütçede, Cumhurbaşkanının maaşına yüzde 26 zam var. Şu an
bütçede, sarayın saltanatına tam yüzde 233 artış var. Baktığınızda, saray ve
çevresinde saltanat, ihtişam, lüks yaşam, tek adam rejimi devam etsin diyenler,
bu bütçeye “evet” diyenlerdir. 3,5 milyon Suriyeliye 35 milyar dolar para
bulanlar, emeklilikte yaşa takılanlara 7 milyar doları çok gördüler. Bütçede,
seçimden önce söz verdiğiniz öğretmene, hemşireye, din görevlisine, polise 3600
ek gösterge var mı? Yok. İşçi var mı? Yok. Memur, esnaf, çiftçi var mı? O da
yok. Alın teriyle ekmeğini aş yapan asgari ücretli var mı? O da yok. Peki,
asgari ücretlinin maaşı 1.603 lira. Açlık sınırı Türkiye'de 1.919 lira. Asgari
ücretli aç kalmamak için her ay 316 lira borç bulmak zorunda. Yoksulluktan,
yolsuzluktan, yüzsüzlükten kim sorumlu? Borç batağına sürüklenenlerden, her gün
konkordato ilan eden şirketlerden kim sorumlu? Siz sorumlusunuz, on altı yıldır
görev yapan AKP hükûmetleri sorumlu. Eti bitirdiniz, otu bitirdiniz, tavuğu
bitirdiniz, balığı bitirdiniz, yumurtayı bitirdiniz, şeker pancarını,
mercimeği, her şeyi bitirdiniz; çiftçiyi, çalışanı bitirdiniz, Türkiye'nin temiz
havasını bitirdiniz “Kim yaptı bunları?” diye sorduğumuzda da gaipten bir ses:
“Dış güçler… Dış güçler… Dış güçler...” Allah aşkına, bu kadar da değil çünkü
on altı yıldır bu ülkede iktidar göremiyoruz, iktidar da yok. Bakın,
arkadaşlar, buraya baktığımızda artık çiftçi bitmiş, esnaf tükenmiş durumda,
buraya baktığımızda memur bitmiş durumda, buraya baktığımızda toplumun tüm
katmanları zarar görmüş durumda. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
VECDİ
GÜNDOĞDU (Devamla) – Sözlerimi tamamlarken şunu söylemek istiyorum: Ben,
burada, halkımın oylarıyla seçilen ve milletvekili olan biriyim. Ben, alın
terini ekmeğine katık eden bir işçiyim, ben milletin efendisi köylüyüm, ben
devletin temel taşı olan memurum, ben madenin, çarşının can dostu olan esnafım,
ben kırk yıl hizmet etmiş emekliyim, ben milletim sevgili milletvekilleri,
milletim ve içinde millet olmayan, milleti yok sayan sarayın bütçesine de
“hayır” diyorum. (CHP sıralarından alkışlar) Sarayın, yandaşların, elitlerin,
tuzu kuruların bütçesine biz Cumhuriyet Halk Partisi olarak da “hayır” diyoruz,
gayrimillî tek adam rejimine de “hayır” diyoruz, halkı fakirleşirken
zenginleşen saray rejimine de “hayır” diyoruz. 
Tüm
Genel Kurula saygılar sunuyorum arkadaşlar. (CHP sıralarından alkışlar) 
BAŞKAN
– Söz sırası Kırıkkale Milletvekili Ahmet Önal’da. 
Buyurun
Sayın Önal. (CHP sıralarından alkışlar) 
Süreniz
beş dakika.
CHP
GRUBU ADINA AHMET ÖNAL (Kırıkkale) – Sayın Başkan, değerli milletvekilleri;
bugün görüşülmekte olan Enerji ve Tabii Kaynaklar Bakanlığı, Maden Tetkik ve
Arama Genel Müdürlüğü bütçesi üzerine söz almış bulunmaktayım. Öncelikle yüce
Meclisimizi ve siz değerli milletvekili arkadaşlarımızı sevgiyle, saygıyla
selamlıyorum.
Bilindiği
üzere, MTA, cumhuriyetimizin kuruluşundan bu yana Atatürk’ün talimatıyla ülke
sanayisinin kurulması ve ihtiyaç duyduğu ham madde, yer altı ve yer üstü
kaynaklarının devlet eliyle aranması, bulunması, çıkarılması, geliştirilmesi ve
değerlendirilmesi amacıyla 1935 yılında çıkarılan bir kanunla kurulmuştur. Bu
çerçevede MTA Genel Müdürlüğü, bir yandan ülkemiz yer bilimlerinin ihtiyaç
duyduğu insan varlığının geliştirilmesi için çaba harcarken diğer yandan
kendisine verilen görevleri eksiksiz yerine getirmiştir. TPAO Genel Müdürlüğü,
TKİ Genel Müdürlüğü, Eti Maden İşletmeleri, Türkiye Taşkömürü Kurumu Genel
Müdürlüğü, BOTAŞ, TÜPRAŞ, Petrol Ofisi gibi dev kuruluşların oluşmasının da ana
kaynağını sağlamıştır. Bir zamanlar milletimize ait olan bu dev kuruluşların
büyük çoğunluğu bugün satılmış ya da içi boşaltılmıştır. Taşkömürü Kurumu Genel
Müdürlüğü, Eti Maden İşletmeleri, TÜPRAŞ, Petrol Ofisi, PETKİM bugün maalesef,
ülkemizin ve devletimizin değil. MTA’nın kuruluşunda geçen “Ülke sanayisinin
kurulması ve ihtiyaç duyduğu ham madde, yer altı ve yer üstü kaynaklarının
devlet eliyle çıkartılması ve değerlendirilmesi…” ibaresi son derece
kıymetlidir ancak MTA’nın kuruluşunda geçen ve millî üretimi destekleyen bu
anlayışın bugünlerde değerini yitirdiği apaçık ortadadır. Devlet eliyle
çıkartılması gereken yer altı ve yer üstü kaynakları artık devlet eliyle değil,
maalesef yandaş eliyle çıkartılır bir hâle gelmiştir. AKP iktidarları döneminde
Türkiye’de yok edilmeye çalışılan en önemli sektörlerin başında madencilik
sektörü gelmektedir. Maalesef, yerin üstünü bitiren iktidarınız bu kez de
gözünü yerin altına dikmiştir. Son yıllarda kurulan maden şirketlerinin
sahiplerinin ya da ortaklarının AKP iktidarına yakın olan kişiler olması da
fazlasıyla dikkati çekmektedir. Son on yılda verilen maden ruhsatı sayısı 20
bini aşmıştır. Bu alanda yaşanan değişimlerin en önemlisi, Sayın Erdoğan
Başbakanlığındaki AKP Hükûmeti tarafından çıkarılan Maden Kanunu’yla hayata
geçmiştir. Türkiye için stratejik öneme sahip yer altı kaynakları AKP iktidarı
döneminde hızla özelleştirilmeye başlanmıştır. Meralardan yerleşim birimlerine
kadar ülkenin büyük bölümü maden sahasına dönüştürülmüş, başvurusu yapılan
ruhsatlarda yer alan alanlar ülkemizin neredeyse yüz ölçümünün önemli bir
kısmını kapsar hâle gelmiştir. Maden alanında deneyimi ve birikimi olmayan,
kısa sürede büyük kârlar elde etmek isteyen şirketlerin sektöre hâkim olması
hem işçi sağlığını hem de çevreyi ciddi anlamda etkilemektir. Son on yıla
bakıldığında, yüzlerce işçi ranta kurban edilmiştir.
Değerli
arkadaşlar, MTA Genel Müdürlüğü, çok acil bir şekilde, dünyadaki benzerleriyle
yarışabilmek için ülke ihtiyaçları çerçevesinde yeniden yapılandırılmalı, ilk
kurulduğu aşamada olduğu gibi ekonomik özgürlüğümüzün temel kuruluşlarından
olmalı ve hak ettiği saygınlığa yeniden kavuşmalıdır. Ancak görüyoruz ki
getirmiş olduğunuz bu bütçe kanununda Maden Tetkik ve Arama Genel Müdürlüğü
için herhangi bir değişiklik yapmayı, kurumun eski işlev ve saygınlığına
yeniden kavuşmasının önünü açmayı sağlayacak hiçbir iyileştirme yoktur. Her
aşamada yerli ve millî olduğunu vurgulayan iktidarınız, yer altı ve yer üstü
kaynaklarının çıkartılması ve işletilmesi konusunda millî tek adım atmamıştır.
Ata dede yadigârı, millî sermayeyle kurulan devlet kuruluşlarını sattınız ama
yerine bir tane fabrika açmadınız. On altı yıldır sata sata bitiremediğiniz
Cumhuriyet Dönemi’nde kurulan millî fabrikaların yerine bir tanesini
koymadınız. 
Özelleştirmeyle
elde ettiğiniz parayı işçiye, memura, emekliye, asgari ücretliye, kadro
bekleyen taşeronlara, atama bekleyen öğretmenlere, 3600 ek gösterge bekleyen
memurlarımıza, emeklilikte yaşa takılanlara vermediniz. 
En
temel sanayi ürünlerini bile üretme kabiliyetini elinden aldığınız Türkiye’mize
verdiğiniz zararın farkında mısınız? Millî savunma sanayimizin göz bebeği olan
Makina ve Kimya Endüstrisi Kurumu fabrikalarına bağlı mühimmat, silah, barut,
pirinç, ağır silah ve çelik fabrikaları bugün üretim yapamaz bir hâldedir. MKE
tezgâhlarında rahatlıkla yapılabilecek üretim özel sektöre yaptırılmakta, bunun
sonucunda bir dönem 18 bin işçinin çalıştığı Kırıkkale’de bugün çalışan işçi
sayısı 3 bini geçmemektedir.
(Mikrofon
otomatik cihaz tarafından kapatıldı) 
AHMET
ÖNAL (Devamla) – Başkanım, bitiriyorum.
BAŞKAN
– Tamamlayalım lütfen.
AHMET
ÖNAL (Devamla) - Vatandaşı yok sayan bu anlayışınız yüzünden, Kırıkkale’de iş
bulamayan gençlerimiz büyük şehirlerin yolunu tutmuş, çoktan gurbetçi
olmuşlardır.
Buradan
iktidar partisi milletvekillerine sesleniyorum: Elinizi vicdanınıza koyun,
biraz da olsun Allah’tan korkun.
Hepinizi
en derin saygı ve sevgilerimle selamlıyorum. (CHP sıralarından alkışlar) 
BAŞKAN
– Şimdi söz sırası Zonguldak Milletvekili Deniz Yavuzyılmaz’da.
Buyurun
Sayın Yavuzyılmaz. (CHP sıralarından alkışlar) 
Süreniz
beş dakika.
CHP
GRUBU ADINA DENİZ YAVUZYILMAZ (Zonguldak) - Sayın Başkan, değerli
milletvekilleri; bugün nadir toprak elementleriyle ilgili olarak size
görüşlerimi bildirmek, yaptığımız araştırmalarla ilgili sonuçları aktarmak için
kürsüdeyim ancak bu konuya girmeden önce, enerji politikamız hakkında, nerede
olduğumuz hakkında ve bilim dünyasında, buluş dünyasında nerede olduğumuz
hakkında birkaç bilgi vermek istiyorum. 
Ülkemizde
nükleer enerji santralleri inşa edilmek isteniyor. Bakın, şu an elimde
gördüğünüz bu sözleşme, Türkiye Cumhuriyeti Hükümeti ile Rusya Federasyonu
Hükümeti Arasında Türkiye Cumhuriyeti’nde Akkuyu Sahası’nda Bir Nükleer Güç
Santralinin Tesisine ve İşletimine Dair İşbirliğine İlişkin Anlaşma. Yani biz
Türkiye’de ne yapıyoruz? Anlaşarak bir nükleer santral yapıyoruz. Peki kime ait
bir nükleer santral yapıyoruz? Türkiye Cumhuriyeti devletine ait bir santral
mi? Hemen sözleşmenin maddelerine bakalım, diyor ki: “Bu sözleşme hükümlerini
Proje Şirketi adında bir anonim ortaklık yürütür. Proje Şirketi, Rus Tarafı’nca
yetkilendirilen şirketlerin doğrudan veya dolaylı olarak başlangıçta yüzde 100
hisse payıyla birlikte Türkiye Cumhuriyeti kanunları ve düzenlemeleri
kapsamında anonim şirket şeklinde kurulur. Rus Yetkili Kuruluşlarının Proje
Şirketi’ndeki toplam payları hiçbir zaman yüzde 51’den az olamaz.” 
Yani
biz, Türkiye Cumhuriyeti sınırları içinde Rusya Federasyonu’na ait bir nükleer
santral kuruyoruz. Iğdır’a 16 kilometre mesafede Metzamor Nükleer Santrali’ni,
fi tarihinden kalma bir santrali bir tuzak gibi, dinamit gibi sınırımızdaki bu
santrali yine oradan kaldırtamazken, kapattıramazken ve Rusya Federasyonu da
buna çanak tutarken onlarla birlikte, onlara ait bir santral kuruyoruz ve bunun
için Sayıştay raporu bakın ne diyor? Sayıştay diyor, ben demiyorum: “Türkiye
Cumhuriyeti Hükûmeti ve Rusya Federasyonu Hükûmeti arasında 2010 yılında
onaylanan anlaşma kapsamında Akkuyu Nükleer Güç Santrali’nden alınacak elektrik
enerjisinin fiyatı, güç ünitelerinin ticari işletmeye alınmasından itibaren on
beş yıl boyunca 12,35 Amerikan senti/kilovatsaat olarak belirlenmiştir.” 12,35
sent, on beş yıl boyunca. 2016 yılı ortalama satış fiyatıysa 2,93 sent. Arada
yüzde 400’lük bir fiyat farkı var, yüzde 400, dikkatinize sunuyorum. Bir an
önce, Türkiye’de, alternatif yenilenebilir enerji kaynaklarına yüzümüzü
dönmemiz gerekiyor. Güneş enerjisinde belki fırsatı ülke olarak kaçırmış
olabiliriz ama özellikle dalga enerjisinde ülkemizde yapılan birçok buluş var.
2005 yılında Zonguldak Ereğli Alaplı bölgesinde bir prototip geliştirildi,
uygulandı. Şu anda Enerji Bakanlığımızın stratejiden sorumlu departmanının,
bölümünün dikkatine sunuyorum bunu. Özellikle bunu bir an önce hayata
geçirmemiz gerektiğine inanıyorum. 
Tabii,
Sayın Bakan Bey, maalesef -şu anda ona hitap ediyorum ama- dinlemese de umarım
tutanaklardan bunu takip edecektir. (CHP sıralarından alkışlar) 
HAYDAR
AKAR (Kocaeli) – Çok meşguller, arkadaşlar orada muhabbetteler.
DENİZ
YAVUZYILMAZ (Devamla) – Nadir toprak elementleri çok önemli bir konu. Dünyada
demir yollarında “Maglev treni” adı verilen, saatte 600 kilometre hızı
aşabilen, temel çalışma prensibi mıknatıslanmaya dayanan, iletişim araçlarını
da hızlandırıcı etkisi olan bir tren var. Bunun bir prototipi, maketi bundan
yaklaşık üç yıl önce Eskişehir Büyükşehir Belediyesi Bilim Merkezinde gerçekleştirildi.
Yine, bu da geliştirilmeye açık. Olabildiğince hazır almak yerine üretmeliyiz,
buluşlar geliştirmeliyiz. Bunu yapmak için de bir buluş deney hafızası
yaratmamız gerekiyor ki bir hedefe, icada doğru giderken bir bilim insanımız
çıkıp aradan bir başka icadı geliştirebilsin.
Evet,
bir diğer konu da Zonguldak’taki madencilerle ilgili konudur.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
DENİZ
YAVUZYILMAZ (Devamla) – Zonguldak’taki madencilerimiz de Zonguldak halkımız da
hemen ocak ayından itibaren, gerek şirket gerek konut kiralarına gelecek
zamlarla karşılaşacak. ÜFE artışı kasım ayı itibarıyla yüzde 38,54; bir önceki
yılın aynı ayına oranla 2 katı fazla. TÜFE’yi baz almaya çalışsak o da yüzde
21,62, bir önceki yılın aynı ayında yüzde 12,98; dolayısıyla 2 kat fark var.
Biz Zonguldak’ta istihdamın artırılmasını, TTK’nin yeniden ayağa
kaldırılmasını, 1.500 işçi alınmasının yetmeyeceğini, zaten yılda 2 bin emekli
verdiğini ve şu anda 7.200 işçi çalıştığını söylüyoruz. İşe alınacaklar en az
35 yaşında olmalı. 
Saygılarımı
sunuyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim. 
Söz
sırası Hatay Milletvekili Mehmet Güzelmansur’da. 
Buyurun
Sayın Güzelmansur. (CHP sıralarından alkışlar)
CHP
GRUBU ADINA MEHMET GÜZELMANSUR (Hatay) – Sayın Başkan, değerli milletvekili
arkadaşlarım; Maden ve Petrol İşleri Genel Müdürlüğünün bütçesi üzerine söz
aldım. Bu vesileyle Genel Kurula ve televizyondan bizi izleyen tüm
vatandaşlarımıza saygılarımı sunuyorum. 
Kısa
adı “MAPEG” olan Maden ve Petrol İşleri Genel Müdürlüğü 703 sayılı KHK’yle
temmuz ayında kurulmuş olup bundan sonra da bu petrol işlerini kendisi
üstlenmiştir. Maden İşleri Genel Müdürlüğü ile Petrol İşleri Genel Müdürlüğünün
birleştirilmesiyle oluşturuldu MAPEG. MAPEG’in, maden ve petrol ruhsat
işlemleri, bunların denetlenmesi gibi çok kritik ve önemli görevleri vardır. 
Değerli
milletvekili arkadaşlarım, maden, petrol, enerji konularını konuşurken iki
önemli hususa değinmeden geçmemek lazım: Bunlardan birincisi, Türkiye'nin
giderek artan enerjide dışa bağımlılığı. Türkiye'nin enerji üretiminin enerji
arzını karşılama oranı AKP iktidarında düştü. 2000 yılında yüzde 67 olan dışa
bağımlılık 2016’da yüzde 74’e çıktı. Türkiye'nin enerji ithalatının toplamı 40
milyar dolara yaklaştı. Enerjide bu denli yüksek dışa bağımlılık hem cari
açığın hem de enflasyonun baş sebeplerindendir. Doğal gazda dışa bağımlılık
yüzde 99 iken petrolde ise yüzde 92 dolaylarındadır.
Değerli
milletvekilleri, her seçim öncesinde yandaş medyada ülkenin dört yanında doğal
gaz, petrol bulunduğuna dair haberler yer alır. Trakya’da, Karadeniz’de,
Hakkâri’de, Adıyaman’da bulduğunuz bu petrollere, doğal gazlara ne oldu? 
Sayın
Bakan “Petrol tüketicisi değil, petrol üreticisi olacağız.” dediniz, “Petrol
fiyatlarını düşüreceğiz.” diye sözler verdiniz. Ne oldu bu sözlere? Bugün
vatandaşlarımız alım gücüne göre dünyanın en pahalı benzinini kullanıyor. 
2008’de
ham petrolün fiyatı 140 dolardı, bugün ham petrolün fiyatı 50 dolara düştü. Bu
fırsatı neden değerlendirmediniz? Bunu vatandaşa neden yansıtmıyorsunuz? Beş
altı ay Eşel Mobil Sistemi’yle gelen zamları ÖTV’den karşıladınız, “8,5 milyar
liralık ÖTV feragatimiz var.” diye yapmadığınız reklam kalmadı. Bu ülkenin
vatandaşlarının yıllardır benzine, motorine ödediği yüzde 66 vergiden,
vatandaşın yıllardır cebinden yaptığı feragatten neden bahsetmiyorsunuz?
Akaryakıtta ÖTV’yi neden indirmiyorsunuz? 
Bakın,
değerli milletvekili arkadaşlarım, enerji ithalatı Türkiye’nin ne kaderi ne de
seçeneğidir. Ülkemiz rüzgâr, güneş, biyokütle gibi yenilenebilir enerji
potansiyeli olan yüksek bir ülkedir. Bu potansiyel kullanıldığında sadece
enerjide dışa bağımlılık azaltılmış olmuyor, aynı zamanda çevre kirliliğinin de
önüne geçilmiş oluyor. 
Bakın,
değerli milletvekili arkadaşlarım, yıllık bin altı yüz saat güneşlenme süresi
olan Almanya, günlük elektrik ihtiyacının yüzde 78’ini güneş enerjisiyle
karşılıyor. Yıllık iki bin yedi yüz otuz yedi saat güneşlenme süresi olan
Türkiye bunu niye yapamıyor, bu potansiyeli neden kullanmıyorsunuz? Çareyi
neden hâlâ, yabancı güdümündeki nükleer santrallerde arıyorsunuz? “Yenilik”
“millîlik” söylemleriniz neden lafta kalıyor?
Değerli
milletvekilleri, enerjide bu denli dışa bağımlılık sürdürülebilir değil.
Ekonomik kriz derinleşti. Bu nedenle, dışa bağımlı, yanlış enerji
politikalarınızı hemen terk edin. Doğal gaza ve ithal kömüre dayalı elektrik
üretim tesislerinin üretimdeki payını düşürün. Yerel kaynaklara sözde değil
özde öncelik verin.
Değerli
milletvekilleri, ikinci konu ise doğal gaz ve elektriğe enflasyon üzerinde
yapılan zamlardır. 2018 yılı içerisinde konutlarda kullanılan elektriğe yüzde
31, sanayide kullanılan elektriğe ise yüzde 41 zam yaptınız. 2018’in başından
bugüne kadar konutlarda kullanılan doğal gaz yüzde 18, sanayide kullanılan
doğal gaza yüzde 37, elektrikte kullanılan doğal gaza yüzde 50 zam yaptınız. Bu
zamlarla 4 kişilik bir ailenin asgari tüketimiyle elektrik ve doğal gaz
faturasının bedeli 273 liraya çıkmıştır. Buradan Sayın Bakana soruyorum: Döviz
yükseldi diye yapılan bu zamları döviz düştükten sonra niye geri almıyorsunuz,
bunları geri almanız gerekmiyor mu? 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
MEHMET
GÜZELMANSUR (Devamla) - Krizde zam yapanları, döviz düşünce fiyat
indirmeyenleri fırsatçılıkla suçluyorsunuz. Elektrik ve doğal gaza zamlarını
geri almamak fırsatçılık olmuyor mu? Sayın Bakan, bu zamları lütfen bir an önce
geri alın, vatandaşın kışını kara kışa çevirmeyin. Yanan kaloriferler olsun,
petekler olsun; yanan, vatandaşın cebi olmasın. 
Sözlerimi
tamamlamadan önce Kütahya Eti Gümüşte işten çıkartılan 650 işçinin ve üç aydır
maaşını almayan 300 işçinin feryadına kulak vermenizi istiyorum.
Bu
duygu ve düşüncelerle yüce Meclisi saygıyla selamlıyorum. (CHP sıralarından
alkışlar)
BAŞKAN
– Teşekkür ederim.
Cumhuriyet
Halk Partisi Grubu adına şimdi söz sırası İzmir Milletvekili Mahir Polat’ta.
Buyurun
Sayın Polat. (CHP sıralarından alkışlar)
Süreniz
beş dakika.
CHP
GRUBU ADINA MAHİR POLAT (İzmir) – Sayın Başkan, sayın Divan, yüce Meclisimizin
değerli milletvekilleri; hepinizi saygıyla selamlıyorum. Ticaret Bakanlığımızın
bütçesi üzerine söz almış bulunmaktayım. 
Ticaret
Bakanlığımızın görev alanını kısaca tanımlamak durumunda kalırsak iç ve dış
ticaret politikalarını ve hedeflerini belirlemek, bunlara uygun gümrük ve dış
ticaret uygulamalarını hayata geçirmek olarak sıralayabiliriz. İç ticaret
açısından bakıldığında, Türkiye Odalar ve Borsalar Birliğinin verilerini
dikkate alacak olursak ilk on ayda 9.467 şirket, 15.796 gerçek kişi ticaret
işletmesi kapanmış durumda. Son sekiz ayda 1.401 şirket konkordato talep etmiş.
2008 yılında 8 milyon olan icra ve iflas dosyalarının sayısı Kasım 2018’de 19,9
milyona çıkmış. Bunların tamamı bu hâldeyken -bu işletmeler- Ticaret Bakanlığımızın
yeterince önlem alamamakta, görev alanını ve sorumluluk alanını yeterince
kullanmamakta olduğunu görüyoruz. 
Sayın
milletvekilleri, önümüzde birtakım verilerle ihracatın arttığını, dış ticaret
açığının ihracat lehine gerilediğini görmekteyiz. Kriz dönemlerinde bunlar
gayet doğaldır çünkü dolar artar, ithalat durur, ihracatçının içerideki
maliyetleri, özellikle emek piyasasından kaynaklanan maliyetleri düşer ve
böylece dış ticaret açığı da düşmüş gibi görünür fakat bu sürdürülebilir bir
şey değildir. Burada asıl olan emeğin ucuzlamasıdır, emek üzerinden yurt
dışında bir rekabet gücünün artmasıdır. 
Tüm
dünya insanlarının zenginlikleri dolar cinsinden ölçülürken Türkiye’de, çok
değil mayıs ayında bir asgari ücretli 425 dolar alabilmekteydi maaşıyla, bugün
bu rakam 298 dolara kadar gerilemiştir ve insanlarımızın ne kadar yoksullaştığı
da bu veriyle ortaya çıkmaktadır. Üstüne basa basa söyledik Bakanlık sunumunda:
Türkiye’nin dünya pazarında markaları olması gerekiyor, markalarının
pazarlanması gerekiyor, çünkü marka, ürettiğiniz ürüne değer kadar,
TURQUALİTY’nin de bu anlamda kullanılması ülkemizde üretilecek ürünlere ilave
bir değer katacaktır. 
Sayın
milletvekilleri, yine ısrarla, üreten Türkiye’nin katma değeri yüksek ürünlerle
yurt dışında olması gerektiğini, alternatifsiz ürünler üretmesi gerektiğini
söyledik ki oynak dış politikamız yüzünden dışarıda karşılaşacağımız herhangi
bir buhranla ekonomimiz etkilenmesin istedik. Örnek isterseniz, Amerika’yla
yaşadığımız kriz sonrası uygulanan ambargoydu. Katma değeri yüksek ürünleri
üretebilmek için üretmeye inanmak lazım, üreten Türkiye’ye inanmak lazım.
Üretirken bilimi ve teknolojiyi kullanmak, bilimi ve teknolojiyi üreten ülke
olmak gerekiyor. Bunun için de üretmeyi bilen, yetişmiş beyinlere ihtiyaç var fakat
Türkiye’de beyin göçünün son günlerde nerelere vardığını hepimiz bilmekteyiz. 
Dünya,
Sanayi 4.0 ve yapay zekâyla üretim çeşitliliğini ve değerini artırırken
maalesef Türkiye’miz bu tarz teknoloji transferleri konusunda gerilemiş ve
Bakanlığın ana hedeflerinden biri olan ürün çeşitliliğini geliştirme konusunda
ıskalamış durumda.
Dış
ticaretimize baktığımız zaman, dış ticaretimizi koruma önlemleriyle baskılamaya
çalışıyoruz yani ithalatı birtakım koruma önlemleriyle durdurmaya çalışıyoruz.
Bu, doğru bir mantık değildir. Ürün yine Türkiye’ye gelecek, pazar kendi
dengesi içerisinde ürünün fiyatını yine bulacak, yine ithal edilecek. Bunun
yerine ne yapmak lazım? Başka bir şeyler yapmamız lazım. Esas mesele…Teknoloji
yatırımı yapan, AR-GE faaliyetleri olan, alternatifsiz ve katma değeri yüksek
ürün üreten firmaların ve gelişmiş markaların yurt dışına çıkışta teşvik
edilmesi gerekiyor. Eğer bunu yaparsak dış ticaret açığımızı da sonuna kadar
aşağıya çekmiş oluruz. 
Sayın
Bakanın bir diğer görev alanı ise gümrüklerdir. Gümrükler konusunda, daha önce
gelmiş olan bakanlar bir yönetim anlayışı koyarlardı. Bunu da yaparken
bürokraside birtakım revizyona gider, başmüdürlerini falan değiştirirlerdi.
Bugüne kadar Sayın Bakan böyle bir anlayışı ortaya koymamış. Sayın Bakanın
böyle bir anlayışı olmadığı gibi, maalesef gümrüklere bakarken de şaşı bakılan
bir kurum konumuna getirilmiştir gümrükler. 
Gümrüklerde
iş yapan gümrük müşavirlerinin hâlâ bir oda kanununun olmayışı, Gümrük
Kanunu’nun yoruma açık hâlde duruşu gümrüklerde soru ve sorunlara neden
olmaktadır. Gümrüklerde keyfî uygulamalar ısrarla devam etmekte. Ben bu
kürsüden bunu anlatmak istemiyorum fakat bir gümrük müşaviri ya da bir dış
ticaretçiyle oturduğunuz zaman detaylı bir şekilde size anlatacaktır. 
Sayın
milletvekilleri, ülkemiz gittikçe yoksullaşmakta. Üçüncü gününe girdiğimiz bu
bütçe maratonunda benden önceki hatipler bunu anlattılar; ülke yoksullaşıyor,
israf artıyor. İsrafı durdurmamız, ülkede yoksullaşmayı önlememiz gerekiyor.
(Mikrofon
otomatik cihaz tarafından kapatıldı) 
MAHİR
POLAT (Devamla) – Sayın Başkanım, lütfen…
BAŞKAN
– Tamamlayalım lütfen, buyurun. 
MAHİR
POLAT (Devamla) – Ülke insanlarımız fakirleşiyor, ülkemiz yoksullaşıyor. 
Sizleri
ünlü şairimiz Nazım Hikmet’in dizeleriyle selamlayıp konuşmama son vermek
istiyorum: “Memleketler içinde bir şirin memlekettir/ Türkiye,/ bizim
memleket,/ insanı da/ su katılmamışı,/ çalışkandır, ağırbaşlı, yiğittir/ ama
dehşetli fakir.”
İnsanımızın,
üreticimizin, çalışanımızın fukaralaşmaması dileğiyle hepinizi saygıyla
selamlıyorum. (CHP sıralarından alkışlar)
BAŞKAN
– Şimdi söz sırası Manisa Milletvekili Ahmet Vehbi Bakırlıoğlu’nda. 
Buyurun
Sayın Bakırlıoğlu. (CHP sıralarından alkışlar)
Süreniz
beş dakika. 
CHP
GRUBU ADINA AHMET VEHBİ BAKIRLIOĞLU (Manisa) – Sayın Başkan, değerli
milletvekilleri; Ticaret Bakanlığının bütçesi üzerine söz almış bulunuyorum.
Yüce Meclisi saygıyla selamlarım. 
Değerli
milletvekilleri, ülkemiz büyük bir ekonomik krizin içinde. Artan döviz kurları,
artan enflasyon, pahalılaşan hayat, yavaşlayan ekonomi, düşen sanayi üretimi,
azalan alım gücü en çok dar gelirli yurttaşlarımızı etkiledi. Her kriz
döneminde krizin sorumluları yani iktidarlar krizin faturasını krizin gerçek
mağdurlarına yani dar gelirli yurttaşlarımıza, çiftçimize, emeklimize, asgari
ücretle geçinmek zorunda kalan milyonlara keserler. Kemer sıkmak her zaman bu
ülkenin yoksul vatandaşlarına, yurttaşlarına düşmüştür.
Toplumum
tüm kesimleri gibi esnafımız da bu krizden olumsuz etkilenmektedir. İktisadi ve
toplumsal yaşamımızın temel direği olan esnaf ve sanatkârımız maalesef zorlukla
ayakta kalmakta, nefes alamamaktadır. Siftah yapmadan kepenk indirmenin ne
demek olduğunu, zararına mal satmanın, yıllarca biriktirdiğin sermayenin bir
kriz döneminde erimesini görmenin ne demek olduğunu esnaf olmayan, o kepengi
kaldırmayan, indirmeyen bilemez. 
Değerli
milletvekilleri, Akhisar’ın merkez çarşısında doğmuş, büyümüş bir esnaf
kardeşiniz olarak sizlere sesleniyorum: Esnafımız vergi yükü ve BAĞ-KUR
primleri altında ezilmektedir; borçlarını, senetlerini, çeklerini, kiralarını
ödemekte zorlanmakta, hatta ödeyememektedir. Bugün yüz binlerce esnafın
BAĞ-KUR’a borcu bulunmakta ve bu borcun tutarı 25 milyar liraya dayanmıştır.
Sıklıkla çıkan kurum alacaklarının yeniden yapılandırılması nedeniyle icra
süreci duran esnafımızın önemli bir bölümü yeniden takibe düşmüştür. Borcu
yüzünden sağlık hizmetlerinden faydalanamamaktadır. Esnafımız 600 lira olan
BAĞ-KUR primlerini ödemekte ne yazık ki zorlanmaktadır. İçinde bulunduğumuz
ekonomik tablo göz önünde bulundurularak hiç değilse 2019 yılında BAĞ-KUR
primlerinde artış yapılmaması gerekliliktir. 
Sayın
Ticaret Bakanı bütçe görüşmelerinde esnaf ve sanatkârın kooperatiflere olan
borcunun 30 milyar lira olduğunu belirtmiştir. 2014 yılında ödeme zorluğu çeken
90 bin esnafımız için borç yapılandırılmasına gidilmiş, o gün 400 milyon liraya
varan faiz silinmiş, bu sayede kefillerle birlikte yaklaşık 220 bin kişi icra
takibinden kurtarılmıştır. Aynı uygulama 2018 yılında da devreye sokuldu, 200
bin esnafın biriken 786 milyon liralık borcu yeniden yapılandırıldı ve yaklaşık
200 milyon liralık faiz silindi. Bu durum her beş yılda bir tekrarlanır hâle
geldi. Bu konuda yapısal, köklü değişikliklerin yapılması artık elzemdir.
Esnafımız yıllardan beri AVM yasasının çıkmasını beklemektedir. 2016 yılında
yapılan düzenleme, beklentileri karşılamamıştır. Bugün için yüzde 80’i
büyükşehirlerde olmak üzere 400 AVM bulunmakta, AVM’ler açıldıkça esnaf kepenk
indirmektedir. Son düzenlemeye göre AVM’lerin toplam alanının yüzde 5’inin
esnafa ayrılması gerekirken bu oran yüzde 1’i bile bulamamıştır. Bu şartlar
altında zaten esnafın AVM’lerde barınması olanaksızdır, imkânsızdır. 
Değerli
milletvekilleri, dövizde yaşanan tırmanışın ardından AVM’lerde yer alan zincir
mağazaların dövizle yaptıkları kira sözleşmelerine bir Cumhurbaşkanlığı
kararnamesiyle düzenleme getirilmiş ancak kirasını ödemekte zorlanan küçük
esnafımız ne yazık ki kimsenin aklına gelmemiştir. “Enflasyon rakamları ortada,
biz esnafa ne yapabiliriz?” diyebilirsiniz. İş yerlerinden alınan kira
stopajını kaldırabilirsiniz mesela. Mevcut durumda iş yeri kiralık olan
esnafımız zarar da etse bir başkasının kazancına ait bu vergiyi ödemek zorunda
kalmakta, bu da haksızlığa neden olmaktadır. Esnafın talepleri bellidir ancak muhatap
bulamamaktadır, esnaf sahipsizdir. Esnafa sahip çıkacak bir esnaf bakanlığının
kurulması önceliğimiz olmalıdır. Esnafın ödediği kiradan stopaj vergisinin
kaldırılması, BAĞ-KUR primlerinin 2019’da artırılmaması, sıfır faizli can suyu
kredisinin çıkartılması esnafımıza bir nefes aldıracaktır. 
Değerli
milletvekilleri, Hazine ve Maliye Bakanının bir saat süren bütçe sunuş
konuşmasını dikkatle dinledim, bu bir saatlik konuşmada Bakanın ağzından bir
kere bile “esnaf” kelimesi çıkmadı, Bakanın herhangi bir cümlesinde “çiftçi”
“köylü” “üretici” “esnaf” “sanatkâr” kelimeleri geçmedi; dolayısıyla bu
bütçenin bu kesimler için hazırlanmadığı bellidir.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
AHMET
VEHBİ BAKIRLIOĞLU (Devamla) - İktidar tarafını seçmiştir, Cumhuriyet Halk
Partisinin de tarafı bellidir, Cumhuriyet Halk Partisi; esnafın, üreticinin,
köylünün, emeklinin, memurun, işçinin, işsizin, kadınların, gençlerin, kısacası
halkın tarafındadır. Bu durumda bizim böyle bir bütçeyi kabul etmemiz mümkün
değildir.
Bu
duygu ve düşüncelerle Genel Kurulu saygıyla selamlarım. (CHP sıralarından
alkışlar) 
BAŞKAN
– Cumhuriyet Halk Partisi Grubu adına son söz, Hatay Milletvekili Suzan Şahin’e
aittir.
Buyurun
Sayın Şahin. (CHP sıralarından alkışlar) 
Süreniz
beş dakika. 
CHP
GRUBU ADINA SUZAN ŞAHİN (Hatay) – Genel Kurulu saygıyla selamlıyorum. 
Rekabet
Kurumu ve Helal Akreditasyon Kurumu bütçesi hakkında CHP Grubu adına söz almış
bulunuyorum.
Rekabet
Kurumu, mal ve hizmet piyasalarının serbest ve sağlıklı bir rekabet ortamı
içinde teşekkülünün sağlanması amacıyla kurulmuş bir bağımsız denetim
kuruluşudur. Baktığımızda, kâğıt üzerinde bu kurum bağımsız ve şeffaf gözüküyor
ancak ne kadar bağımsız, tartışılır. Başkan ve bütün üyeleri bir kişi tarafından
atanan bir kurumun bağımsız olması düşünülemez. Şeffaf mı? Şeffaf olması da
tartışılır. Tanımında “Hiçbir organ ve makamdan emir ve talimat almaması
gereklidir.” diye yazıyor. Rekabet Kurumu görevini layıkıyla yapmamakta ve
iktidarın sopası olarak kullanılmaktadır. 
Anayasa’mızın
167’nci maddesine göre, devlet, para, kredi, sermaye, mal ve hizmet
piyasalarının sağlıklı ve düzenli işlemelerini sağlayıcı ve geliştirici
tedbirler alır; piyasalarda fiilî veya anlaşma sonucu doğacak tekelleşme ve
kartelleşmeyi önler ancak Rekabet Kurumu, özellikle yandaş koruma gibi bir
misyon üstlenmiş durumda. Firmalar arasında fırsat eşitliği yaratıp dengeleyici
unsur olması amacıyla hayata geçirilen bu kurum, ihalelerde yandaşı koruyup
yandaş olmayanı güçsüzleştirerek teslim almayı görev edinmiştir. Örnek vermek
gerekirse aynı inşaat sektöründeki tüm ihaleleri alan saray yandaşı üç beş
müteahhidi kayırdığı gibi, malum medya grubunun satışına onay vermesi de
Anayasa’ya aykırılık teşkil etmiş bir uygulamadır. 
Medyanın,
tamamen yandaş, malum grup tarafından yönetilecek olması, halkın algısı ve
bilinci üzerinde söz sahibi olan yalnızca tekel bir medya yaratmak amaçlıdır.
Özgür basının çok sesliliği yok edilmek istenmiştir. Bu mudur rekabeti hakça
yaptıran; tarafsız, dengeleyici olan, tekelciliği önleyen kurum? 
Rekabet
Kurumu görevini yapmıyor sayın üyeler. Gerçi Rekabet Kurumu ne yapsın? 5 tane
yandaş şirket 300 milyar dolarlık ihale alıyor. Kurum olarak damadın yakını
firmayı mı korusunlar, şehzadenin okul arkadaşını mı korusunlar, yoksa Sayın
Cumhurbaşkanının yakını firmayı mı korusunlar? Kurum da arada kalıyor, haksız
rekabetle mücadele edemiyor; gücü ya yandaştan almayana ya da muhalefet partili
belediyelere yetiyor. 
CHP’li
belediyelerde, müfettişler, sabah dokuz akşam altı kadrolu personel gibi
çalışıyor. CHP’li belediyeler baskılanıp hizmet yapmaları engellenmeye
çalışılırken halka “AKP’ye oy verirseniz hizmet gelir.” baskısı yapılarak
belediyelerde de haksız rekabet yaratılıyor. Gitsinler AKP’li belediyelerde de
çalışsınlar, neden sadece muhalefet belediyelerinde var bu müfettişler? 
Kısa
adı “HAK” olan kurum birkaç banal dostluk grubu ağırlamakla meşgul. Hak
dağıtmak üzere kurulan bu kurum adaletin çöktüğü yani temeli zayıflatılmış
Türkiye’de nereden bakarsak bakalım içi boş bir kuruluştur ve iktidarın sopası
olmuş durumdadır. O nedenle, biz CHP Grubu olarak bütçeye “hayır” diyeceğiz. 
Sayın
üyeler, bugün 12 Aralık; Tutum, Yatırım ve Türk Malları Haftası. Nerede Türk
malı, nerede yerli üretim? Türkiye’yi İsrail’in tohumuna, Latin Amerika’nın
Angus’una, Rusya’nın domatesine…
RECEP
ÖZEL (Isparta) – Rusya’da domates mi var ya?
SUZAN
ŞAHİN (Devamla) - …Bulgaristan’ın samanına muhtaç eden AKP Hükûmeti, bugün
önümüze bütçe kalemlerinden biri olarak Helal Akreditasyon Kurumu bütçesini
koyuyor, şarbon illetini vatandaşlarımızın başına musallat ediyor, ithal Angus
ticaretini ve İsrail tohumunu çiftçimize şart koşuyor. Yerli tohum kullanana,
yerli hayvancılık yapana devlet eliyle ceza kesiyor, sonra çıkıp millîlikten
bahsediyorsunuz. Her konuda olduğu gibi helal-haram konusunda da
millîlik-gayrimillîlik konusundaki gibi samimiyetsizsiniz ve halkı kandırarak
kul hakkı yiyorsunuz. (CHP sıralarından alkışlar) 
Bu
kurum eğer GDO’lu ve kimyasallı gıda ürünlerine, ithal hastalıklı et ihracına
karşı çıkmıyor, Türk çiftçisinin ve hayvan üreticisinin hakkının gasbedilip
mali ve nefsî kul hakkına ses çıkarmıyorsa görevini de yerine getirmiyor…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – “Halkı kandırmak” ne demek Sayın Başkan? Halk kanar mı ya?
Böyle bir üslup mu olur? 
SUZAN
ŞAHİN (Devamla) – …“haram” kavramını AKP Hükûmetine göre dizayn ediyor
demektir. Bu kurum, önce AKP Hükûmetinin hak ihlallerine karşı helallik
istemesi konusunda girişimde bulunsun; sonra kesilen hayvanların İslami
koşullara göre kesilip kesilmediğine, pazardaki ürünlerde domuz içeriği olup
olmadığına baksın. Asıl olan, halk sağlığını tehdit etmeyen yerli üretimi ve
yerli üreticiyi korumak ve teşvik etmek olmalıdır. Helal olan, halkımıza hak
dağıtmak, hakkının gasbedilmesine karşı çıkmaktır; bunun adı da adalettir.
Adalet ise Türkiye’de artık sadece bir kadın ismidir.
Samimiyseniz
gelin, hep beraber devletin tüm kurumlarına hakkı, hukuku, adaleti, liyakati
sirayet ettirelim; sonra bütçesini oluştururuz. Hatay’ın kanarya sevenler
derneği bile bu kurumlardan daha iyi amacına hizmet etmektedir. (CHP
sıralarından alkışlar)
(Mikrofon
otomatik cihaz tarafından kapatıldı)
SUZAN
ŞAHİN (Devamla) – Bu nedenlerden dolayı, kâğıt üzerinde olan ancak faaliyetleri
samimi ve gerçek olmayan bu kurumun bütçesine de CHP Grubu olarak “hayır”
diyeceğiz.
Saygılarımla.
(CHP sıralarından alkışlar)
BAŞKAN
– Değerli arkadaşlar, böylece Cumhuriyet Halk Partisi Grubu adına konuşmalar
tamamlanmıştır.
Sayın
Gökçel’in pek kısa bir söz talebi var, Mersin Milletvekilimiz.
Buyurun
Sayın Gökçel.
IV.- AÇIKLAMALAR (Devam)
16.- Mersin Milletvekili Cengiz Gökçel’in, şehit olan Rize Emniyet
Müdürü Altuğ Verdi’ye Allah’tan rahmet dilediğine, Mersin ili Anamur ilçesinde
yaşanan hortum afeti sonucu zarar gören çiftçilere devletin yardımının
ulaştırılması gerektiğine ilişkin açıklaması
CENGİZ
GÖKÇEL (Mersin) – Teşekkür ederim Sayın Başkan.
Öncelikle,
dün makamında şehit olan Emniyet Müdürümüz Altuğ Verdi’ye Allah’tan rahmet,
Emniyet mensubu olarak çeşitli kademelerde görev yapmış olan babasına, acılı
ailesine ve tüm Emniyet teşkilatına başsağlığı dileklerimi sunarım.
Değerli
Başkanım, Anamur’da yaşanan bir hortum afeti sonucu zarar gören çiftçilerimize
geçmiş olsun diyorum ve onlara yapılacak bütün yardımların da… Burada, 40 tane
çiftçimizin olduğu ön tespitlerle belirlenmiş olup bu afette muz ve çilek
seraları zarar görmüştür. Çiftçilerimiz tarım sigortalı değillerdir, üstelik
sera kurulum maliyetleri yüksek olduğu için oldukça borçludurlar da. Hasar
tespit komisyonu kesin raporunu sunduktan sonra bütün üreticilerimizin
zararlarının hızla karşılanması gerekmektedir. Geniş bir arazi söz konusu.
(Mikrofon
otomatik cihaz tarafından kapatıldı)
CENGİZ
GÖKÇEL (Mersin) – Zarar gören çiftçilerimizin üretime devam etmeleri için
mutlaka devletin yardımının acilen ulaştırılması gerekmektedir.
Teşekkür
ederim.
BAŞKAN
– Teşekkür ederim.
Sayın
Karadağ’ın da pek kısa bir söz talebi var.
Buyurun
Sayın Karadağ.
17.- Iğdır Milletvekili Yaşar Karadağ’ın, 12 Aralık Haydar Aliyev’i
ölümünün 15’inci yıl dönümünde rahmetle andığına ve 12 Aralık Cengiz Aytmatov’u
doğumunun 90’ıncı yıl dönümünde saygıyla andığına ilişkin açıklaması
YAŞAR
KARADAĞ (Iğdır) – Teşekkür ederim Sayın Başkan.
Bazı
liderler vardır ki toplumda derin izler bırakır. Aradan onlarca yıl geçmesine
rağmen toplum o liderini unutmaz. Kardeş Azerbaycan halkının millî, umumi
lideri Haydar Aliyev’i ölümünün 15’inci yılında saygı ve rahmetle anıyorum. 
Ayrıca
12 Aralık Cengiz Aytmatov’un doğum günü. 12 Aralık 1928’de gözlerini açan,
Kırgızistan’ın ruhu, Tanrı Dağlarının büyük ozanı, Türk dünyasının yorulmaz
edebiyat elçisi Cengiz Aytmatov’u sevgi, özlem ve saygıyla anıyorum. Ne diyordu
Beyaz Gemi’de: “Atalarının adlarını, kim olduklarını unutanlar kötülük yapmaktan
utanmazlar.” İyi ki doğdun ulu ozan ve çağlar ötesine seslendin.
Teşekkür
ederim.
BAŞKAN
– Teşekkür ederim.
Arkadaşlar,
birleşime yarım saat ara veriyorum.
Kapanma Saati: 18.31
DÖRDÜNCÜ OTURUM
Açılma Saati: 19.10
BAŞKAN: Başkan Vekili Mustafa ŞENTOP
KÂTİP ÜYELER: Şeyhmus DİNÇEL (Mardin), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 30’uncu Birleşiminin Dördüncü Oturumunu
açıyorum. 
2019
Yılı Merkezî Yönetim Bütçe Kanun Teklifi ile 2017 Yılı Merkezî Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde.
Şimdi,
Milliyetçi Hareket Partisi Grubu adına konuşmalar yapılacaktır.
ENGİN
ÖZKOÇ (Sakarya) – Sayın Başkan...
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Efendim, Meclisimizi ziyaret eden bir grup öğrencinin acilen
kamuoyuna duyurulmasını istedikleri bir talep var. 60’a göre söz rica ediyorum
mümkünse.
BAŞKAN
– Tabii.
Buyurun.
18.- Sakarya Milletvekili Engin Özkoç’un, yetişmiş gençlerin
mağduriyetinin giderilmesi için Belediye İtfaiye Yönetmeliği’nin
değiştirilmesini talep ettiklerine ilişkin açıklaması
ENGİN
ÖZKOÇ (Sakarya) – Sayın Başkan, çok teşekkür ederim.
Genç
arkadaşlarımızın Türkiye Büyük Millet Meclisine gelerek hem grupları ziyaret
edip hem de Mecliste dillendirmemizi istediği konu şöyledir: “Belediye İtfaiye
Yönetmeliği’ne göre belediyeler itfaiyeci alımında herhangi bir lise ve ön
lisans mezununu istihdam edebiliyor. Türkiye’de sadece sekiz yılda 41
üniversiteye savunma ve itfaiyecilik ön lisans programı açıldı. Yetişen öğrenci
sayısı 9.520. Lise bazında 12 tane itfaiyecilik ve yangın güvenliği bölümü
hizmete sokuldu. Madem bu bölümlerde insan istihdam etmeyeceğiz, çocuklarımızı,
gençlerimizi neden eğitimle uğraştırıyoruz?” diye bize soruyorlar. Çünkü
belediyeler toplam 13.500 ön lisans ve lise mezunu gencimizi itfaiye eri olarak
almaktansa taşerondan gelen ve dışarıdan gelen insanları iş başı yaptırmayı
uygun görüyorlar. Talepleri yönetmelikte değişiklik yapılması ve itfaiyecilik
için aranacak “en az lise mezunu” ibaresi, “sivil savunma ve itfaiyecilik ön
lisansı” veya “itfaiyecilik ve yangın güvenliği lisesi mezunu” ibaresinin
getirilmesini istiyorlar. 
İkincisi
de “Belediyeler bazı istisnalar dışında itfaiyecilik için erkek istihdam
ediyor. Kadınlarımızın da bu okullarda, liselerde, meslek yüksek okullarında
eğitim aldıklarını düşünecek olursak neden yetişmiş kadınlarımızı da itfaiyeci
olarak istihdam etmiyoruz?” diye soruyorlar. 
Biz
okullarımızda, annelerimizin babalarımızın biriktirdiği alın terleriyle
çocuklarımızı okutuyoruz. Okuttuğumuz çocuklarımızı mezun oldukları dallarda
işe almamız gerekir.
Arz
ederim efendim.
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Değerli arkadaşlar, Milliyetçi Hareket Partisi Grubu adına ilk konuşmacı
Antalya Milletvekili Abdurrahman Başkan. 
Buyurun
Sayın Başkan. (MHP sıralarından alkışlar)
Süreniz
on dakika. 
MHP
GRUBU ADINA ABDURRAHMAN BAŞKAN (Antalya) – Sayın Başkan, değerli
milletvekilleri; muhterem heyetinizi ve bizi televizyonları başında izleyen
yüce Türk milletini sevgi ve saygıyla selamlıyorum. 
Dün
silahlı saldırıda şehit edilen Rize Emniyet Müdürümüz Altuğ Verdi’ye Allah’tan
rahmet, yaralı polislerimize acil şifalar ve emniyet camiamıza başsağlığı
diliyorum. 
Enerji
ve Tabii Kaynaklar Bakanlığının 2019 bütçesi hakkında Milliyetçi Hareket
Partisi Grubumuz adına söz almış bulunuyorum. 
Türkiye,
gelirinin büyük bir bölümünü enerji ithalatına ayırmaktadır. Büyümenin,
kalkınmanın, gelişmiş bir ülke olabilmenin temel dinamiklerinden birisi
enerjidir. Ülke olarak uzun vadeli enerji arzı planlamasında millî bir enerji
politikası ortaya koymamız zorunludur. 
Enerji
kaynakları yenilenebilir ve yenilenemez olarak ikiye ayrılır. Yenilenebilir
kaynaklar; güneş enerjisi, su enerjisi, rüzgâr enerjisi, jeotermal ve
biyoenerjidir. Yenilenemez kaynaklar ise kömür, petrol, doğal gaz ve nükleer
enerjidir. 
Ülkemizin
hızla artmakta olan enerji talebini karşılamak için sınırlı olan doğal
kaynaklarımızı rasyonel bir şekilde kullanmalıyız. Yeni teknolojilerle enerji
üretimini çeşitlendirmeye, verimliliğini artırmaya ve alternatif enerji
kaynaklarına yönelik politikalar büyük önem arz etmektedir. 
Sayın
Başkan, değerli milletvekilleri; ülkemizde sanayi, enerji santralleri ve
konutlarda kullanılan doğal gazın tamamı ithal yoluyla karşılanmaktadır. 2017
yılında ithal edilen doğal gazın yüzde 52’si Rusya’dan, yüzde 17’si İran’dan,
yüzde 12’si Azerbaycan’dan yapılmış, geri kalan yüzde 19,48 ise LNG ithalatı
olarak gerçekleşmiştir. 
Doğal
gaz konusunda ihmal edilmemesi gereken önemli konulardan birisi de Tuz Gölü
gibi doğal gaz yer altı depolama ünitelerinin öncelikli devreye alınması,
kapasitelerinin artırılması ve herhangi bir uluslararası krizde kullanıma hazır
tutulmasıdır.
Petrol
de aynı şekilde ithal edilmekte olup 2018 Ekim ayı itibarıyla 17 milyon tonu
geçmiştir. Petrol ürünleri ve türevleri ithalatının büyük kısmı, yüzde 27’si
İran’dan, yüzde 19’u Rusya’dan, yüzde 16,5’i de Irak’tan yapılmaktadır.
Tüketilen petrolün sadece yüzde 7’si ülke içerisindeki kaynaklardan elde
edilmektedir. 
Türkiye,
hızla kalkınan bir ülke olarak endüstriyel ve teknolojisi yüksek yenilenebilir
enerji kaynaklarına önem vermelidir. Bu alanda yatırım yapacak olan firmalara
bürokrasi azaltılmalı ve teşvik yoluyla kolaylıklar sağlanmalıdır. Enerji
yatırımları konusunda maalesef bir bilgi kirliliği had safhadadır. Bunu
gidermek adına yatırımcılara gerekli destek ve bilgi sağlayabilecek donanıma
sahip uzmanlar yetiştirilmeli ve bu uzmanlar da yatırımcıyı doğru
yönlendirmelidir. Özellikle Bakanlık mevzuatı netleştirilerek sürekli
yönetmelik değişikliklerinin önüne geçilmesi elzemdir.
Sayın
Başkan, değerli milletvekilleri; Enerji Piyasası Düzenleme Kurumu, elektrik,
doğal gaz, petrol ve LPG’nin yeterli, kaliteli, sürekli düşük maliyetli ve
çevreye uyumlu bir şekilde tüketicilerin kullanımına sunulması için rekabet
ortamında özel hukuk hükümlerine tabi faaliyet gösterebilecek, mali açıdan
güçlü, istikrarlı ve şeffaf bir enerji piyasasının oluşturulmasını ve bu
piyasanın bağımsız bir düzenleme ve denetiminin sağlanmasını amaçlamaktadır. 
Enerji
piyasasındaki önemli sorunlardan bir tanesi de kayıp kaçak sorunudur.
Milliyetçi Hareket Partisi olarak dar gelirli vatandaşlarımız için ağır yük
oluşturan bu sorunun bir an evvel çözüme kavuşturulmasını talep etmekteyiz.
Ayrıca çiftçinin, sanayicinin, esnafın elektrik faturası yükü de acilen
hafifletilmelidir. Bu amaçla kayıp kaçak yükü ve maliyeti ile sayaç okuma
maliyeti tüketiciye yansıtılmamalı, TRT payı, Enerji Fonu payı, belediye
tüketim vergi oranları azaltılmalı veya tümüyle kaldırılmalıdır.
Ülkemiz,
tükenmez bir enerji kaynağı olan güneş açısından coğrafi bir avantaja sahiptir.
Yerli ve millî güneş enerjisi konusunda özel sektör özendirilmeli ve önemli
yatırım bedeli olan güneş panelleri ve ekipmanların dışa bağımlılığı kademeli
olarak azaltılmalıdır. En önemli yatırım bedeli olan güneş panelleri ve
ekipmanları konusunda yatırımların hızlı bir şekilde hayata geçmeye başlamasını
görmek güzel ülkemiz adına sevindirici bir durumdur. Konya Karapınar’da
kurulacak olan bin megavat kapasiteli güneş enerji santrali örnek olacak ve arz
açısından millî ekonomimize çok önemli bir katkı sağlayacaktır. 
Türkiye
rüzgâr enerjisi potansiyeli 48 bin megavat olarak belirlenmiştir. 2017 yılında
rüzgâr enerjisinden 18 milyar kilovatsaat elektrik üretilmiştir. 2018 Haziran
ayı itibarıyla işletmede olan rüzgâr enerji santrallerinin toplam kurulu gücü
ise 6,7 megavattır. 
Burada
yenilenebilir enerji başlıkları içerisinde biyogaz enerji santrallerine de bir
ziraat mühendisi olarak değinmeden geçemeyeceğim. Biyogaz, çürümeye bırakılan
bitkisel ve hayvansal atıklar değerlendirilerek hem ısı kaynağı hem elektrik
üretimi hem de organik maddece fakir olan ülkemiz toprakları için çare olacak,
organik gübre yan ürünü olarak ekonomimize değer katacaktır. Almanya bu konuda
çok iyi bir örnek olup hem enerji üretip hem de çiftçisine katma değer
sağlarken Türk çiftçisi neden bu alternatif enerji ve gelir kaynağından mahrum
bırakılsın? Kırsal göçün önlenmesi açısından çiftçilerimize bu gibi enerji
destek yatırımları sağlanmalı, biyogaz üretimi tekrar gündeme getirilmelidir.
Sayın
Başkan, değerli milletvekilleri; dünyada elektrik üretiminin yaklaşık yüzde
11’i nükleer enerjiden karşılanmaktadır. Milletimize matbaanın yüz elli yıl
gecikmesinin ve sanayi devriminde geç kalmanın bedeli çok ağır olmuştur.
Nükleer enerjide bir miktar geç kalmamıza rağmen bu hatayı tekrar edersek
gelecek nesillere ne söyleyebiliriz ki? Dünyada tarımda en büyük ve gelişmiş
ülkelerle nükleer enerjide en gelişmiş ülkelerin genelde aynı olması ne büyük
tesadüf değil mi; Amerika Birleşik Devletleri, Rusya, Fransa, Kanada, Almaya
örneklerinde olduğu gibi. İşletmede olan 454 nükleer reaktörden yarısı Fransa,
Amerika Birleşik Devletleri, Çin ve Japonya’dadır. 54 tane inşaat hâlinde
reaktör bulunmaktadır. Fransa 59 nükleer reaktörle Avrupa Birliği üyeleri
arasında birinci sırada bulunmanın yanı sıra, enerji tüketiminin yüzde
71,6’sını nükleerden sağlamaktadır ve Avrupa Birliği içerisindeki en ucuz
elektrik sunan ülkelerin başında da Fransa’dır. Dünyada ilk sırada olan Fransa,
Almanya, Kanada gibi çevre konusunda hassasiyeti olan ülkeler 18 nükleer
reaktörle ülke tüketiminin yüzde 14,80’ini karşılamaktadır. Amerika Birleşik
Devletleri ise 104 nükleer reaktöre sahip olup enerji tüketiminin yüzde 20’sini
nükleerden sağlamaktadır. Çevre ve teknoloji hassasiyeti dikkate alınarak yeni
teknolojiyle ülkemizde Akkuyu ve Sinop’ta kurulacak nükleer santraller dikkate
alındığında, yılda yaklaşık 80 milyar kilovatsaat elektrik üretilmesi
öngörülmektedir. Bu miktarda bir elektriği doğal gaz santrallerinden elde etmek
için yaklaşık 16 milyar metreküp doğal gaza karşılık 7,2 milyar ABD doları
ödenmesi gerekmektedir. Dolayısıyla üç senede sadece doğal gaz ithaline
ödenecek parayla Mersin Akkuyu’da 4 ünite nükleer santral kurulabilmektedir.
Yap-İşlet-Devret modeliyle yapılacak olan bu santrallerde alım fiyatları, evet,
bir miktar pahalı olurken on beş yılın sonunda tamamen ülkemiz kullanımına
sahip olacağından bu yıllardan itibaren ülkemiz için ucuz bir enerji kaynağı
olacağı göz ardı edilmemelidir. Ünlü bir sanayicimiz olan rahmetli İbrahim
Bodur “Millî meselelerin fizibilitesi olmaz.” diyerek bize önemli bir mesaj
vermiştir, mekânı cennet olsun. Nükleer enerjinin faydası sadece elektrik
üretimi kaynaklı olmayıp nükleer teknolojinin tarımda, uzay çalışmalarında, sanayide,
tıp alanında ve makineleşmede kullanılmasını sağlaması ülkemizin vizyonu ve
geleceği açısından çok önemlidir. 
Sayın
Başkan, değerli milletvekilleri; Türkiye Atom Enerjisi Kurumu 13/7/1982 tarih
ve 2690 sayılı Kanun’la nükleer enerjinin barışçıl amaçlarla ülke yararına
kullanılmasını sağlamak, bu konudaki düzenlemeleri ve denetlemeleri yapmak
üzere kurulmuştur. Nükleer enerjinin kullanımı sırasında oluşabilecek
iyonlaştırıcı radyasyonun olası zararlı etkilerinden korunmak için gereken ilke
ve esasları da belirlemek TAEK’in önemli görevleri arasındadır. 
Sayın
Başkan, değerli milletvekilleri; Ulusal Bor Araştırma Enstitüsünün görevi,
önemli bir yer altı kaynağımız olan bor araştırmalarını ve üretimini yapmaktır.
Bor rezervlerimizin 1978 yılında 600 milyon ton olduğu bilinirken, yapılan
arama çalışmalarıyla bugün 3,3 milyar ton rezerve sahip olduğumuz tespit
edilmiştir. Dünyada toplam bor rezerv sıralamasında, yüzde 73’lük payla ilk
sırada yer almaktayız. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ABDURRAHMAN
BAŞKAN (Devamla) - Ülkemizde bor tüketiminin artırılması, bora dayalı sanayinin
geliştirilmesi, borla ilgili üretilecek verimli ve yenilikçi yatırımların
artırılması amacıyla sektörel iş birlikleri oluşturularak sanayi kuruluşları
desteklenmelidir. Rezerv çalışmaları hâlen Eti Maden-MTA iş birliğiyle
sürmektedir.
Dünyada
bor ürünlerinin tüketimi yaklaşık 3,86 milyon tondur. 2017 yılında dünya bor
talebinin yaklaşık yüzde 57’si Türkiye tarafından karşılanmış olup 2017 yılında
rafine bor ürünlerinin üretimi 2 milyon ton olarak gerçekleştirilmiştir.
2018
yılı Haziran ayı sonu itibarıyla Eti Maden 1,1 milyon ton bor ürünü satışı
karşılığında 471 milyon dolar gelir elde etmiştir. 
Bor
üretimine sahip çıkarken, bor bazlı, katma değeri yüksek ihraç ürünlerinin
araştırılması, Ulusal Bor Araştırmanın en önemli görevlerindendir. Bor;
tarımdan kimyaya, sanayiden uzay çalışmalarına kadar birçok alanda kullanılan
çok önemli bir millî servetimiz olup komplo teorilerine ve spekülasyonlara alet
edilmeyecek kadar değerlidir. 
Enerji,
bir ülkenin geleceği olan nesilleri ilgilendirir ve millî meseledir. Bazı
konularda biz siyasiler olarak fikir ayrılıklarımız olabilir ama…
(Mikrofon
otomatik cihaz tarafından kapatıldı)
ABDURRAHMAN
BAŞKAN (Devamla) - …savunma gibi, enerji gibi beka sorunu olan konularda birlik
olma zorunluluğumuz vardır.
Gazi
Meclisimizi saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Başkan.
Şimdi,
söz sırası Aksaray Milletvekili Ramazan Kaşlı’da.
Buyurun
Sayın Kaşlı. (MHP sıralarından alkışlar)
Süreniz
yedi dakika.
MHP
GRUBU ADINA RAMAZAN KAŞLI (Aksaray) – Sayın Başkan, değerli milletvekilleri;
2019 Yılı Merkezi Yönetim Bütçe Kanun Teklifi ile 2017 Yılı Merkezi Yönetim
Kesin Hesap Kanunu Tasarısı kapsamında Enerji ve Tabii Kaynaklar Bakanlığı,
Enerji Piyasası Düzenleme Kurumu, Nükleer Düzenleme Kurumu, Türkiye Atom
Enerjisi Kurumu, Ulusal Bor Araştırma Enstitüsü bütçe-kesin hesap görüşmeleri
çerçevesinde, parti grubumuzu temsilen söz almış bulunuyorum. Sözlerimin
başında heyetinizi, Genel Kurulu ve ekranları başında bizleri izleyen değerli
vatandaşlarımızı saygıyla selamlıyorum.
Sayın
Başkan, değerli milletvekilleri; enerji, ekonomik ve sosyal ilerlemeyi
sağlayan, hayat kalitesini iyileştiren en önemli faktördür; bir devlet kuran,
bir devlete yön veren, bir milletin kaderini belirleyen büyümenin, kalkınmanın,
gelişmiş bir ülke olabilmenin temel dinamiklerinden birisidir. Dünya nüfusu
arttıkça enerjiye olan ihtiyaç da orantılı olarak artmaktadır. Şu an dünyadaki
kavgalar enerjinin üretilmesi, yönetilmesiyle alakalı olarak cereyan
etmektedir. Türkiye de bu kavga içerisinde yerini tayin ederken hür ve kendi
iradesiyle ayakta kalabilmek için millî enerji sorununa çözüm üretmek
zorundadır. Enerji kaynaklarını elinde tutabilen ve bu kaynakları kontrol
edebilen devletler ancak kendi geleceğine yön verebilir. Nüfusu ve ekonomisinde
büyüme beklenen dünyada sanayileşme, kentleşme, doğal kaynaklara ve enerjiye
olan talebi önemli ölçüde artıracaktır. Artan nüfusumuza orantılı olarak enerji
talebini karşılarken dışa bağımlılıktan kurtulup millî enerjiyi tesis
edebilmeliyiz. Özellikle fosil enerji haritasının merkezine konumu itibarıyla
yakın yerde bulunan ülkemiz, en kısa zamanda modern yöntemlerle enerjiyi elde
etmelidir. Bu manada, Akdeniz’e indirilen Fatih ve Deepsea Metro 1 gemilerinin
faaliyetleri geleceğe yönelik umutlarımızı artırmaktadır. Ayrıca, ithal edilen
hidrokarbon enerji kaynakları olan petrol ve doğal gaz tedarikinde Doğu
Akdeniz’deki haklarımızı korumalıyız ve sondaj çalışmalarımıza hız vermeliyiz.
Bunu başarabilirsek 3 trilyon dolarlık doğal gaz rezerviyle beş asırlık enerji
ihtiyacımızı karşılamış oluruz. Akdeniz’deki enerji oyunlarına karşı deniz
yetki alanlarımızı korumalı ve tüm uluslararası oyunlara karşı tek vücut
olmalıyız.
Sayın
Başkan, değerli milletvekilleri; ülkemizin enerji ithalatı konusuna değinecek
olursak, Türkiye’nin 2017 yılında 37,2 milyar dolar seviyesinde gerçekleşen
enerji ithalatının 2018 sonu itibarıyla 46 milyar dolar seviyesine yükselmesi
beklenmektedir. Nüfusu ekonomisinden daha hızlı büyüyen Türkiye, bugün
itibarıyla enerji ithalatına bağımlı bir ülkedir. Mevcut durum itibarıyla,
ülkemizde petrolün yüzde 92’si, doğal gazın yüzde 99’u ithal edilirken enerjide
dışa bağımlılığımız yüzde 75 olarak gerçekleşmiştir. Hâlen doğal gaz
ithalatımızın yüzde 51’i Rusya’dan, yüzde 16’sı İran’dan, yüzde 11,8’i de
Azerbaycan’dan yapılmaktadır. 
Türkiye’nin
cari açıkta önemli bir paya sahip olan enerji ithalatını belli bir seviyede tutabilmesi
için hem arz üzerinde hem de talep yönlü tedbirlerin arka arkaya hayata
geçirilmesi zorunluluk arz etmektedir.
Türkiye’nin
enerji tüketimi içinde fosil yatakları yüzde 85 paya sahiptir. Türkiye’de fosil
yakıt tüketiminin yaklaşık yüzde 80’i ithalat yoluyla, enerji ithalat payı da
yaklaşık yüzde 50-60 bandında seyretmektedir. Görüldüğü gibi, Türkiye’deki dış
politika yapıcılarının, enerji uzmanlarının, güvenlik bürokrasisinin ve ekonomi
aktörlerinin modern ve yenilenebilir kaynaklarla daha yakından ilgilenmesi önem
taşımaktadır. Millî bir enerji politikası oluşması için enerji hammaddelerinde
dışa bağımlılığın azaltılması, bunun için kömür ve yenilenebilir enerji
kaynaklarının azami seviyede değerlendirilmesi, enerji ithalatında kaynak ülke
çeşitliliğinin sağlanması, etkin bir talep yöntemiyle enerji arzının kesintisiz
ve yeterli bir şekilde gerçekleştirilmesi gerekmektedir. Bu alanda özellikle
güneş ve rüzgâr enerjisi Türkiye ekonomisi açısından önemli fırsatlar
sunmaktadır.
Elektrik
kayıp kaçak sorunu önemli bir sorundur; bu sorun çözüme kavuşturulmalı, bu
amaçla kayıp kaçak maliyeti ile sayaç okuma maliyeti tüketiciye yansıtılmamalı;
TRT payı, Enerji Fonu payı, belediye tüketim vergisi de kaldırılmalıdır. 
Ülkemizi
madencilikte hammadde üretip satan bir ülke olmaktan çıkartıp sanayiyle entegre
olmuş, dünya pazarlarında katma değeri yüksek ürünlerde söz sahibi bir ülke
konumuna getirmek ana hedefimiz olmalıdır. Bunun için başta bor, soda, krom,
mermer, demir gibi madenlerin üretimleri ve bunları ürünlere dönüştüren sanayi
sektörü bir bütün olarak düşünülmeli, planlamalar bir bütün olarak yapılmalı ve
bu kapsamda millî bir madencilik politikası ve stratejisi oluşturulmalıdır.
Doğal gaz depolama alanlarının sayısı, depolama ve günlük enjeksiyon kapasiteleri
arttırılarak olağanüstü durumlara ve mevsimsel dalgalanmalara karşı yüksek
imkân oluşturulmalı, ulusal petrol stok kapasitesinin artırılması için petrol
stok ajansı kurulmalıdır. Bu kapsamda Sultanhanı ilçemizde hayata geçirilen
2023’ün son baharında 5,4 milyar metreküp doğal gaz depolama kapasitesine sahip
Tuz Gölü yer altı doğalgaz depolama tesisi Türkiye'nin enerji güvenliği
açısından önemli bir adımdır.
Sayın
Başkan, değerli milletvekilleri; konuşmamın kalan bölümünde de memleketim olan
evliyalar şehri Aksaray’ımızın enerjiyle ilgili sorunlarına değinmek istiyorum.
Özellikle Eskil ve Sultanhanı ilçelerimizde ve buralara bağlı belde ve
köylerimizde çiftçilerimizin tarımsal sulamada kullandığı elektrik fiyatlarıyla
ilgili büyük sıkıntılar bulunmaktadır. Daha önce 50 metrede ulaşılabilen yer
altı suyuna şu anda 150 metrelerde ulaşılabilmektedir. Bu seviyelerde suda
tuzluluk oranının daha yüksek olduğu görülmekle birlikte bu seviyelerden su
çıkarmak hem elektrik maliyetini artırmakta hem de toprakları çoraklaştırmaktadır.
Çiftçilerimizin, sanayicimizin ve esnafımızın pahalı tarifeden kullandığı
elektrik üretim maliyetlerini artırmaktadır. Çözüm olarak çiftçilerimize ve
üretim yapan kesime yönelik indirimli tarifeler uygulanarak destek olunmalıdır.
Türkiye'nin tahıl ambarı olarak bilinen Konya Ovası’yla iç içe olan bölgemizde
büyük sulama sıkıntısı vardır.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
RAMAZAN
KAŞLI (Devamla) – Bu bölgemize ivedilikle tarımsal sulama amaçlı su getirilmelidir.
Bunun çözümü ise Hirfanlı Barajı ve Kızılırmak’tan Eskil ilçemiz Eşmekaya’da
bulunan ve şu anda kurumuş olan baraja su tahliyesi sağlanmasıdır. Böylelikle
hem elektrikten tasarruf sağlanmış olacak hem de hemşehrilerimizin tarımsal su
sorunu kalıcı olarak çözüme kavuşmuş olacaktır. 
Sözlerimin
sonunda 2019 yılı bütçesinin ülkemize, milletimize hayırlar getirmesini ve tüm
vatandaşlarımıza yeni umutlar sağlamasını Cenab-ı Allah’tan niyaz ediyor, Genel
Kurulu saygıyla selamlıyorum. (MHP sıralarından alkışlar) 
BAŞKAN
– Sıra Düzce Milletvekili Ümit Yılmaz’da.
Buyurun
Sayın Yılmaz. (MHP sıralarından alkışlar) 
Süreniz
yedi dakikadır.
MHP
GRUBU ADINA ÜMİT YILMAZ (Düzce) – Sayın Başkan, değerli milletvekilleri;
sözlerime başlamadan önce, dün Rize’de şehit olan İl Emniyet Müdürümüz Altuğ
Verdi kardeşimize Allah’tan rahmet, kederli ailesine başsağlığı ve yaralı
arkadaşlarımıza da acil şifalar diliyorum.
Enerji
ve Tabii Kaynaklar Bakanlığı bütçesi üzerinde Milliyetçi Hareket Partisi Grubu
adına söz almış bulunmaktayım.
Değerli
milletvekilleri, ülkemizde ve dünyada son yıllardaki gelişmelere bağlı olarak
enerjinin öneminin son derece arttığı, enerji bölgelerinin emperyalist güçler
tarafından çeşitli şekillerde sömürülmeye çalışıldığı ve enerjinin küresel güç
olma yolunda en önemli faktör olduğu bir döneme girilmiştir. Bu gelişmeler
ışığında ülkemiz, enerji kaynakları açısından çok zengin olmasa da bulunduğu
konum itibarıyla kilit noktadadır. Üretim seyrinin batıdan doğuya doğru hızla
kaydığı bu dönemde, ülkemizin çevresindeki enerji bölgelerinin ve ülkemizin
önemi gittikçe artmaktadır. Ayrıca ülkemiz enerji bölgelerinden Avrupa Birliği
ülkelerine enerjinin yani doğal gaz ve petrol boru hatlarının geçiş
noktasındadır. Bu vesileyle enerji geçişlerindeki kavşak noktası olması
Türkiye’nin önemini daha fazla artırmaktadır. Ülkemizin geçmiş yıllarda komşu
ülkeler Azerbaycan, Rusya, Irak ve İran’la beraber yaptığı transit hatlar bunun
en güzel örnekleridir. Yapılan ve planlanan hatların yanı sıra yeni projeler
üretilmesini Milliyetçi Hareket Partisi olarak desteklediğimizin bilinmesini
istiyoruz. Özellikle Azerbaycan, Gürcistan ve Türkiye’den geçen ve Hazar
petrollerini Akdeniz’e taşıyan Bakü-Tiflis-Ceyhan Petrol Boru Hattı ve Rusya
doğal gazını Avrupa’ya taşıyan TürkAkım gibi hatlar hem bölge ülkelerinin
ilişkilerini artıracak hem de ülkemize gelir sağlayacaktır. 
Değerli
milletvekilleri, son yıllarda ülkemizde artan enerji ihtiyacı dışa bağımlılığı
artırmaktadır. 2018 yılında enerji ithalatımız 46 milyar dolar seviyesindedir.
Bu da ülke kaynaklarının önemli bir kısmının ithalata gitmesi demektir. Cari
açıkta önemli bir paya sebep olan enerji konusunda hızla yeni ve yerli
yatırımlar yapılmalıdır. Yeni yatırımlar yapılırken millî bir enerji politikası
oluşturulmalı, enerjide dışa bağımlılığın azaltılması için ülke kaynaklarının
azami şekilde kullanımı sağlanmalıdır. Enerjide dışarıdan sağlanan kaynakların
alımında ülke çeşitliliği artırılmalıdır. Nükleer enerji başta olmak üzere,
yeni enerji teknolojilerini yerli olarak üretecek yetkinliğe ulaşılmasının önü
açılmalıdır. Ülkemizin üzerinde durması gereken en önemli nokta, yenilenebilir
enerji kaynaklarına daha fazla yatırım olmalıdır.
Burada
dikkat çeken ülke, son yıllarda yaptığı güneş enerjisi yatırımıyla Almanya’dır.
Almanya, resmî verilere göre, güneşten ülkemizin yararlandığının yüzde 60’ı
kadar yararlanmasına rağmen, bizim ürettiğimiz güneş enerjisinin 46 katını
üretmektedir. Bu çerçeveden bakıldığında, güneş enerjisi konusunda bakış
açımızda değişikliğe gidilmeli, yatırım destekleri artırılmalıdır.
Yenilenebilir
enerji konusunda bir diğer dikkat çekilmesi gereken konu ise rüzgâr
enerjisidir. Son yıllarda rüzgâr enerjisi alanında birçok yatırım yapılmışsa da
ülke potansiyeli maalesef bu konuda da yeterince kullanılmamıştır. 
Değerli
milletvekilleri, enerji yatırımlarında dikkat çekilmesi gereken en önemli konu,
çevreye duyarlı olunmasıdır. Son yıllarda yapılan ve doğa katliamına sebep olan
HES projelerinden bir an önce vazgeçilmedir.
Memleketim
Düzce’de yapılan 2 adet HES, derelerin kurumasına sebep olmuştur. Beyköy’de
Uğur Suyu Deresi’nin Gölyaka’da Aksu Deresi’nin kuruması tabiat harikası Efteni
Gölü’nü tehlikeye atmaktadır. Düzce gibi Karadeniz’in birçok bölgesinde yapılan
HES’ler doğayı tahrip ederken ekonomik getirileri tartışmalıdır. 
Değerli
milletvekilleri, elektrik, doğal gaz ve su faturaları son günlerde yaşanan
ekonomik sıkıntılarla beraber vatandaşımızın belini bükmüştür. Faturalardan
alınan dağıtım payı, kayıp kaçak, sayaç okuma, TRT payı, enerji fonu gibi kalemler
faturaları şişirmektedir. Elektrik, doğal gaz ve su faturaları işçisinden
çiftçisine, sanayicisinden esnafına kadar tüm vatandaşların harcama
kalemlerinde önemli bir yer tutmaktadır, bu yüzden de bu faturalarda düzenleme
yapılmalı, tüketimle alakasız kalemler faturalardan çıkarılmalıdır. 
Enerji,
kalkınmanın ve üretim yapabilmenin en olmazsa olmaz yegâne kalemidir. Özellikle
üreten kesimlerin yani çiftçi ve sanayicinin enerji konusunda desteklenmesi
şarttır. Üretim girdilerinin başını çeken elektrik, doğal gaz ve akaryakıttaki
fiyat artışı çiftçinin ve sanayicinin zor durumda kalmasına sebep olmaktadır.
Üretimi artırmak, dolayısıyla enflasyonu düşürmek istiyorsak başta sanayici ve
çiftçi kesimi olmak üzere tüm üreten sektörlere enerji konusunda gereken
desteğin verilmesi şarttır. 
Değerli
milletvekilleri, madencilik sektörü ise ülke ekonomisi içindeki önemine
yıllardır kavuşmamıştır. Sektörün millî gelir içindeki payı bir türlü yüzde 1’i
geçmemektedir. Madencilik sektörünün sıkıntılarının başında ham madde satışı
gelmektedir. Maalesef, madenlerimizin çoğu son mamul hâline getirilmeden ham
madde olarak satılmaktadır. Oysa katma değeri yüksek mamuller hâline
getirilerek satılması, millî bir maden politikası oluşturulması ve madencilik
sektöründe de yeni planlamalar yapılması elzemdir. Ayrıca, madencilik konusunda
ülkemizin karnesi madencilerin geçirdiği kazalar açısından oldukça kötü
durumdadır. Soma’da 13 Mayıs 2014 yılında verdiğimiz 301 maden şehidi,
maalesef, madenlerdeki kazaların önüne geçmek için örnek olması gerekirken
olmamıştır. Soma’daki kazanın ardından yine madenlerde sıklıkla kazalar meydana
gelmektedir. İki hafta önce, Zonguldak Kilimli’de kaçak bir madende meydana
gelen göçükte de 3 madencimiz daha hayatını kaybetmiştir. 
(Mikrofon
otomatik cihaz tarafından kapatıldı)
BAŞKAN
– Toparlayalım lütfen.
ÜMİT
YILMAZ (Devamla) – Madenlerde sıklıkla meydana gelen kazalara kadercilikle
yaklaşmak doğru değildir. Madenlerdeki denetimler artırılmalı ve yaşanan
kazaların ve kayıpların derhâl önüne geçilmelidir. 
Değerli
milletvekilleri, enerji ve madenlerin ülke ekonomisindeki yeri yadsınamaz
derecede önemlidir. Bu yüzden, yeni ve millî bir enerji politikası
oluşturulmalı, bu konuda gereken çalışma derhâl yapılmalıdır.
Genel
Kurulumuzu saygıyla selamlıyorum. (MHP sıralarından alkışlar) 
BAŞKAN
– Sıra, İzmir Milletvekili Tamer Osmanağaoğlu’nda.
Buyurun
Sayın Osmanağaoğlu. (MHP sıralarından alkışlar) 
Süreniz
on dakika.
MHP
GRUBU ADINA TAMER OSMANAĞAOĞLU (İzmir) – Sayın Başkan, değerli milletvekilleri;
Maden ve Petrol İşleri Genel Müdürlüğü, Maden Tetkik ve Arama Genel Müdürlüğü
ve Nadir Toprak Elementleri Araştırma Enstitüsü bütçeleri üzerine Milliyetçi
Hareket Partisi Grubu adına söz almış bulunmaktayım. Bu vesileyle muhterem
heyetinizi ve ekranları başında bizleri takip eden yüce Türk milletini saygıyla
selamlıyorum.
Konuşmamın
başında, dün görevi başında saldırıya uğrayarak şehadete erişen Rize Emniyet
Müdürümüz Altuğ Verdi’ye Yüce Allah’tan rahmet, acılı ailesine başsağlığı
diliyorum.
Günümüzde
yer altı kaynakları ve enerji, dış politikanın en önemli belirleyicisi
durumundadır. Bu durum önümüzdeki yıllarda petrol, doğal gaz ve alternatif
enerji kaynaklarının öneminin ve enerji savaşlarının daha da artacağının
göstergesidir. Nitekim coğrafyamızda yaşanan siyasi, askerî ve sosyal
gelişmelerin tamamının arkasında enerji sahalarının paylaşılması yatmaktadır.
Coğrafyamızdaki petrol ve doğal gaz alanlarının paylaşıldığı bir süreçte
ülkemizin siyasi, askerî, ekonomik ve sosyal dinamiklerini bozmaya yönelik
çalışmalar da ivme kazanmıştır. Milliyetçi Hareket Partisinin de destek verdiği
özellikle son yıllardaki millî politikalarla dış destekli kaos projeleri
amacına ulaşamamıştır. Ancak bu durum, enerji bağımlılığı ve buna bağlı ticaret
açığını da ortadan kaldırmaya yetmemektedir.
Değerli
milletvekilleri, ekonomik büyüme açısından büyük öneme sahip olan enerji
bağımsızlığı ve kalkınma programlarının oluşturulmasında vazgeçilmez bir husus
vardır. Enerji konusunda sürdürülebilir politikaları hayata geçirmekte maalesef
başarılı olamayan ülkemiz, enerjide yüzde 75 oranında dışa bağımlıdır. 2017
yılında enerji ithalatının ekonomimize maliyeti 37,2 milyar dolar olmuştur. Bu
maliyetin 2018 yılında 46 milyar dolar, 2019 yılında 43 milyar dolar, 2020
yılında ise 44,2 milyar dolar civarında olması öngörülmektedir. 2017 yılında
ülkemizde elektrik üretiminin 293 milyar kilovatsaat olduğunu, bunun da yüzde
37’sinin doğal gazla üretildiğini düşünürsek, enerjide dışa bağımlılığın
sebepleri arasında elektrik üretiminin öne çıktığını görüyoruz. 
Bu
noktada, dışa bağımlılığı azaltmanın enerji tasarrufuyla birlikte yenilenebilir
enerji potansiyellerini harekete geçirmekten ve kaya gazı gibi konvansiyonel
olmayan kaynaklara yönelmekten geçtiğini ifade etmek isterim.
Enerji
arz ve güvenliği anlamında geçtiğimiz günlerde TürkAkımı Doğalgaz Boru Hattı
Projesi’nin denizden geçen 930 kilometrelik kısmının tamamlanmasını önemli
buluyoruz. TürkAkımı’yla taşınacak doğal gazın yarısının AB’ye gidecek olması,
projenin AB açısından Türkiye’nin jeostratejik önemini artıracak olması, bu
projeyi daha da değerli kılmaktadır.
Ayrıca,
yirmi iki yıldır Hazar Denizi’nin statüsü üzerinde süren tartışmaların 12
Ağustos 2018 tarihinde imzalanan bir anlaşmayla çözüme kavuştuğuna dikkatinizi
çekmek istiyorum. Hem AB için önem arz eden hem de Türkiye’nin enerji
alanındaki yüksek bağımlılığını azaltacak olan projeler hayata
geçirilebilecektir. Türkmenistan ve Azerbaycan’ı birbirine bağlayacak olan
Trans Hazar Boru Hattı için çok büyük bir engel ortadan kalkmıştır. Bu hattın
Azerbaycan ve Türkiye üzerinden AB ülkelerine kadar uzanan TANAP’a eklenmesi
ile Türkmenistan ve Kazakistan gazının AB’ye ihracı da mümkün olacaktır. Bu
projelerle sadece ülkemizin eli rahatlamayacak, Türk dünyası için de çok büyük
atılımların kaynağı olabilecek potansiyele sahip olacaktır. Ancak Türkiye’nin
zaman kaybetmeden, farklı projelerin de gündeme getirilebileceği, Kazakistan,
Azerbaycan ve Türkmenistan’ın katılımıyla gerçekleştirilecek dörtlü zirveler
yapması elzemdir. 
Sayın
Başkan, değerli milletvekilleri; Dünya Enerji Konseyi Türk Millî Komitesi’nin
raporuna göre Türkiye, öz kaynaklarını harekete geçirdiği takdirde 750 milyar
kilovatsaat gibi muazzam bir elektrik üretimini sağlayabilecek potansiyele
sahiptir. 2017 yılında elektrik tüketimimizin 293 milyar kilovatsaat olduğu göz
önünde bulundurulursa ihtiyacımız olan enerjinin yanında ihraç edebileceğimiz
535 miyar kilovatsaat gibi elektriği üretebileceğimiz de ortaya çıkmaktadır. Bu
durum, enerji arzına bağlı kalemlerde de rahatlama sağlayacaktır. Çünkü
elektrik faturaları çiftçinin, esnafın ve sanayicinin en önemli maliyet
kalemlerinden birisi hâline gelmiştir. Uzun vadede millî enerji politikasıyla
çözüme kavuşturulabilecek söz konusu sorunların kısa vadede minimize edilmesi
mümkündür. Çiftçinin, sanayicinin, esnafın ve vatandaşımızın elektrik
faturaları hafifletilmelidir. 
Değerli
milletvekilleri, maalesef madencilik konusunda da kaynaklarımızı etkin bir
şekilde kullanamadığımız gibi, ham madde ihraç eden ülke konumundan da bir
türlü kurtulamadık. Özellikle, mermer, bor, soda, krom ve demir gibi madenleri
katma değeri olan ürünlere dönüştürmek, hem ülke ekonomisi hem de sektör için
önemlidir. Ayrıca, altın, toryum, bor gibi nadir ve kıymetli madenlerin
işlenerek satılması için AR-GE faaliyetlerine ve sektörel teşviklere önem
verilmelidir. 
Bu
vesileyle bir hususu daha dile getirmek istiyorum: Ülkemizde maden
kaynaklarımızın işlenmesi amacıyla yapılan çalışmalarda ve sanayi
faaliyetlerinde çevre dostu, doğaya zarar vermeyen bir anlayışı da hâkim
kılmalıyız. Kaynağı tüketmeyen, insana ve çevreye zarar vermeyen, enerji üretim
politikalarının hayata geçirilmesinde geç kalınmamalıdır. Bunlar, seçim bölgem,
güzel İzmir’imizin de acilen hayata geçirilmesini beklediği hususlardır. Taş
ocaklarının çevre ve hava kirliliğine sebep olduğu Bornova ilçemiz gibi, çöp
dağlarının oluştuğu, belki de enerji üretimi konusunda büyük bir kaynağın heba
edildiği Harmandalı çöplüğünün bulunduğu İzmir bizden bunu beklemektedir. 
Unutulmasın
ki, aziz vatan topraklarımızın her bir karışı, yer altı ve yer üstü kaynakları,
kafamıza göre harcayabileceğimiz bir miras değil, gelecek nesillere taşımamız
gereken, naçiz varlığımızdan da önemli birer emanettir. Bu emanete sahip çıkmak
ise hepimizin görevidir. 
Sayın
Başkan, kıymetli milletvekilleri; Türkiye Cumhuriyeti devletinin ve Kuzey
Kıbrıs Türk Cumhuriyeti’nin Doğu Akdeniz’deki enerji denkleminin dışına
itilmeye çalışıldığı hassas bir dönemden geçmekteyiz. Son haftalarda Akdeniz’de
petrol üreticisi ülkeler varlıklarını artırmaya çalışmaktadır. Bu kapsamda, ABD
ve İsrail başta olmak üzere, Yunanistan, Mısır ve Güney Kıbrıs Rum Yönetimi’nin
tahrik edici girişimleri Akdeniz’de sürecin farklı bir boyuta doğru gittiğini
göstermektedir.
Bu
noktada, bütçe görüşmelerinin açılışında konuşan Cumhurbaşkanı Yardımcımız
Sayın Fuat Oktay’ın bu konuyla ilgili ifadelerini değerli buluyor, devletimizin
Akdeniz enerji havzası üzerinde dönen kirli oyunlar karşısında mevcut duruş ve
tavrını yerinde buluyoruz. 
Hatırlatmakta
fayda görüyorum: Türkiye ne kendisinin ne de Kuzey Kıbrıs Türk Cumhuriyeti’nin
haklarının gasbedilmesine asla müsaade etmeyecektir. Meşruluğu tartışmalı
ABD-İsrail menşeli Mısır Hükûmetinin kurnazlıklarına asla pabuç
bırakılmayacaktır. Terörist destekçisi, sözde müttefiğimiz ABD’nin Türkiye’nin
haklarını yok sayarak hareket etmesi asla kabul edilmeyecektir. Türkiye
Cumhuriyeti devleti, ülkemizi her alanda zor durumda bırakacak politikalar
izleyen İsrail’e ve piyonlarına asla meydan bırakmayacaktır.
Türkiye’yi
saf dışı bırakarak korsan bir anlayışla Doğu Akdeniz’deki enerji kaynakları
üzerinde plan kuranların bilmesini isteriz ki Türkiye bu oyunları bozacak
kudrete ve iradeye sahiptir. 
(Mikrofon
otomatik cihaz tarafından kapatıldı) 
TAMER
OSMANAĞAOĞLU (Devamla) – Başkanım, bir dakika…
BAŞKAN
– Tamamlayın lütfen. 
TAMER
OSMANAĞAOĞLU (Devamla) – Türkiye’nin egemenlik haklarıyla sorunu olanlar
bilmelidir ki Türkiye’nin egemenlik hakları tartışmaya açık değildir. Bu
hakları çiğneme heveslisi Yunanistan ve şaşkın müttefiklerine liderimiz Sayın
Devlet Bahçeli’nin ifadeleriyle mesajımız nettir: “Türk milleti kahraman, Türk
devleti kadim ve gazidir. Varlığımıza kelepçe vurmak isteyenleri imanımızla
boğar, vakarımızla çiğner, dirayetimizle yok ederiz.”
Bu
duygu ve düşüncelerle 2019 yılı bütçesinin ülkemiz ve milletimiz için hayırlara
vesile olmasını diliyor, yüce heyeti saygılarımla selamlıyorum. (MHP
sıralarından alkışlar)
BAŞKAN
– Teşekkür ederim. 
Şimdi
söz sırası Malatya Milletvekili Mehmet Celal Fendoğlu’nda. 
Buyurun
Sayın Fendoğlu. (MHP sıralarından alkışlar) 
Süreniz
on dakika. 
MHP
GRUBU ADINA MEHMET CELAL FENDOĞLU (Malatya) – Sayın Başkan, değerli bakanlarım,
Komisyon üyeleri, kıymetli hazırun; 2019 yılı merkezî yönetim bütçesi, Ticaret
Bakanlığı bütçesi üzerine Milliyetçi Hareket Partisi Grubum adına söz almış
bulunmaktayım. Genel Kurulu saygıyla selamlıyorum.
2019
yılı bütçesi Cumhurbaşkanlığı hükûmet sisteminin ilk bütçesi olup
Cumhurbaşkanlığı tarafından Meclise gönderilen ilk tekliftir. Dolayısıyla
Milliyetçi Hareket Partisi olarak 2019 merkezî yönetim bütçesini genel olarak
olumlu değerlendiriyoruz. Bununla birlikte bütçe kalemleri ve kurum
bütçeleriyle ilgili olarak görüşlerimiz, yapıcı eleştirilerimiz ve önerilerimiz
vardır. 
Türkiye’nin
ticaretinin daha kolay ve daha güvenli bir şekilde, aynı zamanda daha hızlı ve
kaliteli yapıldığı ülke olmasını temin etmek gümrük ve ticaret politikalarının
ana unsurlarıdır. Dünya ticaretinde değişen şartlara ülkemizin de uyumunu
teminen ilgili kurumların hukuki, idari, fiziki, teknik ve mali kapasitesinin
dünyadaki gelişmelere uyumlu hâle getirilmesi gerekmektedir. Gümrük
hizmetlerini hızlı ve etkin şekilde sürdürmek, kapılardaki beklemeleri
sonlandırmak, insan gücü ve teknik kapasitenin artırılması zorunludur. 
Ekonomide
rekabet sağlanarak tekelci oluşumların önlenmesi, istihdam yaratılması, gelir
dağılımındaki dengesizliklerin giderilmesi, yeni girişimcilerin ekonomiye
kazandırılması, sosyal barışın korunması, bölgeler arası dengesizliklerin
giderilmesi ve yerel potansiyelin harekete geçirilmesi amacıyla esnaf ve
sanatkâr kesiminin faaliyetleri desteklenmelidir. Esnaf kesiminin teknoloji
kullanımı düzeyi ve ürün kalitesi yükseltilerek verimliliği artırılmalı, bilgi
erişimleri kolaylaştırılmalı, ana ve yan sanayi bağlantıları güçlendirilmelidir.
Meslek standartları geliştirilmeli, esnafa ihtisas kimliği kazandırılmalı ve
mensubiyet bilinci oluşturulmalıdır. Esnaf ve sanatkârımızı yok olma
tehlikesiyle karşı karşıya bırakan büyük marketler zincirinin, küçük esnaf
aleyhine gelişen haksız rekabetin önüne geçilmesi gerekmektedir. Piyasanın canlanması,
KOBİ’lerin ve esnafın rekabet gücünün artırılması amacıyla yapılan münferit
düzenlemelere ilave olarak geniş kapsamlı bir program açıklanmalıdır. Bölgesel,
sektörel ve millî yenilik strateji ve politikaları ivedilikle uygulanmaya
konulmalıdır. KOBİ’ler ve esnafın vergi ve prim oranlarında indirim mutlaka
yapılmalı; elektrik, su ve doğal gazda özel tarifeler getirilmelidir.
KOBİ’lerin katma değeri yüksek mal ve hizmet üretimleri desteklenmeli, AR-GE
yatırımı yapmaları, araştırmacı istihdam etmeleri özendirilmelidir.
Markalaşmaları, kurumsallaşmaları ve yenilikçi iş modelleri geliştirmeleri
sağlanmalıdır. KOBİ’lerin her kademedeki insan gücü kapasitesi artırılmalı,
nitelikli insan gücüne dönük eğitim, sanayi iş birliği politikaları
desteklenmeli, çıraklık ve kalfalık destekleri mutlaka hayata geçirilmelidir. 
KOBİ’lerin
ve esnafların gerek finansman gerekse borç sıkıntısı had safhadadır. BDDK
verilerine göre 2010 yılında 125 milyar lira olan KOBİ kredileri her geçen yıl
yüksek oranda artarak 2018 Eylül ayı itibarıyla 663 milyar liraya ulaşmıştır.
KOBİ’lerin takibe düşen kredi borçları da hızla artmakta olup 36 milyar lirayı
aşmıştır. KOBİ’lerin takipteki kredi oranı yüzde 5,4 olup toplam takipteki
oranın çok çok üzerindedir. Kredi kullanan 3 milyon 153 bin 111 KOBİ’nin, yüzde
10,4 oranında, 326.484 adedi takiptedir. Esnaf ve KOBİ’ler yüksek borç
sarmalından kurtarılmalıdır. Bu amaçla finansal borçların gönüllülük esasına
dayanan bir mekanizma dâhilinde uygun şartlarda yeniden yapılandırılması
uygulamaya konulmalıdır. Böylece bankaların donuk kredileri azalacak,
aktiflerin kalitesi artacak, KOBİ’lerin ve esnafın birikmiş borçlarında önemli
ölçüde azalma sağlanacak, girişimcimizin yeniden aktif üretime katılımı sağlanmış
olacaktır. 
Nakliyeci
esnafımız her gün geriye gitmekte, sigorta primi ve vergilerini ödeyememekte,
birçoğu son çırpınışlarını yaşamaktadır. Vergi, prim ve yüksek akaryakıt
fiyatları karşısında kazançları düşen şoför esnafı, ailelerine ekmek götüremez
duruma gelmiştir. Yük ve yolcu taşımacılığı yapan şoför esnafına da vergisiz
akaryakıt verilmelidir. Şoför esnafına vergi indirimi ve kolaylıklar
getirilmeli, yıpranma payı hakkı verilmeli, yetki belgeleri yük ve eziyet
olmaktan çıkarılmalıdır. Uygulamadaki karmaşa giderilmeli, belgelerin amacı
dışında kullanımı ve haksız rekabet önlenmelidir. 
Esnafın
prim oranı mutlaka düşürülmeli, işverene sağlanan asgari ücret desteği esnafa
da verilmelidir. Ayrıca, gelir vergisindeki asgari geçim indirimi esnaf için de
uygulamaya konulmalıdır. Esnafımızın sosyal güvenlik sistemindeki
eşitsizliklerin giderilmesi, norm ve standart birliğinin sağlanması hususunda
haklı talepleri bulunmaktadır. Prim gün sayısında ve emekli aylıklarında
eşitlik sağlanmalıdır. Geçmişte, daha önce esnaf olarak çalışılmış süreler
kayıt ve tescil altına alınmalı, hizmetten sayılmalı, geçmiş hizmetlerin
borçlanmasına da imkân verilmelidir. 
Çıraklık
ve staj sürelerini de hizmetten saymalı, bu süreler sigortalılık başlangıç
tarihi olarak da esas alınmalıdır. Yine, SSK prim borçlarının ödenmediği
takdirde 1 gün geriye düşen borçtan dolayı yüzde 100 faiz mutlaka
kaldırılmalıdır. Örnek verecek olursak, 4 kişi çalıştıran bir iş veren veya
küçük esnafımız, 1.800 liraya yakın prim ödemekte, 31 Aralıkta ödemezse eğer 1
Ocakta yaklaşık 1.000 TL’ye kadar faiz geliyor. Hükûmetimiz bu konuda da
dikkatli adım atmalıdır. 
Yine,
Cumhurbaşkanlığı hükûmet sistemine resmen geçilmesiyle ve Cumhur İttifakı’yla
birlikte iç ve dış odakların eş güdüm hâlinde Türkiye düşmanlığını ileri ve üst
bir faza taşıma çabaları hiçbir alçak emele fayda sağlamayacaktır. Ülkemizin
kuyusunu hendeklerle kazmaya çalışanlar kazdıkları yere kendileri düşecektir.
Türkiye’yi siyasi, ekonomik ve diplomatik saldırılarla köşeye sıkıştıracaklarını
zanneden yerli ve yabancı gafil ve hainler yine çuvallayacaklar, yine bozguna
uğrayacaklardır. ABD ve Avrupa Birliğinin sözde yaptırım kararlarının asıl
gayesi, Cumhurbaşkanımız Sayın Recep Tayyip Erdoğan ve onun şahsında Türkiye
Cumhuriyeti ve Türk milletidir. 
Türk
töresi, Türk ülküsünün ayrılmaz parçalarıdır. Ülkü ve ülke uğruna şehit olan
tüm şehitlerimizi saygıyla, minnetle anıyorum. 
2019
bütçemizin ülkemize ve Türk milletine hayırlı olmasını diliyorum. Allah’a
emanet olun, servetiniz ana baba duası olsun. 
Hepinizi
saygılarımla selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim. 
Söz
sırası, Eskişehir Milletvekili Metin Nurullah Sazak’ta. 
Buyurun
Sayın Sazak. (MHP sıralarından alkışlar) 
Süreniz
yedi dakika. 
MHP
GRUBU ADINA METİN NURULLAH SAZAK (Eskişehir) – Sayın Başkan, değerli
milletvekilleri; sözlerime başlamadan önce, dün talihsiz bir saldırı sonucu
şehit düşen Rize Emniyet Müdürü Altuğ Verdi ve şahsında tüm kahraman
şehitlerimizi rahmetle ve minnetle anıyorum. Yaralı polislerimize de acil
şifalar diliyorum. Başta ailesi olmak üzere, tüm Emniyet teşkilatına ve necip
Türk milletine sabırlar diliyorum. 
Ticaret
Bakanlığının 2019 yılı bütçesi için Milliyetçi Hareket Partisi Grubu adına söz
almış bulunmaktayım. Yüce heyeti saygıyla selamlıyorum. 
2019
yılı bütçe teklifi Cumhurbaşkanlığı hükûmet sisteminin ilk bütçesi olma
özelliğine sahiptir. Cumhurbaşkanlığı hükûmet sisteminin bütün kurum ve
kuruluşlarıyla sağlıklı bir zeminde işlemesi Milliyetçi Hareket Partisinin üzerinde
durduğu önemli bir husustur. Bugün Tutum, Yatırım ve Türk Malları Haftası’nın
başlangıcı olması hasebiyle Bakanlık tarafından fiyat etiketlerinde başlatılan
“Yerli Üretim” logosu ile “Türk malı” arasında farklılık konusunda kamuoyunun
aydınlatılması gerektiğini ve bu haftanın toplumsal bilinçle kutlanmasının
önemini bir kez daha hatırlatıyorum. 
Cumhurbaşkanlığı
hükûmet sistemi sonrası Gümrük ve Tekel Bakanlığı ile Ekonomi Bakanlığı,
Ticaret Bakanlığı çatısı altında birleştirilmiştir. Bu birleşme sonrası Ticaret
Bakanlığı daha güçlü bir yapıya geçmiş ve ülkemizin ticari politikalarında çok
başlılığa son vermiştir.
Küresel
ekonomik genleşmenin daralmaya evrildiği bir dönemde, ülkemizin siyasetine ve
ekonomisine dış müdahalelerle şekil verilmeye çalışılmıştır ve hâlen de devam
etmektedir. Amerika Birleşik Devletleri tarafından ülkemize dayatılan ilave
vergilere Ticaret Bakanlığının 22 farklı ürün grubuna aynı ilave vergilerle
misilleme yapması ve 2019 yılı bütçesinin yüzde 65’inden fazlasının cari transferle
sanayicilerimize destek olarak tahsis edilmesi sevindirici ve umut vericidir.
Bakanlık çalışmaları içerisinde olan Helal Akreditasyon Kurumu, TURQUALITY ve
EXİMBANK olarak Ticaret Bakanlığının ihracatımıza yönelik olumlu çabaları göz
ardı edilmemelidir.
Buradan
hareketle, dünya ticaretinin yapay zekâya doğru ilerlediği, endüstrinin 4.0
dönemine girdiği, e-ticaret ürünlerin depo ve kargo marifetiyle dünyanın her
noktasına ulaştırıldığı bir döneme girilmiştir. Dünyanın iki büyük sanal
firması artık Türkiye’dedir ve üretim ve istihdam yaratmadan ticaret
yapmaktadır. Dünya ticaretinde dijital para piyasalarıyla günlük yaklaşık 6
trilyon dolar el değiştirmektedir.
Ticareti
evrensel olarak düşünmek gerekiyor. İpek Yolu’nun 21’inci yüzyıldaki modern
uygulaması olan ve 60 ülkeyi kapsayan “Bir Kuşak Bir Yol Projesi” hayata
geçtiğinde dünya ticaretinin omurgasını oluşturacaktır. Egemen güçlerin
engelleme çabalarına rağmen bu projenin hayata geçmesi için gayret
gösterilmelidir. Söz konusu proje gerçekleştiğinde ana sevkiyat aracı olarak
trenler kullanılacak, demir yolları hayati bir önem kazanacaktır. Bu öngörüyü
takiben Eskişehir’in ve TÜLOMSAŞ’ın raylı sistemlerdeki bilgi birikimi,
donanımı ve tecrübelerinden istifade edilerek Eskişehir’in demir yolu üssü
yapılması için harekete geçirilmelidir. Bu, hem ülkemizin hem de Eskişehir’in
kalkınmasını destekleyecek bir fırsattır ve ivedilikle değerlendirilmelidir.
Yaşanan
ekonomik olumsuzluklarla kur girdisi maliyetleri yükselmiş, esnaf, sanatkâr,
KOBİ ve tarımsal üretici borç sarmalına maruz kalmıştır. Bu kesimin ham madde,
ara ürün, kira, enerji, sigorta primi, tohum, yakıt ve sulama gibi ana
kalemleri desteklenmeli ve üreticimize pazar garantisi temin edilerek yerel
ticaret hareketlendirilmelidir. 
Esnaf,
sanatkâr, KOBİ ve tarımsal üreticilerin teknoloji kullanım düzeyi yükseltilmeli
ve bilgiye olan erişimleri kolaylaştırılmalıdır; yazılı ve görsel basın yoluyla
tanıtımları desteklenmelidir. Böylece ürün kalitesi yükselecek ve ihracatın önü
açılacaktır. 
Ülke
ekonomisinin tekrar düze çıkması için millî bir sanayi ve ticaret politikası
belirlenmelidir. Bu politikayı destekleyecek olan ithalat ve ihracat
mühendislerini üniversitelerde, dış ticarette uzmanlaşmış ara elemanları ise
ortaöğretimde yetiştirmeli ve istihdam etmeliyiz. 
Millî
gelirin artırılması için Ticaret Bakanlığına bağlı olan EXİMBANK’ın yüksek
teknoloji üretimi ve ihracat yapan firmalara olan desteği artmalıdır. İhracatta
yüzde 3,5 payı olan yüksek teknoloji ürünlerinin payı daha da artırılmalıdır.
Türkiye'nin yüksek teknoloji ihracat lideri seçim bölgem Eskişehir ve TUSAŞ
Motor Sanayi gibi şirketler bu konuda örnek alınmalıdır. 
Türkiye'nin
faaliyet gösteren yabancı sermayeli yatırımcıların ham maddelerinin ve ara
ürünlerinin ülkemizin yerine dışarıdan teminine engel olunarak cari açığın
azalması ve yerli sanayinin kalkınması sağlanmalıdır. Ülkemizde yaygın olarak
bulunan ham maddeler ve ara mamullerin kalitesinin artırılmasına yönelik
çalışmalarla yüksek kaliteli nihai alaşımlar üretilerek gayrisafi yurt içi hasılası
yükseltilmeli ve nihai ürün ihracı hedeflenmelidir. Dünya bor rezervinin yüzde
70’i ülkemizde Eskişehir ve çevresindedir. Bu madenin inşaat demirine
emdirilerek demirin sertliğinin artırılması gibi işlemler bu duruma birer
örnektir. Malum olduğu üzere, 24 haziran seçimleri sonrasında dış müdahalelerle
döviz kurlarının suni bir şekilde artması sonucu gecikmeden zam yapılmış,
kurlar gevşeyip düşmeye başladığında ise bu düşüş görmezden gelinmiştir.
Halkımızın mağdur olmaması için bu fırsatçılara imkân tanınmamalı ve Ticaret
Bakanlığı gereken tedbir ve denetimleri artırmalıdır. Bütün bu ekonomik
mağduriyetin önlenmesinin kısa yolu olarak, ticaretin dünyadaki 193 devletin
millî paralarıyla bire bir anlaşma sağlanarak ya da mal ve hizmet takasıyla
yapılması gerektiği kanısındayız. Egemen paralarla yapılan ticaret dünyaya
refah yerine sömürü sistemini getirmiştir. Ayrıca, bugün İngiltere’nin çıkma
aşamasında olduğu Avrupa Birliğine tam üyelik öncesinde imzalanan gümrük
birliğinin de günümüz şartlarına göre millî çıkarlar gözetilerek güncellenmesi
gerekmektedir. Temenni ederim ki 2018 yılının sonuna kadar cumhuriyet tarihinin
en yüksek yıllık ihracat hedefi olan 170 milyar dolarlık hedef tutturulmuş olur
ve bu kendi iç dinamiklerimizle, millî çarelerle Türk milleti olarak ekonomik
refaha ereriz.
Değerli
vekiller, antrparantez olarak şunu da burada belirtmek isterim ki iyi ve kötü
her zaman olacaktır, Habil ile Kabil’le başlayan düşmanlık devam edecektir, dün
de bugün de haç ile hilalin, haram ile helalin kavgası vardır ve daimdir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
METİN
NURULLAH SAZAK (Devamla) - Ekonomik kalkınmayı engellemeye çalışan hadiselere,
yolsuzluklara, teröre seyirci kalan –yapanları demiyorum seyirci kalanları
diyorum- destekleyen, menfaat sağlayan herkes insani vasıf ve değerlerden
uzaktır. Terör ve yolsuzluktan siyasi ve ekonomik rant elde etmeyi bekleyen
kişi ve grupların akıbeti gece zifirî karanlıkta ormanda odun toplamaya benzer,
ellerine ne geçeceği belli olmaz.
Sözlerime
burada son verirken, dünya ticaret savaşlarının yaşandığı günümüzde meydan
muharebesinin de ihracatta yaşandığını belirtmek ister, 2019 yılı bütçesinin
necip Türk milleti için hayırlara vesile olmasını diler, yüce heyetinizi
saygılarımla selamlarım. (MHP sıralarından alkışlar) 
BAŞKAN
– Teşekkür ederim. 
Şimdi
söz sırası Sivas Milletvekili Ahmet Özyürek’te. 
Buyurun
Sayın Özyürek. (MHP sıralarından alkışlar) 
Süreniz
beş dakika.
MHP
GRUBU ADINA AHMET ÖZYÜREK (Sivas) – Sayın Başkan, değerli milletvekilleri;
görüşülmekte olan Rekabet Kurumu Başkanlığı 2019 yılı bütçesi üzerine
Milliyetçi Hareket Partisi Grubu adına söz almış bulunmaktayım. Genel Kurulu
saygıyla selamlıyorum.
Değerli
milletvekilleri, Milliyetçi Hareket Partisi, milletimizin hakkı olarak gördüğü
yıllık bütçeleri öteden bu yana yakından takip etmekte, uygulama ve
sonuçlarında görmüş olduğu eksikleri kamuoyuyla paylaşmaktadır.
Görüşmekte
olduğumuz Rekabet Kurumu 2019 yılı bütçesi, bu bağlamda, 2018 yılına göre yüzde
13,8’lik artışla 96,1 milyon TL olarak öngörülmektedir. 2019 yılı bütçesinin de
yüzde 59’unun personel giderlerine, yüzde 15,1’inin mal ve hizmet alım
giderlerine ve yüzde 8’inin de sosyal güvenlik ve devlet primi ödemelerine
ayrıldığı görülmektedir. Ayrıca, kurum bütçesinin yüzde 10’u cari transferler
ve yüzde 8’i de sermaye giderlerinden oluşmaktadır. 
Rakamlardan
da görüleceği üzere, denetleyici, düzenleyici kurumlar içerisinde, yeni
kurulanlar dâhil olmak üzere en düşük bütçeli kurul olarak Rekabet Kurulu
bulunmaktadır. Oysaki kurumun iş yükü ve takip ettiği alan düşünüldüğünde,
mevcut yıllık bütçelerinin daha tatminkâr olması beklenmektedir. 
Değerli
milletvekilleri, günümüz dünyasında özel sektörün büyümesi, gelişmesi ve
teknolojinin hızı öylesine fazladır ki bu süratli değişimlere devletler ve
hukuk sistemleri âdeta yetişmek için çaba harcar durumdadırlar. 
Bu
bağlamda, piyasa ekonomisini etkin kılan en önemli özelliklerden biri de
Rekabet Kuruludur. Piyasa mekanizması içinde kaliteli ürün sunabilmek ve hizmet
sağlayabilmek, kullanılan araç gereçlerin teknolojik bakımdan ilerleyişini
devam ettirebilmek rekabetle mümkün olabilmektedir. Rekabetin adil olmayan ve
aldatıcı etkilerinden zarar gören aktörler, haklarını korumak amacıyla piyasa
üstü bir otoriteye ihtiyaç duymuşlardır. İşte bu gerçekler ışığında tüm mal ve
hizmet sektörlerinde rekabetin sağlanması, korunması ve geliştirilmesi amacıyla
ülkemizde de Rekabet Kurumu kurulmuştur. Kurum, kuruluşundan bu yana çok sayıda
tekel oluşumlarını engellemiş ve ticari hayata âdeta yeni bir çekidüzen
vermiştir. Rekabet Kurumu 1 Ocak-30 Kasım 2018 döneminde 353 nihai karar
almıştır. Alınan bu 353 nihai kararın yüzde 54’ü rekabet ihlali, yüzde 58’i
birleşme, devralma ve özelleştirme kararlarından, yüzde 12’si menfi tespit ve muafiyet
başvurularından ve yüzde 6’sı ise “diğer” kategorisinden oluşmaktadır. Diğer
yandan kurum yine aynı dönemde 352,2 milyon TL’lik idari para cezası verirken
söz konusu bu dönemde 23 soruşturmayı tamamlamış, 22 yeni soruşturma
başlatmıştır. 
Değerli
milletvekilleri, rekabet hukukunun yanı sıra haksız rekabet hukukunun piyasada
serbest ve dürüst bir rekabetin sağlanması amacına hizmet ettiği bugün genel
kabul görmüş bir gerçektir. Rekabet Kurumunun Türkiye’de bir rekabet kültürü
oluşturulması ve geliştirilmesi noktasında rekabet savunuculuğu faaliyetleri de
bu bakımdan önem taşımaktadır. Milliyetçi Hareket Partisi olarak kurumun bu
faaliyetlerinin desteklenmesi gerektiğini düşünmekteyiz. 
Diğer
yandan, küçük işletmelerimizi ayakta tutabilmek, gelişimlerini sağlamak ve
melek yatırımcılarımızı korumak adına kurumun inisiyatif alması önem arz
etmektedir. Cumhurbaşkanlığı 2019 Yıllık Programı’nda Rekabet Kurumunun da
görevlendirildiği önemli tedbir kalemleri bulunmaktadır. Burada özellikle
kurumun tarımsal girdi ve ürün fiyat oynaklıklarının izlenmesi, rekabetin
korunması ve piyasa aksaklıklarının giderilmesine yönelik faaliyetlerine
öncelik tanınmalıdır. Bu bakımdan kurumun uzun süredir çalışmalarını sürdürdüğü
2019-2023 Yılı Strateji Planı’nda dile getirdiğimiz önceliklerin yer almasını
arzu etmekteyiz. Yine, bu planın olmazsa olmazları arasında piyasaların
rekabete açık olması, rekabeti engelleyici uygulamaların olmaması ve toplumsal
refahın artması yönünde gelişmiş tedbirlerin bulunmasını önemli görmekteyiz.
Değerli
milletvekilleri, Türkiye’nin rekabet hukukuyla tanışması uzun yıllar önce
gerçekleşmiştir. 
(Mikrofon
otomatik cihaz tarafından kapatıldı)
BAŞKAN
– Toparlayalım lütfen.
AHMET
ÖZYÜREK (Devamla) – Bu süreçte Rekabet Kurumunun uygulama ciddiyetinin Türkiye
standartları üzerinde olduğunu söylemek yanlış olmayacaktır.
Rekabet
Kurumunun ülke ekonomisindeki rolünü artırmak, bu yolla Türkiye’nin sanayi
politikasına endeksli referans bir kurum hâlini almasını sağlamak hepimizin
başlıca görevi olmalıdır. Bu bakımdan Rekabet Kurumu özellikle inovasyona
destek olmak yolunda girişimcilerin önünü açacak şekilde hızlı karar almalıdır.
Ticaret savaşlarının tüketici üzerindeki olumsuz etkilerini gidermek üzere
rekabet analizine tüketici lehine daha fazla yer verilebilmelidir. Ve son
olarak kamunun rekabeti bozucu düzenlemeleri karşısında gerekli girişimleri
gösterip kamuya kendini anlatabilmelidir.
Ben
bu düşüncelerimle Rekabet Kurumunun 2019 yılı bütçesinin kuruma, ticari
hayatımıza ve ülkemize hayırlar getirmesini niyaz ediyorum. Yüce milletimizi ve
Genel Kurulu saygıyla selamlıyorum. (MHP sıralarından alkışlar)
BAŞKAN
– Sıra İstanbul Milletvekili Hayati Arkaz’da.
Buyurun
Sayın Arkaz. (MHP sıralarından alkışlar)
Süreniz
yedi dakika. 
MHP
GRUBU ADINA HAYATİ ARKAZ (İstanbul) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi görüşmelerinde Helal
Akreditasyon Kurumu bütçesi üzerine Milliyetçi Hareket Partisi Grubu adına söz
almış bulunmaktayım. Meclisi ve büyük Türk milletini saygıyla selamlıyorum.
Değerli
milletvekilleri, 2018 yılında Cumhurbaşkanlığı kararnamesiyle kurulan ve
Ticaret Bakanlığına bağlı faaliyet gösteren Helal Akreditasyon Kurumunun
bünyesinde ve özel sektörde başlatılan çalışmalar sonucu dünyadaki payımız
yüzde 6,5 ve 7 oranlarındadır. Türkiye’nin İslam coğrafyasındaki tesirleri ve
ilişkileri göz önünde bulundurulursa bu oran ülkemiz potansiyelinin çok
altındadır. Helal gıda sektörünün dünyada katettiği büyüme hızı bu gerçeği daha
da tebarüz ettirmekte ve açığa çıkarmaktadır. Helal Akreditasyon Kurumu, helal
belgelendirme kuruluşlarının denetimi ve bu kuruluşların düzenledikleri
belgelerle güven temin edilmesi helal belgelerinin karşılıklı tanınmasına
yardımcı olacaktır. Helal konusunda her türlü bilimsel ve teknik incelemeleri
gerçekleştirecek, aynı zamanda kurum önemini artırıcı faaliyetler yapacaktır.
Bu kapsamda araştırma ve yayın yapacak, kongre, seminer ve benzeri toplantılar
düzenleyerek eğitimler verecektir. Helal uygunluk değerlendirme kuruluşlarını
akredite edecek ve bu kuruluşların ulusal ve uluslararası standartlara göre
faaliyette bulunmalarını, düzenledikleri belgelerin yeterlilik ve
geçerliliklerini inceleyecek olan kurum Türkiye’de tek yetkili kurumdur.
Yalnızca İslam ülkelerinde değil Amerika Birleşik Devletleri, AB ülkeleri ve
Çin’de dev firmalar helal gıda sertifikasyonu için rekabet içindedirler çünkü
helal gıda bugünkü verilere göre dünyada 2 milyar insana ulaşmaktadır. Tekrar
ediyorum, 2 milyar insana ulaşmaktadır. Helal sertifikalı ürünlerde Malezya,
Endonezya helal gıda konusunda ciddi araştırmalar yapmakta, pazara ilişkin
sağlıklı veriler oluşturmaktadır ve anketler yapmaktadır. Avustralya, Yeni
Zelanda, Brezilya gibi ülkeler ise helal et konusunda iddialı durumdadırlar. 
Helal
gıda ticaretinde dünya pazarındaki sertifikalı ürünler yüzde 15 civarındadır.
Önümüzdeki yıllarda bu oranın yüzde 5 ila 10 oranında da artırılması ve artması
hedeflenmektedir. Yine, helal sertifikalı ürünlerde küresel piyasanın 1 trilyon
dolara yaklaştığı gözlenmektedir. Yakın gelecekte bunun 2 trilyon doları
aşacağı elimizdeki verilerde bellidir. Türkiye’nin helal gıda pazarında
birincilik oyuncusu olması önünde bir engel yoktur. Tam tersine, bir
potansiyele yani tarihî, kültürel, ekonomik ve siyasi imkânlara, avantajlara sahiptir.
İstanbul
merkezli helal gıda sertifikalı ürün satan 4 ayrı markette anket yapılmıştır.
Bu anketlere göre 221’i kadın, 179’u erkek 400 kişi üzerinde inceleme yapıldı.
Bu incelemeler sonunda evli kadınların yani ailelerin helal gıdaya dikkat
ettikleri görülmüştür ama maalesef bekârlarda bu oran düşüktür. Özellikle en
düşük olan oran da öğrenci kesimi. Öğrenci kesimi helal gıdaya dikkat
etmemekte, bu da bizim için üzücüdür, bunu da peşinen söyleyeyim.
Helal
gıda sertifikasyonuyla ilgili hem devlet hem özel sektör olarak çalışmaların
artırılması gerektiği aşikârdır. Bakanlığımızın, ilgili bürokrasimizin yanında
ticaret ve sanayi odalarının da bu konuyla ilgili olarak özel sektörü yoğun bir
bilgilendirme ve teşvik faaliyetlerinde yönlendirmesi hem elzemdir hem de
ekonomimiz açısından millî bir vazifedir. 
Aynı
zamanda bu yıl İstanbul’a gelen her 4 turistten biri Arap’tır. Bu böyle olursa
yani özellikle turizm bölgelerinde gelen turistlerin yüzde 25’inin Arap
olduğunu hesaplarsak o zaman o bölgelerde hem Turizm Bakanlığımızın hem
müftülüklerimizin bu konuyla ilgili daha büyük oranda faaliyet göstermeleri
gerekmektedir ve de sivil toplum örgütlerine, ayrıca belediyelerimize de görev
düşmektedir. 
Değerli
milletvekilleri, özetlemeye çalıştığım helal gıda dünya ticaret hacmi
parametreleri dâhilinde görüyoruz ki bu konuda devlet ve özel sektör olarak
topyekûn bir seferberlik gerekmektedir. Bu seferberlik hem yurt sathında hem de
ihracata yönelik bir seferberlik olarak düşünülmeli ve Türkiye’nin İslam
coğrafyasındaki ticari payı artırılmalıdır. Ayrıca helal sertifikası yalnızca
gıda sektöründe değildir, tekstil, medikal, kozmetik, eczane, seyahat ve turizm
gibi ürünlerde dünyayla senkronize ve paralel olarak hayata geçirilmesinin önü
açılmalı ve bu alanda özel sektör teşvik edilmelidir. 
Sözlerime
son verirken Cenab-ı Allah her kuluna helal gıdayı, helal yaşamayı, helal
düşünmeyi nasip etsin. 
Yüce
Meclisi saygıyla selamlıyorum efendim. (MHP sıralarından alkışlar) 
BAŞKAN
– Teşekkür ederim. 
Şimdi,
Milliyetçi Hareket Partisi Grubu adına son söz Kahramanmaraş Milletvekili Sefer
Aycan’a ait. 
Buyurun
Sayın Aycan. (MHP sıralarından alkışlar)
Süreniz
yedi dakika. 
MHP
GRUBU ADINA SEFER AYCAN (Kahramanmaraş) – Sayın Başkan, değerli
milletvekilleri; Helal Akreditasyon Kurumu bütçesi üzerine Milliyetçi Hareket
Partisi Grubu adına söz almış bulunuyorum. Hepinizi saygıyla selamlıyorum. 
Helal
ürün en basit şekilde şöyle tanımlanabilir: İslami kurallara göre üretilmiş
ürün diye tanımlayabiliriz. Helal ürün kapsamına gıda, gıda katkı maddesi,
bunun yanında tekstil, giyim, eczacılık ve kozmetik ürünleri girmektedir.
Bunlar elbette çok önemli konulardır. Özellikle gıda konusu ve gıda katkı
maddesi insan sağlığıyla direkt ilişkili bir konudur. Gıda, insanın zorunlu
olarak alması gereken ve beslenmesi açısından gerekli olan tüm maddelerdir, bu
yüzden de sağlığı direkt etkilemektedir. Gıda azlığı sorundur, gıda fazlalığı
sorundur, gıdanın çeşitleri de sorundur. Gıda, başlı başına sağlığı etkileyen
bir konudur. Bir de bunun içerisine eklenen gıda katkı maddeleri ya da gıdada
oluşan kontaminasyonlar, hormonlar, enzimler, ilaçlar gibi konular da sağlığı
direkt etkileyen konulardır. Özellikle bugün bütün gıdalarda, ambalajlı
gıdalarda özellikle gıda katkı maddeleri vardır ve bu da sağlık açısından çok
önemli bir konudur; buna tekrar geleceğim. Onun dışında, insanın kullandığı
eşyalar da sağlığını çok etkilemektedir. Mesela, el kremi olarak kullanılan
kremlerde östrojen vardır ve bu östrojen aynı zamanda gıdalarda da
bulunmaktadır ve sağlığı çok etkilemektedir. Mesela, son zamanlarda Türkiye’de
de ve dünyada da meme kanserleri artmıştır ve bu artışın belki de en önemli
sebebi ya da suçlanan faktör kremlerde veya gıdalarda olan östrojendir ve bugün
meme kanseri çok erken yaşlarda görülmektedir, hatta erkeklerde görülmektedir.
Bu da sorunun başka bir boyutunu göstermektedir.
“Helal”
kavramı Milliyetçi Hareket Partisi açısından da önemli bir konudur, tüm İslam
âlemi için de önemli bir konudur. Bu nedenle bu çalışmaları olumlu buluyoruz.
Fakat sorun çözülmemiştir. Hatta gıda sağlığı, gıda güvenliği, eşya güvenliği
gibi konularda sorun çözülemediği gibi, yeni sorunlara da, yeni karmaşalara da
bu durum sebep olmaktadır. Sadece helal ürün olması, açıkça içerisinde domuz
ürünlerinin olmaması bu gıdanın sağlıklı olduğu anlamına gelmemektedir, çok
daha önemli sorunlar vardır. Mesela, biraz evvel bahsettiğim katkı maddeleri
tüm gıdalarda bulunmaktadır ve bu katkı maddeleri kimyasal maddelerdir, zehir
sayılabilir veya helal bir ürün olarak da kullanılabilir. Bir kimyasal maddenin
zehirle şifa arasındaki ölçüsü dozudur. Bu dozu artırdığınız zaman zehirdir,
dozu düşürdüğünüz zaman ilaçtır, faydadır. Onun için bütün gıdalarda gıda katkı
maddesi bulunması ve her gün bu gıdaları tüketmemiz çok daha önemli bir sorundur
bence. Onun dışında başka bir karışıklık da, gıdaların “helal gıda” kavramından
çok daha önemlisi “organik gıda” kavramı vardır. Organik gıda ne kadar
organiktir, bu da ayrı bir tartışma konusudur. Veya gıdaların üzerinde “GMP’ye
göre üretilmiş.” “HACCP’e göre üretilmiş.” gibi kavramlar bulunmaktadır. Başka
bir karışıklık konusu da, Türk Gıda Kodeksi, TSE standardı ve ISO belgesi gibi
belge karışıklıkları da vardır. Şimdi bu belgelerin herhangi birini taşımak
gıdanın güvenli olduğu anlamına gelmekte midir? Ya da bu belgelere sahip
olmayan gıda güvenilir değil midir? Onun için olay, dediğim gibi, sorun
çözülmemiş, yeni sorunlara, yeni karmaşalara sebep olmuştur. Bu yüzden yapmamız
gereken şeyler vardır. Milliyetçi Hareket Partisi olarak işte bunları söyleyeceğim,
önerilerimi dile getireceğim. 
Özellikle
tüketici ve satıcı açısından karmaşayı önlememiz gerekir. Tüketici neye
güvenecek, neye inanacaktır? Helal ürün demek içerisinde domuz ürünlerinin
olmaması anlamında, evet, yeterli midir? Değildir. Ne bekleyeceğiz, neye
bakacağız? Bu konuda bizim önerimiz, önemli olan, olmayanı değil içerisinde ne
olduğunu belirten bir düzenlemeye ihtiyacımız vardır. Bu da etiketlenmeyle
olmalıdır. Gıdaların üzerinde okunabilir, anlaşılabilir, basit ve direkt
içerisindeki ürünün miktarını, bunun kalorisini, sağlığa etkisini, kimin
kullanıp kimin kullanmaması gerektiğini belirten uyarılar olması lazımdır. 
Onun
dışında, gıdaların bir de takip sisteminin kurulmasını istiyoruz. Özellikle
-yaşadık- mesela ayakkabı veya çanta gibi ürünler bir ülkeden alınmış, ülkemize
girmiş, sonra bunların sağlığa uygun olmadığı anlaşıldı ama bu ürünler piyasada
kullanılmıştı. Onun için takip sistemi kurmamız lazım. Takip sistemiyle
kastettiğimiz, yurdumuza girişinden son kullanımına kadar izlenmesini
kastediyorum. 
Evet,
sürem bitiyor.
Bir
diğer… Tabii ki, özellikle piyasa kontrollerinin, analizlerinin yapılmasını
istiyoruz, bununla ilgili laboratuvar desteğinin kurulmasını istiyoruz, bununla
ilgili personel donanımının da artırılması gerektiğini düşünüyoruz.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
SEFER
AYCAN (Devamla) – Fakat sadece tüketici açısından değil, satıcı açısından da
haksız rekabete sebep olmaktadır. Özellikle bu ürünleri satanlar daha yüksek
fiyatlara satıp haksız kazanç elde edebilmektedir. AVM’ler, market zincirleri,
süpermarketlerin haksız bir rekabeti vardır. Buna karşı esnafımızı korumamız
gerekir, bakkalımızı, manavımızı, kasabımızı korumamız gerekir. Bunlar bizim
orta direğimizdir.
Bir
diğer konu da Suriyelilerin iş piyasasından sonra esnaflığı da almasından
dolayı yerli esnafımız ile Suriyeli esnaf arasında da haksızlıklar vardır,
haksız bir rekabet vardır. Burada da Kahramanmaraş’ta ve tüm güney illerinde
sorun yaşanmaktadır. Onun için esnafı da bu yönden destekleyen, haksız rekabeti
önleyen düzenlemelere ihtiyacımız vardır. Buradan çağrıda bulunuyorum özellikle
Ticaret Bakanlığına ve Tarım Bakanlığına: Milliyetçi Hareket Partisinin bu
konudaki düzenlemede tavsiyelerinin bir an önce desteklenerek yürürlüğe
girmesini istiyorum. 
Hepinize
saygılar sunarım. 
Teşekkür
ediyorum. (MHP sıralarından alkışlar) 
BAŞKAN
– Teşekkür ederim. 
Arkadaşlar,
böylece Milliyetçi Hareket Partisi Grubu adına yapılan konuşmalar da
tamamlanmıştır. 
60’a
göre pek kısa bir söz talebi var Sayın Taytak’ın. 
Buyurun
Sayın Taytak.
IV.- AÇIKLAMALAR (Devam)
19.- Afyonkarahisar Milletvekili Mehmet Taytak’ın, geçici Kur’an kursu
öğreticilerinin mağduriyetinin giderilmesi için çalışma yapılmasını rica
ettiğine ilişkin açıklaması
MEHMET
TAYTAK (Afyonkarahisar) – Teşekkür ediyorum Sayın Başkanım.
Diyanet
İşleri Başkanlığı bünyesinde görev yapan geçici Kur’an kursu öğreticilerimizden
mesajlar almaktayım. Din Hizmetleri Alan Bilgisi ve Kamu Personeli Seçme
Sınavı’na girerek, ayrıca illerdeki mülakatlarda 70 puanın üzerinde başarı
göstererek görev alan geçici Kur’an kursu öğreticilerimiz hafta içinde fiilen
çalışmış olduğu günlere ait SGK keseneğinin tam yatırılmaması nedeniyle
mağduriyet yaşamaktadır. Mağduriyet sadece bununla da sınırlı değil, tabii ki
böyle olması emekli olma sürelerini de uzatıyor. Geçici oldukları için iş
güvenceleri de yoktur. Çok zorlu eleme süreçlerinden geçerek geçici Kur’an
kursu öğreticisi olan bu vatandaşlarımızın kadroya alınmasıyla ilgili bir
çalışma yapılmasını rica ediyorum.
Hepinize
hayırlı akşamlar diliyorum.
BAŞKAN
– Teşekkür ederim.
Arkadaşlar,
yine, Sayın Enginyurt’un İç Tüzük 60’a göre bir talebi var.
Buyurun.
20.- Ordu Milletvekili Cemal Enginyurt’un, Ordu ilinde elektrik kablo ve
direklerinin bakım, onarımının yapılarak mağduriyetin giderilmesini rica
ettiğine ilişkin açıklaması
CEMAL
ENGİNYURT (Ordu) – Sayın Başkan, Ordu ilinde yaklaşık otuz yıla yakındır
elektrik direkleri ve kablolarında herhangi bir yenilenme, herhangi bir bakım
onarım yapılmadığından dolayı -Sayın Bakana Plan ve Bütçe Komisyonunda da
söylemiştim, tekrar ifade ediyorum- özellikle kış aylarında elektrik
kesintileri çok sık oluyor. Mümkünse, ilgili firmanın uyarılarak beş yılda bir
yapılması gereken bakım onarım için Ordu’da hassasiyet gösterilmesini, elektrik
kesintilerinin giderilmesini rica ediyor, saygılar sunuyorum.
BAŞKAN
– Teşekkür ederim.
Değerli
arkadaşlar, grubu bulunmayan siyasi partilerin de temsilcileri var Genel
Kurulumuzda, onlara da İç Tüzük 60 kapsamında söz vereceğim; uzatabiliriz,
ilave edebiliriz. 
Şimdi,
önce Afyonkarahisar Milletvekili ve Demokrat Parti Genel Başkanı Gültekin
Uysal…
Buyurun
Sayın Uysal.
21.- Afyonkarahisar Milletvekili Gültekin Uysal’ın, madencilik
sektörünün şeffaf uygulamalarla öngörülebilir hâle getirilmesinin ve ruhsat
güvencesinin artırılmasının Türkiye’nin öncelikli gündem maddelerinden biri
olmasını temenni ettiğine ilişkin açıklaması
GÜLTEKİN
UYSAL (Afyonkarahisar) – Sayın Başkanım, çok kıymetli milletvekilleri;
öncelikle hepinizi saygıyla selamlıyorum.
Bugün
Enerji ve Tabii Kaynaklar Bakanlığı, beraberinde bağlı kuruluşlar, beraberinde
Ticaret Bakanlığının bütçesini görüşüyoruz. Gönlümüz arzu eder ki hükûmet
sistemi değişikliği sonrası başkanlık modellerinde olduğu gibi bütçe yapım süreçlerinin
yedi buçuk sekiz aylık bir zamana yayılarak kurum kurum, genel müdürlük genel
müdürlük bütün bunları Genel Kurul zemininde de daha fazlasıyla müzakere
edebilsek. 
Ben
bugün özellikle Türkiye'nin ihracatı içerisinde seksende 1 oranında ihracata
tekabül eden doğal taş sektörü başta olmak üzere topyekûn madencilik sektörü,
eski adıyla Maden İşleri Genel Müdürlüğü, yeni adıyla –birleştirilmiş- Maden ve
Petrol İşleri Genel Müdürlüğü hususunda düşüncelerimi ifade etmek istiyorum. On
beş yıllık zaman dilimi içerisinde zaman zaman “reform” “değişim” “dönüşüm” adı
altında hem bakanlıkların hem genel müdürlüklerin birleştirildiği, parçalandığı
süreçlere şahit olduk. Son olarak kararnamelerle bu sistem değişikliği sonrası
Enerji Bakanlığı bünyesinde de Maden İşleri Genel Müdürlüğünün geçmişte Maden
Dairesiyle, sonrasında müstakil Genel Müdürlükle, şimdi de Petrol İşleriyle
birleştirildiğini görüyoruz. Ben mahiyeti itibarıyla, iştigal sahası itibarıyla
Enerji Bakanlığının bünyesinde olmasına rağmen iki farklı genel müdürlüğün
birleştirilmesinin çok etkin bir yönetim sağlayacağı kanaatinde olmadığımı
öncelikle ifade etmek isterim. 
Bugün
bu bütçe kapsamında son yıllarda özellikle Maden Kanunu’nda çok sık yapılan
değişiklikler madencilik sektörünü de öngörülemez hâle getirmiştir. Bu açıdan,
7/12/2018 tarihinde Maden Kanunu’nda değişiklik yapan yeni bir teklif de Büyük
Millet Meclisine sunulmuştur. Sektör temsilcileri, birlik temsilcileriyle
yaptığım değerlendirmelerde de gördüğüm kendileri bu süreç içerisinde “Ben yaptım
oldu.” mantığı içerisinde bir teklifle karşı karşıya kaldıklarını ifade
ederler. Türkiye gibi kronik dış ticaret açığı, kronik cari açık problemi olan
ve millî güç ve kaynaklarını azami düzeyde aktif hâle getirme mecburiyeti olan
bir ülkede kırsal alanda istihdam sağlayan böyle bir alanla ilgili düzenleme
yaparken bütün paydaşlarıyla beraber ortak bir anlayış içerisinde bu sürecin,
yeniden kanun yapım sürecinin tercih edilmesi gerektiği kanaati içerisindeyim. 
(Mikrofon
otomatik cihaz tarafından kapatıldı)
BAŞKAN
– Sayın Uysal, tamamlayalım lütfen.
GÜLTEKİN
UYSAL (Afyonkarahisar) – Özellikle 16 Haziran 2012 tarihinde yürürlüğe giren
Başbakanlık genelgesiyle izin süreçlerinde yaşanan gecikmeler, belirsiz
süreçler sektörün potansiyel büyüme hızının altında kalmasına hatta küçülmesine
de vesile olmuştur. 
Türkiye’de
hepimizin bugün üzerinde büyük hassasiyet göstermesi gereken hukuk devleti ve
demokrasinin artık ekonomilerin en temel girdisi olduğu noktada asli yetkinin
icracı bakanlıkta olmasına rağmen Danıştayın verdiği kararın hilafına maalesef
geçmişte 24 Haziran seçimlerine kadar Başbakanlık bünyesindeki komisyon
üzerinden uzun ay ve yıllara dayanan yatırımların geciktiği, istihdamın
yaratılamadığı böyle bir etki analizi dairesinde sonuç ortaya çıkmıştır.
Özellikle dünya ülkelerinin ekonomilerinde yaşanan çalkantılar, ticari
savaşlar, bölgesel savaşlar da bu hususta ihracatı etkilemiştir.
(Mikrofon
otomatik cihaz tarafından kapatıldı)
BAŞKAN
– Tamamlayalım. 
GÜLTEKİN
UYSAL (Afyonkarahisar) – 2013 yılında 2 milyar 186 milyon dolarlık bir ihracata
ulaşmışken bu saymaya çalıştığım etkenler dolayısıyla geriye doğru gitmiş ve
bugün 2017 yılı itibarıyla 2 milyar 60 milyon dolar civarında ihracatı vardır.
Bu ortamda moral ve desteğe ihtiyaç duyan sektörün sanki Ceza Kanunu’na
dönüştürülmüş bir kanun teklifiyle de karşı karşıya kaldığı hususundayım.
Özellikle sektörün yüzde 98’ini oluşturan KOBİ’lerin… KOBİ niteliğinde olan
şirketlerle büyük şirketleri mukayese ederek son beş, sekiz yıllık zaman zarfı
içerisinde yapılan düzenlemelerde harçlarla ilgili ciddi artırımlar meydana
gelmiştir. Ruhsat bedelleri maden sınıfına bağlı olarak arama ruhsatlarında
yüzde 700’lere, işletme ruhsatlarında yüzde 100’lere varan oranlarda
artırılmıştır. Bu açıdan baktığımızda, bu kompozisyonu da önümüze aldığımızda,
kalkınma planlarında da ortaya konulduğu gibi, özellikle ruhsat güvencesinin
daha da pekiştirilmesi gerekirken bu son teklifle beraber güvencenin
azaltıldığını…
(Mikrofon
otomatik cihaz tarafından kapatıldı)
BAŞKAN
– Son olarak, buyurun.
GÜLTEKİN
UYSAL (Afyonkarahisar) - Ruhsat bedelleri ve devlet hakkı oranlarının
yükseltilmesiyle beraber de özellikle ruhsat alanlarındaki mümkün ve muhtemel
rezervlerin kısa sürede görünür rezerv hâline dönüştürülmesi imkânı ortadan
kalkmaktadır. Ben bu açıdan her vesileyle büyük plan ve mega sunumlarda yüzde 1
düzeyindeki gayrisafi millî payının yüzde 5’ler noktasına çıkarma noktasında
bir hedef ifade edilirken fiilî uygulamalar ve yapılan düzenlemelerle maalesef
bunun tersi istikamette politikalar ortaya konulmaktadır. Bu açıdan sektörün
şeffaf uygulamalarla öngörülebilir hâle getirilmesi, ruhsat güvencesinin
artırılması, sektörün önünün açılması Türkiye'nin öncelikli gündem
maddelerinden biri olmasını temenni ediyor, bütün Genel Kurulu, siz değerli
milletvekillerini saygıyla selamlıyorum. (İYİ PARTİ sıralarından alkışlar) 
BAŞKAN
– Şimdi, İç Tüzük 60 kapsamında Saadet Partisi Konya Milletvekili Abdulkadir
Karaduman’a söz veriyorum. 
Buyurun
Sayın Karaduman.
22.- Konya Milletvekili Abdulkadir Karaduman’ın, bütçe görüşmelerinin
geçmiş hesapların, politik kavgaların gölgesinde ülke gerçekliklerinden uzak
hamasi nutuklarla emeğin, alın terinin, geleceğin üzerinin örtüldüğü bir
arenaya döndüğüne ve bu bütçenin halkın değil, rantın bütçesi olduğuna ilişkin
açıklaması
ABDULKADİR
KARADUMAN (Konya) – Sayın Başkan, teşekkür ediyorum, her birinizi hürmetle,
muhabbetle selamlıyorum.
Bu
bütçe meseleleriyle alakalı görmüş olduğumuz endişelerimizi, kaygılarımızı ve
temennilerimizi dile getirmek üzere söz almış bulunuyorum. Özellikle bugün
yolsuzluk, israf ve rantın zirveye çıktığı, ekonomik krizlerle emeğin resmen iç
edildiği bir dönemde, bir ülkede bizim geleceğe güvenle bakabileceğimiz,
milletimize umut olabilecek bir çalışmayı muhakkak surette ortaya koymak
zorundayız. Ancak görülen o ki bütçe görüşmeleri geçmiş hesapların, politik
kavgaların gölgesinde ülke gerçekliklerinden çok uzak hamasi nutuklarla emeğin,
alın terinin ve geleceğimizin üzerini örten bir arenaya dönmüş durumdadır. 
Şimdi,
bugün yedi yıldır savaşta olan Suriye’nin ardından dünyanın en yüksek 10’uncu
enflasyonuna sahibiz. Ocak ayından bu yana Türk lirası yüzde 45 oranında bir
değer kaybetti. Vatandaşın bankalara olan borcu ise 403 milyar lira
seviyelerine tırmandı. Özellikle, bugün, ülkemizde her gün yeni camilerin,
Kur’an kurslarının ve medreselerin açıldığı bu ülkede 65 milyon tane kredi
kartı bulunmaktadır. 
Yine,
ülkemizde 1986 yılından 2003 yılına kadar yapılan toplam özelleştirmelerin
tutarı 8 milyar dolar iken son on dört yıllık dönemde yapılan özelleştirmelerin
toplamı 60 milyar doları aşmış vaziyettedir. Hâl böyleyken brüt dış borç stoku
2003’ten bu yana 130 milyar dolardan 453 milyar dolar seviyesine çıkmıştır.
Fakat tabii, bunlar görülmezken “Kriz mriz yok.” denilerek ekonomik krizin
milletin gözlerinde yaşandığı hakikatinin üzeri örtülerek bir bütçenin sonuna
doğru yaklaşmaya çalışıyoruz. 
Şimdi,
buradan biz sormak istiyoruz: 2019’a dair öngörülen 4 milyon işsiz için bu
bütçede ne var? Son on yılda borçları yüzde 830 artarak 100 milyar liraya
dayanan çiftçiler için bu bütçede ne var? Ataması yapılmadığı için intihar eden
öğretmenler için bu bütçede ne var? 
(Mikrofon
otomatik cihaz tarafından kapatıldı) 
BAŞKAN
– Sayın Karaduman, tamamlayalım lütfen.
ABDULKADİR
KARADUMAN (Konya) – Konkordato ilan eden firmalar sebebiyle işsiz kalan,
tazminatı ödenmeyen işsizler için bu bütçede ne var? Mülakatlarla, sınavlarla
geleceği çalınan her beşinden birinin işsiz olarak kayda geçtiği gençler için
bu bütçede ne var?
Şimdi
görülen o ki bu bütçede emekli yoktur. Bu bütçede asgari ücretli, memur, işçi,
emekli yoktur. Kıt kanaat geçimini sürdürmeye çalışan esnaf ve sanatkâr yoktur.
Çiftçi ve üretici de yoktur ve ne yazık ki genç ve ne yazık ki kadın yoktur.
Aslan payı her yıl olduğu gibi, aslan payı her yıl olduğu gibi bu yıl da
rantiyeciye yani bir avuç mutlu azınlığa aktarılacaktır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ABDULKADİR
KARADUMAN (Konya) - Yine en çok iktidarın dilinden düşürmediği faiz lobisi ve bankalar
kazanacaktır, rakamlar bunun en bariz göstergesidir. 
Şimdi
biz burada öyle bir bütçe yapmalıyız ki dış güçler bir daha sabrımızı
zorlamasın. Öyle bir bütçe yapmalıyız ki gardiyan devlet anlayışının yerine,
garson devlet anlayışını tatbik edelim. Öyle bir bütçe yapmalıyız ki bu
devletin sermaye sahiplerinin, servet sahiplerinin devleti değil; yoksulun,
işçinin, garibanın devleti olduğunu herkese gösterelim. 
Ben
sözlerimi tamamlarken yapılan bu görüşmelerde gördüğüm son bir hakikati ifade
ederek sözlerime son vermek istiyorum. Görünen odur ki bu bütçe halkın bütçesi
değil, bu bütçe rantın bütçesidir. 
(Mikrofon
otomatik cihaz tarafından kapatıldı) 
ABDULKADİR
KARADUMAN (Konya) – Görülen o ki bu bütçe sokağın, garibanın değil; sarayın ve
zenginlerin bütçesidir. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna Dair
Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
- Değerli arkadaşlar, şimdi şahıslar adına lehinde söz olarak Düzce
Milletvekili Ayşe Keşir… 
Buyurun
Sayın Keşir. (AK PARTİ sıralarından alkışlar) 
AYŞE
KEŞİR (Düzce) - Sayın Başkan, değerli milletvekilleri; sözlerime başlarken
şehit edilen Rize Emniyet Müdürümüze Allah’tan rahmet, aziz milletimize de
başsağlığı diliyorum. 
Enerji,
toplumun refahını doğrudan etkilerken ülkelerin de kalkınması için önemli bir
unsurdur. Güvenli, temiz, yeterli ve ucuz enerji sağlamak ülke yöneticilerinin
temel çalışma alanlarındandır. Nüfus artışı, sanayi ve ekonomideki büyüme
ülkemizde enerji talebinin artışını da devam ettirmektedir. Mevcut kaynakların
yanı sıra alternatif ve yenilenebilir enerji ile yerli kömür potansiyelimizin
azami ölçüde kullanılması AK PARTİ Hükûmetlerinin önceliği olmuştur. 
Sayın
Başkan, değerli milletvekilleri; doğal gaz kullanmaya başladığımız 1987 yılında
500 milyon metreküp olan yıllık doğal gaz arzı bugün 50 milyar metreküpe
ulaşmıştır. 2002 yılında sadece 5 şehrimizde kullanılan doğal gaz, 2019 yılı
başı itibarıyla 81 ilimizin hepsine ulaşacaktır. Ekim ayı sonu itibarıyla 434
ilçe ve beldemizde doğal gaz imkânına kavuşulmuştur. Son dönemde doğal gaza
erişen ilçe ve beldelerden ikisi de şehrim Düzce’nin Yığılca ilçesi ve Boğaziçi
beldesidir. Hemşehrilerimiz adına Sayın Cumhurbaşkanımıza ve bakanlarımıza
şükranlarımı sunuyorum. 
Doğal
gazın yaygınlaşması sadece yerleşim yerleriyle sınırlı kalmamakta, özellikle OSB’lerde
doğal gaz arzı devam etmektedir. Bu konuda iktidar-muhalefet tüm
milletvekillerinin ülkemiz ve illeri adına iftihar ettiğine eminim. 
Değerli
milletvekilleri, kendi sınıfında 16 gemi arasında ilk 5 gemi arasına giren
ülkemizin ilk derin sondaj gemisi Fatih hepimizin gurur kaynağıdır. Barbaros
Hayrettin Paşa ve Oruç Reis gemilerimiz durmaksızın çalışarak denizleri
taramaktadır. Çocuklarımıza enerji bağımsızlığına erişmiş bir Türkiye bırakmak
adına varsa, bulacağız. 
Değerli
milletvekilleri, çevre ve enerji siyaset için “soft topic”tir. Tartışmalara
baktığımızda itiraz edilmeyen enerji türü neredeyse yok gibidir. Türkiye'de ne
yazık ki en çok da yenilenebilir enerji türüne itiraz edilmektedir.
“Hidroelektrik santralleri olmasın, aynı zamanda nükleer enerji santrallerine
de karşıyız, onlar da olmasın.” diyorlar. Paris’te biri 70 kilometre mesafede
5, Londra’da biri 100 kilometre mesafede 5, Madrid’de biri 50 kilometre
mesafede 2 nükleer santral bulunmaktadır. Fransa 58 santralle elektrik enerji
arzının yüzde 70’inden fazlasını nükleer enerjiden elde etmektedir.
Ayrıca
“Hele hele kömürle çalışan termik santraller hiç olmasın.” deniyor. 
Değerli
milletvekilleri, dünya ülkeleri kendi kömüründen istifade ediyor, hatta Güney
Afrika, kömürünün yüzde 90’ını kendisi çıkarıyor ve kendisi kullanıyor. Almanya
yüzde 44 olan kullanım oranını 51’e çıkarma kararı aldı. 
“Güneş
enerjisini, rüzgâr panellerini de istemeyiz.” diyorlar. Tüketirken enerjiyi tüm
konforuyla tüketenlerin, telefon şarjı için dahi strese girenlerin
sürdürülebilir bir çevre anlayışı ve yüksek teknolojiyle üretilen yenilenebilir
enerji santrallerine karşı çıkması ne kadar gerçekçidir? Hem güvenli enerji
arzı için yatırım yapacağız hem de çevreyi koruyacağız ve bunu diğer dünya
ülkeleri gibi başaracağız. 
Değerli
milletvekilleri, yenilenebilir enerjinin toplam enerji içindeki payı Avrupa
Birliği ülkelerinde yüzde 13,5 iken Türkiye'de bu oran yüzde 26 civarındadır.
AK PARTİ politikaları bunu daha da artırmayı hedeflemektedir. Akkuyu Nükleer
Santrali’nin Cumhurbaşkanımız ve Rusya Devlet Başkanının katılımıyla 3 Nisan
2013 tarihinde temelleri atılmış, Türkiye'nin ilk nükleer santral inşaatı
başlamıştır. Sinop Nükleer Santrali’ne ilişkin fizibilite çalışmaları devam
etmektedir. Hedefimiz, nükleer teknolojiyi sadece enerji üretmekte değil, tıp,
tarım ve uzay çalışmalarında da kullanmaktır. Enerji teknolojilerinde,
yenilenebilir enerjide Türkiye'nin yerleşme hamlesi hız kesmeyecektir. AR-GE
yoğun ve katma değeri yüksek yatırımları ülkemize kazandırmaya devam edeceğiz.
Değerli
milletvekilleri, sözlerime son verirken 2019 yılı bütçesinin Türk milletine
hayırlı olmasını diliyor, yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim.
Şimdi,
değerli arkadaşlar, yürütme adına sayın bakanlarımıza söz vereceğim. Malumunuz
toplam yetmiş dakika süre kullanma imkânları var fakat bakanlarımız yirmişer
dakika olarak toplam kırk dakika civarında toparlayabileceklerini düşündüler.
Gerekirse ilave yapabileceğiz bunlara.
Önce,
Ticaret Bakanımız Ruhsar Pekcan. 
Buyurun
Sayın Pekcan. (AK PARTİ ve MHP sıralarından alkışlar)
TİCARET
BAKANI RUHSAR PEKCAN - Sayın Başkan, değerli milletvekilleri; sözlerime
başlamadan önce, görevi başında şehit edilen Rize Emniyet Müdürü Sayın Altuğ
Verdi’ye Allah’tan rahmet, ailesine başsağlığı ve sabırlar diliyorum. Sizleri
saygıyla selamlıyor, 2019 yılı bütçe kanununun milletimiz ve ülkemiz adına
hayırlara vesile olmasını diliyorum.
Cumhurbaşkanlığı
hükûmet sistemiyle birlikte Gümrük ve Ticaret ile Ekonomi Bakanlıkları “Ticaret
Bakanlığı” adı altını birleştirilmiş, böylece iç ve dış ticaretin bütüncül bir
bakışla tek elden yönetildiği etkili bir model oluşturulmuştur. 
Bu
yeni dönemde Sayın Cumhurbaşkanımızın işaret ettikleri sonuç ve çözüm odaklı
bir anlayış içerisinde 81 milyona hizmet veren bir kurum olarak çalışmalarımıza
durmaksızın devam ediyoruz. 
Son
dönemde küresel ticaret savaşları ve korumacı ticari söylemler, Brexit sürecine
ilişkin belirsizlik, sıkılaşan finansal koşullar ve jeopolitik gelişmeler, küresel
ticaretin aşağı yönlü baskılayan risk unsurları olarak ön plana çıkmaktadır. 
Bu
riskler altında 2017 yılında miktar bazında yüzde 4,7 büyüyen küresel mal
ticaretinin Dünya Ticaret Örgütü tahminlerine göre 2018 yılında yüzde 3,9
büyümesi beklenmektedir. Küresel ticarete ilişkin tüm bu risklere karşın
Türkiye ihracatta cumhuriyet tarihinin rekorunu kırmaya hazırlanıyor. 2018 yılı
Kasım ayı itibarıyla 168,1 milyar dolar yıllıklandırılmış ihracata ulaşan
Türkiye'nin, yıl sonunda 170 milyar dolar ihracata ulaşmasını hedefliyoruz.
2018 yılının ilk on bir ayında ihracatımız yüzde 7,7 artarak 154,2 milyar
dolar, ithalatımız ise aynı dönemde 206,5 milyar dolarla geçen yılın yüzde 2
altında gerçekleşmiştir. Böylece on bir ayda dış ticaret açığımız yüzde 22,7 gibi
önemli bir oranda düşerek 52,2 milyar dolar olurken ihracatımızın ithalatı
karşılama oranı yüzde 74,7’ye yükselmiştir. 2018 yılının ilk on ayında hizmet
gelirlerimiz bir önceki yılın aynı dönemine göre yüzde 10,6 artışla 41,5 milyar
dolar oldu. Diğer taraftan, mal ve hizmet ihracatı birlikte değerlendirilirse
2018 Ocak-Ekim döneminde ihracat 186,1 milyar dolar, ithalat 203 milyar dolar
olmuş, ihracatın ithalatı karşılama oranı ise yüzde 91,3’e yükselmiştir. 
Değerli
milletvekilleri, Bakanlığımızın temel amacı, Türk ihracatının küresel rekabet
gücünü ve ürünlerinin katma değerini artırarak dünya piyasalarından daha fazla
gelir elde etmek suretiyle ülkemizi yüksek gelirli ülkeler seviyesine
yükseltmektir. İç ticarette üreticisinden tüketicisine kadar tüm halkımıza
refah getirecek şartları oluşturarak modern bir piyasa ekonomisinin temellerini
güçlendirmektir. Gümrük süreçlerinde ise çağımızın bir gereği olan tam
dijitalleşme gibi araçları kullanarak dış ticarette sunulan hizmetin verimli,
hızlı, yüksek standartta olmasını sağlamaktır. Bu çerçevede, ticaretin daha
rekabetçi, hızlı, kolay ve güvenli yapıldığı lider ülkeler arasında yer almak
üzere var gücümüzle gayret ediyoruz. Bu doğrultuda, Dünya Bankasının Doing
Business Raporu’nda dış ticaret alanında bir önceki rapora göre 29 sıra
kazanarak 42’nci sıraya yükseldik. KOBİ düzeyinden başlayıp her seviyedeki
ihracatçımıza bu yıl 2 milyar 34 milyon TL civarında destek vermeyi
öngörüyoruz. Bu destekleri Türkiye’nin ihracat potansiyeline doğrudan katkı
sağlayacak olan alanlara veriyoruz. 2018 yılında genel ticaret heyeti ve alım
heyeti programlarıyla firmalarımızın yaklaşık 16 bin adet iş görüşmesi
yapmasını sağladık. Hedefinde Türkiye’den dünya markaları çıkarmak olan
TURQUALITY Programı’nda 162 firmamızın 173 markasını destekliyoruz. Bu önemli
programı günümüz koşullarına göre yeni pazarlar ve yeni firmalar ekleyerek
desteklemeye devam edeceğiz. 
Dubai,
Tahran, New York, Şikago, Londra’daki Türk ticaret merkezlerine ilave olarak
bölge ve talep odaklı 35 yeni noktada Türkiye ticaret merkezleri kurmayı
planlıyoruz. 
İhracatçılarımızın
küresel pazarlara ulaşımını kolaylaştırmak üzere yeni bir düzenlemeyle 12.975
ihracatçı firmamızın toplam 16.340 yetkilisine hususi pasaport alma yetkisi
sağladık. 
Çin,
Rusya, Hindistan, Meksika’ya yönelik olarak sektör ve eyalet bazında
hazırladığımız eylem planlarıyla faaliyetlerimizi yoğunlaştıracağız. 
Tüm
desteklerimizi ihracatçıya basit bir dille anlatan kolaydestek.gov.tr sitesini devreye aldık. 
Yerinde
firma ziyaretleri kapsamında il il gezerek ihracatçılarımızın sorunlarını ilk
ağızdan dinledik ve dinlemeye devam edeceğiz. Dış ticaret bilgilendirme
seminerleri düzenledik ve 28 odada ihracat destek ofisleri kurduk. 
Uluslararası
ticarette korumacı politikalar nedeniyle ihracatımızın ticaret politikası
önlemine tabi olan kısmı 2018 yılının ilk on ayında 8 katına çıkarak yüzde
4,7’ye yükselmiştir. Buna rağmen 2018 yılı on bir ayında ihracatımız yüzde 7,7
artış göstermiştir.
Küresel
ticarette ülkemizin maruz kaldığı haksız uygulamalara karşı gerekli önlemleri
almak önceliklerimiz arasında yer almaktadır. Bu kapsamda, ABD’nin ülkemize
karşı aldığı tüm önlemlere aynen ve çok kısa zamanda cevap verdik. Dünya
Ticaret Örgütüne gerekli mekanizmaları bir gün içinde devreye sokarak “panel”e
başvurduk. Son üç ay içerisinde Bakanlığımız bünyesinde profesyonel bir ekiple
çalışarak Dünya Ticaret Örgütü nezdinde iki adet dava kazanmış bulunuyoruz. 
Yine,
hâlihazırda yetmişin üzerinde ürün grubunda 25 ülkeye karşı dampinge ve
sübvansiyona karşı önlem uygulamaktayız. Ülkemiz alınan koruma önlemleri
itibarıyla Dünya Ticaret Örgütü üyeleri arasında 3’üncü sırada yer almaktadır.
Dünya
ticaretinde korumacı eğilimlerin arttığı dönemlerde EXIMBANK gibi kuruluşların
önemi daha da artıyor. EXIMBANK’ın 2018 yıl sonunda bir önceki yıla göre
finansman desteği yüzde 12 artarak 44 milyar dolara ulaşacak. 2018 yıl sonu
itibarıyla ihracatçı sayısı yıllık bazda yüzde 16 artarak 11 bine yükselmiş
olup bu ihracatçı firmalarımızın yüzde 70’i KOBİ’lerdir ve KOBİ’lerin artışına
destek veriyoruz. Ülkemizin ihracata açılan en önemli kapılarından birisi de
serbest bölgelerdir. Hedefimiz, tüm dünyada son zamanlarda artış eğiliminde
olduğu gibi özel ihtisas serbest bölgeleri kurmak ve bu bölgelerde yazılım,
bilişim, yüksek teknoloji ve katma değeri yüksek ihracatı özel olarak teşvik
etmektir. 
Ticaret
diplomasisi araçlarını ekonomik iş birliğinin derinleştirilmesi amacıyla etkin
bir şekilde kullanıyoruz. Bu kapsamda, 2018 yılında 21 ülkeyle 131 ikili
görüşme gerçekleştirdik. Afrika’yla ekonomik iş forumu gerçekleştirdik ve
bunlardan ekim ayında gerçekleştirdiğimiz foruma Afrika’dan 27 ülke bakan ve
bakan yardımcısı seviyesinde katılmış bulunmaktadır. 
Gümrük
birliğinin güncellenmesine yönelik muhataplarımızla görüşmelerimizi sürdürüyor,
aynı zamanda STK’ler ve onların paydaşları ve iş ortaklarını da devreye
alıyoruz. 
İhracatımızı
artırmak ve küresel rekabetçiliğimizi güçlendirmek için hâlihazırda aralarında
dünyanın en önemli ülkelerinin de yer aldığı 17 ülke-ülke grubuyla STA
müzakereleri devam etmektedir. İthalatın ekonomik gereklilikler doğrultusunda,
akılcı politikalarla idaresine de ayrı bir önem atfediyoruz. Çok yönlü,
dinamik, tutarlı ithalat politikalarını uyguluyoruz. 
Değerli
milletvekilleri, zamanımızın teknolojik gelişmelerden tam manasıyla istifade
ederek dijitalleşmeye dayalı, etkin, hızlı, çözüm odaklı bir yaklaşımla
gümrüklerimizi dönüştürüyor, modernize ediyoruz. Yasal ticaretin önünü açtık,
yasal olmayan ticarete set çektik. Bu konuda hiçbir tavizimiz yok. Sloganımız:
“En kolay, en güvenilir ticaretin adresi olmak.” Gümrük kapılarının
modernizasyonu, genişletilmesi, dijitalleşmesi ve ilgili yapılandırma
çalışmalarımız devam ediyor. Gerek gümrük idaresinin gerekse yükümlülerin
fiziki ortamda gerçekleştirdiği işlemleri elektronik ortama taşıma noktasında
çalışmalarımızı kararlılıkla sürdürüyoruz. Gümrük kapılarında araç bekleme
sürelerinin kısaltılması, işlem süreçlerinde standardizasyon, “tek pencere, tek
durak”, Konteyner ve Liman Takip Sistemi projelerimizi tek tek
gerçekleştiriyoruz ve bunu Türkiye geneline yaymak için gayret sarf ediyoruz. 
Yetkilendirilmiş
yükümlü statüsüyle firmalarımıza daha hızlı, güvenilir gümrük işlemleri
vesilesiyle rekabetçilik avantajı sunduk. Bu firmalar ihracatımızın yüzde
30’unu, ithalatımızın yüzde 38’ini gerçekleştirmektedirler. 
Yerinde
gümrükleme uygulamasıyla ihracatçılarımızın tesiste gümrükleme işlemlerini
gerçekleştirmelerini sağladık. Gümrük Eşya Takip ve Analitik Performans
Programı’yla gümrük işlemlerinin her bir aşamasının etkin bir şekilde
izlenebilirliğini sağladık ve şeffaf gümrük anlayışını hayata geçiriyoruz. 
Hayata
geçirdiğimiz yatırımlar ve elektronik sistem programları sayesinde 2018
yılbaşından bugüne kadar 45 ton uyuşturucu; 14,6 milyon ton kaçak sigara ve
11.500 ton kaçak akaryakıt yakalamış, ele geçirmiş bulunmaktayız. 
Gümrüklerde
tasfiyelik hâle gelen eşya ve araç ihaleleri şeffaf, katılımcı ve örnek bir
modelle 18 yaşını doldurmuş tüm vatandaşlarımızın kullanımına sunulan açık
artırma, E-ihale mobil uygulama sistemiyle devreye girmiş bulunmaktadır ve
bugün itibarıyla 250 bin ihale katılımcımız bulunmaktadır.
Değerli
milletvekilleri, ithalatta yaptığımız ürün güvenliği denetimlerinde son bir
yılda yaklaşık 500 milyon adet ürünü temsilen alınan numunelerden 14 milyon
adedinin test sonucu ülkemize girişini engellemiş bulunuyoruz. Tüketicilerin
sağlık ve güvenliğini tehdit eden ürünlerin ilan edildiği Güvensiz Ürün Bilgi
Sistemi’ni online olarak Eylül 2018’de devreye soktuk. 
Küresel
bazda 3,9 trilyon dolar büyüklüğündeki bir pazara hitap eden helal ürün hizmet
talebinin arttığını göz önüne alarak Helal Akreditasyon Kurumunu faaliyete
geçirdik. Tüketicinin korunmasıyla ilgili haksız fiyat artışları şikâyet
sistemi mobil uygulamasını gerçekleştirdik. 
Ticaretin
kolaylaştırılması yönünde ticaret sicil müdürlüklerinin şirket kuruluşlarında
tek temas olmasını sağladık. Şirket ticari işlemlerine ilişkin tüm ticari sicil
işlemlerinin elektronik ortamda yapılmasıyla Merkezi Sicil Kayıt Sistemi’ni
kurduk. 
Toplam
lisanslı depo kapasitemizi 3 milyon 200 bin 967 tona ulaştırdık. Türkiye ürün
ihtisas borsasını kurduk. 2019 yılı hasat dönemine kadar faaliyete geçireceğiz.
Perakende işletmelere ilişkin gerekli işlemlerin etkin bir şekilde yapılması
amacıyla Perakende Bilgi Sistemi’nin kurulmasına yönelik çalışmalara başladık.
Elektronik ticaretin payının artırılması, e-ticarette güvenlik kaygılarının
giderilmesi, hizmet kalitesinin artırılması amacıyla Güven Damgası Sistemi’ni
faaliyete geçirdik. Ticari aktörlerin finansmana erişimini kolaylaştırmak
amacıyla Taşınır Rehni Kanunu’nu çıkardık. Esnaf ve sanatkârımız için sorunları
çözmek, onların ekonomimize ve ihracatımıza daha büyük katma değer üretmesini
sağlamak üzere çalışmalarımıza devam ediyoruz. Bu kapsamda esnafımızın
finansman sorunlarını çözmek için 1 milyar 472 milyon kaynak ayrılmış olup
202.190 esnaf, sanatkâra 17 milyar 470 milyon TL kredi kullandırılmıştır. 2019
yılı bütçesinde yaklaşık 1 milyar 880 milyon TL’lik faiz destek kredisi
ayrılacaktır. Esnaf, sanatkârımızın sorunlarını çözmek için onlara temerrüde
düşen borçlarında faiz indirim desteği sağladık. Bunun dışında, esnaf ve
sanatkârı bilgilendirme toplantıları, esnaf ve sanatkârımıza teknoloji
kullanımının artırılması ve e-ihracatı yönlendirmesi amacıyla e-ticaret
eğitimleri düzenledik ve düzenlemeye devam edeceğiz. Bakanlık olarak 1994’ten
beri güncellenmeyen Rekabet Kanunu’nun güncelleme çalışmalarını, günümüz
koşullarını, ülkemizde doğrudan yabancı yatırımların yüzde 70’ini oluşturan AB
rekabet hukukunun 2003, 2008, 2010 yılı güncellemelerini dikkate alarak
tamamladık.
Konuşmamın
bu bölümünde 2019 yılına ilişkin hedeflerimiz ve projelerimizden bahsetmek
istiyorum. İhracatımız yüzde 7,1 artışla yeni ekonomi programındaki beklenti
olan 182 milyar dolara ulaşması, ithalatımızın bu hedef doğrultusunda 244
milyar doların altında gerçekleşmesi; bu hedefler doğrultusunda dış
ticaretimizle ilgili geliştirici önlemler alırken bir yandan da üretim
kapasitemiz ve rekabetçilik gücümüzü artıracağız. Ticaret diplomasimizi
hızlandıracak, daha fazla ticaret ve alım heyetleri düzenleyecek, pazar
çeşitlendirmesini sağlayacak, mevcut pazarlarda derinleşme faaliyetimizi
sürdürecek, hedef ve öncelikli ülkelerde yeni pazarlara giriş olanaklarını, yeni
stratejilerle ortaya çıkaracağız. Ticaret ataşelerini yerel ekiplerle beraber
güçlendirerek daha etkin, daha aktif, daha dinamik, daha görünür olmalarını
sağlayacağız. 
2019
yılında yirmi ülkeyle KEK ve JETCO toplantıları yapmayı hedefliyoruz. Çin, Hindistan,
Meksika, Rusya pazara giriş eylem planlarının uygulamasına geçeceğiz. Japonya,
Ukrayna’yla yürütülen STA müzakerelerini tamamlamayı, diğer STA’larla ilgili
görüşmeleri tamamlamayı, yürürlüğe koymayı hedefliyoruz. 
Üretim
ve ihracatımızın niteliğini değiştirerek ve ihtisas serbest bölgelerimizde
teknoloji, yazılım, bilişim ihracatına destek vererek daha fazla AR-GE,
teknoloji, inovasyon ve tasarım içeren ürünlerin ihracatının ağırlığını
artırmak için desteklerimizi bu yönde artıracağız. Devlet yardımları kapsamında
firmalarımızı günün rekabet koşullarına uygun olarak desteklemeyi sürdüreceğiz.
Türk ihraç ürünlerine yönelik muhtelif ülkelerde başlatılan ticaret politikası
önlemlerine karşı ulusal ve uluslararası platformlarda ihracatçılarımızın haklarını
savunmaya devam edeceğiz. 
Nisan-Ekim
2019 tarihlerinde 100’ün üzerinde ülke ve uluslararası kuruluşun katılımıyla
gerçekleştirilen 2019 EXPO Pekin’e katılım sağlayarak ülkemizin kültürünü ve
tarihî zenginliklerini tanıtacağız. İthalatın her aşamasını hassasiyetle takip
ederek gerekli önlemleri alacağız. Dış ticarete konu ürünlerin güvenilirliği ve
kalitesini artırmak amacıyla ürün güvenliği ve denetimi faaliyetlerini en etkin
şekilde gerçekleştireceğiz. Ürün güvenliği ve teknik düzenlemelere ilişkin çalışmalarımızı
tamamlayarak AB mevzuatına uyumlu hâle getirecek, ürün güvenliği sistemimizi de
modernize edeceğiz. 
Tüketicilerimizin
ve firmalarımızın tüketici hakları konusunda bilinç düzeyini artırmaya devam
ederek “bilinçli tüketici, basiretli tacir” anlayışımızı sürdüreceğiz. Hizmet
sektörlerine uluslararası rekabet gücünün ve hizmet ihracatımızın
sürdürülebilir bir şekilde artırılması amacıyla Bakanlığımız tarafından hizmet
sektörlerine yönelik olarak uygulanan destek programlarını etkili bir şekilde uygulamaya
devam edeceğiz. Perakende işletmelerin açılış ve faaliyetleriyle kapanışında
gerekli başvuru işlemlerinin yapılması, kurum, kuruluşlara iletilmesi,
değerlendirilmesi, bu işletmelere yönelik veri tabanı oluşturulması ve bilgi
paylaşımının sağlanması amacıyla Perakende Bilgi Sistemi’nin kurulmasına
yönelik çalışmaları sürdüreceğiz. Türkiye Ürün İhtisas Borsasıyla lisanslı
depolardaki tarım ürünlerinin, ürün senetlerinin elektronik ortamda alım
satımını tamamen gerçekleştirecek, hızlı, güvenilir biçimde tek bir platformdan
yapılmasını sağlayacağız. 
Reel
sektörün önemli fonlama araçlarından olan bonolarda karekod sisteminin
altyapısını oluşturup bonolarda karekod sisteminin ticari hayatta aktif ve
güvenilir olarak kullanılmasını sağlayacağız. Taşınmaz ve ikinci el taşınır
ticaretine yönelik çıkardığımız yönetmeliklerin etkin şekilde uygulanmasını
sağlayarak bu alanda köklü dönüşüm sağlayacağız. 
Toptancı
hallerinin, sebze meyvelerin yanı sıra, et ve et ürünleri, süt ve süt ürünleri,
su ürünleri, arı ürünleri, kesme çiçeğin de ticaretinin yapılabildiği modern
hizmet tesislerine sahip toptan gıda merkezlerine dönüştürülmesini, ayrıca
üretici örgütlerinin pazar paylarının artırılması, üretici örgütlerine vergi
avantajı getirilmesi, üretici örgütlerine toptancı halindeki iş yerlerinin
yüzde 30’unun ayrılması ve iş yerlerinin de yüzde 75 indirimli kiralanmasını
sağlayacağız. 
İnsan
kaynağına ve teknolojiye yaptığımız yatırımların ülke güvenliği ve ekonomisi
ile toplum sağlığı üzerindeki olumlu sonuçlarını alıyoruz. Kara kapıları,
havaalanı, deniz limanlarında en modern ve en ileri teknolojiyi kullanmaktayız.
2019 yılında ticareti kolaylaştıracak, yasa dışı eşya trafiğini önleyecek her
türlü yeni sistem ve ekipmanı gümrük kapılarımızda kurmaya ve teknolojik kapasitemizi
artırmaya kararlılıkla devam edeceğiz. Bir taraftan yasal ticareti
kolaylaştırıp hızlandırmaya devam ederken diğer taraftan potansiyel tehditlere
odaklanıp yasa dışı ticaretle etkin şekilde mücadele edeceğiz. 
Ülke
genelinde kooperatifçilik bilincini ve farkındalığını artırarak mevcut
kooperatiflerin kurumsal yapılarını güçlendirip yeni alanlarda kooperatiflerin
kurulmasını, kadın kooperatiflerini teşvik ederek kooperatifçiliğin ülke
ekonomisine katkısını artıracağız. 
EXİMBANK’ın
toplam finansman desteğini yüzde 10 artırarak 48,4 milyar dolara yükseltecek,
ülkemiz ihracatının yüzde 27’sine finansman sağlamış olacağız. Firma sayısını
yüzde 12 artırarak 12.320’ye çıkmasını hedefliyoruz, KOBİ payının yüzde 70’i
aşmasını amaçlıyoruz. 
Ticaret
Bakanlığımızın sizlere takdim olunan amaç ve faaliyetleri doğrultusunda
kullanılmak üzere 2019 yılı bütçesi toplam 5 milyar 693 milyon 573 TL’dir. Bu
meblağın 1 milyar 328 milyon 424 bin TL’si personel giderlerine, 207 milyon 138
bin TL’si SGK prim giderlerine, 238 milyon 301 bin TL’si mal ve hizmet alım
giderlerine, 140 milyon 549 bin TL’si sermaye giderlerine, 1 milyon TL’si
sermaye transferine ayrılmışken 3 milyar 778 milyon 161 bin TL’si cari
transfere yani büyük ölçüde ihracatçı ve ticaret erbabının desteklenmesiyle
ilgili giderlere tahsis edilmiştir. Tüm bu ödenekler hedeflerimize ulaşmamızda
lokomotif görevi üstlenen tüm paydaşlarımıza, özellikle ihracatımıza daha fazla
destek vermek amacıyla kullanılacaktır. 
Bakanlığımızın
bütçesinin hayırlı olmasını diliyor, hepinize saygılarımı sunuyorum. (AK PARTİ,
MHP ve İYİ PARTİ sıralarından alkışlar)
BAŞKAN
– Teşekkür ederim Sayın Bakanım. Zamanlamanız mükemmeldi, sağ olun. 
Şimdi
Enerji ve Tabii Kaynaklar Bakanı Fatih Dönmez… 
Buyurun
Sayın Bakanım. (AK PARTİ sıralarından alkışlar)
ENGİN
ÖZKOÇ (Sakarya) – Efendim, konuşmaya başlamadan önce, çok özür dilerim,
aldığımız bir haberi hem milletvekillerimize duyurmak açısından…
BAŞKAN
– Konuşmadan sonra alalım Sayın Özkoç. 
ENGİN
ÖZKOÇ (Sakarya) – Hayhay. Acil bir durum olduğu için yani. 
BAŞKAN
– Buyurun, buyurun. 
IV.- AÇIKLAMALAR (Devam)
23.- Sakarya Milletvekili Engin Özkoç’un, Manisa ili Soma ilçesindeki
maden ocağında meydana gelen göçükte yaralanan işçilere şifa dilediğine ilişkin
açıklaması
ENGİN
ÖZKOÇ (Sakarya) – Soma’da maden işçilerinin üzerine kaya düştü. 11 işçimizin
yaralandığı belirtiliyor. Çalışmalar devam ediyor. Bu konuyla ilgili
arkadaşlarımızdan bilgi alabilirsek Meclisin bilgilendirilmesini rica ediyorum.
Yaralılara acil şifalar diliyorum. Geçmiş olsun diyorum. 
BAŞKAN
– Geçmiş olsun. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
– Buyurun Sayın Bakanım. 
ENERJİ
VE TABİİ KAYNAKLAR BAKANI FATİH DÖNMEZ – Sayın Başkan, değerli üyeler;
sözlerime başlamadan önce, uğradığı saldırı sonucu şehit olan Rize İl Emniyet
Müdürümüzü rahmetle anıyor, yakınlarına başsağlığı diliyor, yaralılara da acil
şifalar diliyorum. 
Biraz
önce Sayın Grup Başkan Vekilimizin bu haberi bir iki dakika önce bana ulaştı.
Yani şu anda bir can kaybı söz konusu değil ama arkadaşlar da, ekip de orada,
yaralıları kurtarmaya çalışıyorlar. Geliştikçe de ben kamuoyunu
bilgilendireceğim. 
Öncelikle,
bugün burada Bakanlığımızın bütçe görüşmeleri kapsamında yapılan eleştirileri
dikkate aldığımızı ve alacağımızı ifade ederek sözlerime başlamak istiyorum.
Plan ve Bütçe Komisyonunda da oldukça verimli, değerli bir çalışma söz konusu
olmuştu. Aslında Enerji Bakanlığı olarak millî enerji maden politikamızı üç
temel ayak üzerine yerleştirdiğimizi ifade etmiştik: Arz güvenliği,
yerlileştirme ve öngörülebilir piyasalar.
Baktığımızda
siyasi partilerin kendi ideolojik yapılarına yakın olarak bazı yaklaşımları
olduğunu ama yüzde 50 oranında bir ortak paydayı yakaladığımızı söyleyebilirim.
Arz güvenliği konusunda bugün her grup… Evet ülkenin arz güvenliği önemlidir
“Kimseyi karanlıkta bırakamayız, soğukta bırakamayız, yolda bırakamayız.”
mantığı var ama çözüm önerileri ve yaklaşımlar arasında bir farklılık söz
konusu aslında. Yerleştirme konusunda da büyük oranda bir ortak fikir
geliştiğini söyleyebilirim. Yerli kaynakların özellikle yenilenebilir
kaynakların sonuna kadar kullanılması konusunda bir fikir birliği var. Belki
orada kaynak çeşitliliği açısından farklılaştığımız noktalar söz konusu.
Özellikle bazı siyasi partilerimizin nükleer enerjiye öteden beri olan
mesafesini bugün burada bir kez daha müşahede etmiş olduk. Biz de defaatle
nükleer enerjinin onların korktuğu kadar önemli etkileri olmadığını söyledik
ama herhâlde bu süreç ve tartışma devam edecek. Dünyada da nükleer teknolojiler
başladığından bugüne aslında tartışılıyor ama bugün baktığımızda, biraz önce konuşmacılarımız
da ifade etti, Fransa da yüzde 72 civarında enerjisini nükleer enerjiden elde
ediyor. Ada memleketlerinde, Japonya da hakeza öyle, Amerika Birleşik
Devletleri’nde var, Avrupa Birliğinin ortalaması yüzde 25 civarında. Demek ki
nükleer enerjiden kolay kolay vazgeçmeyeceğiz. Özellikle sıfır emisyon üretmesi
açısından baktığınızda temiz teknolojiler arasında sayılan bir enerji kaynağı.
Biz bu süreçte elli yıl arkadan geliyoruz baktığımızda ama inşallah elli yıl
sonra da olsa bu teknolojiye ülke olarak kavuşmuş olacağız. Nükleer teknolojiye
sadece enerji olarak bakmak doğru değil; tıptan tarıma kadar birçok alanda
aslında bugün istifade ediyoruz. O açıdan, teknolojiye bütüncül olarak bakmanın
bu anlamda faydası olacağını düşünüyorum. 
Diğer
bir önemli konumuz öngörülebilir piyasalar. Burada da aslında AK PARTİ öteden
beri serbest piyasaya inanan, müteşebbisin önünü açan, girişimciyi koruyan
yapısıyla… Baktığınızda, özellikle son on altı yılda enerji sektöründe bir
başarı hikâyesi yazılmışsa burada özel teşebbüsün girişiminin son derece önemli
katkısı var. Sadece elektrik sektöründe 100 milyar dolarlık bir yatırım söz
konusu ve burada gerçekleştirilen yatırımın büyük bir kısmı, neredeyse yüzde 90
ve üzerinde büyük kısmı da özel sektör eliyle yapıldı. Bu, birlikte kamu-özel
sektörün bir başarı hikâyesi. Eğer bugün elektrikler kesintisiz yanıyorsa ve
doğal gaz ocağınıza kesintisiz geliyorsa burada serbest piyasa ekonomisinin ve
buna inanan insanların, Düzenleme Kurumu dâhil etkin denetlemenin son derece büyük
etkisi vardır; Avrupa Birliği müktesebatıyla da uyumlu bir gelişmedir. Bu süreç
bu şekilde devam edecek. Partilerimizden bir kısmı tabii, daha çok kamu eliyle
bunların yapılmasını arzu ediyor ama geçmiş yılları hatırlayacaksınız, Devlet
Su İşlerinin yirmi yıl bitmeyen projeleri vardı, o proje bitecek ve oradan
elektriği alıp biz şehirlerimize ileteceğiz mantığıyla hareket ediyorduk;
bugün, hamdolsun, başlayan işler projenin büyüklüğüne bağlı olarak değişmekle
birlikte beş-altı yıl içerisinde artık finalize edilebiliyor. 
Biz
sadece bu politikalar üzerinde durmadık, son dönemde bir de önceliklerimizi
kamuoyuyla paylaştık. Bunlar arasında politik sürdürülebilirlik… Hamdolsun, son
on altı yılda AK PARTİ hükûmetleri, aslında bakanlar değişse bile aynı bakanlıkta
birbirini destekleyen politikalarla devam ettiler. Politik sürdürülebilirlik
bizim için son derece önemli. 
İkincisi
finansal sürdürülebilirlik çünkü özel sektörün -hatta kamu da bunun içerisinde-
mali hayatlarını, finansal hayatlarını devam ettirebilmesi için bu açıdan
desteklenmesi ve serbest piyasa koşullarına göre makul bir kâr anlayışıyla bu
hayatlarını devam ettirmesi gerekiyor. 
Diğer
bir önemli ilkemiz de katılımcılık. Tüm paydaşlarla, piyasayı etkileme
potansiyeli olan konuları hem sektörle hem de tüketicilerle paylaşarak
düzenlemeleri ondan sonra hayata geçirmek gibi bir ilkemiz söz konusu.
2017
yılı ve 2018 yılı ilk on ayında devreye alınan elektrik santrallerine
baktığınızda, aslında tarihî bir rekor kırdık; 13 bin megavat. Birçok Avrupa ülkesinin
mevcut kurulu gücünden daha fazla kurulu gücü inşa ettik ve bunların büyük bir
kısmı, 8 bin megavatı da güneş ve rüzgâr olmak üzere yenilenebilir kaynaklardan
oluşmaktadır. Attığımız bu adımlarla, elektrik üretimimizde yerlilik oranını
yüzde 50’lere çıkarmış durumdayız. Yaptığımız planlamalar doğrultusunda,
inşallah, bu yerli kaynaklardan elektrik üretim miktarımızı yüzde 60’ların
üzerine çıkarmayı hedefliyoruz. An itibarıyla, kurulu gücümüz itibarıyla
baktığımızda, elektrik kurulu gücünde, aslında yerli ve yenilenebilir
kaynakların oranı yüzde 65 ancak kesintili kaynaklardan elektrik ürettiğimiz
için, onun toplam üretimdeki payı nispi olarak daha düşük olmaktadır, buna da
dikkat etmekte fayda var. 
En
önemli konularımızdan birisi ithalat bağımlılığını azaltmak. Biraz önce sayın
hatipler de ifade ettiler. Enerjide dışa bağımlılığa baktığımızda, birincil
enerji kaynakları açısından baktığımızda, doğrudur, yüzde 75’ler civarında bir
ithalat bağımlılığı var. Elektrik enerjisi açısından baktığımızda yüzde 50’ler
civarında. Maalesef, petrol ve doğal gaz kaynakları açısından yeterli bir
ülkeye sahip değiliz, bu noktada aramalarımızı artırdık. O açıdan, yerli kömürü
ithal ürünlerin ikamesi anlamında bir alternatif olarak görüyor ve o konudaki
yatırımlarımızı, hamlelerimizi süratle artırıyoruz. 
Doğal
gaz konusunda talebin sorunsuz karşılanabilmesi için de uluslararası birçok
projeyi başlattık. Geçtiğimiz haziran ayında, bildiğiniz, yakından takip
ettiğiniz gibi TANAP’ı işletmeye aldık. Oradan yaklaşık 6 milyar metreküplük
bir gaz akışı ülkemize sağlanacak, 10 milyar metreküp de ülkemizi katederek
Yunanistan üzerinden Avrupa pazarlarına gidecek bir projeyi hayata geçirmiş
olduk.
Yine,
TürkAkımı, son dönemde uluslararası ölçekte geçerliliği olan en büyük projelerden
birisi. Geçtiğimiz ay, biliyorsunuz, bunun deniz kısmındaki işlerinin bitim
törenini yapmış olduk, inşallah, 2019 yılı sonunda da TürkAkımı’nı işletmeye
açmış olacağız.
Keza
depolama konusu son derece önemli. Özellikle doğal gaz kışın talebi yüksek bir
ürün çünkü havalar soğuyunca ısınma talebi artıyor, onun için depolara
ihtiyacınız var. Biz depolara yapmış olduğumuz yatırımla hem yüzer LNG
depolarıyla hem de yer altı depolarıyla kapasiteyi 2-3 misli artırdık ve bugün
itibarıyla sisteme 303 milyon metreküp doğal gaz verebilir hâle getirdik. Bunun
anlamı şu: Geçtiğimiz yıllarda zaman zaman -vatandaş belki çok fark etmiyordu-
kısıntı, kesinti uyguluyorduk; hamdolsun, artık o kısıntı, kesintiler kalktı,
250 milyon metreküpü bir gram eksiltmeden geçtiğimiz yıl sisteme verdik. Bu,
son dönemde yapılan depolardaki kapasite artışıyla sağlanmış oldu. Hedefimiz
toplam doğal gaz talebinin yüzde 20’si oranında bir depolama kapasitesini
ülkeye kazandırmak. 303 milyon metreküpün yaklaşık yarısı boru hattından, yarısı
da depolardan geliyor. Dünyanın her yerinde böyleydi. Hamdolsun geçen yıl
itibarıyla bu hedefi de gerçekleştirmiş olduk. 
Bir
diğer iyi haberimiz, tabii, seksen ilimize ulaştık, inşallah yıl sonunda
Hakkâri’ye de doğal gazı götüreceğiz ve bununla birlikte seksen bir il de doğal
gaza kavuşmuş olacak. (AK PARTİ sıralarından alkışlar) 
An
itibarıyla ülke nüfusunun yüzde 70’i doğal gaza erişebilir durumda, yüzde 62 de
fiilen doğal gaz kullanıyor. Bu sayıyı artırıyoruz. Geçtiğimiz yıl yüz yeni
ilçeye doğal gaz götürdük. Bu sene ilk yüz günlük plan kapsamında kırk iki
ilçeye götürdük. Yıl sonuna kadar inşallah 70’in üzerine çıkacağız ve böylece
Türkiye’deki toplam ilçe sayısının yarısından fazlasına doğal gazı götürmüş
olacağız. 
Türkiye’nin
enerjide bağımsızlığa ulaşabilmesi için denizde ve karada doğal gaz ve petrol
aramalarını artırması gerekiyor. Bu kapsamda Barbaros Hayrettin Paşa’yla
yaptığımız sismik çalışmaları kesintisiz devam ettiriyoruz. Özellikle şu anda
Akdeniz’de, Kıbrıs açıklarında bu aramalarına devam ediyor. Ama arama yetmiyor,
bunu çıkartmak lazım, dolayısıyla sondaj yapmak gerekiyor ve sondaj gemimiz
Fatih’i de aldık. Yaklaşık bir buçuk ay önce de ilk sondajı Antalya açıklarında
başlattık. İnşallah orada üç dört ay içerisinde netice almayı planlıyoruz. 
Şimdi
ikinci bir gemimiz daha geliyor Fatih gemisine, o da yola çıktı. Ocak sonu
itibarıyla Akdeniz sularına girmiş olacak. Hem ikinci gemimiz -adını ben şimdi
açıklamayayım- hem de birinci gemimizde, Fatih ve diğer gemimizde Akdeniz’de ve
Karadeniz’de bu hidrokarbon aramalarına devam edeceğiz. Âdeta Akdeniz kazan,
biz kepçe arıyoruz karış karış. Dua edin, bulalım. (AK PARTİ sıralarından
alkışlar)
Sayın
Başkan, değerli üyeler; 2000’li yılların başlarında elektrik üretim tesisi
kurulu gücümüz 30 bin megavattan bugün neredeyse 90 bin megavatlara geldi,
aslında 3 kat katlamış olduk. Üretim miktarımız 125 milyar kilovatsaatti, an
itibarıyla 300 milyar kilovatsaati aşmış durumdayız; 2,5 katından fazla
yükselme var. Artan talebi de karşılamış olduk.
Şimdi,
biraz önce eleştirilerde “Aslında arz fazlamız var, niye yatırımlar devam
ediyor.” denildi ama ülke geliştikçe, kalkındıkça talep artıyor, bizim
araştırmalarımız ve incelemelerimiz onu gösteriyor. Ülkenin her yıl büyüdüğü
GDP oranında, en az asgari düzeyde elektrik talebi artıyor. Bu da ortalama
yüzde 5-6 oranında bizim arz tarafını artırmamız gerekiyor. Arz fazlalığının
şöyle bir faydası da var: Serbest piyasa mantığında rekabet oluşturabilmek
açısından da aslında yani fiyatların daha makul seviyelere inmesi açısından da
önemli bir katkısı söz konusu. 
Bir
diğer önemli alanlarımızdan birisi YEKA, yenilenebilir enerji kaynak
alanlarıyla alakalı çalışmalarımız. Burada da ilk ihaleleri geçtiğimiz yıl hem
rüzgârda hem güneş santralinde yapmıştık. Önümüzdeki yıl bunu hem rüzgârda hem
güneşte bin megavat artırıyoruz. Bildiğiniz gibi, burada aynı zamanda yerli
teknoloji kullanma ve üretim şartı da getirmiş olduk. O da ülkede bir teknoloji
transferi ve istihdam artışı açısından da önemli bir konu olarak gündemimizde
yer almaktadır.
Kaliteli
elektrik için sadece enerji üretim santrallerini artırmanız gerekmiyor. Bu
iletim şebekesi ve dağıtım şebekesini yani Keban’da, Türkiye’nin dört bir
tarafında ürettiğimiz bu elektriği 81 milyon vatandaşa -yaklaşık 40 milyon
sayaç demektir- ulaştırabilmek için ciddi bir şebeke yatırımı yapmanız
gerekiyor ve o yaptığınız yatırımın eskiyen taraflarının yenilenmesi ve
kapasite artışının da sağlanması gerekiyor. Bu kapsamda 2016-2020 yılları
arasında bunun 30 milyar liralık bir yatırım harcaması yapıldı, yapılacak.
Bunun 12 milyar lirası iletim hatlarına, 18 milyar lirası elektrik dağıtım
hatlarına. Şöyle bir eleştiri gelmişti, geçmişte kamudayken yatırım daha fazla
diye. Arkadaşlara özellikle sordurdum, 2006-2010 yılları ki ağırlıklı olarak
kamunun işlettiği dönemlerdir, o dönem beş yılda yapılan yatırım tutarı 4,3
milyar TL nominal, rasyonel olarak kıyasladığınızda 2 kat net bir artışla
aslında yatırım miktarı artmış oldu. 
Diğer
bir konumuz yerli kömür. Şimdiye kadar yaptığımız keşiflerle 17,5 milyar tonun
üzerinde bir keşif yakalamış olduk, bunun ekonomiye kazandırılması gerekiyor.
Hem ısınma amaçlı hem de elektrik üretimi amaçlı bu yerli kaynağımızı sonuna
kadar kullanmak durumundayız. Burada yaptığımız çalışmalarda önümüzdeki inşallah
beş altı yıl içerisinde 5 bin megavat yerli kömüre dayalı termik santral
kurduğumuzda önemli bir ithal açığının ithal ikamesini de sağlamış olacağız. 
Geçtiğimiz
günlerde Bakanlığımızın önceliğiyle ithal kömüre dayalı santral sahipleriyle
yerli kömür üreticilerini bir araya getirdik. Dedik ki: Kömürünüzü üretin ve
santrallerde yakın. Bazı teknik sorunlar vardı aslında kazanların ve tesislerin
tasarımı açısından, onlar da büyük oranda aşıldı, belli oranda
karıştırıldığında yerli kömür sorun yaratmayacak gibi gözüküyor. Bu durumda ilk
etapta şu anda biz çünkü ithal kömür için santrallere 23 milyon ton civarında
bir kömür ithal ediyoruz, yüzde 10’luk bir bölümünü yerli kömürden sağlamış
olacağız. Bunun parasal değeri de yaklaşık 414 milyon dolar, bunu 2 katına
çıkartma oranı teknik olarak da mümkün.
Bir
diğer müjdeli haberimiz, Zonguldak Milletvekillerimiz biz oraya gittiğimizde de
sık sık ifade ettiler, burada da söylediler, ne zaman işçi alınacak diye.
Biliyorsunuz seçimlerden önce Sayın Cumhurbaşkanımız oraya gidip 1.500 işçi
sözü vermişti, biz de gittiğimizde dedik ki: Sayın Cumhurbaşkanımızın sözü
bizim için talimattır, gereğini yapacağız, kararname de çıktı, 1.500 işçiyi
Türkiye Taş Kömürlerine alacağız inşallah. (AK PARTİ sıralarından alkışlar) 
ÜNAL
DEMİRTAŞ (Zonguldak) – Açık 6.500 Sayın Bakanım, 6.500 işçi açığı var, bin
tanesi de emekli olacak yıl başında.
ENERJİ
VE TABİİ KAYNAKLAR BAKANI FATİH DÖNMEZ (Devamla) – Sayın Başkan, değerli
milletvekilleri; uyguladığımız projelerle özellikle yüksek nitelikli, katma
değerli ürünlerin madencilik alanında hayata geçirilmesi için önemli bir
çalışma daha başlattık. Uç ürün üretmek şartıyla maden sahalarımızı ihaleye
çıkarıyoruz. Bunlardan 3 tanesinde ilana çıktık. Ocak ayı itibarıyla inşallah
onları da yapmış olacağız. Katma değeri yüksek ürünleri üretmek gibi bir
hedefimiz var. Ham madde olarak sattığınız bir ürün için 1 lira kazanıyorsanız
bunu yarı mamul hâline getirdiğinizde 7-8 kat, uç ürün hâline getirdiğinizde
25-30 kat daha fazla katma değer üretme imkânınız var. Aklımızı katarak biraz
daha fazla değer katmanın çarelerini arıyoruz. Bu anlamda da mevzuat
altyapısının da değişikliğini yapmış olduk. 
Sayın
Başkan, değerli milletvekilleri; bor konusuna sıkça değinildi. Türkiye,
biliyorsunuz, dünyadaki bilinen bor rezervlerinin yaklaşık 66’sına sahip. Pazar
payımız yüzde 57. Rezerv kadar pazar hedefiyle hareket ediyoruz. Geçtiğimiz yıl
Eti Maden rekor kırmıştı, üretim ve satış rekoru. Bu rekoru bu sene egale
ediyoruz, 2 milyon 350 bin tona çıkartacağız. Yaklaşık 1 milyar dolarlık bir
satış hedefi var. Neredeyse ürettiğimizin yüzde 95’i civarında da bir ihracat
kapasitesi yakalamış durumdayız. Dünyanın 1 numaralı bor üreticisi
durumundayız. Ama tabii “Boru rafine mi üretiyorsunuz?” diye bir soru gelmişti.
Evet, rafine yapıyoruz şu anda, büyük oranda rafine yapıyoruz. Fakat bordan
başka ürünler yapma imkânı da var. Bunlarla ilgili çalışmalarımız da devam
ediyor.
Bor,
kimyacılar bilir, aslında “kimyasal tuz” demek. Bordan mamul tek başına bir şey
yok ama borun içerisinde olduğu birçok madde olabiliyor; cam, çelik, gübre,
seramik gibi. Bu alanlarda da, bunların kullanım alanlarının çeşitlendirileceği
alanları da çalışıyoruz. BOREN özellikle üniversitelerimizle bu anlamda çok
yakın temas içerisinde. Eti Maden, yabancı iş ortaklarıyla görüşüyor. Özellikle
savunma sanayisinin ihtiyaç duyduğu nitelikli çelik yapımında da yine bordan
yararlanma gibi bir hedefimiz söz konusu.
HAYDAR
AKAR (Kocaeli) – Bormatikin yatırım talebini niye kabul etmiyorsunuz?
ENERJİ
VE TABİİ KAYNAKLAR BAKANI FATİH DÖNMEZ (Devamla) – Bu teknik altyapıyı yapmak
yeterli değil, piyasa mantığının da kendi içerisinde çalışması lazım. Bundan
yaklaşık üç sene önce EPİAŞ devreye girdi. EPİAŞ, enerji borsası, aslında
elektrik ürünlerinin ve doğal gaz ürünlerinin alınıp satıldığı bir borsa hâline
getirildi. Elektrik ürünlerindeki satış üç yıldır gayet başarılı gidiyor. Bu
sene ilk defa doğal gazda da günlük doğal gaz ticaretinin yapılabileceği bir
platformu hizmete açmış olduk. Bu bölgede yani güneydoğu Avrupa bölgesinde ilk
defa doğal gaz ticaret platformu olan ülkeyiz. Bunun gelecekte bize şöyle
faydası olacak: Özelikle 6-7 kaynaktan biz doğal gaz ithal ediyoruz, Rusya,
Azerbaycan, İran ve LNG olarak Cezayir, Katar, Nijerya gibi ülkelerden. 8-10
çeşit kaynak ülkenin ürünlerini burada buluşturduğumuzda burada bir borsa
oluşturabilirsek o zaman burada oluşacak fiyat ve endeksle hem kendi ülkemiz
açısından hem de yakın coğrafya, güneydoğu Avrupa ülkeleri açısından da önemli
bir borsa özelliği olma imkânına da kavuşturmuş olacağız. Çevreyle ilgili
olarak bazı hususların altını çizmek istiyorum. 
HAYDAR
AKAR (Kocaeli) – Vatandaş doğal gaz alamıyor, onu söyleyin Sayın Bakan. 
BAŞKAN
– Sayın Akar, lütfen…
HAYDAR
AKAR (Kocaeli) – Ya Başkan, ağzımızı açtırmıyorsun. 
BAŞKAN
– Tamam, kürsüye gelip konuşmadın sen. 
HAYDAR
AKAR (Kocaeli) – Soracağız, Bakan cevap verecek. 
BAŞKAN
– Yeter, kürsüde söz verdik, sana söz vermedik, yok böyle yerinden konuşup
bağırmak. 
HAYDAR
AKAR (Kocaeli) – Böyle bir şey olur mu ya. 
ENERJİ
VE TABİİ KAYNAKLAR BAKANI FATİH DÖNMEZ (Devamla) – Bir Enerji Bir Nefes diyerek
ağaç kampanyası başlattık. Bu sene yeni alınan her elektrik abonesi için, her
doğal gaz abonesi için bir ağaç dikiyoruz. Yetmez, bu sene trafiğe çıkan her
lastikli araç adına bir ağaç diktireceğiz sektöre. Yetmez, her üretilen 100 ton
kömür için de bir ağaç dikeceğiz. Yaklaşık 5 milyon ağacımız olacak. (AK PARTİ
sıralarından alkışlar) Böylece hem enerji alanında hem de tabii kaynaklar
alanında çevreye gösterdiğimiz değeri bir kez daha göstermiş olacağız. 
Paris
iklim konusu var, bildiğiniz gibi yakından takip ediyoruz ama bu konuda adalet
istiyoruz. Özellikle gelişmiş ülkelerle aynı kefeye konmanın bizim gibi
gelişmekte olan ülkeler açısından son derece negatif ayrımcılık olduğunu ve bunun
düzeltilmesi gerektiğini ifade ettik. Bu konudaki girişimlerimiz de devam
ediyor.
(Mikrofon
otomatik cihaz tarafından kapatıldı)
ENERJİ
VE TABİİ KAYNAKLAR BAKANI FATİH DÖNMEZ (Devamla) – Sayın Başkan…
BAŞKAN
– Sayın Bakanım, buyurun. 
ENERJİ
VE TABİİ KAYNAKLAR BAKANI FATİH DÖNMEZ (Devamla) – Verimlilikle alakalı
çalışmalarımız: Geçtiğimiz yıl sonunda Ulusal Eylem Planı’nı hazırladık. 55
adet eylem planı çıkarttık. Bunları uygulamaya başlıyoruz. İnşallah 2023 yılına
kadar 23,9 milyon TEP enerji tasarrufu –TEP, ton eş değer petrol- sağlayacağız.
Bunun yaklaşık değeri 8,5 milyar dolar civarındadır. Bu da enerji tüketiminin
baz senaryoya göre yüzde 14 daha az tüketilmesi anlamına geliyor. 
Burada
81 milyon vatandaşımızın yapması gereken hususlar var; sadece kamunun veya özel
sektörün yapacağı şeyler değil. O açıdan burada toplumu bilinçlendirmenin son
derece önemli olduğunu ifade etmek istiyorum. Konutlarımızda hâlâ ısı yalıtımı
sorunu yaşıyoruz. O açıdan bu konunun üzerinde ağırlıklı durmamız gerekiyor.
MTA’nın
sondajlarıyla ilgili bir iki bilgi vermek istiyorum. 2000’li yılların başında
yılda sadece 30 bin metre sondaj yapabilen MTA, bugün itibarıyla 1,5 milyon
metreyi aştı, tarihî bir rekordur, geçtiğimiz yıl 1 milyondu. Demin ifade
ettim, denizde nereyi arıyorsak karada da arayacağız, havadan da aramalarımızı
başlattık. 2 tane uçağımız, şu anda Türkiye’de aşağı yukarı yüzde 80 uçuşunu
yaptı. Havadan jeofizik görüntüleme yapıyoruz yerin altındaki varlıkların keşfi
açısından. Burada da yaptığımız değerlendirmeler var. Bunu ben daha sonra
paylaşacağım. Bulduğumuz önemli keşifler var. Bulduğumuz keşiflerin yaklaşık
toplam tutarı 100 milyar dolar, sırf son iki yılda bu arama çalışmalarından
elde ettiğimiz keşifler sonrası.
Süremin
azaldığının farkındayım, son cümle: Atalarımızdan bize miras kalmayan, aslında
tam tersine neslimizden ödünç aldığımız dünyamız ile ülkemizin geleceği ve
çocuklarımızın yarınları için yüklenmiş olduğumuz emanetin farkında olarak
enerjimizi daha müreffeh bir Türkiye için harcamaya devam edip “Önce insan”
düsturuyla Enerji ve Tabii Kaynaklarda ulaşmış olduğumuz başarıyı yeterli
görmek yerine daha iyisini milletimize sunmak gayreti için çalışmalarımıza
devam edeceğiz.
(Mikrofon
otomatik cihaz tarafından kapatıldı) 
BAŞKAN
– Buyurun. 
ENERJİ
VE TABİİ KAYNAKLAR BAKANI FATİH DÖNMEZ (Devamla) – Bu vesileyle Bakanlığımız
merkez teşkilatı ile bağlı ve ilişkili kuruluşlar için toplam 2,863 milyar 608
milyon TL olan 2019 yılı bütçe teklifimizin Bakanlığımız, milletimiz ve
devletimiz için hayırlı olmasını diliyor, hepinizi saygıyla selamlıyorum.
Enerjiniz bol, geleceğiniz aydınlık olsun. (AK PARTİ sıralarından alkışlar)
BAŞKAN
– Teşekkür ederim.
Değerli
arkadaşlar, Sayın Özkoç’un değindiği Soma’daki olayla ilgili bir bilgi var. 
Sayın
Bakana yerinden söz veriyorum.
Buyurun.
IV.- AÇIKLAMALAR (Devam)
24.- Enerji ve Tabii Kaynaklar Bakanı Fatih Dönmez’in, Manisa ili Soma
ilçesindeki maden ocağında göçük altında kalan işçileri kurtarma çalışmalarına
devam edildiğine ilişkin açıklaması
ENERJİ
VE TABİİ KAYNAKLAR BAKANI FATİH DÖNMEZ – Soma’daki kazada tavan çökmesi
nedeniyle 3 işçi mahsur kalmış durumda. İşçilerle irtibat kuruldu, ölüm yok
hamdolsun. Muhtemelen bir yaralanma söz konusu. İşçilerin bulundukları yerde
kurtarılma çalışmaları da devam ediyor. Mesafe de 1,5 metre kadar yaklaşmış,
inşallah müjdeli bir haberi de yakın bir saat içerisinde alır, sizlerle
paylaşırız efendim. 
BAŞKAN
– İnşallah. 
Teşekkür
ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2019Yılı Merkezî Yönetim Bütçesi
2) Enerji ve Tabii Kaynaklar Bakanlığı 2017 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2019 Yılı Merkezî Yönetim Bütçesi
2) Enerji Piyasası Düzenleme Kurumu 2017 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2019 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam)
1) Ulusal Bor Araştırma Enstitüsü 2019 Yılı Merkezî Yönetim Bütçesi
2) Ulusal Bor Araştırma Enstitüsü 2017 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2019 Yılı Merkezî Yönetim Bütçesi
2) Türkiye Atom Enerjisi Kurumu 2017 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2019 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2017 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam)
1) Nadir Toprak Elementleri Araştırma Enstitüsü 2019 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2019 Yılı Merkezî Yönetim
Bütçesi
Ğ) TİCARET BAKANLIĞI (Devam)
1) Ticaret Bakanlığı 2019 Yılı Merkezî Yönetim Bütçesi
2) Gümrük ve Ticaret Bakanlığı 2017 Yılı Merkezî Yönetim Kesin Hesabı
H) EKONOMİ BAKANLIĞI (Devam)
1) Ekonomi Bakanlığı 2017 Yılı Merkezî Yönetim Kesin Hesabı
I) REKABET KURUMU (Devam)
1) Rekabet Kurumu 2019 Yılı Merkezî Yönetim Bütçesi
2) Rekabet Kurumu 2017 Yılı Merkezî Yönetim Kesin Hesabı
İ) HELAL AKREDİTASYON KURUMU (Devam)
1) Helal Akreditasyon Kurumu 2019 Yılı Merkezî Yönetim Bütçesi
BAŞKAN
- Değerli arkadaşlar, şimdi şahsı adına aleyhte Van Milletvekili Bedia Özgökçe
Ertan. 
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Genel
Kurulu ve sizleri saygıyla selamlıyorum.
Günün
son konuşmasını yapıyoruz, evet, son sözü HDP söyleyecek. 
Bakanlıkların
bütçesiyle ilgili olarak şunu belirtmek isterim ki: Mantalite olarak bu
bütçeyle AKP, her zamanki gibi, politik tercihini daima ve mutlak surette
çevrenin, ekolojinin karşısında yer alarak kullanmıştır. Türkiye’nin doğası,
birer yıkım, talan ve rant alanı olarak yeniden şekillendirilmiş yoksulluğun,
açlığın, çoraklığın mekân ve alanlarına dönüştürülmüştür. Öznesi insan ve her
türlü canlı yaşamı olan bu alanlarda, şimdi, geriye kurumuş dereler, yok
edilmiş ormanlar, zehir akan nehirler, tekelleşmiş tarım ve alabildiğine
rantiyecilik hüküm sürmektedir. Adının HES, JES, RES, GES ya da nükleer enerji
olmasının bir anlamı olmaksızın, AKP hükûmetleri, kontrolsüz enerji kullanımını
karşılayabilmek adına bu ülkenin doğal yaşamını âdeta katletmiş, sermayenin
yanında durmuştur. Bütçe, sermaye sahiplerinin istediği şekilde dizayn
edilmiştir; karşı çıkanların, toprağını ve doğasını korumak isteyenlerin sesi
duyulmamıştır, tıpkı Kızılcaköy köylülerine yapıldığı gibi, üzerlerine
TOMA’yla, biber gazıyla gidilerek sesleri kısılmaya çalışılmıştır. 
Sayın
milletvekilleri, konuşmama, cezaevlerinde hâlen rehin tutulan tüm tutsak
arkadaşlarımı ve Diyarbakır Cezaevinde hâlâ rehin tutulan ve bugün açlık
grevinin 35’inci gününde olan Sevgili Leyla Güven’i saygıyla, sevgiyle
selamlayarak devam etmek istiyorum. Leyla Güven’in açlık grevi, 35’inci gününü
bu saat itibarıyla artık geride bırakmıştır ve artık bu süre, kritik bir
süredir. Tüm dünyanın duyduğu bu sesi, diliyorum ki, bu Meclis de duyacaktır. 
Bildiğiniz
gibi, açlık grevi eylemleri, çok köklü bir geçmişe sahip olan ve genellikle
siyasi tutsakların, talep ettikleri konulara devleti yönetenlerin ve kamuoyunun
dikkatini çekmek üzere yaptıkları “pasif direniş” olarak tanımlanan meşru ve
barışçıl eylemlerdir; dünyanın hiçbir yerinde de suç değildir ve dört duvar
arasında bir tutsağın en son çare olarak gördüğüdür çünkü yaşamını öne sürer,
elindeki tek tasarruf aracı, kendi canıdır ve takdir edersiniz ki, bu, çok
kolay bir karar değildir. Siyaset kurumunun yapması gereken ise, dinlemek,
saygı göstermek, duymak ve çözmek üzere adım atmaktır. Ancak Türkiye’de siyaset
kurumunun belirleyici öğelerinden olan ve kurulan totaliter rejimin
temsilcileri, bu son derece meşru eylemi görmezden geliyor, baskı kurarak
sindirmeyi, susturmayı tercih ediyor. Leyla Güven’in eylemine sahip çıkanları,
destek için açlık grevine giren barış annelerini, kadınları, bizim üyelerimizi,
yöneticilerimizi gözaltına alıyor, darbediyor, akıllara ziyan suçlamalar
yöneltiyor hem de İnsan Hakları Haftası’nda yapıyor bunu. 
Açlık
grevi eylemlerinde siyasilerin ne yapması gerektiği aslında bellidir. İzlenen
yol ve yöntemler, eylemcinin taleplerinin dikkate alınması, İrlanda’da,
Filistin’de geçerli olduğu gibi Türkiye’de de geçerlidir. Arakan’da, Yemen’de,
Filistin’de, Doğu Türkistan’da yapılan zulümlere elbette haklı olarak ses
çıkarıp kendi ülkelerinde olan bitene sessiz kalınıyorsa bu çok açık bir
şekilde takiyedir, riyadır sayın milletvekilleri. Bakın size bir ifade
okuyacağım: “İnsanlara haklarını kullandırmayan toplumlar medeni olamaz.” Kim
diyor bu sözü? AKP Genel Başkanı. Devamında da diyor ki: “Bugün dünyada ‘insan
hakları’ diye en çok bağıranların insan hakları konusunda en kötü sicile sahip
olması tesadüf değildir.” diyerek aslında çok yerinde bir tespit yapıyor ve
Türkiye’yi özetliyor.
Sayın
milletvekilleri, madem insanlara haklarını kullandırtmak medeniyet ölçüsü, o
hâlde birkaç gündür Van’da, Diyarbakır’da, Batman’da, il binalarımızda sessizce
Leyla Güven’e, onun açlık grevi eylemine destek veren kadınlar neden gözaltına
alındı? Sizler, sizlerin emir ve görüşlerinden bağımsız karar bile veremeyen
savcı ve yargıçlar, sizlerin özel güvenlik birimleriniz hâline gelmiş olan
kolluk güçleri, insan haklarına saygıdan muaf mı tutuldunuz? Bunu sormak
istiyoruz. Totalitarizm işte böyle bir şeydir. Kendi yurttaşının başını her
defasında ezmeye çalışarak dünyaya ahkâm kesmekten geri kalmıyor.
Günlerdir
özel harekâtçısı, terörcüsü, güvenlikçisi, çevik kuvveti, yüzlerce polis
Van’da, Diyarbakır’da, Batman’da ve hatta yine İzmir’de üstelik açlık grevi
eylemi olacağı şüphesiyle binalarımızı hem basıyor hem de il ve ilçe
binalarımızın önüne yığınak yapıyor. Yerel seçimler sebebiyle adaylık
başvuruları sürecinin olduğu bugünlerde parti binamıza giren herkes fişleniyor
ve GBT kontrolleri yapılıyor ve birçok tehdide de maruz kalıyorlar. 
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Sayın Başkan, tamamlayabilir miyim?
BAŞKAN
– Buyurun.
BEDİA
ÖZGÖKÇE ERTAN (Devamla) - Teşekkür ediyorum. 
Acaba
bugüne kadar AKP binalarına ya da diğer siyasi parti binalarına -herhangi
birine- giren tek bir polis dönüp de bırakın kimlik sormayı, nereye gittiğini
dahi sormaya cesaret edebilmiş midir? Hayır. Bu davranışlar sadece bize karşı,
HDP’lilere karşı yapılıyor ve kriminalize etme çabaları sürüyor. Ama bunun
neden yapıldığını da elbette ki çok iyi biliyoruz; önümüzde seçim var,
partimizi kriminalize etme çabaları işte bundandır. Ama günlerdir bizlere
yönelik işlenen bu suçların, işlenen bu zulmün hesabını illaki hem vereceksiniz
hem de halkımız sandıkta bunun hesabını soracaktır.
Hepinizi
saygıyla selamlıyorum. (HDP sıralarından alkışlar)
BAŞKAN
– Değerli arkadaşlar, bu şekilde, ikinci turdaki konuşmalar tamamlanmıştır. 
Şimdi,
soru-cevap işlemine geçiyoruz.
Malumunuz,
soru-cevap işleminde on dakika soru için, on dakika da cevap için ayrılmıştır.
Soru için sırayla başlatıyorum, taleplere göre.
Sayın
Gürer, buyurun.
ÖMER
FETHİ GÜRER (Niğde) – Sayın Bakan, 2018 yılında elektriğe yapılan zamlar yüzde
40’ı buldu. Dolara bağlı artış gerekçesi de ortadan kalktığına göre evlere ve
iş yerlerine verilen doğal gaz ve elektrik fiyatlarında ne zaman indirim
yapacaksınız? 
Kayıp
kaçak bedelleri ve TRT katkı payı elektrik faturasında vatandaştan zorla
alınmaktadır. Bu uygulamadan vazgeçmeyi düşünüyor musunuz? 
Doğal
gazdan enerji üretip devlete satan şirketlerin gün içi fiyat aralığı 0-2 bin
kuruş arasıdır. Normal fiyat 180 kuruş ile 300 kuruş aralığındayken dışarıda
kar var, fiyat şu anda kaça çıktı? Kışın şirketler bu anlamda arza göre fiyatı
patlatıyor. Bu vurgun yaşanmadan önlem düşünüyor musunuz? 
Çiftçiler,
sulama suyunu yer altından enerjiyle çıkarıyor. Elektrik fiyatını ödeyemeyen
icralık çiftçinin elektrik borç faizlerini silmeyi düşünüyor musunuz?
Teşekkür
ederim.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Bütçe
görüşmelerinin ilk gününde “Bu bütçe, tasarruf bütçesi.” dendi. Bütçeye
baktığımızda tasarruf, hep millete düşüyor. Bu bütçeden açıkçası biz hiç
elektrik alamadık Sayın Bakan. Kadro alamayan taşeron işçileri, işsiz kalanlar
ağlıyor, bütçede yok. Millet, borç batağında; doğal gaz, elektrik, su
faturalarını ödeyemez olmuş, bütçede yok. Burs verilen öğrenciler bile
“beleşçi” ilan edilmiş, hükûmet onlara faizle kredi verme peşinde. “Emeklilik,
hakkımızdır.” diyen EYT’li vatandaşlar “fırsatçı” ilan edilmiş. İnsanlar ekmek
derdinde, sesini duyurmak için çatılara çıkar olmuş. İlk yüz günde söz verilen
3600 ek gösterge yalan olmuş. Binlerce esnaf kepenk kapatmış. Vatandaşın
tenceresi boş kalmış. Bu boş tencereleri nasıl kaynatmayı düşünüyorsunuz? Doğal
gaz, elektrik, su faturalarını nasıl düşürmeyi planlıyorsunuz? Kemer sıkmak hep
mi millete düşecek?
Son
olarak, bize göre, bu bütçeden garibanın sofrasına ekmek çıkmaz, çıksa çıksa
zenginin purosuna tütün çıkar diyorum. 
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Yeterli
enerji ve yetişmiş insan kaynaklarına sahip olup bunlardan yerli yerince
faydalanan ülke ve milletler, gelişip kalkınır ve süper güç olurlar.
Enerji
kaynakları çeşitlilik gösterir; en büyük enerji kaynağı olan güneşin kendi
enerjisini kendisinin üretiyor olması, akıllara durgunluk veren bir mucizedir. 
Kahramanmaraş’ımız,
ülkemiz enerji üretiminin yüzde 8’ini karşılamakta olup en çok sanayi elektriği
tüketen 11’inci ildir. İlimizde linyit, termik, hidroelektrik, rüzgâr, güneş,
ithal kömür, doğal gaz, fuel-oil ve biyogazdan enerji üretilmektedir. İlimizde
enerji ve tabii kaynaklar ile madenciliğe şu ana kadar yaklaşık 5 milyar TL’lik
kaynak sarf edilmiştir.
Ayrıca,
ilimizde linyit, kireçtaşı, barit, demir, manganez, krom, kurşun, çinko ve
jeotermal kaynaklarımız ve yataklarımız bulunmaktadır. 
Şu
anda ilimiz merkez ilçeleri ile Türkoğlu, Pazarcık’tan sonra Elbistan ve
Afşin’e de doğal gaz gelmiştir. 
(Mikrofon
otomatik cihaz tarafından kapatıldı)
İMRAN
KILIÇ (Kahramanmaraş) – Hedefimiz, diğer ilçelerimizi de tertemiz enerjiyle
buluşturmaktır. 
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan. 
Sorum
Sayın Ticaret Bakanına: Gümrük Muhafaza Teşkilatı, devletimizin dört adli
kolluk gücünden biridir. 5 bin personeliyle tüm Türkiye’de kaçakçılıkla
mücadele etmekte olup aynı zamanda gümrüklü yer ve sahaların asayişini de
sağlamaktadır. 
1856
yılından bu yana görev alan bu kadim teşkilat, 2017 yılında 2,5 milyar lira
değerinde kaçak eşya ve 27 tonluk uyuşturucu yakalaması yapmıştır. Kaçakçılığa
karşı verdiği mücadeleyle ticaretin güvenini sağlayarak ihracat ve ithalat
yapan firmaların rekabet gücünü de korumaktadır.
Yine
Gümrük Muhafaza Teşkilatının, kamu sağlığının korunması, devlet gelirlerinin
artırılması ve devlet güvenliğinin sağlanmasındaki hayati önemi tartışılmazdır.
Bu denli öneme sahip Gümrük Muhafaza Teşkilatının özlük hakları incelendiğinde
hak ettikleri seviyede değildir. 
Bu
sebeple Gümrük Muhafaza Teşkilatının, diğer adli kolluk birimlerinin özlük
haklarına eşitlenmesi hususunda bir çalışmanız var mıdır?
Teşekkür
ederim. 
BAŞKAN
– Sayın Öztunç…
ALİ
ÖZTUNÇ (Kahramanmaraş) – Teşekkür ederim. 
Enerji
Bakanına soruyorum: Afşin-Elbistan Termik Santralini devrettiniz, sattınız;
Elbistan’ı, Afşin’i sattınız. Kadrolu, sözleşmeli, taşeron işçiler, burada
çalışan işçiler perişan durumdadır. Kadrolu işçilere gurbet yolu mu gözüküyor,
gurbete mi yollayacaksınız? Taşeron işçilerin işleri ne olacak? Santrali kaça
sattınız? Santrali satarken ne kadar demirbaş vardı içerisinde? Kasasında ne
kadar para vardı? 
EÜAŞ’taki
TEMSAN işçileri yargı kararlarına rağmen haklarını alamıyorlar, verdirmeyi
düşünüyor musunuz? 
AKEDAŞ
zulmü var Maraş’ta, AKEDAŞ’ın faturaları çok yüksek geliyor. AKEDAŞ’a hesap
sormayı düşünüyor musunuz? 
Andırın’ın
Yeşilyurt Mahallesi’nde, köyünde yapılan HES projesi nedeniyle köylü perişan.
Kamulaştırma dışına çıkılarak vatandaşın arazileri gasbediliyor. Burada bu
vatandaşlarımızın haklarını soracak mısınız? 
EÜAŞ
Genel Müdürlüğüne İzzet Alagöz’ü atadınız. İzzet Alagöz, aynı zamanda EÜAŞ’a en
büyük işi yapan TEMSAN’ın sahibi, ortaklarından birisi. TEMSAN’ın sahibini,
ortağını, iş yaptığı EÜAŞ’ın Genel Müdürlüğü koltuğuna getirmeniz yanlış değil
mi? Burada bir haksızlık var mı? Nasıl şeffaf ihale yapılacak?
Teşekkür
ediyorum.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
1)
Türkiye’de enerji kullanımının ne kadarı temiz enerji dediğimiz yenilenebilir
enerji kaynaklarından olan güneş, rüzgâr, hidroelektrik, jeotermal enerjiden
karşılanmaktadır?
2)
Türkiye'de petrol aramaları ne durumdadır? İhtiyacımız olan petrolün ne
kadarını yerli üretimle karşılıyoruz?
3)
Türkiye'de tarım dışı kullanılabilecek birçok arazi varken doğaya ve canlılara
çok zarar verdiği bilinen termik santralleri neden birinci sınıf arazilere
yapıyorsunuz?
4)
Esnaflarımız çok zor durumda, birçoğu işlerinin durgunluğundan yakınıyor,
birçoğu dükkânın kirasını ödeyemiyor, birçoğu da vergi ve sigorta primlerini
yatıramıyor. Esnafımızın borcu 362 milyar lira oldu. Esnaflarımızın borçlarının
faizini silerek ana parayı uzun vadelerle, eşit taksitlerle tahsil etmeye
yönelik bir düzenlemeniz var mıdır?
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Sayın
Enerji Bakanı, Bursa’da Karaağız köylülerinin direnişini görüp biyokütle
elektrik santralini iptal edecek misiniz?
Yine
Aydın Kızılca köylülerinin jeotermal santrale karşı mücadelesine ses verip bunu
iptal edecek misiniz?
Kaçak
maden ocaklarını kapatıp, maden ocaklarını denetleyip, cinayetleri engelleyecek
misiniz?
Yoksullara
kalitesiz kömür dağıtmak yerine hava kirliliğini önlemek için ücretsiz
elektrik, doğal gaz vermeyi düşünüyor musunuz?
Bursa
Orhaneli Termik Santrali ve diğer kömürlü santrallerde filtreleri devreye
sokup, denetleyip hava kirliliğini önleyecek misiniz?
Dövizle
birlikte yükselen elektrik ve doğal gaz faturalarını vatandaş ödeyemez durumda,
burada indirim yapacak mısınız?
BAŞKAN
– Sayın Şevkin…
MÜZEYYEN
ŞEVKİN (Adana) – Kamu kurumlarında sözleşmeli olarak çalışan ve 4/B’li olarak
nitelendirilen binlerce insana verilen kadro sözü yerine getirilmemiştir.
Binlerce sözleşmeli personel, kadroya geçmek için beklemektedir. Çeşitli
zamanlarda kadroya geçişle ilgili taleplerini yüksek sesle dillendirmeye,
seslerini duyurmaya çalışan ve sendikaların desteğini alan 4/B’li sözleşmeli
personel, bir an önce iş güvencesine kavuşmalıdır. 2011 seçimlerinde 230 bin
4/B’liye kadro verilmişken o tarihten bu yana işe alınan sözleşmeli personele
neden kadro verilmemektedir? Ayrıca 4/B’li personelin, eş durumundan tayin
konusunda mağduriyetlerinin giderilmesi için de yeni bir çalışma yapılması
düşünülmekte midir? 
Teşekkür
ederim.
BAŞKAN
– Sayın Tarhan? Yok.
ÖZKAN
YALIM (Uşak) – Sayın Tarhan’ın yerine ben konuşabilir miyim?
BAŞKAN
– Sayın Arık...
ÇETİN
ARIK (Kayseri) – Sorum Ticaret Bakanına: Sayın Bakan, Türkiye genelinde son bir
yılda kaç firma konkordato ilan etti? Sanayi ve ticaret kenti olan
Kayseri’mizde bu sayı kaçtır? 
Konkordato
ilan eden firmalardan biri de 250 mağazası, 6.500 çalışanı bulunan Makro
Marketler zinciridir. Bu marketler zinciri, önce “Taze” ismini aldı, sonra da
konkordato ilan etti. İddia edilen, bu firmanın, çalışanlarının hakkını
ödememek için hileli olarak konkordato ilan ettiğidir. Bu konuda herhangi bir
çalışma yaptınız mı? Hileli konkordato tespit ettiniz mi? Sayın Bakan,
konkordato ilan eden firmalarda çalışan emekçi kardeşlerimizin hakkı, niçin
ödeme listesinin en sonunda yer alıyor? Mağdur olan emekçi kardeşlerimizin
hakkının ödenmesi için bir çalışma yapmayı düşünüyor musunuz? İşsizlik Fonu’nu
bir kez olsun amacına uygun olarak kullanmayı düşünüyor musunuz?
BAŞKAN
– Sayın Barut...
AYHAN
BARUT (Adana) – Sayın Enerji Bakanı, yaz ve kış saati uygulamalarının yapıldığı
2012 ile 2015 yılları arasında yıllık tüketim artışı, ortalama 6 ila 9 milyar
kilovatsaattir. Kış saati uygulamasından vazgeçilen 2016 yılında ise tüketim
artışı 15 milyar kilovatsaat olmuştur yani yaz saati uygulaması, vatandaşımıza
tasarruf sağlamamıştır. Aksine, normalden 2-2,5 kat daha fazla elektrik
tüketmesine sebep olmuştur. Uygulamadan vatandaşlarımız kazançlı çıkmadığına
göre neden ısrar edilmektedir. Köprü, otoyol ve şehir hastanelerinde olduğu
gibi, elektrik üretim ve dağıtım firmalarına bir tüketim garantisi verilmiş
midir? Bu anormal artıştan kimler kazançlı çıkmaktadır? Uygulamayla, üretici,
dağıtıcı şirketlerin kazançları ne olmuştur? Bu konuda Elektrik Mühendisleri
Odasının raporu hakkında ne düşünüyorsunuz? Uygulamaya dayanaklık eden akademik
raporun gizlenmesinin sebebi nedir? Bahse konu raporun bir nüshasının tarafıma
gönderilmesini sağlayacak mısınız?
Teşekkür
ediyorum. 
BAŞKAN
– Son olarak, Sayın Çelebi.
MEHMET
ALİ ÇELEBİ (İzmir) – Teşekkürler Sayın Başkan. 
Türkiye,
hem rüzgâr hem güneş potansiyeli açısından olanakları çok olan bir ülkedir.
Ülkemiz, yüzde 27 oranında enerji verimliliği ve tasarrufu potansiyeline
sahiptir. Bu potansiyelin yüzde kaçına erişmiş durumdayız? 
Teşekkür
ediyorum. 
BAŞKAN
– Şimdi, değerli arkadaşlar, cevap için Sayın Komisyon Başkanı…
ÖZKAN
YALIM (Uşak) – Sayın Başkanım…
BAŞKAN
– Efendim. 
ÖZKAN
YALIM (Uşak) – Sayın Tarhan’ın yerine ben söylemiştim. 
BAŞKAN
– Sayın Yalım, burada liste var elimizde, o listeye göre sıra veriyoruz. 
ÖZKAN
YALIM (Uşak) – Ama verildi işte, Sayın Tarhan bana verdi, ben de bilgi verdim. 
BAŞKAN
– Sayın Tarhan’ın size verdiğinden benim haberim yok. 
ÖZKAN
YALIM (Uşak) – Ama ben bilgi verdim. 
BAŞKAN
– Bu listeye göre gidiyorum ben, elimizde liste var, değişen arkadaşlar burada
bildiriliyor, ona göre yapıyoruz bunu, lütfen. 
ÖZKAN
YALIM (Uşak) – Ben bilgi verdim ama Sayın Başkan. 
BAŞKAN
– Komisyon Başkanı cevap için söz talebiniz var mı? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Benim söz talebim
yok, önce Ruhsar Hanım başlasın efendim, sonra Enerji Bakanımız devam edecek. 
BAŞKAN
– Tamam.
Bakanlarımızdan
kim? Ticaret Bakanımız.
Buyurun.

TİCARET
BAKANI RUHSAR PEKCAN – Öncelikle sorunuz için teşekkür ediyorum. 
Gümrük
muhafaza kolluk birimlerimizin özverili çalışmaları bizim de takdirimize şayan,
gerçekten özellikle bu sene çok özel çalışmaları var. Gümrük muhafaza kolluk
birimlerinin özlük haklarının diğer kolluk birimleriyle aynı seviyeye gelmesi
için ben de -not aldım da nereden geldi soru diye oraya bakıyorum- özel olarak
çalışacağım ama bu da bir süreç, siz de biliyorsunuz, bu seneki bütçemizde yok,
zaman alacak ama inşallah bana kısmet olur. 
ARZU
ERDEM (İstanbul) – Teşekkür ederim. 
TİCARET
BAKANI RUHSAR PEKCAN – İkinci soruya gelince, konkordatoyla ilgili. Anonim
şirketlerde 294’e, limitet şirketlerde 552’ye, toplam 846’ya ulaştı. Bunun
282’si İstanbul, 115’i Ankara, 65’i İzmir, 46’sı Kocaeli, 28’i Mersin, 25’i
Bursa, 13’ü Hatay, 14’ü Kayseri, diğerleri de 260 civarında. 
Bu
rakamı verirken sizinle 2017’de açılan ve kapanan şirket sayısını paylaşmak
isterim. Açılan: 110.575. Kapanan: 30.648. Net: 79.927 firma iş hayatına
katılmış. 2018’de açılan ticari firma sayımız: 112.300. Kapanan: 30.700. Net,
açılan ticari firma sayımız 81.599. 2017’de esnaflarımızın açtığı iş yerleri
sayısı: 215.160. Kapanan: 89.173. Net: 125.987. 2018’de açılan esnaf iş
yerimizin sayısı: 214.133. Kapanan: 96.851. Net: 117.282 firmamız açılmış,
esnafımız iş yeri açmış. 
Konkordatoyla
ilgili, Makro Marketle ilgili konu, Adalet Bakanlığında, Adalet Bakanlığının
soruşturması sonucu netleşmesi gerekiyor. 
Teşekkür
ederim. 
BAŞKAN
– Enerji ve Tabii Kaynaklar Bakanımız, buyurun.
ENERJİ
VE TABİİ KAYNAKLAR BAKANI FATİH DÖNMEZ - Sayın Başkan, değerli milletvekilleri;
öncelikle, kazayla ilgili bir sevindirici haber geldi, 3 işçimizi de kurtardık
hamdolsun, ufak tefek yaralanmalar var, sağ salim kurtarılmış oldular, onu
bilgilerinize arz ediyorum. 
LÜTFÜ
TÜRKKAN (Kocaeli) – Şükürler olsun. 
ENERJİ
VE TABİİ KAYNAKLAR BAKANI FATİH DÖNMEZ – Evet, şükürler olsun. 
Gelen
sorularda da belki sırasına göre olmayabilir ama cevaplamaya çalışacağım. 
Öncelikle,
yenilenebilir kaynakların enerji kurulu gücü içerisindeki payı ve miktarıyla
ilgili bir soru vardı, üretimiyle ilgili. Toplam kurulu güç aslında
baktığımızda 88.177 megavat, 2018 itibarıyla. Hidrolik kaynaklar 28 bin küsur
megavatı oluşturuyor, yüzde 32; rüzgâr, 6.825, yüzde 7,7; jeotermal 1.282
megavat, yüzde 1,45; güneş 5.253 megavat -burada, geçtiğimiz yıl hakikaten
ciddi bir atak yaptık- o da yüzde 6; biyokütle var, orada biraz daha arkadan
geliyoruz, orada 640 megavatlık kurulu bir gücümüz var; toplam yenilenebilir
kaynaklar kurulu gücü 42.241. Bu hesapla yüzde 48’i sadece yenilenebilir
kaynaklardan oluşuyor. Üretime baktığımızda ise yaklaşık yüzde 33’ü bu
kaynaklardan üretiliyor. Yerli kömürün yüzde 17 civarında bir üretim payı var.
Böylece yüzde 50’ye ulaşmış oluyoruz. 
Bu,
yaz saati uygulamasına ilişkin hem kürsüde hem de biraz önce sayın vekilimiz sordu.
Aslında bu konuda ne kadar doğru yaptığımızı şimdi daha iyi anlıyoruz. Avrupa
Birliği de bunu tartışmaya başladı. Avrupa'daki vatandaşlar da diyor ki:
“Artık, gerçekten bir şehir efsanesi, verimliliği yok ve herkesin psikolojisi
bozuluyor.” Şimdi onlar da tek saat uygulamasına geçmek üzere harekete geçti
biliyorsunuz, biz iki yıl oldu geçtik. Ama ben yine de rakamları vereyim.
Hakikaten, İstanbul Teknik Üniversitesine son derece bilimsel bir çalışma
yaptırmıştık. Bu sürekli yaz saati uygulamasına geçince tek zamanlı tarifeler
için yaklaşık 540 milyon liralık, 3 zamanlı tarifeler için de 800 milyon
liralık bir tasarruf söz konusu. Hesap yanlışlığı şuradan kaynaklanıyor: Gün
içerisindeki toplam talep artışı sanki saat farkından kaynaklanıyormuş gibi algılanıyor.
Burada kıyaslanması gereken saatler, gün doğumu ve gün batımındaki saatler
olması lazım. Diğerlerini mevsimsellikten arındırdığınızda aslında bu hesabın
doğruluğunu siz de görmüş olacaksınız.
Elektrik,
doğal gaz maliyetleriyle alakalı birkaç soru gelmişti. Daha önce de bunu ben
birkaç defa komisyonda ve çeşitli platformlarda açıkladım. Enerji maliyetleri
aslında nihai tarifeleri belirliyor. Enerji maliyetlerindeki değişimler azalma
yönünde olursa fiyatlar düşüyor, artış yönünde olursa da fiyatlar artıyor.
Sadece döviz veya enflasyon etkilemiyor, etkileyen başka unsurlar da var.
Maliyetlerin içerisinde yatırım maliyetleri, işçilik giderleri, uluslararası
petrol ve doğal gaz fiyatları, emtia fiyatları, bunlar gibi unsurlar bir araya
geliyor, hakikaten çok kompleks, sofistike bir hesabı var. EPDK bu hesapları
yapıyor ve sonunda bir tarife çıkıyor. Bu tarife de ulusal tarife olarak tüm
ülkede uygulanıyor. Maliyetler düşerse indirim olması gayet normal. Biz de
zaten bunun için çalışıyoruz. Şu anda yıl başına daha var. Ekipler maliyetleri
tekrar çalışıyorlar ve gözden geçiriyorlar.
Afşin’le
alakalı bir soru yöneltilmişti. Doğrudur, Afşin A Santrali 2000 yılından önce
yapılan işletme hakkı devir sözleşmesi kapsamında yeni sahibine devredildi.
Danıştay onayından da geçmiş oldu. Ama orada hiçbir işçimiz endişe etmesin,
gerek bizde gerekse taşeronda da çalışsa yine orada yeni işveren iş vermeye
devam edecek. Benim de kulağıma birtakım dedikodular geldi. İşçilerin böyle bir
endişeye kapılmasına gerek yok.
Petrol
üretimiyle ilgili bir soru geldi. Şu anda bizim petrol üretimimiz günlük
yaklaşık 60 bin varil civarında. Bu, bizim toplam tüketimimizin yüzde 8’ine
tekabül ediyor. Bunu artırmak için biz de çalışıyoruz.
“Termik
santraller niçin tarım arazilerinde tercih ediliyor?” deniyor. Şunu söyleyeyim:
Termik santraller kaynağa bağımlı santraller. Kömürü nerede bulursanız ona
yakın yerde termik santrali kurmak zorundasın. Bu kömür bazen ovada, bazen de
dağın altında denk geliyor. Ama şundan endişe etmeyin: Bu yeni nesil termik
santraller baca gazı açısından, emisyonlar açısından Avrupa Birliği
standartlarını yakalamış durumda. Burada herhangi bir çevresel risk söz konusu
değil.
Kadroyla
ilgili birkaç soru vardı. Sanırım Çalışma Bakanlığına sormakta, yönlendirmekte
fayda var. Yarın da sanırım bütçeleri varmış.
Kaçak
maden ocakları… Biz de aslında etkin mücadele yapmaya çalışıyoruz. Hatta
geçtiğimiz yıl bununla alakalı olarak ceza şartı, hapis cezası şartı da
getirildi. Eskiden sadece idari para cezaları söz konusuyken şimdi hapis cezası
da getirildi. Bu denetimleri yerinde valilikler, kolluk güçleri yapıyor. Bize
ihbar gelirse, bizim denetimlerimiz esnasında yakalarsak da kimsenin gözünün
yaşına bakmıyoruz. Geçtiğimiz haftalarda da benzer bir kaçak madencilik
faaliyetinde maalesef 3 işçimizi kaybetmiştik. Bu tip hadiselerle de
karşılaşıyoruz. Taviz vermemiz söz konusu değil; denetimleri de artırdık,
artırmaya devam edeceğiz. 
Bir
diğer husus, enerji tüketim maliyetlerinin dar gelirli vatandaşlara olan
etkisi. 2002 yılında asgari ücrette 150 kilovatsaatlik bir elektrik tüketen
hanenin, asgari ücrete oranı, aylık asgari ücret içindeki payı yüzde 15,1 iken
bugün itibarıyla asgari ücret 1.603 lira; yine, 150 kilovatsaatlik elektrik
tüketimini baz aldığımızda asgari ücretteki elektrik faturasının payı yüzde
5,6; üçte 1 oranında aslında azalma söz konusu. (AK PARTİ sıralarından
alkışlar) 
Doğal
gazı söylüyorum: Doğal gazda 1/1/2002 yine net asgari ücret üzerinden, 100
metreküplük ortalama bir aylık tüketim, asgari ücret içindeki payı yüzde 25…
(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) - Sayın Bakan… 
BAŞKAN
– Sayın Gürer…
Tamamlayalım
Sayın Bakan. 
ENERJİ
VE TABİİ KAYNAKLAR BAKANI FATİH DÖNMEZ – Tamamlıyorum. 
Bugün
itibarıyla yine aynı miktardaki doğal gazın asgari ücret içerisindeki payı
yüzde 9,2. 25’ten yüzde 9,2’ye düşmüş durumda. Arzu ederiz ki yüzde 5 olsun
yani biz de onun için gayret ediyoruz ama bu zaman zaman şehir efsanesi olarak
dillendiriliyor ama rakamlar yalan söylemez. 
Teşekkür
ediyorum, saygılar sunuyorum. 
BAŞKAN
– Teşekkür ederim. 
ALİ
ÖZTUNÇ (Kahramanmaraş) – Sayın Başkanım, tutanaklara geçmesi için bir cümle
söyleyebilir miyim?
BAŞKAN
- Arkadaşlar, soru-cevap bu, soru sordunuz cevap verildi. Cevabı beğenmemek
gibi bir usulümüz yok.
ÖMER
FETHİ GÜRER (Niğde) - Sayın Başkan… 
BAŞKAN
– Sayın Gürer, sorunu sordun, cevabını aldın. Cevaplanamayan sorular varsa
arkadaşlar, onunla ilgili de Sayın Bakanlarımızın yazılı cevap vermesi söz
konusu olacak. 
ALİ
ÖZTUNÇ (Kahramanmaraş) – Sayın Başkanım…
BAŞKAN
– Efendim? 
ALİ
ÖZTUNÇ (Kahramanmaraş) – Tutanaklara geçmesi için tek bir cümle söylemek
istiyorum. 
BAŞKAN
– Hayır. Neye dayanarak, 69 mu, 60 mı? Ne istiyorsunuz?
ALİ
ÖZTUNÇ (Kahramanmaraş) – Sayın Bakana teşekkür edeceğim. Bir dakika, tutanaklara
geçmesi için Sayın Başkan. 
BAŞKAN
- Sorunuzu sordunuz bitti. Hayır Öztunç, yok böyle bir şey.
ALİ
ÖZTUNÇ (Kahramanmaraş) – Sayın Bakan, size teşekkür ediyorum. Eğer işçiler
mağdur edilirse biliniz ki hesabını sizden sorarız Afşin Elbistan Termik Santrali’nin.
BAŞKAN
- Arkadaşlar, soru-cevap işlemi de böylece tamamlanmıştır.
Şimdi,
sırasıyla, ikinci turda yer alan kamu idarelerinin bütçeleri ile kesin
hesaplarına geçilmesi hususunu ve bütçeleri ile kesin hesaplarını ayrı ayrı
okutup oylarınıza sunacağım.
Enerji
ve Tabii Kaynaklar Bakanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamı okutuyorum: 
20) ENERJİ VE TABİİ KAYNAKLAR
BAKANLIĞI
1) Enerji ve Tabii Kaynaklar Bakanlığı 2019 Yılı
Merkezî Yönetim Bütçesi
ÖDENEK CETVELİ













 GENEL
TOPLAM 2.863.608.000
BAŞKAN
– Kabul edenler... Etmeyenler... Kabul edilmiştir.
Enerji
ve Tabii Kaynaklar Bakanlığının 2019 yılı merkezî yönetim bütçesi kabul
edilmiştir.
Enerji
ve Tabii Kaynaklar Bakanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
2) Enerji ve Tabii Kaynaklar Bakanlığı 2017 Yılı
Merkezî Yönetim Kesin Hesabı
(A) CETVELİ










Toplam Ödenek 2.310.590.000,00
Bütçe Gideri 2.007.711.952,08
İptal Edilen Ödenek 302.878.047,92
BAŞKAN
– Kabul edenler... Etmeyenler... Kabul edilmiştir.
Enerji
ve Tabii Kaynaklar Bakanlığının 2017 yılı merkezî yönetim kesin hesabının
bölümleri kabul edilmiştir.
Enerji
Piyasası Düzenleme Kurumunun 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir. 
Genel
toplamı okutuyorum:
42.05) ENERJİ PİYASASI DÜZENLEME
KURUMU
1) Enerji Piyasası Düzenleme Kurumu 2019 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 307.522.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 307.522.000
BAŞKAN
– Kabul edenler... Etmeyenler... Kabul edilmiştir.
Enerji
Piyasası Düzenleme Kurumunun 2019 yılı bütçesi kabul edilmiştir.
Enerji
Piyasası Düzenleme Kurumunun 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler … Kabul
edilmiştir.
Genel
toplamları okutuyorum:
2) Enerji Piyasası Düzenleme Kurumu 2017 Yılı Merkezî
Yönetim Kesin Hesabı
(A) CETVELİ










Toplam Ödenek 306.983.443,90
Bütçe Gideri 276.867.670,97
İptal Edilen Ödenek 30.115.772,93
BAŞKAN
–Kabul edenler… Etmeyenler … Kabul edilmiştir.
(B)
cetvelinin genel toplamlarını okuyorum: 
(B) CETVELİ










Bütçe Geliri Tahmini 241.536.000,00
Tahsilat 283.708.270,98
Ret ve İadeler 6.840.600,01
Net Tahsilat 276.867.670,97
BAŞKAN
–Kabul edenler… Etmeyenler … Kabul edilmiştir.
Enerji
Piyasası Düzenleme Kurumunun 2017 yılı merkezî yönetim kesin hesabının
bölümleri kabul edilmiştir.
Nükleer
Düzenleme Kurumunun 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler … Kabul edilmiştir.
Genel
toplamı okutuyorum:
42.12) NÜKLEER DÜZENLEME KURUMU
1) Nükleer Düzenleme Kurumu 2019 Yılı Merkezî Yönetim
Bütçesi













 GENEL
TOPLAM 95.132.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 95.132.000
BAŞKAN
– Kabul edenler... Etmeyenler... Kabul edilmiştir.
Nükleer
Düzenleme Kurumunun 2019 yılı bütçesi kabul edilmiştir.
Ulusal
Bor Araştırma Enstitüsü 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler … Kabul edilmiştir.
Genel
toplamı okutuyorum:
40.26) ULUSAL BOR ARAŞTIRMA
ENSTİTÜSÜ
1) Ulusal Bor Araştırma Enstitüsü 2019 Yılı Merkezî
Yönetim Bütçesi













 GENEL
TOPLAM 12.489.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 12.489.000
BAŞKAN
– Kabul edenler... Etmeyenler... Kabul edilmiştir.
Ulusal
Bor Araştırma Enstitüsünün 2019 yılı merkezî yönetim bütçesi kabul edilmiştir.
Ulusal
Bor Araştırma Enstitüsünün 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamları okutuyorum:
2) Ulusal Bor Araştırma Enstitüsü 2017 Yılı Merkezî
Yönetim Kesin Hesabı
(A) CETVELİ










Toplam Ödenek 15.582.000,00
Bütçe Gideri 8.833.731,87
İptal Edilen Ödenek 6.748.268,13
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 15.532.000,00
Tahsilat 8.974.230,42
BAŞKAN
– Kabul edenler… Etmeyenler… Kabul edilmiştir.
Ulusal
Bor Araştırma Enstitüsünün 2017 yılı merkezî yönetim kesin hesabının bölümleri
kabul edilmiştir.
Türkiye
Atom Enerjisi Kurumunun 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.27) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2019 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 179.077.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 179.077.000
BAŞKAN
– Kabul edenler... Etmeyenler... Kabul edilmiştir.
Türkiye
Atom Enerjisi Kurumunun 2019 yılı merkezî yönetim bütçesi kabul edilmiştir.
Türkiye
Atom Enerjisi Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türkiye Atom Enerjisi Kurumu 2017 Yılı Merkezî
Yönetim Kesin Hesabı
(A) CETVELİ










Toplam Ödenek 189.321.181,43
Bütçe Gideri 136.262.435,63
İptal Edilen Ödenek 53.058.745,80
Ertesi Yıla Devredilen Ödenek 5.085.600,77
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum:
(B) CETVELİ










Bütçe Geliri Tahmini 174.778.000,00
Tahsilat 160.963.893,04
Ret ve İadeler 615.964,67
Net Tahsilat 160.347.928,37
BAŞKAN
– Kabul edenler… Etmeyenler… Kabul edilmiştir.
Türkiye
Atom Enerjisi Kurumunun 2017 yılı merkezî yönetim kesin hesabının bölümleri
kabul edilmiştir.
Maden
Tetkik ve Arama Genel Müdürlüğünün 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.40) MADEN TETKİK VE ARAMA GENEL
MÜDÜRLÜĞÜ
1) Maden Tetkik ve Arama Genel Müdürlüğü 2019 Yılı
Merkezi Yönetim Bütçesi













 GENEL
TOPLAM 625.469.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 620.469.000
BAŞKAN
– Kabul edenler... Etmeyenler... Kabul edilmiştir.
Maden
Tetkik ve Arama Genel Müdürlüğünün 2019 yılı merkezî yönetim bütçesi kabul
edilmiştir. 
Maden
Tetkik ve Arama Genel Müdürlüğü 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamları okutuyorum:
2) Maden Tetkik ve Arama Genel Müdürlüğü 2017 Yılı
Merkezî Yönetim Kesin Hesabı
(A) CETVELİ













Toplam Ödenek 727.162.106,17
Bütçe Gideri 665.147.197,30
İptal Edilen Ödenek 62.014.908,87
Ertesi Yıla Devredilen Ödenek 21.330.768,73
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum:
(B) CETVELİ










Bütçe Geliri Tahmini 674.081.000,00
Tahsilat 885.631.020,77
Ret ve İadeler  31.069.257,35
Net Tahsilat 854.561.763,42
BAŞKAN
– Kabul edenler… Etmeyenler… Kabul edilmiştir.
Maden
Tetkik ve Arama Genel Müdürlüğünün 2017 yılı merkezî yönetim kesin hesabının
bölümleri kabul edilmiştir.
Nadir
Toprak Elementleri Araştırma Enstitüsünün 2019 yılı merkezî yönetim bütçesine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamı okutuyorum:
40.64) NADİR TOPRAK ELEMENTLERİ
ARAŞTIRMA ENSTİTÜSÜ
1) Nadir Toprak Elementleri Araştırma Enstitüsü 2019
Yılı Merkezî Yönetim Bütçesi
ÖDENEK CETVELİ













 GENEL
TOPLAM 4.529.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 4.529.000
BAŞKAN
– Kabul edenler... Etmeyenler... Kabul edilmiştir.
Nadir
Toprak Elementleri Araştırma Enstitüsünün 2019 yılı merkezî yönetim bütçesi
bölümleri kabul edilmiştir.
Maden
ve Petrol İşleri Genel Müdürlüğü 2019 yılı merkezî yönetim bütçesine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamı okutuyorum:
40.65) MADEN VE PETROL İŞLERİ GENEL
MÜDÜRLÜĞÜ
1) Maden ve Petrol İşleri Genel Müdürlüğü 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 257.403.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 257.403.000
BAŞKAN
– Kabul edenler... Etmeyenler... Kabul edilmiştir.
Maden
ve Petrol İşleri Genel Müdürlüğünün 2019 yılı merkezî yönetim bütçesi kabul
edilmiştir.
Ticaret
Bakanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamı okutuyorum:
31) TİCARET BAKANLIĞI
1) Ticaret Bakanlığı 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 5.693.573.000
BAŞKAN
– Kabul edenler... Etmeyenler... Kabul edilmiştir.
Ticaret
Bakanlığının 2019 yılı merkezî yönetim bütçesi kabul edilmiştir.
Gümrük
ve Ticaret Bakanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamları okutuyorum:
31) GÜMRÜK VE TİCARET BAKANLIĞI
1) Gümrük ve Ticaret Bakanlığı 2017 Yılı Merkezî
Yönetim Kesin Hesabı
(A)
CETVELİ










Toplam Ödenek 1.262.213.211,90
Bütçe Gideri 1.144.343.240,83
İptal Edilen Ödenek 117.414.670,37
Ertesi Yıla Devredilen Ödenek 20.352.438,00
BAŞKAN
– Kabul edenler... Etmeyenler... Kabul edilmiştir.
Gümrük
ve Ticaret Bakanlığı 2017 yılı merkezî yönetim kesin hesabının bölümleri kabul
edilmiştir.
Ekonomi
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
28) EKONOMİ BAKANLIĞI
1) Ekonomi Bakanlığı 2017 Yılı Merkezî Yönetim Kesin
Hesabı
(A)CETVELİ










Toplam Ödenek 3.319.432.000,00
Bütçe Gideri 3.287.736.293,81
İptal Edilen Ödenek 31.695.706,19
BAŞKAN
– Kabul edenler... Etmeyenler... Kabul edilmiştir.
Ekonomi
Bakanlığının 2017 yılı merkezî yönetim kesin hesabının bölümleri kabul edilmiştir.
Rekabet
Kurumunun 2019 yılı merkezî yönetim bütçesine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Genel
toplamı okutuyorum:
42.07) REKABET KURUMU
1) Rekabet Kurumu 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 96.190.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 96.190.000
BAŞKAN
– Kabul edenler... Etmeyenler... Kabul edilmiştir.
Rekabet
Kurumunun 2019 yılı merkezî yönetim bütçesi kabul edilmiştir.
Rekabet
Kurumunun 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
2) Rekabet Kurumu 2017 Yılı Merkezî Yönetim Kesin
Hesabı
(A)
CETVELİ










Toplam Ödenek 93.350.000,00
Bütçe Gideri 72.698.576,45
İptal Edilen Ödenek 20.651.423,55
BAŞKAN
– Kabul edenler... Etmeyenler... Kabul edilmiştir.
(B)
cetvelininin genel toplamlarını okutuyorum:
(B)
CETVELİ










Bütçe Geliri Tahmini 78.000.000,00
Tahsilat 81.426.818,51
Ret ve İadeler 906.784,96
Net Tahsilat 80.520.033,55
BAŞKAN
– Kabul edenler … Etmeyenler… Kabul edilmiştir.
Rekabet
Kurumunun 2017 yılı merkezî yönetim kesin hesabının bölümleri kabul edilmiştir.
Helal
Akreditasyon Kurumunun 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamı okutuyorum:
40.63) HELAL AKREDİTASYON KURUMU
1) Helal Akreditasyon Kurumu 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 3.876.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 3.876.000
BAŞKAN
– Kabul edenler... Etmeyenler... Kabul edilmiştir.
Helal
Akreditasyon Kurumu 2019 yılı merkezî yönetim bütçesi kabul edilmiştir.
Değerli
arkadaşlar, böylece ikinci turda yer alan kamu idarelerinin bütçeleri ve kesin
hesapları kabul edilmiştir. Hayırlı olmasını temenni ediyorum. 
Sayın
milletvekilleri, böylece ikinci tur görüşmeleri de tamamlanmıştır. 
Programa
göre kamu idarelerinin bütçe ve kesin
hesaplarını sırasıyla görüşmek için 13 Aralık 2018 Perşembe günü saat 11.00’de
toplanmak üzere birleşimi kapatıyorum. 
Kapanma Saati: 22.24




(x) 10, 11 S. Sayılı Basmayazılar ve Ödenek
Cetvelleri 10.12.2018 tarihli 28’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




