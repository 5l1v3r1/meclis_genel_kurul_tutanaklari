


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















T.B.M.M.

TUTANAK DERGİSİ

CİLT : 19

45 inci Birleşim

14 . 1 . 1997 Salı



İÇİNDEKİLER

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Millî Savunma Bakanı Turhan Tayan'ın,
Güney Kıbrıs Rum yönetiminin, son günlerde,
Rusya Federasyonundan füze temin ederek barış
ortamını bozucu tutum ve davranışları
münasebetiyle gündemdışı açıklaması
ve ANAP İstanbul Milletvekili Bülent Akarcalı,
DYPKilis Milletvekili Doğan Güreş, RP Gaziantep
Milletvekili Kahraman Emmioğlu, CHPİstanbul Milletvekili
Altan Öymen, DSP İstanbul Milletvekili Bülent
Ecevit'in grupları adına ve Adana Milletvekili Orhan
Kavuncu'nun şahsı adına konuşmaları

B) TEZKERELER VE ÖNERGELER

1. - Macaristan'a gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/644)

2. - Amerika Birleşik Devletlerine gidecek
olan Devlet Bakanı Fehim Adak'a, dönüşüne
kadar, Devlet Bakanı Ahmet Cemil Tunç'un vekâlet
etmesinin uygun görüldüğüne ilişkin
Cumhurbaşkanlığı tezkeresi (3/645)

3. - Amerika Birleşik Devletlerine gidecek
olan Devlet Bakanı Işılay Saygın'a,
dönüşüne kadar, Devlet Bakanı Namık
Kemal Zeybek'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/646)

4. - Kuzey Kıbrıs Türk Cumhuriyetine
gidecek olan Orman Bakanı Mehmet Halit Dağlı'ya,
dönüşüne kadar, Devlet Bakanı Nevzat
Ercan'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/647)

5. - Amerika Birleşik Devletlerine gidecek
olan Devlet Bakanı Gürcan Dağdaş'a, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/648)

6. - 3167 sayılı Çek Ödemelerinin
Düzenlenmesi ve Çek Hamillerinin Korunması
Hakkında Kanuna muhalefet ettiği iddia olunan İstanbul
Milletvekili M. Bahattin Yücel hakkında tanzim edilen
dava dosyasının, Adalet Bakanlığına
iade edilmek üzere, Başbakanlığa gönderilmesine
ilişkin Başbakanlık tezkeresi (3/649)

7. - Sakarya Milletvekili Ersin Taranoğlu'nun,
Sakarya İlinde Büyükşehir Belediyesi Kurulması
Hakkında Kanun Teklifinin (2/4) doğrudan gündeme
alınmasına ilişkin önergesi (4/125)

8. - Rize Milletvekili Ahmet Kabil'in, 28.3.1983
Tarih ve 2809 Sayılı Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanuna Bir Ek Madde Eklenmesi Hakkında
Kanun Teklifinin (2/244) doğrudan gündeme alınmasına
ilişkin önergesi (4/126)

IV. - GENSORU, GENEL GÖRÜŞME,
MECLİS SORUŞTURMASI VE MECLİS ARAŞTIRMASI

A) ÖNGÖRÜŞMELER

1. - Malatya Milletvekili Ayhan Fırat ve 38
arkadaşının, SSK sınavında usulsüzlük
ve iltimas yapılmasını önleyecek tedbirleri
almadığı iddiasıyla Çalışma
ve Sosyal Güvenlik Bakanı Necati Çelik hakkında
gensoru açılmasına ilişkin önergesi
(11/6)

2. - Denizli Milletvekili Adnan Keskin ve 28 arkadaşının,
Uğur Mumcu cinayetinin açıklığa kavuşturulması
amacıyla Meclis araştırması açılmasına
ilişkin önergesi (10/86)

V. - SORULAR VE CEVAPLAR

A) YAZILI SORULAR VE CEVAPLARI

1. - İçel Milletvekili D. Fikri Sağlar'ın,
kamuoyuna “Susurluk kazası” olarak yansıyan
olaya ilişkin Başbakandan sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1631)

2. - Sıvas Milletvekili Mahmut Işık'ın,
Sıvas İlindeki doğal kaynaklara ilişkin
Başbakandan sorusu ve Enerji ve Tabiî Kaynaklar Bakanı
M. Recai Kutan'ın yazılı cevabı (7/1676)

3. - Bursa Milletvekili Ali Rahmi Beyreli'nin;

Botaş'taki usulsüz uygulamaların
bir milletvekiline ulaştırıldığı
iddiasına,

Botaş'taki usulsüz uygulamalar nedeniyle
başlatılan soruşturmalara,

Botaş'taki usulsüz uygulamalara adı
karışan personele yapılan ödemelere,

İlişkin soruları ve Enerji ve
Tabiî Kaynaklar Bakanı M. Recai Kutan'ın yazılı
cevabı (7/1706, 1707, 1708)

4. - İzmir Milletvekili Sabri Ergül'ün,
OHAL Bölgesi ve mücavir illerde güvenlik ve terör
nedeniyle boşalan yerleşim birimlerine ilişkin
Başbakandan sorusu ve İçişleri Bakanı
Meral Akşener'in yazılı cevabı (7/1725)

5. - İzmir Milletvekili Sabri Ergül'ün,
eski Başbakanlardan A. Mesut Yılmaz ve Tansu Çiller
ile Başbakan Necmettin Erbakan'ın hediye ettiği
silahlara ilişkin Başbakandan sorusu ve İçişleri
Bakanı Meral Akşener'in yazılı cevabı
(7/1729)

6. - Yozgat Milletvekili Kâzım Arslan'ın,
bazı kurumların yeni lojman aldıkları
iddiasına ilişkin Başbakandan sorusu ve Maliye
Bakanı Abdüllatif Şener'in yazılı
cevabı (7/1736)

7.- Manisa Milletvekili Tevfik Diker'in, telefonların
dinlenip dinlenmediğine ilişkin Başbakandan sorusu
ve Ulaştırma Bakanı Ömer Barutçu'nun
yazılı cevabı (7/1742)

8. - İstanbul Milletvekili Halit Dumankaya'nın,
Turban ile ilgili yolsuzluk iddialarına ilişkin sorusu
ve Devlet Bakanı H. Ufuk Söylemez'in yazılı
cevabı (7/1749)

9. - Malatya Milletvekili Ayhan Fırat'ın,
İnönü Üniversitesince açılan
bir sınavın ertelenmesine ilişkin Başbakandan
sorusu ve Çalışma ve Sosyal Güvenlik
Bakanı Necati Çelik'in yazılı cevabı
(7/1766)

10. - Artvin Milletvekili Süleyman Hatinoğlu'nun,
kumarhanelere ilişkin sorusu ve Turizm Bakanı Bahattin
Yücel'in yazılı cevabı (7/1768)

11. - Ankara Milletvekili Yılmaz Ateş'in,
Ankara Anakent ve Sakarya Belediyelerinde işten çıkarılan
işçilere ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1777)

12. - Adıyaman Milletvekili Celal Topkan'ın,
Şanlıurfa-Hilvan Kaymakamının konutuna
silahlı saldırıda bulunulduğu iddiasına
ilişkin sorusu ve İçişleri Bakanı
Meral Akşener'in yazılı cevabı (7/1778)

13. - Afyon Milletvekili Osman Hazer'in, Afyon'a
bağlı bazı ilçelerin meteoroloji hizmet
binası ihtiyacına ilişkin sorusu ve Devlet
Bakanı Ahmet Cemil Tunç'un yazılı
cevabı (7/1789)

14. - Afyon Milletvekili Osman Hazer'in, Akdeğirmen
ve Yavaşlar Barajı projelerine ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/1798)

15. - İzmir Milletvekili Veli Aksoy'un, Sayıştay
personelinin yurt dışı gezilerine ilişkin
sorusu ve Türkiye Büyük Millet Meclisi Başkanı
Mustafa Kalemli'nin yazılı cevabı (7/1860)




I. - GEÇEN TUTANAK ÖZETİ

TBMM Genel Kurulu saat 15.00'te açılarak
üç oturum yaptı.

Artvin Milletvekili Süleyman Hatinoğlu'nun,
SSK Genel Müdürlüğü hastanelerindeki sağlık
hizmetleri ve personel alımlarına,

Sakarya Milletvekili Ersin Taranoğlu'nun, fındık
üreticilerinin sorunlarına,

İlişkin gündemdışı
konuşmalarına, Çalışma ve Sosyal
Güvenlik Bakanı Necati Çelik cevap verdi.

Kayseri Milletvekili İsmail Cem, Kıbrıs
Rum kesiminin silahlanmasına ve alınması
gereken önlemlere ilişkin gündemdışı
bir konuşma yaptı.

Türkiye Büyük Millet Meclisi Hesaplarını
İnceleme Komisyonunun, Türkiye Büyük Millet
Meclisi Başkanlığı ve Sayıştay
Başkanlığının 1995 malî yılı
kesinhesaplarına ilişkin raporu (5/10) (S. Sayısı
: 171) Genel Kurulun bilgisine sunuldu.

İzmir Milletvekili Hakan Tartan ve 20 arkadaşının,
AIDS'le mücadele yollarının araştırılarak
ulusal bir politikanın belirlenmesi amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/140)
Genel Kurulun bilgisine sunuldu; önergenin, gündemdeki
yerini alacağı ve öngörüşmesinin,
sırasında yapılacağı açıklandı.

Malatya Milletvekili Ayhan Fırat ve 38 arkadaşının,
SSK sınavında usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Necati Çelik hakkında Anayasanın 99 uncu,
İçtüzüğün 106 ncı maddeleri
uyarınca bir gensoru açılmasına ilişkin
önergesi (11/6) Genel Kurulun bilgisine sunuldu.

9.1.1997 tarihli Gelen Kâğıtlarda
yayımlanan ve okunmuş bulunan (11/6) Esas Numaralı
Çalışma ve Sosyal Güvenlik Bakanı
Necati Çelik Hakkındaki gensoru önergesinin
gündemin “Özel Gündemde Yer Alacak İşler”
kısmında yer alması ve Anayasanın
99 uncu maddesi gereğince gensoru açılıp
açılmaması hususundaki görüşmelerin
Genel Kurulun 14.1.1997 Salı günkü birleşiminde
yapılmasına; gündemin “Genel Görüşme
ve Meclis Araştırması Yapılmasına
Dair Öngörüşmeler” kısmının
66 ncı sırasında yer alan Uğur Mumcu
cinayetinin açıklığa kavuşturulması
amacıyla bir Meclis Araştırması açılmasına
ilişkin (10/86) esas numaralı önergenin görüşmelerinin
Genel Kurulun 14.1.1997 Salı günkü birleşiminde
yapılması ve görüşmelerin tamamlanmasına
kadar çalışma süresinin uzatılmasına;
gündemin “Genel Görüşme ve Meclis Araştırması
Yapılmasına Dair Öngörüşmeler”
kısmının 40 ıncı sırasında
yer alan (10/58) esas numaralı Meclis araştırması
önergesiyle 110 uncu sırasında yer alan (10/135)
esas numaralı Meclis araştırması önergesinin
görüşmelerinin Genel Kurulun 21.1.1997 Salı
günkü birleşiminde yapılması ve
görüşmelerin tamamlanmasına kadar çalışma
süresinin uzatılmasına; gündemin “Genel
Görüşme ve Meclis Araştırması
Yapılmasına Dair Öngörüşmeler”
kısmının 85 inci sırasında
yer alan (10/108) esas numaralı Meclis araştırması
önergesinin görüşmelerinin Genel Kurulun
28.1.1997 Salı günkü birleşiminde yapılması,
Genel Kurulun 14.1.1997 Salı, 21.1.1997 Salı ve
28.1.1997 Salı günkü birleşimlerinde sözlü
soruların görüşülmemesine; Genel Kurulun
14.1.1997 Salı gününden 6.2.1997 Perşembe
gününe kadar (Perşembe günü dahil) yapacağı
toplantılarda çalışmalarını
13.30 - 16.00 ve 18.30 - 21.00 saatleri arasında sürdürmesine;

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
7 nci sırasında yer alan 129 sıra sayılı
Kanun Tasarısının bu kısmın
5 inci sırasında, 8 inci sırasında
yer alan 175 sıra sayılı Kanun Tasarısının
6 ncı sırasına, 9 uncu sırasında
yer alan 163 sıra sayılı Kanun Tasarısının
7 nci sırasına alınmasının
Genel Kurulun onayına sunulmasına;

İlişkin Danışma Kurulu
önerileri kabul edildi.

Dışişleri Bakanı ve Başbakan
Yardımcısı Tansu Çiller'in, Türkiye-Avrupa
Birliği Karma İstişare Komitesinin 12-14 Aralık
1996 tarihlerinde Brükselde yapılan 3 üncü
dönem toplantısına katılmak üzere
bir heyetle birlikte yaptığı resmî ziyarete
iştirak etmeleri uygun görülen milletvekillerine
ilişkin Başbakanlık tezkeresi kabul edildi.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının;

1 inci sırasında bulunan 23 sıra
sayılı kanun tasarısının müzakeresi,
komisyon yetkilileri Genel Kurulda hazır bulunmadıklarından,
ertelendi.

Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu raporunun (1/496, 3/444) (S. Sayısı
: 133) müzakerelerine devam edilerek 3 üncü maddesine
kadar kabul edildi.

Alınan karar gereğince, Çalışma
ve Sosyal Güvenlik Bakanı Necati Çelik hakkındaki
(11/6) esas numaralı gensoru önergesinin gündeme
alınıp alınmayacağı konusundaki
görüşmeleri ve Uğur Mumcu cinayetinin açıklığa
kavuşturulması amacıyla verilmiş olan
(10/86) esas numaralı Meclis araştırması
önergesinin öngörüşmesini yapmak için
14 Ocak 1997 Salı günü saat 13.30'da toplanmak
üzere, 19.06'da son verildi.

Uluç Gürkan

Başkanvekili

 Kadir Bozkurt Ahmet Dökülmez

 Sinop Kahramanmaraş

 Kâtip Üye Kâtip Üye




II. - GELEN KÂĞITLAR

14 . 1 . 1997  SALI

Sözlü Soru Önergeleri

1. - İzmir Milletvekili Metin Öney'in,
Karadeniz'de balıkçılığın
canlandırılması için yapılan
çalışmalara ilişkin Çevre Bakanından
sözlü soru önergesi (6/410) (Başkanlığa
geliş tarihi : 8.1.1997)

2. - Uşak Milletvekili Mehmet Yaşar Ünal'ın,
Açık Öğretim Sağlık Ön
Lisans bölümü mezunlarına farklı
ek gösterge verilip verilmeyeceğine ilişkin Sağlık
Bakanından sözlü soru önergesi (6/411) (Başkanlığa
geliş tarihi : 9.1.1997)

3. - Bursa Milletvekili Feridun Pehlivan'ın,
Ankara Büyükşehir Belediyesi EGO Genel Müdürlüğünce
yapılan doğalgaz sayacı ihalesine ilişkin
İçişleri Bakanından sözlü
soru önergesi (6/412) (Başkanlığa geliş
tarihi : 9.1.1997)

Yazılı Soru Önergeleri

1. - İzmir Milletvekili Veli Aksoy'un, Sayıştay
Personelinin yurt dışı gezilerine ilişkin
TBMM Başkanından yazılı soru önergesi
(7/1860) (Başkanlığa geliş tarihi : 11.12.1996)

2. - Niğde Milletvekili Akın Gönen'in,
KOBİ kredilerine ilişkin Devlet Bakanından
yazılı soru önergesi (7/1861) (Başkanlığa
geliş tarihi : 7.1.1997)

3. - Bartın Milletvekili Cafer Tufan Yazıcıoğlu'nun,
Bartın - Amasra Belediyesine yardım yapılıp
yapılmayacağına ilişkin Maliye Bakanından
yazılı soru önergesi (7/1862) (Başkanlığa
geliş tarihi : 8.1.1997)

4. - Bartın Milletvekili Cafer Tufan Yazıcıoğlu'nun,
Bartın - Amasra Belediyesi işçilerine bir
yıldır ücret ödenmediği iddiasına
ilişkin İçişleri Bakanından yazılı
soru önergesi (7/1863) (Başkanlığa geliş
tarihi : 8.1.1997)

5. - Bartın Milletvekili Cafer Tufan Yazıcıoğlu'nun,
özürlü sporculara ilişkin Devlet Bakanından
yazılı soru önergesi (7/1864) (Başkanlığa
geliş tarihi : 8.1.1997)

6. - İstanbul Milletvekili Ercan Karakaş'ın,
çifte vatandaşlık uygulamasına ilişkin
Başbakandan yazılı soru önergesi (7/1865)
(Başkanlığa geliş tarihi : 8.1.1997)

7. - Tekirdağ Milletvekili Bayram Fırat
Dayanıklı'nın, Tekirdağ ve Çorlu
civarındaki elektrik şebekesine ilişkin Enerji
ve Tabiî Kaynaklar Bakanından yazılı
soru önergesi (7/1866) (Başkanlığa geliş
tarihi : 8.1.1997)

8. - Konya Milletvekili Ahmet Alkan'ın, Susurluk
olayından sonra ortaya atılan listede yer aldığı
iddia edilen bir şahsa ilişkin Başbakandan yazılı
soru önergesi (7/1867) (Başkanlığa geliş
tarihi : 8.1.1997)

9. - Artvin Milletvekili Süleyman Hatinoğlu'nun,
Artvin ve ilçelerindeki vatandaşların Orman
İşletmelerinden olan alacaklarına ilişkin
Orman Bakanından yazılı soru önergesi
(7/1868) (Başkanlığa geliş tarihi : 8.1.1997)

10. - İstanbul Milletvekili Halit Dumankaya'nın,
Turban - Bolu Abant İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1869) (Başkanlığa geliş tarihi : 8.1.1997)

11. - İstanbul Milletvekili Halit Dumankaya'nın,
Turban - İstanbul Bölge Müdürlüğünde
soruşturma başlatılıp başlatılmadığına
ilişkin Başbakandan yazılı soru önergesi
(7/1870) (Başkanlığa geliş tarihi : 8.1.1997)

12. - İstanbul Milletvekili Halit Dumankaya'nın,
Turban Sait Halim Paşa Yalısında soruşturma
başlatılıp başlatılmadığına
ilişkin Başbakandan yazılı soru önergesi
(7/1871) (Başkanlığa geliş tarihi : 8.1.1997)

13. - İstanbul Milletvekili Halit Dumankaya'nın,
Turban - Kuşadası Marina İşletmesinde
soruşturma başlatılıp başlatılmadığına
ilişkin Başbakandan yazılı soru önergesi
(7/1872) (Başkanlığa geliş tarihi : 8.1.1997)

14. - İstanbul Milletvekili Halit Dumankaya'nın,
bir Turban personelinin Ankara -Erzincan -Ankara uçak seyahatine
ilişkin Başbakandan yazılı soru önergesi
(7/1873) (Başkanlığa geliş tarihi : 9.1.1997)

15. - İstanbul Milletvekili Halit Dumankaya'nın,
Turban - Bodrum Marina İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1874) (Başkanlığa geliş tarihi : 8.1.1997)

16. - İstanbul Milletvekili Halit Dumankaya'nın,
Turban Antalya Kaleiçi Otel İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1875) (Başkanlığa geliş tarihi : 8.1.1997)

17. - İstanbul Milletvekili Halit Dumankaya'nın,
Turban - Yalova Termal Tesisleri İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1876) (Başkanlığa geliş tarihi : 8.1.1997)

18. - İstanbul Milletvekili Halit Dumankaya'nın,
Turban - Marmaris Tatil Köyü İşletmesinde
soruşturma başlatılıp başlatılmadığına
ilişkin Başbakandan yazılı soru önergesi
(7/1877) (Başkanlığa geliş tarihi : 8.1.1997)

19. - İstanbul Milletvekili Halit Dumankaya'nın,
Turban - Kilyos Tatil Köyünde soruşturma başlatılıp
başlatılmadığına ilişkin
Başbakandan yazılı soru önergesi (7/1878)
(Başkanlığa geliş tarihi : 8.1.1997)

20. - İstanbul Milletvekili Halit Dumankaya'nın,
Turban - İzmir Çeşme Otel İşletmesinde
soruşturma başlatılıp başlatılmadığına
ilişkin Başbakandan yazılı soru önergesi
(7/1879) (Başkanlığa geliş tarihi : 8.1.1997)

21. - İstanbul Milletvekili Halit Dumankaya'nın,
Turban - Antalya Beldibi İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1880) (Başkanlığa geliş tarihi : 8.1.1997)

22. - İstanbul Milletvekili Halit Dumankaya'nın,
Turban - Antalya Belek İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1881) (Başkanlığa geliş tarihi : 8.1.1997)

23. - İstanbul Milletvekili Halit Dumankaya'nın,
Turban - Elmadağ Dağevi İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1882) (Başkanlığa geliş tarihi : 8.1.1997)

24. - İstanbul Milletvekili Halit Dumankaya'nın,
Turban - Erciyes Dağevi Oteli İşletmesinde soruşturma
başlatılıp başlatılmadığına
ilişkin Başbakandan yazılı soru önergesi
(7/1883) (Başkanlığa geliş tarihi : 8.1.1997)

25. - İstanbul Milletvekili Halit Dumankaya'nın,
Turban -Kuşadası Marina Müdürlüğünde
soruşturma başlatılıp başlatılmadığına
ilişkin Başbakandan yazılı soru önergesi
(7/1884) (Başkanlığa geliş tarihi : 8.1.1997)

26. - İstanbul Milletvekili Halit Dumankaya'nın,
bazı Turban yöneticilerine usulsüz yeşil
pasaport verildiği iddiasına ilişkin İçişleri
Bakanından yazılı soru önergesi (7/1885)
(Başkanlığa geliş tarihi : 8.1.1997)

27. - Manisa Milletvekili Abdullah Akarsu'nun, Susurluk
olayından sonra ortaya çıkan listede yer
aldığı iddia edilen şahsa ilişkin
Başbakandan yazılı soru önergesi (7/1886)
(Başkanlığa geliş tarihi : 8.1.1997)

BİRİNCİ OTURUM

Açılma Saati : 13.30

14 Ocak 1997 Salı

BAŞKAN : Başkanvekili Kamer
GENÇ 

KÂTİP ÜYELER: Ünal
YAŞAR (Gaziantep), Ahmet DÖKÜLMEZ (Kahramanmaraş)




BAŞKAN - Türkiye Büyük Millet
Meclisinin 45 inci Birleşimini açıyorum.

Sayın milletvekilleri, toplantı yetersayımız
vardır; çalışmalarımıza
başlıyoruz. 

Gündeme geçmeden önce, Hükümetin
bir gündemdışı söz isteği vardır.


III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Millî Savunma Bakanı Turhan
Tayan'ın, Güney Kıbrıs Rum yönetiminin,
son günlerde, Rusya Federasyonundan füze temin ederek
barış ortamını bozucu tutum ve davranışları
münasebetiyle gündemdışı açıklaması
ve ANAP İstanbul Milletvekili Bülent Akarcalı,
DYPKilis Milletvekili Doğan Güreş, RP Gaziantep
Milletvekili Kahraman Emmioğlu, CHPİstanbul Milletvekili
Altan Öymen, DSP İstanbul Milletvekili Bülent
Ecevit'in grupları adına ve Adana Milletvekili Orhan
Kavuncu'nun şahsı adına konuşmaları

BAŞKAN - Millî Savunma Bakanı
Sayın Turhan Tayan, Başkanlığımıza
gönderdiği bir yazıda, Güney Kıbrıs
Rum yönetiminin, son günlerde, Rusya Federasyonundan
füze temin ederek barış ortamını
bozucu tutum ve davranışları üzerinde,
Hükümetimizin görüşlerini anlatmak üzere,
14 Ocak 1997 Salı günü gündemdışı
söz talep etmişlerdir. Kendisine gündemdışı
söz verilmiştir. 

Buyurun Sayın Bakanım. (DYP ve RP sıralarından
alkışlar)

Süreniz 20 dakikadır Sayın Bakan.

MİLLÎ SAVUNMA BAKANI TURHAN TAYAN (Bursa)
- Sayın Başkan, değerli milletvekilleri; 4 Ocak
1997 tarihinde, Güney Kıbrıs Rum yönetimi
ile devlet kontrolündeki Rus kuruluşu Rosvoorujeniye
arasında Rus yapımı S-300 füzelerinin
Güney Kıbrıs Rum yönetimine satılmasına
ilişkin bir mukavele imzalanmıştır.
600 milyon dolarlık bir malî portesi olduğu tahmin
edilen sözleşme çerçevesinde, 150 kilometre
menzilli, birden fazla hava hedefini daha kalkış
aşamasında vurma yeteneğine sahip uçaksavar
füzelerinin Güney Kıbrıs'a konuşlandırılması
söz konusudur. 

Türkiye ve Kıbrıs Türk tarafı,
bu sözleşmeye kuvvetle tepki göstermiştir.
Bu tepkimizin haklı nedenlerinin Yüce Meclisimizce
daha iyi değerlendirilmesine katkıda bulunabileceği
düşüncesiyle, Rum-Yunan ikilisinin, Kıbrıs'ta
son yıllarda giriştikleri bazı oyunlara ilişkin
olarak hafızalarımızın tazelenmesinde
yarar görülmektedir. 

Yüce Meclisimizin malumu olduğu üzere,
Güney Kıbrıs Rum yönetimi ile Yunanistan,
Kasım 1993'te, ortak savunma doktrinini ilan etmişler
ve uygulamaya koymuşlardır. Bu doktrin, iki ülke
arasında ortak askerî strateji ve operasyonlarının
planlanmasını, ortak tatbikatlar yapılmasını,
Girit, Oniki Adalar ve Güney Kıbrıs'ın
savunma altyapılarının yeniden düzenlenmesini,
Yunanistan'ın Doğu Akdeniz'de somut bir rol oynamasına
imkân verecek şekilde, bu ülkeye deniz ve kara
üsleri tahsis edilmesini, güvenilir bir telekomünikasyon
sistemi oluşturulmasını, Kıbrıs
Rum Silahlı Kuvvetlerinin muharebe gücünün
artırılmasını öngörmektedir.


Doktrinin felsefesi de, amacı da açıktır.
Yunanistan, Trakya'dan Magosa'ya kadar uzanan bölgeyi doğal
hayat sahası olarak kabul etmekte, Doğu Ege Adaları
ile Güney Kıbrıs arasında birleşmeye
giderek, Hellenizm birliğini sağlamayı amaçlamaktadır.
Doktrinin amacı ise, Ege'de olduğu gibi, Türkiye'nin
hareket sahalarını Doğu Akdeniz'de de daraltmaya
çalışmak, Kıbrıs-Rodos-Girit
üçgeniyle Türkiye'yi çevrelemek, Kuzey
Kıbrıs ile Türkiye arasındaki bağı
koparmaktır. 

Rum-Yunan ikilisi, ilan ettikleri ortak savunma doktrininin
uygulanmasına ilişkin olarak fiilî adımlar
atmışlardır. Ada'ya Rus malı T-80 tanklar
ile modern, zırhlı personel taşıyıcıları
gelmiştir. 

Baf'taki hava üssünün inşası
ilerlemiş, pist uzunluğu 2,5 kilometreye çıkarılmıştır.
Yunan uçakları için 15 kadar korugan inşa
edilmiştir. Tarazi'deki deniz üssünde de çalışmalar
ilerlemektedir. Kıbrıs Rum tarafı Yunanistan'dan
sözleşmeli asker almaya başlamıştır.


Ortak olarak icra edilen askerî tatbikatlarda
Yunan uçaklarının Baf Havaalanına
indikleri, kara hedeflerine ateş açtıkları,
 hatta Kıbrıs'ın çevrelenmesini amaçlayan
senaryoları uygulamaya koydukları görülmüştür.


Ortak savunma doktriniyle Yunanistan ile Güney
Kıbrıs arasında stratejik bir birlik ve bütünlük
oluşturacağını zanneden Rum-Yunan ikilisi,
Güney Kıbrıs Rum yönetiminin Avrupa Birliğine
üyeliğini gerçekleştirerek, ekonomik birliğini
de bu yolla sağlamanın ve 1974 yılında
başaramadığı Enosis'i dolaylı bir
şekilde gerçekleştirmenin hayali içine
düşmüştür. 

İşte, S-300 füzelerinin satışına
ilişkin sözleşmenin Güney Kıbrıs'ta
imzalanmasını, tüm bu senaryonun bir parçası
olarak görmekte yarar vardır. 

Türkiye, daha başlangıcından
beri, bu senaryoyu doğru değerlendirmiştir. Bir
taraftan askerî planda gereken tedbirleri alırken,
diğer taraftan da diplomatik kanallardan Rum-Yunan ikilisinin
tuttukları yolun yanlışlığını,
silah yığarak Ada'yı bir barut fıçısına
çevirme teşebbüslerinin tehlikelerini, Ada'da
artan gerilimin sonuçlarını, Türkiye'nin
Doğu Akdeniz'deki Türk-Yunan dengesini Kıbrıs
Halkının meşru hak ve çıkarlarını
korumadaki kararlılığını en kuvvetli
şekilde muhataplarına iletmiştir. Kıbrıs'ın,
ancak bir çözümden sonra ve Türkiye ile
eşzamanlı olarak Avrupa Birliğine üye olabileceğini,
aksi bir teşebbüsün, Ada'yı tamamen bölünmeye
götürebileceğini; Kuzey Kıbrıs Türk
Cumhuriyetine Türkiye ile ekonomik bütünleşmeye
gitmekten başka bir seçenek kalamayacağını
muhataplarına anlatagelmiştir. 

S-300 füzelerinin satın alınmasına
yönelik görüşmelerin yoğunlaştığının
tespit edildiği aşamada, Türkiye, Amerika Birleşik
Devletleri, İngiltere, Avrupa Birliğinin ileri gelen
ülkeleri, Birleşmiş Milletler ve NATO nezdinde
girişimlerde bulunmuş, bu silah satımının,
Doğu Akdenizdeki askerî dengelere ve Kıbrıs
müzakere sürecinin geleceğine yönelik olumsuz
yansımalarına dikkat çekmiş; atılacak
bu adımın, Ada'daki ve bölgedeki gerginliği
daha da artıracağına işaret etmiş,
bu ülke ve kuruluşlardan Rusya Federasyonu ve Kıbrıs
Rum yönetimi üzerinde etkili olmalarını
istemiştir. 

BAŞKAN - Sayın milletvekilleri, Sayın
Bakanımız ciddî bir konuda Yüce Genel
Kurula bilgi arz ediyorlar. Rica ediyorum; sükûnet
içinde dinleyelim efendim. 

Buyurun. 

MİLLÎ SAVUNMA BAKANI TURHAN TAYAN (Devamla)
- Birleşmiş Milletler nezdindeki girişimlerimiz
sonucunda, Birleşmiş Milletler Güvenlik Konseyi,
23 Aralık 1996 tarihinde, Kıbrıs ile ilgili
olarak aldığı kararda, Kıbrıs
Rum tarafının Ada'ya artan ölçülerde
ileri teknoloji ürünü silah getirmesinden duyduğu
endişeyi dile getirmiştir. 

Dışişleri Bakanımız
ve Başbakan Yardımcımız Sayın
Tansu Çiller, Rusya Federasyonuna aralık ayında
yaptığı ziyaret sırasında, T-80
tankları, Rus malı zırhlı personel
taşıyıcıları gibi ağır
silahların Güney Kıbrıs Rum yönetimine
satılmaya devam etmesinin ortaya çıkaracağı
olumsuz gelişmelere dikkat çekmiş, Rusya Federasyonunun,
Güvenlik Konseyinin daimî üyesi ve AGİT'in
silah transferlerine ilişkin belgelerine imza koymuş
bir ülke olarak, sorumlu bölgelere silah sevkıyatında
bulunmama yükümlülüğü olduğunu,
yine aynı kapsamda, Akdeniz'de barış ve güvenliğin
korunmasında mükellefiyetleri bulunduğunu muhatapları
Başbakan Çernomirdin ve Dışişleri
Bakanı Primakov'a hatırlatmış ve S-300
füzelerinin Güney Kıbrıs'a satılması
projesinden vazgeçilmesini talep etmiştir.

MEHMET SEVİGEN (İstanbul) - Dışişleri
Bakanı ne yapmıştır Sayın Bakan?

MİLLÎ SAVUNMA BAKANI TURHAN TAYAN (Devamla)
- Rus yetkilileri, Dışişleri Bakanımıza,
Güney Kıbrıs'a saldırı silahları
satmayacakları cevabını vermiştir.
Aynı şekilde, bazı dost ve müttefik ülkelerin
Rum yönetimi ve Yunanistan nezdinde girişimlerde bulunarak,
S-300 projesinden vazgeçilmesini kuvvetle telkin ettikleri
görülmüştür.

Rusya Federasyonunun verdiği güvencelere,
Birleşmiş Milletler Güvenlik Konseyinin 1092
sayılı Kararındaki uyarısına,
Yunanistan ve Güney Kıbrıs Rum yönetimi
nezdinde çeşitli ülkelerce yapılan ikazlara
rağmen, 4 Ocak tarihli Rum basını, silah satışı
sözleşmesinin Lefkoşa'da imzalandığını
duyurmuştur.

Kıbrıs Rum tarafı, bilinen söylevleri
içinde, S-300 füzelerini savunma ihtiyaçlarının
bir parçası olarak takdim etmeye çalışmış;
ancak, inandırıcı olamamıştır.
Amerika Birleşik Devletlerinin stratejik bölgesel dengelerden
kaynaklanan endişelerle; ancak, Körfez Savaşı
sırasında İsrail'e verdiği Patriot füzelerinin
bir benzeri olan ve Hava Kuvvetlerimizi Türk hava sahasında
hedef haline getirme yeteneğine sahip S-300 füzelerinin
çok büyük meblağlar ödenerek Rum tarafınca
satın alınmasının savunma endişeleriyle
izah edilmesine imkân yoktur. Nitekim, Amerika Birleşik
Devletleri Dışişleri sözcüsü
6 Ocak günü yaptığı açıklamada,
bu gelişmeden Hükümetinin duyduğu üzüntüyü
vurgulamış, S-300 füzelerinin Ada'ya yeni bir
istikrarsızlık unsuru olarak konuşlandırılacağını,
Kıbrıs sorununa çözüm bulma çabalarını
güçleştireceğini, Ada'da gerilimi artıracağını
belirtmiş ve Kıbrıs Rum yönetiminin kararını
yanlış bir adım olarak nitelemiştir.
ABD sözcüsü, Hükümetinin, Güney
Kıbrıs Rum yönetimini ciddî ifadelerle
protesto ettiğini de kaydetmiştir. Benzer açıklamalar,
İngiltere ve Fransa Dışişleri Bakanlıkları
sözcülerince de dile getirilmiştir. Sayın
Denktaş da, aynı konuda, yazılı bir
açıklamayla tepkisini ortaya koymuştur. 

Sayın Denktaş Güney Kıbrıs'taki
çılgınca silahlanma kampanyasını,
yıllardır, dünyanın dikkatine getirdiklerini
ve bunun tehlikeli sonuçları hakkında uyarılarda
bulunduklarını kaydetmiş ve bu uyarılarının
dikkate alınmadığını, Kıbrıs
Rum yönetimi ve Yunanistan'ın, Ada'nın güneyini
ağır silahlarla doldurduklarını ve Rus
füzelerinin ithali kararıyla, tahammül sınırlarının
aşıldığını ifade ederek,
Birleşmiş Milletler Genel Sekreteri tarafından
oluşturulan güven artırıcı önlemler
paketini askıya aldığını açıklamış
ve S-300 füze sistemi, Kıbrıs'a ithal edildiği
takdirde, Maraş Bölgesini, sosyal ve ekonomik bakımdan
Gazimagosa'yla bütünleştirme yoluna gideceğini
ilan etmiştir. 

Hükümetimiz, Dışişleri
Bakanlığımız sözcüsü ve
bizzat Sayın Dışişleri Bakanımız
tarafından yapılan iki ayrı yazılı
açıklamayla tepkilerini ortaya koymuştur.
Bu açıklamalarımız, hepinizin malumudur.
Bu nedenle, içerikleri hakkında ilave yorum yapmayacağım;
ancak, bu çerçevede hatırlatmak istediğim
husus, Sayın Denktaş tarafından yapılan
açıklamada belirtilen görüş ve önlemlerin
de Hükümetimizce kuvvetle desteklenmiş olmasıdır.


Rusya Federasyonu Büyükelçisi Dışişleri
Bakanlığına davet edilerek, Kıbrıs
Rum tarafıyla füze satışlarına
ilişkin olarak imzaladıkları mukavele protesto
edilmiş, bu kararlarını yeniden gözden
geçirmeleri istenmiştir. 

Diğer ülkeler nezdinde de girişimlerimiz
sürdürülmekte ve bahis konusu sözleşmenin
iptali için, Kıbrıs Rum tarafı ve
Rusya Federasyonuna yönelik baskılarını
sürdürmeleri talep edilmektedir. 

Sayın Başkan, sayın milletvekilleri;
Kıbrıs Türk Halkı otuz yılı
aşkın bir süredir hak ve eşitlik mücadelesi
vermektedir. Kıbrıs Türk'ü, tehdit ve
baskılara her türlü imkânsızlığı
aşarak karşı koymuş; kanı ve canı
pahasına, eşitlik ve özgürlüğüne
sahip çıkmıştır. Türkiye,
bu mücadelesinde her zaman Kıbrıs Türk
Halkının yanında olmuştur. 

Türkiye'nin, bölgede, Türk-Yunan dengesine
dayanan stratejik menfaatları, Kıbrıs Türk
Halkına karşı ahdî yükümlülükleri
vardır. Türkiye'nin, Kıbrıs Türk
toplumunun güvenliğini tehlikeye düşürecek,
askerî imkân ve kabiliyetlerine tehdit oluşturacak
gelişmeleri müsamahayla karşılayamayacağı
açıktır. Bu konuda, gerekli görülen
her tedbir, şüphesiz alınacaktır. 

Türkiye, bugüne kadar, ahdî ve tarihî
sorumlulukları doğrultusunda Kıbrıs'ta
barışın ve huzurun teminatı olmuştur.
Türkiye, Kıbrıs Türk Halkının
uluslararası antlaşmalardan doğan meşru
hak ve çıkarlarını korumaya kararlıdır
ve bu yönde üzerine düşen vecibeleri yerine
getirecektir. Bu konuda kimse kuşku duymamalıdır.
1974 öncesinin karanlık döneminin geri gelmesine,
ne Kıbrıs Türk Halkı ne de Türkiye
izin vermeyecektir. 

Sayın Genelkurmay Başkanımız,
anavatan Türkiye'nin, Kıbrıs Türk Halkına
yönelik sarsılmaz güvencesinin bir işareti
olarak, halen, Kuzey Kıbrıs Türk Cumhuriyetini
ziyaret etmektedir. 

Hükümetimiz, Kuzey Kıbrıs
ekonomisinin, somut projelerle güçlü bir yapıya
kavuşturulması hususunda da kararlıdır.
Geçen hafta, Ankara'da, Sayın Başbakanımız
ile Kuzey Kıbrıs Türk Cumhuriyeti Başbakanı
Sayın Derviş Eroğlu arasında imzalanan
ekonomik işbirliği protokolü, bunun en somut göstergesidir.

Kıbrıs sorununu yaratan ne Türkiye
ne de Kıbrıs Türk tarafı olmuştur.
Türkiye, her zaman, Kıbrıs sorununa müzakereler
yoluyla çözüm bulunmasından yana ağırlığını
koymuştur; Kıbrıs Türk Halkını
bu yönde teşvik etmiştir.

Kıbrıs sorunu, adil ve kalıcı
bir çözüme ulaşacaksa, bunun yolu, Ada'daki
mevcut iki yönetim arasında serbest iradeleriyle yapılacak
müzakerelerdir. Bu soruna, dışarıda oluşturulacak
hazır formüllerle veya yaratılacak sunî
gerilimlere dayalı oldubittilerle kalıcı
bir çözüm bulunamayacağı açıktır.


Kıbrıs'ta bir çözümün,
Türkiye ve Kıbrıs Türk Halkı açısından
vazgeçilmez şartları vardır: İki
toplumluluk, iki kesimlilik, iki yönetimin siyasî eşitliği
ve eşit egemenliği; 1960 garanti ve ittifak antlaşmalarının
aynen devam ettirilmesi bu şartlar arasındadır.
Ada'ya silah yığarak, bunu bir pazarlık kozu
olarak kullanmayı düşünmek, gerilim artırarak
Türkiye'nin ve Kıbrıs Türk Halkının
bir çözüm için öngördüğü
aslî şartlardan vazgeçeceğini ummak, ancak
hayalperestlikle eşanlamlıdır.

Türkiye, dış ilişkilerinde
her zaman uluslararası hukuka saygılı olmuştur.
Son füze krizi, Birleşmiş Milletler kararlarını
hiçe sayanların, bölgede gerilim ve huzursuzluk
yaratanların, Kıbrıs sorununun çözüm
çabalarını zora sokanların, Ada'da
uzlaşma yerine gerilim ve çatışma arayışı
içinde olanların kimler olduklarını
açıkça göstermiştir.

Türkiye ve Kıbrıs Türk tarafı
bu oyunlara gelmeyecektir. Ümidimiz, Rum-Yunan tarafının
uzun bir müddetten beri uyguladığı gerilim
ve düşmanlık politikasının sonuçlarının,
uluslararası toplum tarafından, bu kez, tüm
yönleriyle değerlendirilmesi ve gereken uyarıların
zamanında yapılmasıdır. Eğer,
bu gerilim politikasını sürdürmeleri halinde
ciddî kayıplara uğrayacakları, uluslararası
camia tarafından, Kıbrıs Rum yönetimi
ve Yunanistan'ın dikkatine gereken ağırlıkta
getirilmediği takdirde, Kıbrıs'ta ve Doğu
Akdeniz'de artan gerilimin azalabileceğine ihtimal verilmemektedir.


Tabiatıyla, Rum, Yunan tarafının
da geçmişteki hatalardan ders almaları, izledikleri
politikaların yanlışlığını
görmeleri, uzlaşma ve müzakere yoluna bir an önce
geri dönmeleri de en büyük dileğimizdir.

Hükümetimiz, bu millî davamıza
gereken hassasiyetle sahip çıkmaya devam edecektir.


Yüce Kurulu saygıyla selamlıyorum.
(DYP ve RP sıralarından alkışlar)

BAŞKAN - Teşekkür ederim Sayın
Bakan.

Sayın milletvekilleri, Hükümetin
yaptığı bu gündemdışı
konuşma üzerine, gruplardan birer milletvekiline, grubu
olmayan milletvekillerinden bir kişiye söz vereceğim.
Gruplar adına yapılacak konuşmaların
süresi 10 dakika, grubu olmayan milletvekilinin yapacağı
konuşmanın süresi de 5 dakikadır.

Gruplar adına ilk konuşma, ANAP Grubu
adına, Sayın Bülent Akarcalı'nın;
buyurun efendim. (ANAP sıralarından alkışlar)


Diğer gruplardan söz isteği gelmemiştir;
bekliyoruz.

Sayın Akarcalı, süreniz 10 dakikadır.

ANAP GRUBU ADINA BÜLENT AKARCALI (İstanbul)
- Sayın Başkanım, değerli milletvekili
arkadaşlarım; Kıbrıs meselesine en
çok önem veren siyasî parti olarak, gelişmeleri
endişeyle izlemekteyiz. Bu gelişmeler, Türkiye'nin
güvenliğini tehdit edecek boyutlara gelmiştir.
Bu durum da, uzun zamandır devam eden ihmal ve yanlış
politikaların sonucudur. 

Şöyle ki, 1994'te, Yunanistan'ın
Güney Kıbrıs Rum kesimiyle ortak savunma işbirliğine
zamanın hükümeti ses çıkarmamıştı.
Yine, Yunanistan'ın Güney Kıbrıs'ta
deniz ve hava üssü kurmasına hiçbir tepki
gösterilmemişti. Rusya ile Güney Kıbrıs
arasındaki füze alımı da dünün
işi değildir; bu görüşmelerde de, tamamen,
Türk Hükümeti sessiz kalmıştı.


Dışişleri Bakanının
son yaptığı gezide ise, Rusya'nın, masaya
vurulan yumruklar sayesinde ikna edildiği ve füzelerin
Rumlara satışından vazgeçildiği
beyan edilmişti; oysa, şimdi ortaya çıkan,
bu füzelerin 12 ilâ 18 aylık bir süre içerisinde
Güney Kıbrıs'a yerleştirileceği gerçeğidir.


BAŞKAN - Sayın Akarcalı, bir
dakika efendim... 

BÜLENT AKARCALI (Devamla) - Evet, ben de bekliyordum...

BAŞKAN - Sayın milletvekilleri, salonda
büyük bir gürültü var; burası
sohbet yeri değil, burası dinleme yeri. Rica ediyorum...
Arkadaşımızın konuşmasını
anlayamıyoruz. 

Lütfen efendim... Orada konuşmayalım...
Rica ediyorum; ciddiyetle dinleyelim...

BÜLENT AKARCALI (Devamla) - Teşekkür
ederim Sayın Başkan. 

Değerli arkadaşlarım, ben, daha
dün Kıbrıs'tan geldim. Bu görüşmeleri,
oradaki, Rum mezalimi altında yaşamış
olan 200 bin soydaşımız da izliyor. Sizlere,
özellikle bunu hatırlatmak isterim. Mesele, yalnız
politikalar değil, tavırlardır; Türkiye
Büyük Millet Meclisinde böylesine bir konu konuşulurken,
herhalde, tüm milletvekillerinin, buna, asgarî ciddiyeti
göstermesi gerektiğine inanıyorum. 

Değerli arkadaşlarım, bu kürsüden,
ayrıca şunları duyurmak istiyorum: Rusya,
tutumunu gözden geçirmelidir. Hırçın
ve sorumsuz Rum kesimine, bu füzeleri satmaktan vazgeçmelidir.
Bu tip ucuz politikalar, iyi komşuluk ilişkileriyle
kesinlikle bağdaşmaz. 

Türkiye'de, şu anda, zayıf, tutarsız,
ömrü belirsiz bir Hükümetin işbaşında
bulunmasından yararlanmak ve çıkar sağlamak
hesaplarına da, başta Yunanistan olmak üzere,
kimse girmemelidir. 

Türkiye, en zor anlarda dahi dış
sorunların üstesinden gelmesini bilen bir ülkedir.
Kendi iç ihtilaflarını, Kıbrıs
gibi millî davalarda, her zaman aşmasını
bilir. Böyle bir meselede, milletimizin ve Meclisimizin tam
bir birlik ve beraberlik içinde olacağından
Yunanistan'ın ve Kıbrıs Rum kesiminin şüphesi
olmamalıdır. 

Bu konuda, Amerika Birleşik Devletlerine de
önemli bir görev düşmektedir. Zira, Clinton,
ikinci Başkanlık döneminde, Kıbrıs
meselesini barışçı çözüme
kavuşturma isteğini belirtmişti; ancak, füze
yerleşimi, barışçı çözüm
umutlarının kökten yok olmasına yol
açacak vahamette bir olaydır. 

1995'te Kıbrıs Rum yönetimiyle
Avrupa Birliğinin üyelik görüşmeleri
başlatmasına ilişkin karara, Hükümetin,
Gümrük Birliği politikası uğruna sessiz
kalması ve buna zımnen rıza göstermiş
olması, Kıbrıs Rum yönetiminin böylesine
şımarmasına ve sorumsuzca davranmasına
yol açmıştır. O zamanki gaflet, hem
Avrupa Birliğinin Kıbrıs meselesine müdahil
olmasına imkân verdi hem de Güney Kıbrıs'ın
dokuz yıldır cesaret edemediği füze konuşlandırmasını
hayata geçirmesine vesile oldu. Dolayısıyla,
Amerika Birleşik Devletleri ve Avrupa Birliği ülkeleri,
Türkiye'nin kararlılığını
dikkate alarak, Yunanistan'ı ve Kıbrıs Rum
kesimini, maceracı, tecavüzkâr tutumlarından
vazgeçirmelidirler. Geçmişteki bütün
bu yanlış politikalara rağmen, Türkiye'deki
bütün siyasî güçlerin, bugün,
aynı kararlı noktada birleştikleri kesindir.
Anavatan Partisi olarak, Türkiye'nin güvenliğini
tehdit edecek hiçbir gelişmeye izin verilmeyeceğini,
bir kere daha, ilgili bütün taraflara duyurmak isteriz;
kimse, yanlış bir hesap içinde olmasın.


Dışpolitika konusunda ve Kıbrıs'ı
da kapsayan genel görüşme talebimizin, iktidar
partilerince de destek görüp, Danışma Kurulunda
kabul edilmesini bekliyoruz. Böylece, yapılacak genel
görüşmede, Hükümetin, hem dışpolitikada
şimdiye kadar Meclisten esirgediği bilgileri almış
hem de Hükümete önemli görüşlerimizi
iletir, alınmasını istediğimiz bir dizi
tedbirleri de dile getirmiş oluruz ve kimi diyalog girişimlerinin
de samimiyeti bu şekilde ortaya çıkmış
olur. 

Tekrarlamak istediğim bir husus da şudur:
Önümüzdeki dönemde, Kıbrıs Rum
yönetimi ve onun arkasına saklanan Yunanistan'ın,
kendileri açısından bir intihar teşebbüsü
sayılacak bu politikalardan caydırılması
şarttır. Başta ABD olmak üzere, Kıbrıs
için özel temsilci görevlendiren İngiltere
ve Avrupa Birliğinin, bu noktayı Yunanistan'a, mutlaka,
ama mutlaka kabul ettirmeleri kendileri yararınadır.

Değerli arkadaşlarım, şımartılan
Yunanistan'ın 1919'da Anadolu'ya saldırısı,
pohpohlanan Rumların 1963'te Kıbrıs Türklerine
katliam saldırısı, 1974 darbesi, tecavüzkâr
ülkenin Yunanistan ve Rum kesimi olduğunu açık
bir biçimde göstermektedir. Amerika Birleşik
Devletlerinden ve Avrupa Birliği ülkelerinden bu hususları
hatırlamalarını istememiz en doğal hakkımızdır.
Özellikle, Avrupa Birliği, Rum kesimi gibi sorumsuzluğunu
ve saldırganlığını iyice ortaya
koymuş bir yönetimle başlatacağı üyelik
müzakerelerinin nelere mal olabileceğini çok dikkatle
hesap etme durumunda olmalıdır. 

Rum kesiminin, kendi yarattığı
krizle, Türkiye'yi tehdit unsuru olarak gösterecek tam
üyeliğine sıcak bakmaya kalkmak Yunanistan'a,
Kıbrıs'ta yeni statüler oluşmasına
yol açar. Ayrıca, Avrupa Birliğinin, genişleme
politikalarıyla tam bir uyum içerisinde sürmesi
gereken NATO genişlemelerini tamamen kadük kılar
ve çıkmaza sokar. 

Değerli arkadaşlarım, özetle
şunları belirtmek istiyorum: Yunanistan'ın,
Kıbrıs Rum kesimiyle danışıklı
döğüşlerle yarattığı bu
kriz ortamından yararlanmaya kalkmasına Hükümetin
hem hassasiyet hem de tepki göstermesi şarttır.
Lozan ve Paris Antlaşmalarına karşın,
adaların silahlandırılması, Meis Adasına
askerî uçak konuşlandırmak küstahlığına
göz yumulmamalıdır. 

Avrupa Birliğinden elde ettiği 40 küsur
milyar dolarla sivil ihtiyaçlarını gideren
Yunanistan'ın, kendi kaynaklarından 16 milyar doları
silahlandırmaya ayırabilmesinde, siyasî sorumluluğun,
Avrupa Birliğine ait olduğunu kendilerine anlatmamız
şarttır. Dolayısıyla, ilgili tüm
ülkelerin, Kıbrıs Rum kesiminin, kendilerini
ne gibi maceralara sürüklediklerini çok net bir
şekilde bilip, tarihten ders almayanların, tarihin
tekerrüründen doğacak sonuçlara peşinen
razı olmakla karşı karşı kalacaklarını
Türkiye Büyük Millet Meclisinin bu kürsüsünden
bir kez daha duyurmak isteriz.

Beni dinlediğiniz için teşekkür
ederim. (ANAP sıralarından alkışlar)

BAŞKAN - Teşekkür ederim Sayın
Akarcalı.

Söz sırası, DYP Grubu adına,
Kilis Milletvekili Sayın Doğan Güreş'te,
buyurun efendim. (DYP sıralarından alkışlar)

Sayın Güreş, süreniz 10 dakikadır.

DYP GRUBU ADINA DOĞAN GÜREŞ (Kilis)
- Sayın Başkan, değerli milletvekilleri; Yüce
Meclisi saygıyla selamlarım. 

Şu ana kadar bu kürsüde konuşma
yapan değerli arkadaşlarım bir kez daha göstermişlerdir
ki, Kıbrıs, yavru vatandır; Kıbrıs,
Türkiye'nin çok önemli millî davasıdır.
Bu davaya 65 milyonluk Türk Ulusu ve onun Yüce Meclisi
tekrar sahip çıkmış ve çıkacaktır.


Değerli arkadaşlarım, bu dava, esasta,
ne Kıbrıs Türkü ile Kıbrıs
Rumu ne de Türkiye-Kıbrıs arasındaki
davadır; bu, temelde, bir Türk-Yunan davasıdır.
Şimdiye kadar yaratılan her sorunun arkasında,
maalesef, Yunanistan'ın akıl hocalığı
ve fizikî desteği mevcuttur. 

Ben, geçmişte, Türk-Yunan dostluğu
ve sorunları çözmede işbirliği için
çok uğraş vermiş bir insanım. Aktif
görevdeyken, karşıtım olan Yunan Genelkurmay
Başkanına defalarca davette de bulundum; Türkiye'ye
gel, istediğin yeri sana göstereyim, istersen Trakya'yı
göstereyim, Trakya hududunu göstereyim; cevap olumsuz.
Sen beni davet et, ben, Atina'dan başka bir yere gitmeyeceğim;
ama, bir adım atalım dedim; cevap, yine olumsuz.
Sonuçta, anladım ki, Yunanistan'da, durumu yumuşatma,
barış yolunu aralama gibi bir niyet yok. Anlaşılan,
tarih boyunca olduğu gibi, çıkarlarının,
devamlı Türk-Yunan krizi yaratma siyasetiyle mümkün
olacağına inanmışlar. 

Arkadaşlar, bilindiği gibi, millattan sonra
146 yılında Romalıların Korint'i işgaliyle
Grek ırkı dağıtıldı ve
tarihten silindi. Kaynak, Yunanlı tarihçi Paparrigopulos.
1800'lerin ortalarına doğru, Grek hayranı Batılıların
dürtüsüyle Mora Yarımadasında sunî
olarak yaratıldıklarından beri, Türklere
karşı entrika içerisinde olmuşlardır.
İşte; Teselya sorunu, Makedonya sorunu, Batı
Trakya sorunu, Girit sorunu, Ege Adaları ve bir gecede,
İtalya'dan alınıp, verilen 12 Adalar... 

Hep kriz ve çoğunda da çıkarları
doğrultusunda, maalesef, kazançlar sağlamışlardır.
Elbette ki, Batı'nın direkt veya endirekt desteğini
unutmamak gerekir. 

Gelelim Kıbrıs meselesine: 

1878 Kıbrıs konvansiyonunun imzalanması
sonucu Yunanistan'da başlayan Enosis hareketleri. 

27 Şubat 1947'de, Yunan Parlamentosunun, oybirliğiyle
“Kıbrıs'ın Yunanistan'la birleşmesi
gerektiğine” dair alınan kriz yaratıcı
karar. 

1951'de, dönemin Yunanistan Başbakanı
olan Venizelos'un, kendi parlamentosunda yaptığı
konuşmada, Yunan hükümetinin Enosis istediğini
belirtmesi. 

1954'te Kıbrıs'a, gizlice Yunan silah
ve cephanelerinin sokulması. 

Yine aynı tarihte, Kıbrıs'ta
selfdeterminasyon ilkesinin uygulanması için, bu
isteğin Birleşmiş Milletlere Yunanistan tarafından
iletilmesi ve ikazlara rağmen, bu isteğin, 1955'te, 1957'de
tekrar tekrar yinelenmesi. 

Gelelim 1963'lere... Kıbrıs Anayasasında
değişiklik, kanlı çarpışmalar,
kanlı noel ve Türk katliamı... 

Bütün bunların arkasında
kim var; elbette ki, Yunanistan. 

Bakınız, 21 Nisan 1966 tarihli Kıbrıs
Rum Gazetesi Patris'te özetle ne denildi o zamanlar: “Yunan
ordusuyla birlikte hazırlanan 21 Aralık 1993 Akritos
planının amacı, Kıbrıs Cumhuriyeti
varlığına son vererek Enosisi gerçekleştirmektir.”


Aynı şekilde, 1964 yılı
baharında, Kıbrıs Rumlarının
Türk Halkına karşı yürüttüğü
soykırıma karşı devrin Başbakanı
rahmetli İsmet İnönü'nün yaptığı
“bu durumda, gerekirse müdahale edebiliriz” mealindeki
ikazına, o devrin Amerika Cumhurbaşkanı Johnson'un
cevaben yazdığı meşhur mektubunu da, Batı'nın,
zaman zaman tek taraflı hareketinin acı bir örneği
olarak hatırlayabiliriz. 

Bilahara, kısmen de olsa, Kıbrıs'ın
Yunanistan'a ilhakını öngören Acheson
planına yine tam Enosis değil diye Yunanistan'ın
tepkisi ve 15 Temmuz 1974'te Yunan cuntasının Kıbrıs'ta
gerçekleştirdiği darbe. Enosis yolunu açan
darbedir bu. Bilahara, Türk çıkarması,
Kıbrıs'a barış ve huzuru getiren harekât.

Görüldüğü gibi, bu mesele,
esasta bir Türk-Yunan meselesidir. Her ne kadar, mesele,
toplumlararası görüşmelerle çözülür
denilse dahi, sonuçta, dolaylı dahi olsa, Türk-Yunan
arası çözüme gidilmesi gerekebilecektir.

Şimdi, gelelim, o tarihten bu yana yapılan
Rum tarafı askerî hazırlığına.
Biraz askerî tekniğe girmiş olacağım;
ama, mümkün olduğu kadar anlaşılır
kılmaya gayret edeceğim. 

Yunanistan, 1974 Barış Harekâtından
sonra detaylı bir özeleştiri yapmıştır
ve Kıbrıs'taki acı mağlubiyetini, öncelikle
Türk Hava Kuvvetlerine karşı etkisiz kalmalarında
bulmuştur; yani, en büyük tehdidi Türk Hava
Kuvvetleri olarak görmüştür. Bilahara “Türk
Hava Kuvvetlerini durdurursam, ikinci bir tehdit vardır,
o da zırhlı birlikler, tank harekâtı.
O halde, tank ve tanksavar noksanlığını
da gidermeliyim” demiştir. Bilahara, birliklerini bir
yerden bir yere tekerlekli araçlarla naklettiği için,
bunda da zayiat vermiş, buradan da zırhlı
personel kariyerlerine ihtiyaç olduğunu çıkarmıştır
ve onun için, 1974'ten sonra yaptığı
ilk iş, Trados Dağlarında mobil ve sabit radarlarını
tesis ederek Türkiye'yi ve Akdeniz'i gözetim altına
almasıdır. Biz buna, erken ikaz ve haber sistemi
deriz. Bilahara ise, hemen parayı yatırmış
ve omuzdan atılan Stinger tipi, ama Stinger olmayan füzeler
ve bizim Oerlikon dediğimiz, 1 500 metre etkili menzili olan,
radarıyla 10-15 kilometreden otomatik takibe geçen
çok etkili uçaksavar silahları almıştır.
Bugün, bu silahlarıyla, alçak hava savunmasında
Kıbrıs, dünyanın en güçlü
ülkelerinden biri haline gelmiştir.

Bunun akabinde, tank ve tanksavar için teşebbüse
geçmiş, Brezilya'dan 90 milimetrelik toplar almış;
bilahara Fransa'ya yanaşmış, AMX tankları
almış; bilahara, 1985'te, bizim “MİLAN”
dediğimiz, Fransızların “HOT” dediği,
tanklara karşı füzeler almıştır.


1994'te ve 1995'te ise, Ruslardan T-4, T-5 100 mililitrelik
tekerlekli topları almıştır ki, çok
etkilidir; gece görüş cihazları vardır,
gece görüş imkânı vardır.

En son, 1995'te, bir taburluk, 50 kadar T-80 tankı
almıştır. T-80 tankı, dünyanın
en güçlü birkaç tankından biridir.
Amerikan tankı, Leopard-2 ve       T-80... Halen ellerinde
mevcuttur. 

Birlik kaydırmak için de AMX zırhlı
personel taşıtlarını almıştır.
Topçusunu 30 kilometre menzile götürmüştür.
Eskiden, bu imkân yoktu. 

Demek ki, şu haliyle, Kıbrıs,
kendini savunacak duruma gelmiştir diyebiliriz. 

Buna rağmen, bununla yetinmemiş, T-80 tanklarını
almak için Rusya'ya gittiğinde, ivedi görüşme
yapmış ve şimdi, konu olan, bizim NATO'da SA-10
dediğimiz (SAM-10, yani surface to air) karadan havaya hava
savunma füzesinin ilk görüşmelerine başlamıştır.
Buna, Ruslar, S-300 diyor. Şimdi, bunu da, biraz evvel Sayın
Bakanın söylediği gibi, kesin karar altına
almışlardır ki, bu, bir taburluk önemli
bir silahtır. 

Şimdi, bunun özelliğinden -merak edersiniz
diye- basitçe bahsetmek istiyorum. Bunun yatay menzili
30 metreden 150 kilometreye kadardır; ama, en önemli
özelliği, dikey menzilidir; 90 bin feet, yani 28 kilometredir.
Bu, Rusların, Sovyetlerin, 1980-1981 yıllarında,
Amerika Birleşik Devletlerinin çok yüksekten
uçan uçaklarına karşı (U-1'dir,
U-2'dir) veya stratejik uçaklarına karşı
geliştirilmiş bir hava savunma silahıdır,
80 bin feette, 90 bin feette uçan uçaklar içindir.


Elbette, bunun benzeri -biraz evvel de Sayın
Bakan söyledi- Patriottur. Biliyorsunuz, bunu, Körfez
Krizinde Amerikalılar buraya getirmişti; ama, Patriot,
menzili daha kısa olmasına rağmen, bundan daha
üstündür; çünkü, füzesavardır,
aynı zamanda füzeyi vurur. Bu, füzeyi vuramaz.


Bu silah, esasında hava savunma silahıdır;
ama, geliştirilirse -ki, bu teknik imkân vardır
dünyada- satıhtan satha da atılabilir; yani,
satıhtan, Akdenizde seyreden bir gemiye de atılabilir;
gemi de 160 kilometre menzil içinde vurulabilir. Ama, Kıbrıs
için stratejiktir diyebiliriz. 

Şimdi, Ruslar diyor ki, bu, savunma silahıdır.
Evet, Rusya büyük bir ülkedir; 160 kilometre menzili
olan bir füze, Rusya için -doğrudur- bir savunma
silahıdır; ama, Kıbrıs gibi 80 kilometre
derinliği olan bir ülkede 160 kilometrelik bir füze,
savunma silahı değildir; doğrudan doğruya taarruz
silahıdır; çünkü, bu, Kıbrıs'ın
güneyine yerleştirildiği zaman, Silifke'de uçan
uçağımızı vurur, Anamur üzerinde
uçan uçağımızı vurur, biraz
daha kuzeye çıkarsa, daha kuzeydeki uçağımızı
yerinde vurabilir. 

O halde, bunun aksini iddia etmek, askerî bakımdan
mümkün değildir ve hiç de doğru değildir;
tamamıyla stratejik bir taarruz silahıdır.

Peki, bu durumda niyet nedir; niyet, Türk uçaklarını
alçak hava savunmasıyla zaten nötralize edebilme
imkân ve kabiliyetine sahip olmuştur; ama, şimdi
onu Türkiye'den karşılamaktır. Elbette,
bu silahın da zayıf tarafları vardır.
Nedir; bu, daha ziyade çok yüksek hava silahı
olduğuna göre, alçak havada bazı elektronik
zafiyetleri olabilir. Radar güdümü dolayısıyla,
 bizim   F-16 uçaklarımızın elektronik
harbine karşı hassastır; yani, elektronik
harp yapıldığı zaman radarları
körlenir ve saptırılabilir.

Bütün bunlara rağmen -ben, bu silahın
etkisini bir tarafa koyuyorum- bence esas önemli olan, Güney
Kıbrıs'ın niyeti ve maksadıdır
ve Güney Kıbrıs'ta Rus silah ve askerinin bulunmasıdır;
ayrıca, taviz verilirse arkasının geleceğidir.


Şahsî kanaatime göre, Kıbrıs
Rum yönetimi haddinden fazla silahlanmış ve
silahlanmaktadır. Niyet ve maksatları -biraz evvel
söylediğim gibi- öncelikle Türk uçaklarını
etkisiz kılacak imkân ve kabiliyetlere kavuşmak
-ki, bu füzeler alınırsa daha etkili olacaktır-
ayrıca, Türk tanklarını da etkisiz kılacak
imkânlara kavuşarak; ki, T-80 tanklarını
dahi almıştı...

(Mikrofon otomatik cihaz tarafından kapatıldı)

BAŞKAN - Sayın Güreş, süreniz
bitti efendim. Ne kadar bir süre... 

DOĞAN GÜREŞ (Devamla) - 3 dakika...

BAŞKAN - Peki, 3 dakika daha veriyorum. 

Buyurun.

DOĞAN GÜREŞ (Devamla) - Ayrıca,
Türk tanklarını da durduracak tanksavar silahları
ve füzeleri de almıştır. Stratejinin,
zaman, mekân, imkân faktörleri içinde
fırsat doğduğunda taarruza geçmek ve Kıbrıs'ta
tam hâkim olarak Enosisi ilan etmektir niyet ve maksad.
Bundan kimsenin şüphesi olmamalıdır.


Buna karşı biz neredeyiz; elbette ki,
çok güçlüyüz. Bizim de muhtelif faraziyelere
göre birçok tedbirimiz vardır; ama, bu tedbirlerimizi
bilemez -ki, doğaldır, bilemez- ve imkânlarımızı
da yanlış takdir ederse, Rum tarafı, Yunanistan'ın
dürtüsüyle bir çılgınlığa
kalkışabilir. Bu ihtimalin oldukça yüksek
olduğunu hatırdan çıkarmamak gerekir.

O halde, Kıbrıs için stratejik
olabilecek bu silahın Güney Kıbrıs yönetimince
satın alınmaması ve bundan sonra da, Kıbrıs
Rum yönetiminin silahlanma yarışını
engellemek için, siyasî ve diplomatik kararlılığımız,
devamlı olarak, tavizsiz, belli edilmelidir, açıklanmalıdır.
Bu bapta, Hükümetin göstermiş olduğu
kararlı ve zamanlı tepkiyi destekliyoruz. Alınacak
askerî tedbirler için, burada öneride bulunmayı
lüzumsuz görüyorum; çünkü, bu
tedbirler alınır ve belki de alınmıştır.


Hepinizi saygıyla selamlıyorum. (Alkışlar)

BAŞKAN - Teşekkür ederim Sayın
Güreş.

Refah Partisi Grubu adına, Gaziantep Milletvekili
Sayın Kahraman Emmioğlu; buyurun efendim. (RP sıralarından
alkışlar)

Süreniz 10 dakikadır Sayın Emmioğlu.

RP GRUBU ADINA KAHRAMAN EMMİOĞLU (Gaziantep)
- Sayın Başkan, değerli milletvekili arkadaşlarım;
Kıbrıs tarihine baktığımız
zaman, hiçbir zaman, Kıbrıs bir Yunan adası
olmamıştır. 

YUSUF SELAHATTİN BEYRİBEY (Kars) -
Siz Kıbrıs'tan ne anlarsınız! 

KAHRAMAN EMMİOĞLU (Devamla) - Osmanlılara
geçtiğinde, Osmanlılar, her zamanki yaptıkları
tatbikatla, buradaki insanların inanışlarına
hürmet göstermişler ve halklarının,
kendi hukukları içerisinde yaşamasına
müsaade etmişlerdir; fakat, ne zaman ki, Kıbrıs,
Rum tarafından, İngilizlerin himayesiyle idareye
başlanmış, o zaman, orada bulunan Türk
azınlık devamlı şekilde göçe
zorlanmıştır ve neticede, Rum çoğunluğu
hâkim olmaya başlamıştır. 

Tarihî niyetleri, hepimizin bildiği gibi,
Enosistir; yani, Kıbrıs'ı tamamen Rumlaştırmak
ve orayı Yunanistan'a tamamen ilhak etmektir. Bildiğiniz
gibi, 1964 senesindeki meşum kanlı Noel hadiseleri,
hepimizin hafızasındadır. Oradaki zulüm,
oradaki gaddarlık ve hunharlık, ta, 1974 senesine
kadar sürmüş ve 1974 senesinde, Sampson'un, meşhur
Enosise ilhak darbesiyle birlikte, Türkiyemizi de Barış
Harekâtına zorlamıştı. 

Barış Harekâtıyla birlikte
orada teessüs edilen nizam -bildiğiniz gibi- en sonunda,
Güney Kıbrıs ve Kuzey Kıbrıs
olarak iki idareye bölünme şeklinde olmuştur
ve bütün dünya bugün biliyor ki, bu nizam
içerisinde insanlar rahat yaşıyorlardı;
ta ki, son zamanlara gelene kadar. Demin, DYP'nin değerli
sözcüsü, burasının, Güney Kıbrıs'ın
müdafaasının, kendilerince, geçmişten
ders alarak yapılması hususunda, birçok silahlanmaya
gittiklerini ifade etti. Evet, bugün, artık, Güney
Kıbrıs'ın bir silah deposu olmuştur.
Buna rağmen, şu anda, silahlanmayı kâfi
görmüyorlar, stratejik olarak S-300 silahını
da almak üzere, Ruslarla anlaşma yapılmıştır.


Tabiatıyla, Türkiye, bu stratejik silahlar
karşısında bigâne kalamazdı.
Gerçi, bazıları, Güney Kıbrıs
silahlanmaya başladığı zaman Türkiye'den
gerekli tepkiler gelmediğini ifade ediyor; bir bakıma
doğrudur; fakat, son stratejik silahın alınmasında,
Hükümetimizin tepkisi çok makuldur. Aksi halde,
bu silahlanma, daha da ileri boyutlara gidecek; artık,
zaman, onların lehine işler hale gelecek ve Türkiye'yi,
istikbalde, çok büyük sıkıntılara
maruz bırakacaktı. 

Aslında, iki ülkenin, gerek Yunanistan'ın
gerek Türkiye'nin müşterek problemi olan Kıbrıs
konusunda, Yunanistan'ın bu gerginliği tırmandırmada
hiçbir menfaatı yoktur; hatta, bana göre, zararları
vardır ve Yunanistan'ın zararları çok
daha fazladır. Buradan, Yunan halkına da seslenmek
istiyorum: Devamlı bir kompleksle, Türkiye'nin kendilerine
saldıracağını devamlı şekilde
telkin eden üst idarecilerine aldırmasınlar.
Bütün gayretler, aslında, barışadır
ve barışın bütün ülkelere de
faydası hepimiz tarafından bilinmektedir. Evet,
son silahları almakla, aslında, Enosis hülyasının,
hâlâ, onlarca dipdiri olduğunu göstermişlerdir
ve Türkiyemizi tehdit edecek bir silahtır; kendilerinin
ifade ettiği gibi değildir; yani, yalnız savunmaya
tahsisli bir silah değildir. Nitekim, eğer, biz bu silahları
alsaydık, onlar kıyameti koparacaklardır.
Elbette, şimdi, biz de diyoruz ki, Hükümetimizin
bu konuda göstermiş olduğu reaksiyonu, almış
olduğu tedbirleri gayet yerinde görüyoruz.

Değerli Başbakanımızın,
Başbakan Yardımcımızın, Millî
Savunma Bakanımızın bu konudaki tutumları
da, bir savaş istemi şeklinde değil, bilakis,
barışın sağlanmasına yöneliktir.


Hükümetimizin almış olduğu
kararları destekliyor, bu tutumlarının devam
etmesinde yarar bulduğumuzu ifade ediyor, hepinizi hürmet
ve muhabbetimle selamlıyorum. (RP sıralarından
alkışlar)

BAŞKAN - Teşekkür ederim Sayın
Emmioğlu.

Söz sırası, Cumhuriyet Halk Partisi
Grubu adına, Sayın Altan Öymen'in. 

Buyurun efendim. (CHP sıralarından
alkışlar)

Sayın Öymen, süreniz 10 dakikadır.

CHP GRUBU ADINA ALTAN ÖYMEN (İstanbul)
- Sayın Başkan, sayın arkadaşlarım;
Sayın Millî Savunma Bakanının izahatı
üzerine, Cumhuriyet Halk Partisi Meclis Grubunun, Kıbrıs
sorununun son aşamasıyla ilgili görüşlerimi
açıklamak için huzurlarınızdayım.
Hepinizi Grubum adına saygıyla selamlarım.

Kıbrıs'la ilgili gelişmelere
değinirken, Kıbrıs'ın yakın tarihini
kısaca hatırlamayı hiçbir zaman ihmal
etmemek gerekir. Yunanlı ve Kıbrıslı
komşularımız bunu hiç istemezler; Kıbrıs'ın
tarihi, sanki, 1974'te başlamış gibi bir tavır
içinde olurlar; sanki, Türkiye, oraya, durup dururken
müdahale etmiş gibi davranırlar. Oysa, tabiî,
bunun, 1974 öncesi var ve bunun özetini hem kendimize
hem de bütün dünyaya mütemadiyen hatırlatmakta
sayılamayacak kadar fayda var.

1959 Londra ve Zürih Antlaşmalarıyla
kurulan Kıbrıs Devletinin uluslararası antlaşmalarla
konulan statüsünde, bu devletin, Kıbrıs'taki
Türk toplumu ile Kıbrıs'taki Rum toplumu arasında
bir ortak devlet olması öngörülmüştü.
İki toplumun, devletin her kademesinde, Cumhurbaşkanlığından
güvenlik güçlerine ve millî savunmadan
parlamentoya, bakanlar kuruluna kadar, her toplumun, burada, kontenjanlara
göre temsil edilmesi esastı. Kıbrıs,
bu şekilde ortaya çıktı. 

Başlangıçta buna Kıbrıs
Rum toplumu da imza attı, Türk toplumu da imza attı,
İngiltere, Türkiye ve Yunanistan da imza attı;
fakat, kısa bir süre sonra görüldü
ki, gerek Kıbrıs Rum kesimi gerekse Yunanistan,
bu anlaşmayı, sadece ana amaçlarına
varmak için bir geçici süreç olarak
görmektedirler ve hepimizin bildiği gibi, ama, her zaman
hatırlamamız gerektiği gibi, 1963 yılında,
1963 yılının Noelinde, Türk kesimine
karşı katliama ve etnik temizlik hareketine fiilen
başladılar. 

1963,1964,1967 yıllarında tırmanan,
zirve noktasına tırmanan, aradaki yıllarda
da devamlı bir baskı hareketi halinde gelişen
bu davranışların, bu politikanın, 1990'lı
yılllarda Bosna-Hersek'te uygulanan etnik temizlik politikasıyla,
esas itibariyle hiçbir farkı yoktur. Kıbrıs'taki
Rumlar, Yunanistan'ın desteğiyle, Kıbrıs'ta,
bu hareketin ilk örneğini, Akdeniz bölgesindeki
ilk örneğini, tabiî, o zamanın şartları
içinde vermişlerdir. 

1974'e gelindiğinde de, artık bu sürecin
sonuna gelindiğini düşünerek, malum Sampson
darbesiyle, Kıbrıs'ı tam bir Yunan adası
haline getirmenin son adımını atmışlardır
ve bizim de, tabiî, anlaşmalara dayanan, uluslararası
anlaşmalara dayanan müdahalemiz gerçekleşmiştir.
Belirttiğim gibi, bunu, burada tekrarlamanın -bazı
arkadaşlarım da tekrarladılar- faydası
büyüktür, her forumda, uluslararası her
forumda; çünkü, Yunanlılar bunu unutturmak
için, şimdiye kadar ellerinden geleni yapmışlar
ve büyük ölçüde de muvaffak olmuşlardır.

Şimdi, burada, yeni bir aşamaya geliyoruz.
Millî Savunma Bakanı izahatında, durumun özetini
verdi. Bir yandan, Kıbrıs'a, şimdiye kadarki
silahların getirilmesinden sonra getirilmek yoluna girilmiş
olan S-300 füzeleri, bir yandan da, Yunanistan'ın,
diğer bölgelerdeki faaliyeti. Yunanistan'ın, diğer
bölgelerdeki faaliyeti derken, Ege bölgesindeki son
adımlarını da unutmamak gerekir. Yunanistan,
1947'de kendisine geçen adaları, anlaşmalara
rağmen, silahlandırma hareketine durmaksızın
devam etmektedir, dün -daha dün- bunun bir örneği
verilmiştir, Atina'dan resmen açıklanmıştır
ki, Meis Adasında da, artık, bir F-16 filosu konuşlandırılacaktır.


Bir yandan, Ege'de, bilinen hava sahasından
kıta sahanlığına kadar uzanan Yunan iddiaları,
bir yandan adaların silahlandırılması,
bir yandan da -onu da unutmamak lazım- sahipsiz olan, Yunanistan'ın
üzerinde sahiplik iddia edemeyeceği besbelli olan bazı
adacıkların ve kayalıkların yerleşime
açılması. Kardak, bunun son örneğidir;
Kardak'a benzer gelişmelerin diğer bazı adalarda
devam ettiği görülmektedir; bunu da göz önünde
tutmak gerekir, bunun da tedbirini düşünmek gerekir;
çünkü, bütün bunlar, Ege'de olanlar
ve Kıbrıs'ta olanlar, aslında, Millî
Savunma Bakanının da belirttiği gibi, bir politikanın
parçalarıdır. 

Şimdi, S-300 füzeleriyle Yunanistan ne
yapmak istiyor; bu, Türkiye ile bir çatışmayı,
bir savaşı göze alma hazırlığı
mıdır? Yani, bir yandan Ege'deki adalar silahlandırılacak,
bir yandan güneyden kuzeye doğru Türkiye'yi de vurabilecek
olan füzeler orada konuşlandırılacak,
bundan sonra bir çatışma çıkarsa,
çatışmada Yunanistan biraz daha avantajlı
bir duruma geçecek; bu mudur; yoksa, bir pazarlık
hareketi midir? Pazarlık için elinize önce
bir koz alacaksınız, o kozun etkisiyle karşınızdakini
taviz vermeye zorlayacaksınız, geri adım
atmaya zorlayacaksınız, bu mudur? Hangisi olursa
olsun, bu, bir yanlış hesaptır; çünkü,
daha geçmişte de görüldü, Yunanistan'ın
-millî mücadele zamanına kadar gitmeyelim- 1974
Kıbrıs hadisesi meydandadır; bu hesapları
genellikle yanlış çıkmıştır.
Bir şeyi hesaplayamamıştır, Türkiye'nin
bu konudaki kararlılığını. Türkiye'nin
bu konudaki kararlılığı derken, ülkemizin,
şu sırada, çok büyük sorunlarla
karşı karşıya bulunduğu hepimizin
malumudur. 

Biz, muhalefet partisi olarak, bu iktidardan çok
çeşitli açılardan şikâyetçiyiz.
Eleştirilerimiz bellidir; bunları burada söylüyoruz.
Memleketin birçok alanında, bu iktidarın
yanlış yaptığını ve tehlikeli
adımlar attığını görüyoruz.
Bu münakaşaları sürdürmeye elbette
devam edeceğiz, eleştirilerimizin peşini bırakmayacağız;
ama, dost-düşman şunu bilsin ki, bu işlerin,
bu eleştirilerimizin takipçisi olurken, Türkiye'ye
yönelik dış tehditler karşısında
millî bir politikanın oluşmasına katkıda
bulunabileceğimiz her yerde, bu imkânın ortaya
çıktığı her yerde buna katkıda
bulunmaktan da hiçbir zaman geri kalmayacağız.

Bir millî politika oluşmasının
ve bu politikanın izlenmesinin, elbette birtakım
şartları da var. Muhalefet partisi olarak biz ve
öteki muhalefet partileri de bu anlayıştayken
-benden önce konuşan ANAP'lı arkadaşım
da bunu söyledi-  tabiî, buna iktidarın da katkıda
bulunmasının önemi meydandadır. 

İktidarın, Kıbrıs konusunda
ve güvenliğimizi ilgilendiren diğer konularda Meclisimize
bilgi vermesi, bugün, ilk defa, Millî Savunma Bakanının
beyanıyla yapıldı. Bundan elbette memnuniyet
duyuyoruz; yalnız, bu konunun bir de dışpolitika
boyutu var ve bu konularda Dışişleri Bakanlarının
da izahat vermesi esastır. Gerçi, bizim Dışişleri
Bakanımız, Meclise gelerek, kendi bakanlığını
ilgilendiren konularda Meclise muhatap olma alışkanlığını
altı aydır edinebilmiş değildir. (CHP
sıralarından alkışlar) Ama, bu alışkanlığı
edinmek için, artık, bir şeyler yapsa iyi
olacaktır. Şimdi Millî Savunma Bakanını
dinlerken, kendisi “Dışişleri Bakanımız
dedi ki, şu beyanatı verdi, Moskova'da bunu yaptı”
diyor; bunu kendisinin anlatmasını beklemek elbette
bu Meclisin hakkıdır. (CHP sıralarından
alkışlar)

Ayrıca, İktidarın, dış
ilişkilerdeki, dış konulardaki bazı
adımlarını içpolitika malzemesi olarak
kullanma alışkanlığından da herhalde
vazgeçmesi lazımdır. Bir kere bu, bir millî
politika etrafında birleşilmesini güçleştirir.
Eğer, İktidar, bunu bir içpolitika malzemesi
olarak kullanırsa, bu yolda içpolitika polemiklerine
girişirse, tabiî, böyle bir birleşme imkânı
azalır.

İkincisi de, bazen son derece tatsız
sonuçlar ortaya çıkar; Moskova'daki son durumda
olduğu gibi.

(Mikrofon otomatik cihaz tarafından kapatıldı)

BAŞKAN - Sayın Öymen, size de eksüre
veriyorum, toparlayın efendim.

ALTAN ÖYMEN (Devamla) - Peki.

Kendisi Moskova'da iken Türkiye'ye gelen haberlere
göre, Sayın Dışişleri Bakanı
orada yumruğunu vurmuş ve Ruslar hemen Kıbrıs
Rum kesimine füze vermekten vazgeçmek zorunda kalmışlar;
haberler böyle geldi. Sonuç malum; sonuç, kendisini
de mahcup edici bir sonuç olmuştur; tabiî Türkiye'nin
dışpolitikasını da... Bundan da vazgeçmek
lazımdır. 

Bir başka yol olarak, muhalefet ile iktidar
arasında ve genellikle milletvekilleri arasında
bu konularda bilgi iletişimini geliştirmek gerekir.
Bunun organlarından biri olarak Dışişleri
Komisyonu akla gelir. Dışişleri Komisyonu sadece
kendine sevk edilen kanun tasarılarını görüşmekle
yetinmeyip, bu gibi dış konuların, hele bu
gibi bunalım hallerinde, enine boyuna görüşülmesini
ve oradaki muhalefet ve iktidar milletvekillerinin bilgi edinmesini
sağlayabilecek bir mekanizmadır. Bu mekanizmanın
kullanılması, Parlamentoda temsil edilen bütün
partilerin uzman milletvekillerinin, hem konuyu bir arada ele
almalarını hem bilgilenmelerini hem de politikaların
birlikte oluşturulmasına katkıda bulunmalarını
sağlayacaktır. 

Bu dileklerle -süremin bittiğini de dikkate
alarak- Türkiye'nin, Kıbrıs'taki emrivakilere
karşı gereken tedbirleri almakta kararlı bir
politika izlemesi için, Cumhuriyet Halk Partisinin elinden
gelen her katkıyı göstereceğini bir kere
daha vurgularım; hepinizi derin saygılarımla
selamlarım. (CHP, ANAP ve DSP sıralarından
alkışlar)

BAŞKAN - Teşekkür ederim Sayın
Öymen.

Gruplar adına son konuşmayı yapmak
üzere, DSP Grubu adına İstanbul Milletvekili
Sayın Bülent Ecevit; buyurun efendim. (DSP sıralarından
ayakta alkışlar)

Sayın Ecevit, süreniz 10 dakika.

DSP GRUBU ADINA BÜLENT ECEVİT (İstanbul)
- Sayın Başkan, değerli milletvekili arkadaşlarım;
sözlerime başlarken, Demokratik Sol Parti Grubu adına
hepinizi saygılarla selamlarım.

Bundan birkaç gün önce verdiğim
bir demeçte, bir dilekte, bir temennide bulunmuştum;
bir bakanın, Kıbrıs ile ilgili son gelişmeleri
gündemdışı konuşmayla Meclise getirmesini,
böylelikle muhalefetin de görüşlerini açıklama
fırsatı bulabilmesini temenni etmiştim. Bu
temennim, bugün gerçekleşmiş bulunuyor;
onun için, Millî Savunma Bakanına şükranlarımı
sunuyorum.

Değerli arkadaşlarım, son yıllarda,
son üç dört yılda, Kıbrıs
konusuyla ilgili olarak üç önemli gelişme
yer aldı: 

Bunlardan birisi, Millî Savunma Bakanının
da biraz önce belirttiği gibi, Yunanistan ile Kıbrıs
Rum yönetimi arasında bir ortak savunma doktrini anlaşmasının
imzalanması. Böylelikle, Kıbrıs yönetimi
ile Yunanistan arasında fiilî bir askerî işbirliği,
dayanışma, hatta bütünleşme süreci
başlamış oldu; bu, çok önemli bir
gelişme. 

İkincisi, Kıbrıs Rum yönetimine,
Avrupa Birliğinde tam üyelik kapısı, Türkiye'nin
bütün itirazlarına, haklı itirazlarına
karşın açıldı. 

Üçüncü önemli gelişme
de Rusya Federasyonunun, Bosna-Hersek'ten başlayıp,
Yunanistan, Rusya, Kafkaslar üzerinden dolanıp, Güney
Kıbrıs'a kadar inen bir Ortodoks kolu kuşatmasıyla
Türkiye'yi çevirmesi. Bunlar çok önemli
üç gelişmedir. Bu üç gelişme,
Kıbrıs'la ilgili olarak durumu ve dengeleri temelinden
değiştirmiştir. Kıbrıs Rum yönetimi
ve Yunanistan da politikalarını ve stratejilerini
bu gelişmeler ışığında yeniden
belirlemişlerdir; fakat, yıllardan beri bu gelişmeler
gözler önünde yer almakta olduğu halde, Türkiye,
maalesef, Rus füzeleri meselesi ortaya çıkıncaya
kadar, Kıbrıs'la ilgili olarak kendi tutumunu yeniden
gözden geçirme gereğini, ne yazık ki, duymamıştır,
hâlâ da, görünüre göre, Türkiye'nin,
Hükümet düzeyinde yeni bir politikası ve
stratejisi saptanmış değildir. 

Bu gelişmelerle ve değişikliklerle
neler oldu; bunları kısaca özetlemek isterim.
Bir kere, Güney Kıbrıs ile Yunanistan arasında
Enosis kapısı fiilen açılmış
oldu; yani, Kıbrıs Rum yönetiminin Yunanistan'la
bütünleşmesi kapısı büsbütün
açılmış oldu; Yunanistan'ın
Batı Avrupa'yla bütünleşmesi kapısı
da aralanmış oldu. 

Bu arada, Avrupa Mahkemesi, Kuzey Kıbrıs
Türk Cumhuriyetine ekonomik ambargo uygulama kararını
aldı. 

Bundan iki üç yıl öncesine
kadar, Kıbrıs Rum yönetimi ile Kuzey Kıbrıs
Türk Cumhuriyeti arasında liderler düzeyinde
diyalog vardı; fakat, bu belirttiğim gelişmelerden
sonra, Rum yönetimi, artık, Türk kesimiyle diyaloğa
gerek kalmadığı sonucuna vardı ve Kuzey
Kıbrıs Cumhurbaşkanı Sayın Rauf
Denktaş'ın bütün iyi niyetli çağrıları,
Kıbrıs Rum Lideri Sayın Klerides tarafından
yıllardan beri geri çevrildi; yani, artık,
Türklerle diyalog kurmaya ihtiyaç görmüyor
Kıbrıs Rum yönetimi; ben arkamı bir
yandan Avrupa Birliğine, bir yandan Rusya'ya dayamışım,
bundan sonra, artık, Türklerle Kıbrıs
için diyalog kurmama gerek yoktur” anlayışına
geldi. 

Bildiğiniz gibi, bundan birkaç yıl
önce, Birleşmiş Milletler Genel Sekreteri, Kıbrıs'la
ilgili olarak bir güven yaratıcı düşünceler
dizisi hazırlamıştı. Bu düşünceler
dizisinde, bizim görüşümüze, Demokratik
Sol Partinin görüşüne göre, Kıbrıs
Türkleri açısından bir hayli sakıncalı
bazı unsurlar da yer alıyordu; fakat, bildiğimiz
kadar, Türkiye'deki hükümetlerin baskısı
altında, Sayın Rauf Denktaş, o koşulları
bile, içine sindiremeden, kabul etmek zorunda kaldı.
Ona rağmen -yani, Kıbrıs Türklerinin aleyhinde
birtakım unsurları içermesine karşın-
son gelişmeler üzerine Kıbrıs Rum yönetimi,
artık, Birleşmiş Milletler Genel Sekreterinin
o güven yaratıcı düşünceler
dizisini bile elinin tersiyle bir tarafa itme cüretini gösterdi.


Yine, bu son gelişmelere gelinceye kadar, Kıbrıs
Rum yönetimleri, yürekten inanmasalar bile, gerçekte
istemeseler bile, iki toplumlu, iki kesimli bir federal çözüme
yatkın gibi görünüyorlardı; fakat,
artık, böyle bir görüntü verme gereğini
bile duymaz hale geldiler; federal bir çözümün
adını bile anma gereğini artık duymuyorlar.


Bunun da ötesinde, özellikle, geride bıraktığımız
yıl, cüreti büsbütün artan Kıbrıs
Rum kesimi, yirmiiki yıldır kesintisiz bir barış
içerisinde yer almış olan ve barışın
güvencesi olarak yer almış bulunan sınırı,
fiilen delme girişimlerine geçti. 

Bütün bu gelişmelere karşın,
Türkiye, yeni bir Kıbrıs politikası
ve stratejisi belirlemediği gibi, Türkiye'nin üye
olmadığı bir Avrupa Birliğine, Güney
Kıbrıs'ın veya bütünüyle Kıbrıs'ın
üyeliğini kabul etmeyeceği konusunda haklı
temellere, anlaşmalara dayanan tavrını da,
maalesef, yumuşatma yoluna girdi. 

Biraz önce Sayın Doğan Güreş'in
ve Millî Savunma Bakanının da belirttiği
gibi, Rumların silahlanması yeni değil; Rumlar
yıllardan beri hızla silahlanıyorlar. Ruslardan
füze almasalar başka yerlerden alırlar. 

Biraz önce Millî Savunma Bakanını
dinlerken, bir kere daha öğrendik ki, Kıbrıs
Rum yönetimi, bazı yakın müttefiklerimizden
bile, Türkiye için sorun teşkil edebilecek silahları
yıllardan beri almaktadır; ama, buna, şimdiye
kadar Türkiye, maalesef, tepki göstermemiştir.
Evet, Millî Savunma Bakanının biraz önce,
burada belirttiği gibi, bazı notalar, bazı uyarılar
belki yapılmıştır; ama, ben, Türkiye
gibi bir devletin tepkisi etkili olmadıkça, o tepkiye
tepki demem. (DSP sıralarından alkışlar)

Türkiye, ancak bu Rus füzeleri konusunda
harekete geçti. Elbette, bu da hakkıydı;
ancak, burada da, hazırlıksız, hesapsız
kitapsız birtakım açıklamalar yapıldı.
Örneğin, Sayın Millî Savunma Bakanı
“nasıl 1960'lı yıllarda, Amerika Birleşik
Devletleri Küba Adasına abluka uyguladıysa,
biz de Kıbrıs'a abluka uygularız” dedi.
Oysa, Amerika Birleşik Devletleri Küba Adasını
her yönden kuşatabilecek, abluka altına alabilecek
durumda olduğu halde, Türkiye'nin coğrafî açıdan
öyle bir durumu da yoktur. 

Bu arada, Türkiye, çok haklı olduğu
bir zeminde, bazı bakanlarının ağzından,
biraz aşırı sertlik ifade eden; hatta, savaş
eğilimi varmış gibi izlenim yaratan ifadeler
kullanmaya başladı; bu da, tabiî, Rumlar tarafından
ve Yunanistan tarafından derhal istismar edilmeye başladı.
Herhalde Sayın Genelkurmay Başkanımızın,
dün Kıbrıs'ta konuşurken uyguladığı
üslup, hem çok daha etkili hem de çok daha
diplomatiktir. Biz, Hükümetin o üslubu kullanmasını
beklerdik; fakat, Sayın Genelkurmay Başkanı,
Hükümetin kullanamadığı ölçüde,
hem etkili hem de diplomatik bir üslup, kimsenin kışkırtıcılıkla
suçlayamayacağı bir üslup kullandı.


Değerli arkadaşlarım, Rumların
silahlanmaktan, aşırı ölçüde
silahlanmaktan amacı, herhalde savunma olamaz. Neden olamaz;
çünkü, buna ihtiyacı yoktur; çünkü,
Türkiye'nin, Kıbrıs'ın tümünü
ele geçirmek gibi, Kıbrıs'ın güney
kesimini işgal etmek gibi bir niyeti yoktur; eğer, Türkiye'nin
öyle bir niyeti olsaydı, Türkiye, 1974'teki Barış
Harekâtını üç dört gün
daha uzatır ve Kıbrıs'ın tümünü
denetimi altına alırdı. Oysa, Türkiye,
bunu yapmaya teşebbüs bile etmemiştir; çünkü,
Türkiye'nin amacı, Kıbrıs Türkünü
soykırımdan kurtarmak, güvenliğe ve özgürlüğe
kavuşturmak ve bütün adayı barışa
kavuşturmaktı; bu amaçlarımız
da gerçekleşmiştir.

Herhalde, Kıbrıs Rumlarının
bu ölçüde silahlanmaktan amacı -biraz
önce Sayın Doğan Güreş'in de belirttiği
gibi- kendileri, Kuzey Kıbrıs'ı yeniden ele
geçirme girişiminde bulundukları takdirde,
Türkiye'nin, bir olası müdahalesini caydırmak,
önlemektir; bunun için bu silahlanmayı yerine
getiriyor olsalar gerektir.

Türkiye, elbette, bu durumda gerekeni yapar;
ama, davul zurnayla ilan etmeden yapar. Türkiye'nin, bence,
şu sırada bir askerî eylemde bulunmasına
gerek yoktur; ama, bulunması gerektiği takdirde, bunu
da, bütün dünyaya, önceden davul zurnayla
ilan etmek gerekmez. Biz, Kıbrıs Barış
Harekâtını başlatırken -o zamanki
Hükümet olarak- Amerika'nın ağır baskılarına
karşın haşhaş ekimi yasağını
kaldırırken, Ege'de çakıltaşı
söylevleri vererek değil, araştırma gemilerimizi
denize çıkarıp Türkiye'nin haklarını
kullanırken sesimizi yükseltmemiş, sağı
solu tehdit etmemiştik, konuşmak yerine, gerekeni
yapmıştık. (DSP sıralarından
alkışlar) 

Değerli arkadaşlarım, Türkiye
neler yapmalıdır? Buna gelmeden önce, kısaca,
Türkiye'ye karşı nasıl bir senaryo sahneye
konulmak isteniyor, Türkiye nasıl bir tuzağa düşürülmek
isteniyor; bu konudaki kanımı belirtmek isterim.
Birkaç gün önce bu konuşmayı yapıyor
olsaydım, tahminimi veya izlenimimi derdim; fakat, şimdi,
kanımı diyorum; çünkü, özellikle
Amerika Birleşik Devletlerinin ve başka bazı
devletlerin, son günlerde yapmakta olduğu açıklamalar,
benim o izlenimimi kanıya dönüştürmüştür.
Senaryo şudur: Bu, Rus füzeleri üzerine, Türkiye,
kaygılanacaktır, telaşa kapılacaktır,
sert bir üslup kullanmaya başlayacaktır; o zaman,
müttefiklerimiz ve Rusya Federasyonu araya gireceklerdir.
“Siz, hele, Kıbrıs'taki askerlerinizi çekmeye
razı olun; sizin askerleriniz yerine, Bosna-Hersek'teki
gibi bir karma askerî gücün, çokuluslu
gücün gelmesine razı olun; ayrıca, Kıbrıs
Rumlarının Avrupa Birliğinde üyeliğini
engellemeye çalışmaktan da vazgeçin;
o zaman, biz de, Kıbrıslı Rumları
bu ölçüde silahlanmaktan vazgeçiririz”
demek istemişlerdir ve niyetlerinin bu olduğunu da,
dediğim gibi, son günlerde, yetkili ağızlardan
açığa vurmaktadırlar. Türkiye de
adım adım bir tuzağa sürüklenmektedir.
Bu arada, tabiî, Ege sorununu da gündeme getireceklerdir
“siz, hele, Ege'de de şu ödünü verin”
diyeceklerdir, Türkiye'yi bu şekilde tuzağa düşüreceklerdir
ve Türkiye de, adım adım bu tuzağa sürüklenmektedir.

Bu arada, gerek Amerika Birleşik Devletleri
yetkilileri gerek Kıbrıs Rum Lideri Sayın
Klerides aynı nitelikte birer açıklama yaparak
“canım, Türkiye'nin bu kadar telaşlanmasına
gerek yok; bu füzelerin Kıbrıs'a gelmesi onaltı
ay geciktirilebilir” demişlerdir. Yani “bundan
vazgeçilmeli” değil, “bundan vazgeçilecek”
değil, “onaltı ay gecikecek...” Ne olacak
bu onaltı ayda; Avrupa Birliğinin, Türkiye ve
Kuzey Kıbrıs Türk Cumhuriyeti üzerindeki
baskıları büsbütün artacak, kademeli
olarak artacak ve Kıbrıs Türkleri, onaltı
ay, bir Çin işkencesine veya bir Rus işkencesine
tabi olacak.

Bu arada, yine, senaryonun dayandığı
hesaba göre, Kuzey Kıbrıs Türk Cumhuriyeti
halkı iyice bunalacak “aman, artık ne olursa
olsun; hatta, biz de Avrupa Birliğine girelim” diyen
sesler, belki azınlıktan da olsa, yükselmeye
başlayacak. Hükümetin, son zamanlarda Kıbrıs'ta
üretken yatırımları artırmak
için vaat ettiği 250 milyon dolarlık yardıma
karşın -ki, bu çok yerinde bir karar tabiî-
ona rağmen, girişimciler, Kıbrıs'ın
geleceğinden duyacakları kaygı nedeniyle, Türkiye'nin
sağladığı bu olanağa karşın
yatırım yapamayacaklardır ve Kuzey Kıbrıs
Türk Cumhuriyetinin başlıca gelir kaynağı
olan turizm de, bu belirsizlik ve tehlike dolayısıyla
büyük ölçüde aksayacaktır.

Bu arada, yine, senaryonun dayandığı
hesaba göre, Kuzey Kıbrıs Türk Cumhuriyeti
de, giderek Avrupa Birliğinin kucağına düşecektir.
Hele, Türkiye, yanılıp da, bu Rus füzeleriyle
ilgili ve Rumların silahlanmasıyla ilgili kızgınlığını,
tepkisini, bir şikâyet olarak, Birleşmiş
Milletlere veya Avrupa Birliğine götürecek olursa,
yakasını büsbütün kaptıracaktır;
hepsi birden “siz, şu ödünü verin, bu
ödünü verin, askerinizi çekin, Avrupa Birliğine
Rumların girmesine engel olmayın, Ege'de şu
tavizleri verin; o zaman, biz de bu silahlanmayı durduruz”
diyeceklerdir, eğer, Türkiye, Birleşmiş Milletlere
veya Avrupa Birliğine başvuracak olursa. 

Türkiye'nin, kendi ulusal haklarını
ve Kıbrıs Türklerinin ulusal haklarını
korumak için Birleşmiş Milletlere de, Avrupa
Birliğine de ihtiyacı yoktur. (DSP sıralarından
alkışlar) Biz, Kıbrıs Barış
Harekâtını, onların yeşil ışığıyla
değil, Türkiye'nin gücüyle aşabildik.
(DSP sıralarından alkışlar) Yani, Türkiye,
kendi işini -1974'te yaptığı gibi- kendisi
görmelidir. Bunun için de, öyle “vururuz,
kırarız” yollu konuşmalara ihtiyaç
yoktur; çünkü, bu konuşmalar, ister istemez
“tutun beni, yoksa fena yaparım ha!” tavrı
şeklinde yorumlanabilir. (DSP sıralarından
alkışlar)

Değerli arkadaşlarım, Türkiye,
elbette, tepkisini gösterecektir, önlemlerini alacaktır;
ama, söylevle değil, ille silahlı eylemlerle de
değil, etkili siyasal davranışlarla, eylemlerle
Türkiye'nin gerekeni yapması beklenir. Neler yapabilir
ve yapmalıdır Türkiye? Bir kere, bütün
dünyaya şunu şimdiden açıkça
ilan etmelidir: Biz, hiçbir koşul altında,
Kuzey Kıbrıs Türk Cumhuriyeti topraklarından
asker çekmeyeceğiz. (DSP sıralarından
alkışlar) Bunu açıkça söylemelidir;
bunun ayıp tarafı yoktur. Barış harekâtından
sonra bana çok baskılar geldi Batı'dan. Özellikle,
zamanın Amerikan Dışişleri Bakanı
Sayın Kissinger, ikide bir, telefonlarında “canım,
sen, hele 'işler düzeldiği vakit, Türklerin
güvenliği sağlandığı vakit askerlerimizi
çekeriz' de; bunun zamanını kendiniz tayin
edersiniz” dediğinde, ben, kendisine “ben, dünyayı
aldatamam, tutmayacağım sözleri veremem”
demişimdir ve bu konuda hiçbir ödün vermemişimdir.
(DSP sıralarından alkışlar) Yani, bizim
asker çekmeye razı olmayacağımızı
dünya iyice algılamalı, içine sindirmelidir;
bunu sağlamalıyız. 

İkincisi, Maraş, derhal yerleşime
açılmalıdır (DSP sıralarından
alkışlar) Şimdi, Sayın Denktaş
“eğer, bu füze anlaşmasından vazgeçilmezse
Maraş'ı yerleşime açarız”
dedi. Oysa, ben, tabiî, kendisine sormuş değilim;
ama, Sayın Denktaş'ı yakından tanıyan
bir kimse olarak şuna inanıyorum ki, Sayın
Denktaş'a kalsa, bu eğerli bir konuşma olmazdı
“biz, derhal Maraş'ı yerleşime açıyoruz”
derdi. Bu konuda, kendisini, Türkiye'deki Hükümetin
frenlediğine, engellediğine inanıyorum. O zaman,
bu da, boşlukta kalan bir tehdit olarak etkisiz kalabilir.

Üçüncü olarak ve en önemlisi,
yıllardan beri, Demokratik Sol Parti olarak önerdiğimiz
gibi, artık, bu Kıbrıs konusunun dosyası
rafa kaldırılmalıdır. Nasıl;
Türkiye Cumhuriyeti ile Kuzey Kıbrıs Türk
Cumhuriyeti arasında bir özerklik anlaşması
imzalanmalıdır. (DSP sıralarından
alkışlar) Bundan ne kastettiğimizi bir kez daha
açıklayayım: Kuzey Kıbrıs Türk
Cumhuriyeti, yine, bir bağımsız devlet olarak
kalır; kendi anayasası, yasaları, hükümeti,
polisi olan bir bağımsız devlet olarak kalır;
ancak, dış ilişkilerini ve dış
güvenliğini Türkiye üstlenir. Fiilî durum
zaten budur. Özerklik anlaşmasıyla bu fiilî
durum hukukî durum haline gelmiş olur (DSP sıralarından
alkışlar) ve o zaman, artık, kimse 200 bin
nüfuslu Kuzey Kıbrıs Türk Cumhuriyetine
baskı uygulayamaz. Baskı yapmak isteyenler, karşılarında
200 bin nüfuslu Kuzey Kıbrıs Türk Cumhuriyetini
değil, güçlü ordusuyla 65 milyon nüfuslu
Türkiye Cumhuriyetini bulur. (DSP sıralarından
alkışlar) Bu anlamda özerklik ilişkisinin
dünyada pek çok başarılı örneği
vardır; onun için, hiç kimse bunu meşru
olmayan bir çözüm olarak göremez. Tabiî,
bu çözümün uygulanabilmesi için,
Kıbrıs Türklerinin de bunu uygun bulmaları
gerekir. Ayrıca, Türkiye, Kıbrıs konusunda
mutlaka etkin ve yaygın bir duyuru kampanyası açmalıdır.


Değerli arkadaşlarım, Kıbrıs
Barış Harekâtının üzerinden
yirmiiki yılı aşkın süre geçti.
Dünyada bugün yeni bir politikacılar kuşağı
var; yeni gazeteciler, yeni siyaset bilimcileri kuşağı
var. Bunlar, Kıbrıs'ta, 1960'lı yıllarda,
Türklerin ne kadar ağır tehlikelerle karşılaştığını
yaşayarak öğrenmiş değillerdir. Bunlar,
1974'te, niçin, Türkiye'nin garantörlük
görevini yerine getirmek üzere, Ada'ya asker çıkardığını
gereğince bilmeyebilirler. Türkiye, bunları çok
sade bir dille ve somut örneklerle -o banyo içinde
öldürülen çocukların da resimlerini
bastırarak- bütün dünyaya duyurmak üzere
bir kampanya açmalıdır. Uluslararası
ilişkilerde kamuoyunun etkisi artık gitgide belirginleşmektedir.
Onun için, Türkiye, bu kamuoyuna da gerçekleri
duyurma görevini ihmal etmemelidir. 

Değerli arkadaşlarım, şimdi,
acaba Hükümet, Sayın Denktaş'ın
da desteklediği özerklik ilişkisini benimsiyor
mu benimsemiyor mu bilemiyorum. Buna bir teşhis koymak için,
ben, şimdi işbaşında bulunan Hükümet
güvenoyu aldıktan hemen sonra, arkadaşlarımla
birlikte Başbakan Sayın Erbakan'ı ziyaret
ettim; hem kutladım hem de gündeme tek bir konu getirdim,
Kıbrıs konusu. Dedim ki, biz, öteden beri -birkaç
yıldan beri- bu özerklik ilişkisini savunuyoruz.
Siz, daha da ileri gidip “Kıbrıs bizim bir
vilayetimiz olsun” diyor idiniz. Şimdi Başbakansınız;
en azından, bu özerklik ilişkisini gerçekleştirecek
misiniz? Sayın Erbakan'ın bana verdiği yanıt
şu oldu: “Bundan birkaç ay sonra Amerika Birleşik
Devletlerinde Başkanlık seçimi var, hele o
seçim geçsin, ondan sonra yaparız” dedi.
O seçim yapılalı aylar geçti; ama,
Hükümetten hiçbir somut adım gelmedi.


Daha önceki yıllarda bazı üst
düzey devlet adamlarımız çok talihsiz
beyanlarda bulundular. Dediler ki: “Kıbrıs,
uluslararası alanda bizim önümüzde bir engel.
Kıbrıs'ın faturası bize çıkarılıyor.”
Böylelikle, dünya kamuoyuna, yabancı devletlere,
Türkiye'nin Kıbrıs konusunda baskılara
açık olduğu izlenimini verdiler. Oysa, Kıbrıs'ın
Türkiye için büyük stratejik önemi
vardır. 

Değerli arkadaşlarım, farz edelim
ki, Kıbrıs'ta bir tek Türk yaşamıyordu;
o takdirde bile, Türkiye'nin güvenliği açısından
Kıbrıs çok büyük önem taşıyacaktı.
Bunu, haritaya bakan herkes görebilir. Şimdi, Amerika
Birleşik Devletlerinin Kıbrıs'ta stratejik
açıdan amacı olacak, Rusya'nın olacak,
Avrupa Birliğinin olacak, Almanya'nın, Fransa'nın
olacak, Türkiye'nin stratejik açıdan Kıbrıs'la
ilgisi olmayacak!.. Oysa, Kıbrıs, bütün
güney sahillerimizi koruyan veya tehdit eden bir ada konumundadır.
Bildiğiniz gibi, şimdi, boru hatlarıyla ve Orta
Asya ile ilişkilerimiz geliştikçe, İskenderun,
Yumurtalık, Mersin, bütün buralardaki limanlar
çok büyük önem taşımaktadır.
Eğer, Kıbrıs, Türkiye'yi tehdit etmek isteyen
bir devletin eline geçecek olursa, bütün bu limanlar,
güney sahillerimizle birlikte, ağır bir tehlikeyle
karşılaşacaktır. 

BAŞKAN - Sayın Ecevit, toparlar mısınız...

BÜLENT ECEVİT (Devamla) - Bitirmek üzereyim
Sayın Başkan; teşekkür ederim.

Şimdi, Türkiye açısından
Kıbrıs'ın stratejik önemini yalnız
ben söylemiyorum. 1937 yılında, Türkiye'nin
güneyindeki bir manevra sırasında Atatürk
“Türkiye'nin dünyaya açık tek sahil
kapısı ve ikmal yolu güneydedir. Onun için,
Kıbrıs düşman bir ülke elinde olursa,
Anadolu'nun bütün ikmal yollarını kapatır
ve Türkiye'nin güvenliğini tehdit eder” diyordu
ve şunları ekliyordu Sayın Atatürk: “Efendiler,
Kıbrıs'a dikkat ediniz; bu Ada, bizim için
çok önemli.” 

Değerli arkadaşlarım, Kıbrıs'ın
Türkiye açısından stratejik önemini
kavrayabilmek için, ille Atatürk kadar büyük
bir stratej olmak gerekmez. 16 ncı Yüzyılda
İngiliz ozanı Shakespeare bile, Othello piyesinde,
Kıbrıs'ın Türkler için büyük
önemini vurgulamıştır. Bir şair
sezgisiyle 16 ncı Yüzyılda bile dile getirilmiş
bir gerçektir bu; fakat, maalesef, Türkiye'yi yönetenler,
şimdilik yönetenler, bu gerçeğin pek bilincinde
görünmüyorlar. 

Değerli arkadaşlarım, Kıbrıs'ta
Türkler, benim edindiğim izlenime göre, hem güvenlik
ve özgürlük istiyorlar hem de bunların barış
içinde sağlanmasını istiyorlar. Türkiye'nin
de bunu gerçekleştirmek elindedir; ancak, bunun için,
Türkiye, konuşmamın başında belirttiğim
yeni gelişmeleri ve değişiklikleri göz önünde
tutarak, yeni bir Kıbrıs politikası ve stratejisi
oluşturmalıdır. Böyle bir girişimde
bulunacak olurlarsa, o konuda da bir yöntem tavsiyem olacaktır.
Biz, 1974'te o zamanki adıyla Millî Selamet Partisiyle
birlikte hükümetteyken, Kıbrıs Barış
Harekâtı öncesinde ve sonrasında, sırasında,
bütün muhalefet liderlerini yalnız Mecliste bilgilendirmekle
kalmıyorduk, Başbakanlığa davet ederek
hem onlara her bilgiyi veriyorduk hem de görüşlerini
alıyorduk. O şekilde, bir ulusal Kıbrıs
politikası oluşmuş oldu. Şimdi, o politikanın,
değişen koşullara göre gözden geçirilmesi
gerekiyor. Bunun da, yeniden, bir yeni ulusal politika olarak
saptanmasını dilerim. 

Değerli arkadaşlarım, bunun için,
birkaç gün önce, Doğru Yol Partisinin başlattığı
uzlaşma ve diyalog girişiminde de, biraz önce
Anavatan Partisi sözcüsü Sayın Akarcalı'nın
da söylediği gibi, diyaloğa buradan başlanmalıdır,
Kıbrıs'tan başlamalıdır Türkiye.
Şu anda, Türkiye'nin Kıbrıs'tan daha
önemli ve yaşamsal bir güncel konusu yoktur. Bu
ulusal sorunu, hep birlikte ele aldığımız
takdirde, dünyanın hiçbir gücü, Kuzey
Kıbrıs Türk Cumhuriyeti Halkını
özgürlüğünden ve güvenliğinden
yoksun bırakamayacaktır. 

Hepinize saygılar sunarım. (DSP sıralarından
ayakta alkışlar, ANAP ve CHP sıralarından
alkışlar) 

BAŞKAN - Teşekkür ederim Sayın
Ecevit. 

Şahsı adına, Sayın Orhan
Kavuncu; buyurun. (BBP sıralarından alkışlar)

Sayın Kavuncu, konuşma süreniz
5 dakika.

ORHAN KAVUNCU (Adana) - Muhterem Başkan, muhterem
milletvekilleri; Kıbrıs meselesinde, oluşacak
bir millî politikada, bütün partilerin görüş
birliği içerisinde olması gerektiği düşüncesine
biz de katılıyoruz ve Genel Kurulumuzu böyle
bir anlayışta işbirliği içerisinde
görmekten duyduğumuz memnuniyeti de ifade etmek istiyoruz.
Mesele, bir dışişleri meselesidir. O bakımdan,
burada yapılan tenkitlere katılmamak elde değildir;
diplomatik girişimler ve gelişimleri konusunda, elbette,
Yüce Meclise bilgi verilmesi gerekirdi. 

Sunî bir kriz meydana getirilmek mi isteniyor?
Meseleyi içpolitikada malzeme haline getirmeyen, Kıbrıs'ı
Türkiye'nin elinde her an harcanabilecek bir kozmuş
gibi görmeyen, önemini müdrik, orada yaşayan
soydaşlarımız gerçeğini unutmayan
dışpolitikalara Türkiye'nin ihtiyacı
vardır. 

Ben, bu kısa süre içerisinde,
Kıbrıs konusunda dikkat etmemiz gereken hususlarda
görüşlerimi ifade etmek istiyorum. Kıbrıs'ta
1974 Harekâtıyla ortaya çıkan yeni
yapı, takdir edileceği gibi, daha önceki duruma
nazaran, daha huzurlu, Kıbrıs'a sükûn
ve barış getiren bir yapı olmuştur.
O halde, Türkiye Cumhuriyeti Devletinin, Kıbrıs'ta
meydana gelen bu 1974 sonrası siyasî yapıdan,
o istikametten sapma gösterecek değişikliklere
itibar etmemesi, 1974'le başlayan prosesi devam ettirmesi
gerekmektedir. 

Kıbrıs konusunda veya Güney Kıbrıs'ın
Avrupa Birliğine alınması konusunda verilecek
tavizleri kamufle etmek için bu krizi kullanmaya hiç
kimsenin hakkı olmadığını, Hükümete
hatırlatmak istiyoruz. Eğer füzeler konuşlandırılsa,
elbette misilleme yapılmalıdır. Bu, Sayın
Rauf Denktaş'ın ifade ettiği gibi, mesela, Maraş'ı
yerleşime açmak ve daha sonra düşünülecek
başka misilleme şeklinde olabilir.

Türkiye, yarın, bir oldubittiye getirilip,
füzelerin kaldırılması karşılığında
Silahlı Kuvvetlerimizin oradaki mevcudiyetinin sona erdirilmesi
veya bir kuvvet azaltma yoluna gitmemiz bizden istenebilir. Hükümeti
şimdiden ikaz ediyoruz. Yarın, bir gün, böyle
bir durumda “işte, füzeleri biz, masaya vurduk,
kaldırttık” demeyiniz. Türkiye'de, bu
meselede hiçbir tavize yanaşılmaması
gerekmektedir. 

Bu vesileyle, ben, bir hususu Yüce Meclisin
görüşlerine arz etmek istiyorum. 

Boğazların uluslararası trafiğini
belirleyen ilkeler ve uluslararası antlaşmalar, çevre
kirliliği açısından gözden geçirilmelidir.
Rusya'nın Güney Kıbrıs'a füzeleri
askerî gemilerle değil, ticarî gemiler vasıtasıyla
gönderdiği, bu yüzden, Montrö Antlaşması
kapsamı dışında, bunlara geçiş
için izin verildiği ifade ediliyor. Meseleyi, sadece
askerî boyutlar açısından değil,
Türkiye'nin ve bölgenin çevre kirliliği açısından
ele alarak, boğazların uluslararası trafiğini
düzenleyen ilkeleri ve uluslararası antlaşmaları
yeni baştan gözden geçirmemiz gerekmektedir.


Bu vesileyle, hepinize saygılar, sevgiler
sunuyorum. (BBP sıralarından alkışlar)

BAŞKAN - Teşekkür ederim Sayın
Kavuncu.

Sayın milletvekilleri, Hükümetin
yaptığı gündemdışı
konuşma ve buna karşılık grupların
ve şahısların yaptığı konuşmalar
bitmiştir.

Biz de, Kıbrıs gibi temel bir sorunumuzun,
Türkiye barışını tehdit etmeyecek,
dünya barışını tehlikeye sokmayacak
bir biçimde, herkesin, aklıyla, izanıyla,
sağduyusuyla hareket ederek, çözüleceğine
inanıyoruz.

Cumhurbaşkanlığı tezkereleri
vardır; okutup bilgilerinize sunacağım:

B) TEZKERELER VE ÖNERGELER

1. - Macaristan'a gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/644)

 6 Ocak 1997

Türkiye Büyük Millet Meclisi
Başkanlığına

Görüşmelerde bulunmak üzere,
7 Ocak 1997 tarihinde Macaristan'a gidecek olan Devlet Bakanı
Ayfer Yılmaz'ın dönüşüne kadar;
Devlet Bakanlığına, Devlet Bakanı H.
Ufuk Söylemez'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

2. - Amerika Birleşik Devletlerine gidecek
olan Devlet Bakanı Fehim Adak'a, dönüşüne
kadar, Devlet Bakanı Ahmet Cemil Tunç'un vekâlet
etmesinin uygun görüldüğüne ilişkin
Cumhurbaşkanlığı tezkeresi (3/645)

 9 Ocak 1997

Türkiye Büyük Millet Meclisi
Başkanlığına

Görüşmelerde bulunmak üzere,
10 Ocak 1997 tarihinde Amerika Birleşik Devletlerine gidecek
olan Devlet Bakanı Fehim Adak'ın dönüşüne
kadar; Devlet Bakanlığına, Devlet Bakanı
Ahmet Cemil Tunç'un vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

3. - Amerika Birleşik Devletlerine gidecek
olan Devlet Bakanı Işılay Saygın'a,
dönüşüne kadar, Devlet Bakanı Namık
Kemal Zeybek'in vekâlet etmesinin uygun görüldüğüne
ilişkin Cumhurbaşkanlığı tezkeresi
(3/646)

 9 Ocak 1997

Türkiye Büyük Millet Meclisi
Başkanlığına

Kadınlara Karşı Her Türlü
Ayrımcılığın Ortadan Kaldırılması
(CEDAW) Sözleşmesi çerçevesinde düzenlenecek
olan toplantıya katılmak üzere, 10 Ocak 1997
tarihinde Amerika Birleşik Devletlerine gidecek olan Devlet
Bakanı Işılay Saygın'ın dönüşüne
kadar; Devlet Bakanlığına, Devlet Bakanı
Namık Kemal Zeybek'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

4. - Kuzey Kıbrıs Türk Cumhuriyetine
gidecek olan Orman Bakanı Mehmet Halit Dağlı'ya,
dönüşüne kadar, Devlet Bakanı Nevzat
Ercan'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/647)

 9 Ocak 1997

Türkiye Büyük Millet Meclisi
Başkanlığına

Görüşmelerde bulunmak üzere,
10 Ocak 1997 tarihinde Kuzey Kıbrıs Türk Cumhuriyetine
gidecek olan Orman Bakanı M. Halit Dağlı'nın
dönüşüne kadar; Orman Bakanlığına,
Devlet Bakanı Nevzat Ercan'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer tezkereyi okutuyorum:

5. - Amerika Birleşik Devletlerine gidecek
olan Devlet Bakanı Gürcan Dağdaş'a, dönüşüne
kadar, Devlet Bakanı Lütfü Esengün'ün
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/648)

 10 Ocak 1997

Türkiye Büyük Millet Meclisi
Başkanlığına

13 Ocak 1997 tarihinde Amerika Birleşik Devletlerine
gidecek olan Devlet Bakanı Gürcan Dağdaş'ın
dönüşüne kadar; Devlet Bakanlığına,
Devlet Bakanı Lütfü Esengün'ün vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Başbakanlığın bir tezkeresi
vardır, okutuyorum: 

6. - 3167 sayılı Çek Ödemelerinin
Düzenlenmesi ve Çek Hamillerinin Korunması
Hakkında Kanuna muhalefet ettiği iddia olunan İstanbul
Milletvekili M. Bahattin Yücel hakkında tanzim edilen
dava dosyasının, Adalet Bakanlığına
iade edilmek üzere, Başbakanlığa gönderilmesine
ilişkin Başbakanlık tezkeresi (3/649)

 13 Ocak 1997

Türkiye Büyük Millet Meclisi
Başkanlığına

İlgi :  a)  Adalet Bakanlığının
06.06.1995 gün ve B.03.0.CİG.0.00.00.0-1.128.8.1995/012971
sayılı yazısı. 

         b)  19.03.1996 gün ve B02.0.PPG.012-304-4175
sayılı yazımız.

          c)   Adalet Bakanlığının
09.01.1997 gün ve B.03.0.CİG.0.00.00.0-1.128.8.1995/000968
sayılı yazısı.

           3167 Sayılı Çek Ödemelerinin
Düzenlenmesi ve Çek Hamillerinin Korunması
Hakkında Kanuna muhalefet ettiği iddia olunan İstanbul
Milletvekili Mehmet Bahattin Yücel hakkında tanzim
edilen soruşturma dosyası ile Adalet Bakanlığının
ilgi (a) yazısının sureti ilgi (b) yazımız
ekinde gönderilmişti. 

           Bu defa; İstanbul Cumhuriyet Başsavcılığının
7.1.1997 gün ve 1995/292 C.B.S. sayılı yazısı
ile müşteki vekilinin, şikâyetten feragatı
sebebiyle 3863 sayılı Kanunla değişik
3167 sayılı Kanunun 16/2. maddesi gereğince,
dava dosyasının işlem yapılmadan iadesi
istenildiğinden, söz konusu dava dosyasının
Adalet Bakanlığına iade edilmek üzere Başbakanlığa
gönderilmesi hususunda gereğini arz ederim. 

 Prof.Dr.Necmettin Erbakan

 Başbakan     

BAŞKAN - Anayasa ve Adalet Komisyonları
üyelerinden kurulu karma komisyonda bulunan dosya geri verilmiştir.


 İçtüzüğün 37 nci
maddesine göre verilmiş doğrudan doğruya gündeme
alınma önergeleri vardır. Önce, bu önergeleri
okutacağım, sonra işleme koyup oylarınıza
sunacağım. 

7. - Sakarya Milletvekili Ersin Taranoğlu'nun,
Sakarya İlinde Büyükşehir Belediyesi Kurulması
Hakkında Kanun Teklifinin (2/4) doğrudan gündeme
alınmasına ilişkin önergesi (4/125)

Türkiye Büyük Millet Meclisi
Başkanlığına

10.1.1996 tarih ve 07-96/182 sayı ile Sakarya
İlinde büyükşehir kurulması hakkındaki
kanun teklifimizin Başkanlığa sunulmasından
sonra İçtüzüğün 37 nci maddesi
gereğince 45 gün geçmesi nedeniyle Genel Kurulda
gündeme alınması hususunu emir ve müsaadelerinize
arz ederim.

Saygılarımla. 

 Ersin Taranoğlu

 Sakarya

BAŞKAN - Efendim, bu konuda Komisyon ve Hükümetin
söz istemi var mı? Yok.

Teklif sahibinin söz istemi var mı? 

Buyurun Sayın Taranoğlu.

Sayın Taranoğlu, süreniz 5 dakikadır.

ERSİN TARANOĞLU (Sakarya) - Sayın
Başkan, değerli milletvekili arkadaşlarım;
Sakarya İlinde büyükşehir kurulması
hakkındaki kanun teklifimizin, İçtüzüğün
37 nci maddesi gereğince doğrudan gündeme alınması
konusunda huzurunuza çıktım. Bu vesileyle,
şahsım ve Sakaryalılar adına hepinizi
saygıyla selamlıyorum. 

Değerli milletvekili arkadaşlarım,
milletvekilleri, kendi illeriyle ilgili bu tip kanun teklifleri
verebilirler. Bunlar, siyasî nedenlerle olabilir, seçim
dönemlerinde verilen sözlerle alakalı olabilir,
bir kısmı da seçmenin baskısıyla
alakalı olabilir. Ancak, bugün huzurunuza getirdiğimiz
Sakarya İlinin büyükşehir olmasıyla
ilgili kanun teklifimizin özünde, bizatihi bir zorunluluk,
bir gereklilik söz konusudur. Çünkü, Sakarya
İli, baktığınız zaman, 17 dilin
konuşulduğu, içerisinde Kürdü, Çerkezi,
Lazı, Gürcüsü, Boşnağı,
Arnavutu, Rumelilisi, manavı, yerlisiyle bir arada yaşadığımız,
ne 1980'den önce ve ne de 1980'den sonra herhangi bir kavganın
olmadığı, terörün olmadığı
bir huzur kentidir. 

Ancak, Sakarya Vilayetine baktığımız
zaman, Adapazarı merkezi diye bildiğimiz belediyenin,
aslında, etrafında 12 tane belediyeyle çevrilmiş
olduğunu; iç içe girmiş, hatta, sokaklarla,
caddelerle ayrılmış birden fazla belediye
olduğunu görmekteyiz. Hepinizin İstanbul'a giderken
geçtiği E-5 karayolunun sağ tarafı Adapazarı
Belediyesi, sol tarafı başka belediyelerdir. Dolayısıyla,
Adapazarı, Türkiye'de emsali olmayan, iç içe
girmiş bir belediye yumağıdır. Nüfusu
itibariyle baktığınızda, Adapazarı
merkezinde, istatistiklerde köy diye geçen 45 bin
nüfuslu iki tane belediye söz konusudur; biri Erenler,
biri Serdivan Belediyeleridir ki, Türkiye'de, çoğu
il belediyelerinden daha büyük nüfusa sahiptirler.


Adapazarı'nı, batıdaki illerden,
baktığınız zaman, gecekondulaşmanın
olmadığı tek emsal olarak sizlere sunabiliriz.
İstanbul'un ve İzmit'in artık sanayide doyuma
ulaştığını, Sakarya'da sanayileşmenin
süratlendiğini ve Sakarya'nın gelecekte büyük
bir sanayi şehri olacağını düşünürsek,
sanayileşmenin getirdiği gecekondulaşma gibi problemlerle
de karşılaşmamak için, işte bu
12 belediyenin bir koordinatör belediyeyle, yani, büyükşehir
belediyesiyle organize edilmesi gerekmektedir. 

İlimizin Sapanca Gölü meselesi vardır.
Sapanca Gölünün kirlilikten korunması için
de, büyükşehir belediyesi konusunda ittifak vardır.


Değerli milletvekilleri, bu 12 belediyenin hepsi,
ulaştırma için servis kurmuşlardır,
temizlik için servis kurmuşlardır. Bu civardaki
bütün belediyeler, gündüz Adapazarı
merkezine gelmekte, gece şehirden ayrılmaktadır.
Dolayısıyla, 11 belediyenin külfetini de bir
belediye taşımak mecburiyetinde kalmaktadır.
Hepsinin, ayrı ayrı, ulaşım, temizlik
gibi meselelerle uğraşması, rantabl bir çalışmayı
ortadan kaldırmaktadır. 

İşte, bu konu, yıllardır
Sakarya kamuoyunda tartışılmış,
bu meselede bütün siyasî partiler görüşlerini
ortaya koymuştur. Aslında, bu teklifimiz, geçen
yasama döneminde de Genel Kurula gelmiş ve Genel Kurulda,
Refah Partisi, Doğru Yol Partisi, Cumhuriyet Halk Partisi,
DSP ve Anavatan Partisinin oybirliğiyle gündeme alınmıştır.
Bugün huzurunuza sunduğumuz bu kanun teklifimiz konusunda,
yine, Refah Partisinin Değerli Bakanı Cevat Ayhan ve
Nezir Aydın arkadaşımla birlikte Doğru
Yol Partisinden Devlet Bakanımız Nevzat Ercan ve
Ertuğrul Eryılmaz arkadaşlarımız,
Demokratik Sol Partiden Teoman Bey ve Anavatan Partisinden bizler
ve bizlerin mensup olduğu hepimizin siyasî partileri
ve siyasî partilerimizin mensupları, Sakarya kamuoyunda,
ittifakla bir araya gelmiş bulunuyoruz. İşte,
Sakarya'da bir araya gelen sizlerle, oylarınızla,
bu ittifaka vereceğiniz desteklerle, Sakarya'nın bir
meselesini kesin çözüme ulaştırmış
olacağız. 

Bu konuda desteklerinizi bekliyor; bütün
milletvekili arkadaşlarımızın, siyasî
mülahazaların dışında, haktan
yana ve doğrudan yana olacağını, bu konuda
mahallinde ettiğimiz ittifakı, birliğimizi, Sakarya'ya,
Meclisten de göstereceğimizi ümit ediyor; hepinize,
şimdi vereceğiniz destek için teşekkür
ediyor, sevgi ve saygılarımı sunuyorum. (ANAP
sıralarından alkışlar)

BAŞKAN - Teşekkür ederim Sayın
Taranoğlu.

Önerge üzerinde başka söz isteyen?..
Yok.

Önergeyi oylarınıza sunuyorum:
Kabul edenler... Etmeyenler... Önerge kabul edilmemiştir.

İkinci önergeyi okutuyorum:

8. - Rize Milletvekili Ahmet Kabil'in, 28.3.1983
Tarih ve 2809 Sayılı Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanuna Bir Ek Madde Eklenmesi Hakkında
Kanun Teklifinin (2/244) doğrudan gündeme alınmasına
ilişkin önergesi (4/126)

Türkiye Büyük Millet Meclisi
Başkanlığına

Tarafımızca hazırlanarak 16.4.1996
tarihinde Türkiye Büyük Millet Meclisi Başkanlığına
sunulan 2/244 esas numaralı “Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulü Hakkında 2809 Sayılı Kanuna Ek
ve Geçici Maddeler Eklenmesi ve 78 ve 190 Sayılı
Kanun Hükmünde Kararnamelerde Değişiklik Yapılmasına
İlişkin” Kanun Teklifim sevk edildiği Millî
Eğitim ve Plan ve Bütçe Komisyonlarında
45 günlük süre içinde görüşülmediğinden,
Teklifimin İçtüzüğün 37 nci maddesinin
ikinci fıkrasına göre doğrudan doğruya
gündeme alınmasını Yüce Meclisin
takdirlerine arz ederim.

Saygılarımla. 26.11.1996

 Ahmet Kabil

 Rize 

BAŞKAN - Bu konuda, Komisyon ve Hükümet
herhangi bir beyanda bulunacaklar mı efendim?.. Bulunmuyorlar.

Teklif sahibi olarak, Sayın Kabil; buyurun.


Süreniz 5 dakika efendim.

AHMET KABİL (Rize) - Sayın Başkan,
değerli milletvekilleri; 5 Temmuz 1991 tarihli Anavatan İktidarının
Hükümet Programı uyarınca, çok
ciddî kriterler değerlendirilerek “Yükseköğrenim
Gelişme Planı” diye bir plan hazırlanmıştı;
açılması istenilen üniveristeler arasında
Rize üniversitesi de vardı. Yine, 1992 hükümet
değişikliğinden sonra, bu plan bir tarafa bırakılarak
değişik kriterlerle 24 yeni üniversite açılmış;
fakat, Rize üniversitesi bunların arasına girememişti.


1995 yılında, Millî Eğitim
ve Plan ve Bütçe Komisyonlarından geçip
Türkiye Büyük Millet Meclisinde Genel Kurula inebilen;
fakat, erken seçim dolayısıyla görüşülemeyen
ve 20 nci Dönemin başından beri komisyonda bekleyen
Rize üniversitesinin, Türkiye Büyük Millet
Meclisinin gündemine alınması hususunda görüşlerimi
arz etmek için söz almış bulunuyorum.
 Hepinizi saygıyla selamlıyor, beni dinleyen herkesin
ramazanının hayırlı ve mübarek
olmasını diliyorum.

Sayın milletvekilleri, bugün, Türkiye'de,
18-21 yaş grubundaki 5 milyon gencimizin, ancak yüzde
25'ine, yani, dört kişiden birine yüksek tahsil
yaptırabiliyoruz. Türkiye'de, yükseköğrenimde
okullaşma oranı, yüzde 13'ü örgün,
yüzde 14'ü yaygın olmak üzere, yüzde
27'dir. Bu tablo, iyi bir tablo değildir. 1993 istatistiklerine
göre, dünyada örgün eğitimde okullaşma
oranı, Amerika Birleşik Devletlerinde yüzde
63, Kanada'da yüzde 65, İngiltere'de yüzde 41,
Yunanistan'da yüzde 29, Türkiye'de, o tarihte yüzde
12, bugün yüzde 13'tür. Gelişmiş ülkelerle
aradaki farkı kapatmak için, yükseköğretimde
açıköğretimin oranını yıldan
yıla artırıyoruz. Türkiye'de yükseköğretimin
açıköğretime oranı, 1983'te yüzde
38, 1989'da yüzde 43, 1992'de yüzde 49, 1995'te ise,
yükseköğretime alınan 793 bin öğrencinin
584 bini açıköğretime, sadece 206 bini
örgün öğretime alınmıştır,
yani, 1995'te bu oran yüzde 74'e ulaşmıştır.
Bu düşünce, herkese bir diploma verelim, nasıl
olursa olsun düşüncesidir. Bu yanlıştır.
Bana göre, kendimizi kandırıyoruz.

Dünyada, açıköğretimin
bu oranda olduğu başka bir ülke yoktur. Gerçek
çare, yeni üniversite açmaktır. Esas
olan, insangücünü nitelikli olarak yetiştirmektir.
Toplumlarda, artık, hızlı bir değişim
süreci devam etmektedir. Teknolojideki değişiklikler,
çağımızı, bilgi ve iletişim
çağı haline getirmiştir. Günümüzde,
iyilerle en iyilerin yarıştığını
unutmamak gerekir. Sosyal, ekonomik, bölgesel ve yerel farklılıkları
giderebilmek, üniversitenin öncülüğünde
bölgelere uygun sanayi geliştirmek, herkese imkân
ve fırsat eşitliği sağlamak, ihtiyaç
duyulan alanlarda kaliteli, teknolojik gelişmelere uyabilen,
bilgili, kendine güvenen eleman yetiştirmek esas alınmalıdır.
Bunun için, kanunlaşan üniversitelerimizin binaları,
hocalarının temini, laboratuvarları, kütüphaneleri
kısa zamanda bitirilmelidir. Şehirlerin gelişmesi
açısından, üniversite en etkili bir
kurumdur. Bu nedenle, üniversitelerimizi büyük
şehirlerde toplama yerine, yurt sathına yaymak gerekir.
Tekelleşmeye son verelim artık. Bu, aynı zamanda,
Yedinci Beş Yıllık Planın hedefidir.
Bu nedenle, üniversitelerin yerlerini seçerken çok
hassas davranmalıyız. Rize'nin en uygun yerlerden
birisi olduğu kanaatindeyim. 

Türk cumhuriyetlerinin, yani, Orta Asya'nın
dünyaya açılan kapısında, Rize'de
kurulacak bir üniversite, Türkiye'nin, gelişmişlik
açısından bir reklamı ve bir imajı
olacaktır. Bu üniversite, Karadeniz ülkelerinin
araştırma merkezi olmak durumundadır. Türk
cumhuriyetlerinden gelen öğrencilere, hafta sonunda ülkelerine
gidebilme imkânı doğacaktır. 

Rize'nin bir terör sorunu olmamasına
rağmen, Türkiye'de en çok göç veren,
ekonomik yönden her gün fakirleşen, işsizlik
oranı her gün artan bir ilimizdir. Rize'nin kaderinin
değişmesinin çarelerinden en önemlisi, Rize'nin
üniversite şehri olmasıdır. Bu da, bugün,
siz değerli milletvekillerinin parmaklarının
ucundadır. Bunu Rize'ye çok görmeyin artık.


Halen, Rize'nin 2 fakültesi, 1 yüksekokulu
öğretime devam etmekte, 110 dönümlük üniversite
arsası ve halk desteği sağlayacak derneğimiz
faaliyettedir. Bütün partilerin yetkilileri, Rize'deki
mahallî televizyonlarda Rize'ye üniversite sözü
vermişlerdir. Halen, zaman zaman Rize'ye gelen parti yetkilileri,
bu taahhütlerini teyit edip, tekrar etmektedirler.

Benim bu teklifimin, bugün, parti grupları
için, sözlerini, taahhütlerini yerine getirmek
açısından bir fırsat olduğunu
düşünüyorum. Ayrıca, büyük
bir hizmetin ilk etabını aşmış
olacağız. 

(Mikrofon otomatik cihaz tarafından kapatıldı)


BAŞKAN - Sayın Kabil, size eksüre
de verdim; lütfen toparlar mısınız,
son cümlenizi söyler misiniz efendim. 

AHMET KABİL (Devamla) - Toparlıyorum
efendim.

Daha önce, iktidar partilerine mensup dört
arkadaşımın üniversite tekliflerine,
muhalefet olarak hep beraber destek verdik, gündeme alındılar.
Bugün, Rize'ye karşı, bir ayrıcalık,
bir yanlışlık yapmayacağınızı
ümit ediyorum. Şu anda, bütün Rize halkı
bizi izliyor; müjdeli haberinizin kararını
bekliyor. 

Gelin, hep beraber bu hayırlı kararın
şerefini paylaşıp, Rize üniversitesinin
gündeme alınmasını sağlayalım
diyorum ve hepinize saygılar sunuyorum. (ANAP ve DSP sıralarından
alkışlar)

BAŞKAN - Teşekkür ederim Sayın
Kabil.

Aynı konuda söz isteyen başka üye?..
Yok.

Öneriyi oylarınıza sunuyorum:
Kabul edenler... Kabul etmeyenler... Kabul edilmemiştir.
(ANAP sıralarından gürültüler) 

Arkadaşlar, oylamaya itirazınız
varsa, 5 kişi kalkarsınız, yeniden oylarız.
Bizde her şey de şeffaflık vardır.

Sayın milletvekilleri, gündemin “Özel
Gündemde Yer Alacak İşler” kısmına
geçiyoruz. 

IV. - GENSORU, GENEL GÖRÜŞME,
MECLİS SORUŞTURMASI VE 

MECLİS ARAŞTIRMASI

A) ÖNGÖRÜŞMELER

1. - Malatya Milletvekili Ayhan Fırat ve
38 arkadaşının, SSK sınavında
usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Necati Çelik hakkında gensoru açılmasına
ilişkin önergesi (11/6)

BAŞKAN - Bu kısımda yer alan,
Malatya Milletvekili Ayhan Fırat ve 38 Arkadaşının,
SSK Sınavında Usulsüzlük ve İltimas
Yapılmasını Önleyecek Tedbirleri Almadığı
İddiasıyla Çalışma ve Sosyal
Güvenlik Bakanı Necati Çelik Hakkında
(11/6) esas numaralı gensoru önergesinin gündeme
alınıp alınmayacağı hususundaki
öngörüşmelere başlıyoruz.

Hükümet?.. Burada. 

Önergeyi, daha önceden okutulup dağıtıldığı
için, yeniden okutmuyorum. 

Anayasamızın 99 uncu maddesine göre,
gensoru önergesinde, önerge sahibi milletvekiline, gruplara
ve Hükümete söz verilecektir. 

Hükümet ve gruplar adına yapılacak
konuşmaların süresi 20'şer dakika, önerge
sahibi için de 10 dakikadır. 

Önerge sahibi olarak Sayın Ayhan Fırat,
buyurun efendim. (CHP sıralarından alkışlar)


Sayın Fırat, süreniz 10 dakikadır.

AYHAN FIRAT (Malatya) - Sayın Başkan,
Yüce Meclisin sayın üyeleri; sözlerime başlarken,
Yüce Meclise en derin saygılarımı sunuyorum.


Hepinizin de bildiği gibi, 9 Kasım 1996
günkü Resmî Gazetede, SSK'ya açıktan
eleman alınması için bir ilan çıkmıştı.
Bu ilan üzerine -o günün şartlarını
düşünün- 88 bin gencimiz, yurttaşımız
Ankara'ya gelerek, türlü meşakkatlerden sonra
müracaat etmişti. Şimdi, bu ilanda, aslında,
bir çok da eksiklik vardı; ilanda yaş alt
sınırı belirtilmiş “18 yaş”
denmiş, üst sınırı belirtilmemişti.
Ben, o zaman, bunu, unutkanlığa, acele hazırlanmaya
hamletmiştim; ama, şimdi -Sayın Bakan buraya
gelip çıktığı zaman konuşacak-
soruyorum: 40 yaşında, 45 yaşında adamları
da aldılar mı?.. Bu çok mühimdir...

NURETTİN AKTAŞ (Gaziantep) - 75 yaşındakileri
de aldık(!)

AYHAN FIRAT (Devamla) - Sayın milletvekilleri,
bu imtihana başından beri hile karıştırıldığı
açıktı. Ben, ilk gündemdışı
konuşmamda da bunu belirttim. Basın mensubu arkadaşlarımız
da, bunu, kepazelik olarak nitelendirdiler. O zaman, gündemdışı
konuşmama başlarken “gelin, bundan vazgeçin,
ÖSYM'ye yaptırın bu sınavları”
demiştim. Sayın Bakan buraya çıktı,
aynen şunu söyledi: “ÖSYM'ye yaptıramayız,
uzar; ama, size söz veriyorum, bu Meclisin huzurunda, Türk
Milletinin huzurunda size söz veriyorum, adil ve şeffaf
bir imtihan yapacağım” demişti. Hepiniz
bunu hatırlıyorsunuz.

“CHP, daha önce illerde müracaat yaptırdı
ve bir imtihan açtı, 130 bin kişi katıldı.
Biz, illerde yapsaydık 300 bin kişi katılırdı.
Onu, ÖSYM'den başkası da yapamazdı, süre
uzardı. Halbuki, bizim, acele, elemana ihtiyacımız
var” dediler.

Sonra, 28.11 1996'da yapılacak imtihana 2
gün kala, hava şartları bahane edilerek imtihan
tehir edildi. Ne zamana tehir edildiği belli değil. Aradan
6 gün geçti, tekrar bir basın toplantısı
yapıldı ve 6-7-8 Aralık günlerinde yazılı
sınavın yapılacağı ilan edildi.
88 bin müracaattan 75 bini gelebildi; 4 gün sonraya
gün veriliyor; Ağrı'dan, Kars'tan arkadaşlarımız
nasıl gelsin?! Bu insanları buraya getirttiniz,
bir sürü masraf ettiler. Müracaat edenlerin altıda
biri imtihana gelemedi. Halbuki, SSK'nın Personel Yönetmeliğinin
32 nci maddesi “İlan tarihiyle imtihan tarihi arasında
en az 15 gün gerekir” der. Bu lazımeye de maalesef
uyulmadı.

İlandan tam 10 gün sonra, 19'unda listeler
ilan edildi. Gazeteleri aldık bakıyoruz -2 tane
misal veriyorum, fazla vermiyorum, çünkü vakit
yok- ilkokul mezunlarından, 11216'dan 11248'e kadar ara
vermeden devam ediyor; ayrıca, lise mezunlarından,
33431'den 33500 küsura kadar -100'e yakın- ara vermeden
devam ediyor. Aramızda profesörlerimiz var; bir hesap

etsinler, acaba böyle bir şey mümkün
mü? Bu arada, bir basın mensubu, kartı olmadan
imtihana giriyor, çıkıyor. 

Şimdi, bütün bu konularda, Sayın
Müsteşara, basın mensupları soruyorlar;
diyorlar ki: “Nedir imtihanın şekli?” Sayın
Müsteşarın cevabı şu: “SSK
sınavının objektif ve adil yapıldığını
söyleyemem; samimî olmak lazım, bir kere yanlış
yola girildi, dönüşü olmadı. Benim
de 18-20 akrabam sınava girdi” demiştir. Yine,
Sayın Müsteşara “Sayın Bakanın
yakınları da girdi mi “deniliyor; “bakın,
o yöreden olanlar var, Kocaeli'nden çok kişi
geldi. Bakan, ben o yöreye sahip olmadım derse, gerçekçi
olmaz yani.” Bakan da adamlarına sahip oldu.

Sayın milletvekilleri, görüyorsunuz,
Sayın Bakan, adil ve şeffaf bir imtihan yaptığını
söylüyor, Müsteşarı “adil ve
şeffaf bir imtihan yapmadık” diyor. Yani, ya
Sayın Bakan Yüce Meclise hakikat dışı
ifadelerde bulunuyor yahut Müsteşarı yalan söylüyor;
hangisinin yalan söylediğini, ben, konuşmamın
sonunda söyleyeceğim. 

Şimdi, bakın, bu kürsüde,
yine, Sayın Bakan “ben, benden önceki Halk Partili
bakanların yaptığı şekilde imtihanı
yaptım” dedi. Bakın, kendisinden önce,
1993 yılında, kendisinin de bahsettiği, 1 760
kişi alınan sınav yapılmış.
Nasıl yapılmış: İllere, genel
müdürlükten birer müfettiş gönderilmiş;
her ilde, komisyon başkanı o müfettiş
olmuş; kâğıtlar kapalı olarak Ankara'ya
getirtilmiş, bilgisayara verilmiş, üniversitelerden
birer mümeyyiz çağrılmış ve
kâğıtlar, Ankara 20 nci Noterinin huzurunda,
noter kanalıyla açılmış, kimin
ne numara aldığı kaydedilmiş. Sizin yaptığınız
imtihanla bunun arasında bir benzerlik var mı; insaf
edin!..

CAFER GÜNEŞ (Kırşehir) -Moğultay
açıkladı...

AYHAN FIRAT (Devamla) - Sizin için gereken,
Borçka Refah Partisi İlçe Başkanı
kazanmış, şu kazanmış... Kaç
tane ilçe başkanınız kazandı;
onu burada söyleyebilir misiniz? 

Yazılı sınav kâğıtlarını
10 günde okuyorlar, 10 günde... 10 gün, 24 saatten
240 saat, 60 dakikadan 14 400 dakika eder. 20 sual soruluyor imtihanda;
her suale 1 saniyede bakılsa, 20 saniye; bir de imzalıyorlar,
5 saniye de o, 25 saniye; kâğıdı açıyorlar,
kaydediyorlar, 5 saniye de o, 30 saniye... Diyelim ki, 30 saniyede
-mümkün değil ama- 1 kâğıda baktılar;
14 400 dakikada 28 800 kâğıda bakarsınız.
Nerede 75 bin kâğıdın gerisi? Niye yalan
söylüyorsunuz; mümkün mü bu?! Yani, ne
yaparsanız yapınız, hesapla, insafla, vicdanla
izah etmeniz mümkün değil. Bence, bu adil düzenin
l'si düşmüş, adi düzenle yapılmış
bir imtihan. (CHP sıralarından “Bravo”
sesleri, alkışlar)

Bakın, çağdaş hukukçular,
bu imtihan için, başta Sayın Bakan olmak üzere,
resmî evrakta sahtekârlıktan başsavcıya
müracaat ettiler. Eğer, milletvekilliği dokunulmazlığı
olmasaydı -ki, böyle adi suçlarda olmaması
lazım- Bakan, şimdi, cumhuriyet savcılığında
ifade verir durumda olacaktı. (CHP sıralarından
alkışlar)

Sayın arkadaşlar, sözlülerde
de aynı karagöz oyunu... 5 300 kişinin sözlüsüne
bakılmış ve neticeler ilan edilmiş.
Ne zaman; yılbaşından sonra, ayın 3'ünde.
Ben de, görmek için, yanıma iki kişi
aldım, ayın 7'sinde, kalktım, Kasalar mevkiine
gittim, “neticeler kaldırıldı...”
Nedir aceleniz?! Üç günde -5 300 kişi gelip
bakacak- niye kaldırıyorsunuz; neden korkuyorsunuz?!
Orada, eğer, onların nüfus kâğıdında
kayıtlı olduğu yerleri de yazsaydınız,
hangi kazananın kimin yakını olduğunu,
ben, burada tek tek size söylerdim; ama cesaretiniz yok.

BAŞKAN - Sayın Fırat, 1 dakikanız
var.

AYHAN FIRAT (Devamla) - Şimdi, Türk-İş
bir yazı yazıyor, diyor ki, “bana neticeyi
bildirin, çok soruyorlar benden” 23 gündür
cevap yok. 

Şimdi, bakın, Sayın Müsteşar
imtihanın adil yapılmadığını
söyledi, Bakanı yalancı çıkardı.
Sayın Bakan burada “CHP'nin yaptığı
gibi yaptım” dedi, biraz önce anlattım,
yalan söyledi. Geçen gün Sayın Bakan burada
Sayın Taranoğlu'nun fındık konusundaki
gündemdışı konuşmasına cevap
verirken, “fındığı alınan
müstahsilin fındık parası bir hafta
onbeş gün içinde ödenmiştir”
dedi; halbuki, daha 7 trilyon fındık borcu var.


(Mikrofon otomatik cihaz tarafından kapatıldı)

BAŞKAN - Sayın Fırat, son cümlenizi
söyler misiniz.

AYHAN FIRAT (Devamla) - İşte, Ordu'da
çıkan bir gazetenin dünkü kupürü...


BAŞKAN - Bunun fındıkla ilgisi
ne? (CHP sıralarından gürültüler)

Bir dakika... Süre bitti; ben ne yapayım?!
(CHP sıralarından “niye süre vermiyorsun?”
sesleri, gürültüler)

AYHAN FIRAT (Devamla) - Teşekkür edip,
ineceğim. (CHP sıralarından gürültüler)

BAŞKAN - Ne bağırıyorsunuz
canım...  (CHP sıralarından gürültüler)

Efendim, yani, fındığı fıstığı
ilgilendirmiyor beni de; ama, bunun gündemle ilgisi yok.

Efendim, kesildi süreniz. (CHP sıralarından
gürültüler)

AYHAN FIRAT (Devamla) - Evet...

BAŞKAN - Sayın Fırat, ben size
1 dakika eksüre veriyorum, son cümlenizi söyleyin.

Efendim, süreniz bitti; bu hiddetiniz niye,
ben anlamıyorum.

Sayın Fırat, bir dakika beni dinler
misiniz... (CHP sıralarından gürültüler)
 Kürsüyü ben yönetiyorum, siz yönetmiyorsunuz.


Efendim, bakın, süreniz bitti...

AYHAN FIRAT (Devamla) - Bir hafta içinde üç
defa...

BAŞKAN - Efendim, bir dakika... Ben size söz
vermedim. Bakın, süreniz bitti. Ben size dedim ki,
size 1 dakika eksüre vereceğim; ama, şimdi, siz
gündemdışına çıkarak...

AYHAN FIRAT (Devamla) - Hayır, söze “fındık,
fıstık” diye başladınız...

BAŞKAN - Efendim, bakın...

AYHAN FIRAT (Devamla) - Sayın Başkan,
bu hareketinizi her zaman yapıyorsunuz.

BAŞKAN - Ben niye yapayım canım...

AYHAN FIRAT (Devamla) - Şimdi, soruyorum: Veriyor
musunuz 1 dakika, vermiyor musunuz?

BAŞKAN - Verdim canım, işte konuşuyorsunuz.

AYHAN FIRAT (Devamla) - Arkadaşlar, bir hafta
içinde Yüce Mecliste ve milletin önünde
üç defa yalan söyleyen bir insanın o koltukta
oturmaya hakkı var mı? (CHP sıralarından
“yok, yok” sesleri, gürültüler) O koltuk,
o Bakana, üç beş gömlek büyük
gelmiştir.

Şimdi, sizden rica ediyorum, oyunuzu, kıt
kanaat artırdıkları paralarla Ankara'ya bir
iş bulmak ümidiyle gelen, ancak, figüran olarak
kullanılan 80 küsur bin gencimizin yenen hakkının
iadesi için kullanın. Sizden bunu rica ediyor, saygılar
sunuyorum.(CHP sıralarından “Bravo” sesleri,
alkışlar)

BAŞKAN - Teşekkür ederim Sayın
Fırat.

Sayın Fırat, bu kadar kızmanıza
hiç gerek yok; ben, size eksüre verdim. 

Efendim, şimdi, gruplar adına söz
alan sayın milletvekillerini okuyorum: ANAP Grubu adına
Sayın Emin Kul, Refah Partisi Grubu adına Sayın
Musa Uzunkaya, CHP Grubu adına Sayın Nihat Matkap,
DSP Grubu adına Sayın Cevdet Selvi.

ANAP Grubu adına Sayın Emin Kul; buyurun
efendim. (ANAP, DSP ve CHP sıralarından alkışlar)

Sayın Kul, süreniz 20 dakika efendim.

ANAP GRUBU ADINA EMİN KUL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
Malatya Milletvekili Sayın Ayhan Fırat ve 38 arkadaşının,
Sosyal Sigortalar Kurumunda açılan sınavda
usulsüzlük ve iltimas yapılmasını
önleyecek tedbirleri almadığı iddiasıyla,
Çalışma ve Sosyal Güvenlik Bakanı
Necati Çelik hakkında gensoru açılmasına
ilişkin önergesi üzerinde, Anavatan Partisi Grubu
adına söz almış bulunuyorum. Grubumuzun
görüşlerini arz etmeden önce, idrak ettiğimiz
mübarek ramazanın milletimize, bütün İslam
âlemine ve insanlık âlemine huzur, barış
ve dirlik getirmesini, hayırlara vesile olmasını
dileyerek, sizleri saygıyla selamlıyorum. 

Sayın Başkan, sayın milletvekilleri;
görüştüğümüz gensoruyla ilgili
olarak, Sosyal Sigortalar Kurumu, 9 Kasım 1996 tarihli
Resmî Gazetede yayımlanan bir ilanla, personel alımı
konusunda sınav açılacağını
duyurmuş ve bu ilan çerçevesinde işlemlere
başvurmuştur. 

Bilindiği gibi, Sosyal Sigortalar Kurumu, Çalışma
ve Sosyal Güvenlik Bakanlığının
bir bağlı kuruluşudur ve bu nedenle, Bakanlığın
kuruluş kanununa göre, faaliyetleri, Bakanlığın
gözetimi ve denetimi altında yürütülür.
Çalışma ve Sosyal Güvenlik Bakanı
ise, Sosyal Sigortalar Kurumunun görevlerini yasal çerçevede,
mevzuat çerçevesinde yürütmesinden, elbette
ki, en üst düzeyde görevli ve denetlemede sorumlu
bir bakandır. Sayın Bakan, Sosyal Sigortalar Kurumunun
açtığı sınav, sınavın
safahatı ve sınavın sonuçları
ile yapılan işlemler konusunda, en azından,
iletişim araçlarında yer alan yayınlar
ve tartışmalar nedeniyle haberdardır. Kaldı
ki, onbeş gün kadar önce, önerge sahibi Malatya
Milletvekili Sayın Ayhan Fırat'ın Yüce
Mecliste bu konuda yaptığı gündemdışı
konuşmaya verdiği cevaptan, sınavla ilgili gelişmelerin
bütün safahatından Sayın Bakanın
haberdar olduğu da açıkça anlaşılmaktadır.


Sayın Bakanın Sosyal Sigortalar Kurumunun
açtığı sınavla ilgili işlemleri
ve sonuçlarını ısrarla savunması
ve Bakanlığın bu bağlı kuruluşunun
işlemlerindeki ileri sürülen usulsüzlük
ve yolsuzlukları bir araştırma veya soruşturma
konusu yapmaması dikkate alınırsa, Sosyal
Sigortalar Kurumunun ilgili yöneticileriyle birlikte ve onların
önünde olarak Sayın Bakanın da sorumlu
olduğu tartışmasız bir gerçektir.
Bu nedenle, Sayın Bakan hakkında verilen bu gensoru
önergesi yerindedir, isabetlidir ve idarenin takdir yetkisinin
“iş bilenin, kılıç kuşananın”
keyfîliğine hukuk devleti kuralları içerisinde
yol ve yer vermediğinin Yüce Meclisçe tespiti
bakımından da önemlidir. 

İdarede ve icrada aldıkları
görevler ve unvanlar ne olursa olsun, herkes için
genel kuralları belirleyen yasalar ve onları tamamlayıcı
ayrıntıları içeren tüzük,
yönetmelik, yönerge gibi hukuk normları, hukuk
devletinin bağlayıcı belgeleridirler. İdare
ve icra yetkilileri, bütün iş ve işlemlerini,
bu belgeler çerçevesinde, hiçbir siyasî
amaç, özel yarar, kişisel inanç gütmeden
ve gözetmeden yürütmek ve yerine getirmekle yükümlüdürler.
Bu gerçek, hukuk devleti kavramının kaçınılmaz
ve vazgeçilmez bir kuralıdır. 

Yüce Meclisin, gensorunun konusu olan olayla
ilgili olarak biraz sonra arz edeceğim bilgi ve belgeleri
değerlendirirken, sayısal çoğunluğa
dayalı siyasî bir tercihi ölçüt
olarak kullanmaktan şiddetle, özenle kaçınacağını,
keyfîliğe yol vermeyeceğini, hukuk devleti kurallarını
esas almak suretiyle hareket etmek zorunluluğunu duyacağını
ümit ediyorum. 

Gensoruya konu olan Sosyal Sigortalar Kurumu sınavları
hakkında, Sayın Bakan, bu sınavın,
üniversite giriş sınavlarından sonra,
ülkemizde yapılan en adil, en güvenli, en açık
ve yasalara, yönetmeliklere uygun bir sınav olduğunu
iddia etmektedir. Oysaki, yapılan sınavlar, Sosyal
Sigortalar Kurumunun başvurduğu istihdam türünde
yapılacak sınavların esaslarını
belirleyen Personel Yönetmeliği hükümlerine
aykırıdır. 

Usul bakımından önemli bir aykırılığı,
Personel Yönetmeliğinin 32 nci maddesiyle ilgili olarak,
biraz evvel, Sayın Ayhan Fırat dile getirdi. Hava
muhalefeti nedeniyle iptal edilen sınavların ikinci
defa yapılması öngörülen tarihten
15 gün önce sınav tarihinin ilan edilmesi lazımken,
maalesef, bu hususa riayet edilmediği ve 4 gün aradan
sonra ikinci sınavın yapılacağının
ilan edildiği apaçık meydandadır. İşte,
bu nedenle, müracaat eden 88 bin kişiden ancak 75 229
kişi sınava girebilmiş, 13 bin kişi sınava
girememiştir; usulsüzlüğün ve karmaşıklığın
doğurduğu hak mahrumiyetine uğratılmıştır.


Personel Yönetmeliğinin 38 inci maddesi,
sınavların düzenli bir şekilde yapılacağını
ve sınav sorularının, başvuranların
girecekleri sınav ve kadronun gerektirdiği konularda,
öğrenim seviyelerinde olmak üzere, bilgi, yetenek
ve becerilerini ölçecek şekilde düzenlenmesini
amirdir. Oysaki, aşçı, bekçi, şoför,
hizmetli gibi kadro unvanlarında istihdam edileceklere
fizik, kimya ve biyoloji gibi konuları içeren sorular
düzenlenmiş, yönetmelik hükümleri dikkate
alınmamıştır. Kaldı ki, sınavların
düzenli yapılmadığı da, herkesin
televizyon ekranlarından seyrettiği gibi apaçık
ortadadır. 

Sayın Başkan, sayın milletvekilleri;
Sosyal Sigortalar Kurumu Personel Yönetmeliğine aykırı
bu usulî ve fiilî uygunsuzluklar yanında, esasa
daha müessir bir husus, Personel Yönetmeliğinin
37 nci maddesinin ihlalidir. Personel Yönetmeliğinin
37 nci maddesi, Kuruma, sınavların adil ve eşit
şartlar altında yapılmasını
sağlama görevini vermiştir. Oysaki, sınavlara
girişte, yeterli hiçbir denetim, kimlik tespiti yapılmamıştır.
Örneğin, Yeni Yüzyıl Gazetesi muhabiri Sayın
Dilek Gedik sınava girmiş, soruları almış
ve cevaplamıştır. 

Sınav sonuçlarının değerlendirilmesi
ise tam bir skandaldır. Personel Yönetmeliği,
sınav kurulunun, sınav kağıtlarını
birlikte değerlendirmelerini, birlikte puanlandırmalarını
ve bu değerlendirme sonucunu birlikte imza etmelerini öngörmektedir.
Sınav komisyonuysa, 5 kişiden müteşekkildir.
Yazılı sınava 75 bin 229 kişi girmiştir.
Yazılı sınav 8.12.1996 günü bitmiş,
sonuçlar 19.12.1996 tarihinde; yani, 11 gün sonra
açıklanmıştır. 20 sorunun yer
aldığı her sınav kâğıdı
1 dakikada değerlendirilmiş olsa dahi, bütün
sınav kâğıtlarının, 75 bin
229 dakikada, yani, 1 253 saatte, yani, güne çevirirsek,
ancak 52 günde değerlendirilebilmesi mümkündür;
yani, günde 24 saat aralıksız çalışılması
halinde, sınav sonuçları ancak 52 günde
değerlendirilebilir. Oysaki, sınav sonuçları,
sınavdan 11 gün sonra açıklanmıştır.


Değerlendirmenin 11 günde yapıldığı
bir an için kabul edildiğinde ise, sınav komisyonunun,
yemeden, içmeden, doğal ihtiyaçlarını
gidermeden ve uyumadan 24 saat aralıksız çalışarak,
her bir sınav kâğıdını 6,4
saniyede değerlendirmiş olmaları gerekir. Yazılı
sınav sonuçlarının bilgisayarla değerlendirildiği
hususu da, yapılan araştırmalar sonucu, söz
konusu değildir. 

Yazılı sınav kâğıtlarının
böylesine akıldışı bir değerlendirmeye
tabi tutulması sonucunda, 5 310 kişinin sınavı
kazandığı, isim ve soyadı zikredilmeden,
sadece başvuru numaraları sıralanarak 19.12.1996
tarihinde açıklanmıştır; fakat,
bu açıklama dahi, sınav ilanında belirtilen
şekilde, sözlü sınav tarihi de belirtilerek,
genel müdürlük ilan tahtasına asılmak
suretiyle yapılmamıştır. 

Yazılı sınav sonuçlarının
açıklandığı 19.12.1996 tarihinden
bir hafta önce, yani, 12.12.1996 tarihinde Ankara 30 uncu
Noterliğine müracaat eden Gürsel Aslan isimli bir
yurttaşımız, 50591 sayı ve noter imzasıyla
tasdik ve tespit olunan beyan tespiti işlemiyle, Bakanlık
Müsteşarı, Bakanlığa bağlı
bir kuruluşun genel müdür yardımcısı,
Sosyal Sigortalar Kurumu Ankara Bölge Müdür Yardımcısıyla
aynı soyadlarını taşıyan ve
akrabalık derecelerini belirten yakın akrabaları
ve çocuklarına ait 27 kişilik bir isim listesinde
yer alanların sınavı kazanacaklarını
noterlik tutanağına bağlatmıştır.
İşte, noterlik tutanağı buradadır.
(CHP sıralarından alkışlar)

AYHAN FIRAT (Malatya) - Bravo!..

EMİN KUL (Devamla) - Noterlikçe düzenlenen
bu beyan ve tespit tutanağında yer verilenlerin büyük
bir kısmının, sınav sonuçları
açıklandığında, sınavı
kazandıkları da anlaşılmıştır.


Bunun yanında, Sayın Bakanın,
Bakanlığın iki müsteşar yardımcısının,
SSK Genel Müdürünün, Genel Müdür
Yardımcısının ve bir bakanlık
danışmanının soyadlarıyla aynı
soyadları taşıyan 114 kişinin de, yazılı
sınavı kazandığı anlaşılmaktadır;
Bakanın ve yakın mesai arkadaşlarının
aynı soyadlarını taşıyan 114
kişinin de sınavı kazandığı
anlaşılmaktadır.

21 Aralık 1996 tarihli Sabah Gazetesinin 16
ve 17 nci sayfalarında yer alan müracaat numaralarına
göre sınavı kazananların listesinin
incelenmesinde -örneğin, ilkokul mezunlarında
11216'dan 11248'e, ortaokul mezunlarında 11241'den 11269'a,
lise ve dengi okul mezunlarında 33431'den 33544'e kadar-
yekdiğerini takip eden aday numaralarının bloklar
halinde yer aldığının görülmesi,
sınavı kazanacakların listeler halinde belirlendiğini
delillendirmektedir. İşte, Sabah Gazetesinin ilan
ettiği sınav sonuçları. Burada, kırmızı
olarak tespit edilenler de, birbirinin peşini takip eden
sınavı kazananları gösteren numaralar.
Bu da gösteriyor ki, sınavlar, önceden belirlenen
listelerde yer alanların kazanmaları için
düzenlenmiş sınavlar olarak karşımızdadır.


İRFAN KÖKSALAN (Ankara) - Adil düzen!..

EMİN KUL (Devamla) - Sayın Başkan,
sayın milletvekilleri; herhalde bu gerçekler, ilahî
bir tesadüfün eseri olmaktan ziyade, önceden planlanmış
bir sonuç belirlenmesine yönelik olarak değerlendirilmelidir.


Böylesine bir değerlendirme tablosunun sonucunda,
yazılı sınavları kazandıkları
ilan edilen 5 310 kişi, 23 - 28 Aralık 1996 tarihleri
arasında, 6 gün süresince sözlü sınava
alınmışlardır. Sözlü sınava
girenlerin sayısıyla sınavın yapıldığı
gün sayısı karşılaştırıldığında,
sınava giren her kişinin sınav mahalline girişi
çıkışı, soruların sorulması,
cevapların alınması ve cevapların
değerlendirilmesi dahil, kişi başına düşen
sürenin -sınav kurulunun, 6 gün boyunca, günde
aralıksız 24 saat çalışmaları
şartıyla- 1 dakika 36 saniye olduğunu ortaya
koymaktadır. Gerek yazılı sınav kâğıtlarının
arz ettiğim koşullarda değerlendirilmesi ve gerekse
sözlü sınavların belirttiğim şekilde
yapılması, işte, böylesine, maddî
gerçeklere ve hayatın akışına
uymayan, sonuçları önceden belirlenen bir sınavın
yapılmış olduğunu kanıtlamaya fazlasıyla
yeterlidir.

Sayın Başkan, sayın milletvekilleri;
Sosyal Sigortalar Kurumu Yönetim Kurulu da, yapılan
sınavlarda uygulanacak esaslar konusunda hiçbir
şekilde bilgilendirilmemiştir. Sınavların
yapılacağı ilan edilen tarihten 8 gün önce,
Sosyal Sigortalar Kurumu Yönetim Kurulunda işveren
kesimini temsil eden Yönetim Kurulu Üyesi Sayın
Kubilay Atasayar bir önerge vererek “Yönetim Kurulunun
öngöreceği çerçeve içerisinde
yapılacak ciddî ve objektif uygulamalar, gelecekte,
Kurumun ve yetkililerin, hatta, ilgililerin başının
ağrımasını önleyecektir” uyarısıyla
birlikte Yönetim Kuruluna bilgi sunulmasını
istemiş olduğu halde, bugüne kadar, sınavı
kazananların kimlikleri dahil, yapılan sınavla
ilgili olarak, Sosyal Sigortalar Kurumu Yönetim Kuruluna
hiçbir bilgi verilmemiştir. İşte, Sayın
Kubilay Atasayar'ın Yönetim Kurulu Başkanlığına
verdiği önerge...

Sözlü sınavı kazandığı
söylenen 2 500 kişinin de kimlikleri bir sır
olarak herkesten saklanmakta olup, ülkemizin en büyük
işçi teşkilatı Türk-İş
Konfederasyonunun, 23 Aralık ve 27 Aralık 1996 tarihli,
Kuruma ve Kurum Yönetim Kurulunda işçileri temsilen
görev yapan yönetim kurulu üyesine muhatap yazılı
başvurusu dahi bugüne kadar cevaplandırılmamış,
sınavı kazananlar sır gibi saklanmıştır.
İşte, Türk-İş Konfederasyonunun
ilgililere yazdığı yazıların örnekleri,
cevaplandırılmayan yazıların örnekleri...

Sayın Başkan, sayın milletvekilleri;
her işlemi ve her safhasında tam bir usulsüzlük
ve yolsuzluğun sergilendiği böylesine yapılmış
bir sınav hakkında soruşturma açmak
yerine, Sayın Bakanın, bu sınavın
işlem ve sonuçlarını savunması,
görevi ihmal ve kötüye kullanma kavramına
örnek verilecek bir davranış olarak Yüce
Meclisçe de tespit edilmelidir. (CHP sıralarından
alkışlar)

Çalışma ve Sosyal Güvenlik
Bakanlığı Müsteşarı dahi,
bugüne kadar tekzip etmediği bir beyanatında “samimî
olmak lazım; bir kere yanlış yola girildi,
dönüş olmadı” demek suretiyle, arz
ettiğim hususları âdeta ikrar etmiştir.
Böylece, sınava girme hakkından mahrum bırakılan
13 bin yurttaşımız ile sınava giren
ve fakat bu şartlar altında elenen 72 bin yurttaşımızla
birlikte yaklaşık 85 bin kişinin hakkı
yenmiş, mağdur ve perişan edilmiş ve en
önemlisi, hak kavramına ve hukuk devleti ilkelerine
inançları yok edilmiştir. Bu yok edilişin
baş sorumluluğunda, Susurluk olayları ile Sultanbeyli'de
yapılan Atatürk heykellerini karşılaştırıp,
hukuk devleti ve demokrasi fetvaları vermeye soyunan Sayın
Bakanın yer alması, Sayın Bakanın,
söylemleri ile işlemleri arasında ne denli tutarsızlık
ve samimiyetsizlik içinde bulunduğunu somut olarak
ispatlamaktadır. 

Sayın Bakan, açıkça ortaya
çıkan bu sınav yolsuzluğu karşısında,
bir taraftan, kendi kadrosunu kuracağını pervasızca
ilan etmekte, diğer taraftan, SHP (CHP)-DYP Koalisyonu Hükümetleri
zamanında yapılan istihdamları kastederek
ve örnek vererek “siz de zamanında adamlarınızı
yerleştirmediniz mi; iş bilenin, yani, at binenin,
kılıç kuşananın” derken,
aslında, suimisali emsal almak gibi bir garabet içine
düştüğünü ikrar etmektedir. Mecelle
ahkâmı olarak, suimisal, hiçbir zaman emsal
alınmaz. Herhalde, Sayın Bakan bunu bilmektedir;
ama, bile bile, suimisali emsal alıp, kendisini savunma
yolunu seçmektedir. 

Bugün, Sosyal Sigortalar Kurumunda, sadece bu
sınav skandalı değil, kadrolaşmaya yönelik
yüzlerce tayin skandalı yaşanmaktadır.
Sayın Bakanın -fakat, teeddüp ederek, bu kürsünün
mehabetine uymayacağı kanaatiyle, sadece baş
harfini ifade ederek- “ipin ucu P'lerin elinde” beyanlarıyla
yapılan girişimler, bakanlık makamına
duyulması gereken saygıyı yitirttiği
gibi, bakanın da saygıdan uzak davranışları
olağan hale getirdiğinin göstergesidir. (CHP sıralarından
alkışlar) Halbuki, Sayın Bakanın mensup
olduğu Grupta, edep, ahlak, iman, fazilet, kemal gibi ilkeleri
kendisinden öğreneceği arkadaşları vardır
ve bunların başında da gelen çok değerli
arkadaşlarımızdan birisi Sayın Lütfi
Doğan bulunmaktadır. Sayın Bakan, bakanlık
öğrenmek istiyorsa, kendi Grubunda, Bayındırlık
Bakanı Sayın Cevat Ayhan'ı kendisine davranış
örneği olarak alabilir. 

Sosyal Sigortalar Kurumu Yönetim Kurulunda Hazine
temsilcisi olarak bulunan ve işçi hareketimizin unutulmaz
seçkin bir lideri olan Sayın Halil Tunç'un
görevden alınma kararnamesi, Sayın Cumhurbaşkanı
tarafından iki kez reddedildiği halde, Sayın
Bakan üçüncü kez kararnameyi imzaya sunmakla,
saygıdan uzak davranışlarına yeni örnekler
katmaktadır. Genel müdürler, yönetim kurulu
üyeleri, tüm daire başkanları, şube
müdürleri, başhekimler ve daha alt kadrolardaki
personel dahil yüzlerce kişi yerinden edilirken, sadece
gensoruya konu sınavla 82 bin yurttaşımızın
hakkının ve hukukunun çiğnenmesi, sadece
hukuk önünde değil, Allah indinde de, kul hakkı
yenildiği için suçtur, günahtır.
Cenabı Hak, kendi rızası için yapılan
ibadet ve taattaki eksiklikleri, günaha ve harama sapanları
af ve mağfiretine mazhar kılmakta; fakat, kul hakkı
yiyenleri af ve mağfiretinin dışında tutarak,
bu tür kişileri, ancak haklarını yedikleri
kulların affedebileceğini beyan etmektedir.

BAŞKAN - Sayın Kul, 1 dakikanız
var efendim.

EMİN KUL (Devamla) - Milletimize dönüp
hak, hukuk fetvaları verenler, siyasî iktidar gücünü
ele geçirdiklerinde, kendi yakınlarını
müstefit etmek için kul hakkı yemekten geri
kalmamakta, Allah için kurban çağrısı
ve görüntüsü, aslında, kurban kesiyor
gözüküp, küpleri için kavurma devşirme
gözbağcılığına sapmaktadırlar.
(CHP sıralarından alkışlar)

Sayın Başkan, sayın milletvekilleri;
Sosyal Sigortalar Kurumunda ihtiyaç duyulan personelle
ilgili olarak öncelikle yapılacak iş, kadroları
doğuda, güneydoğuda, Orta Anadolu'da ve Batı
Karadeniz'deki sigorta tesislerinin ve hastanelerinin üzerinde
gözüküp de fiilen İstanbul, Ankara, İzmir,
Bursa, Adana ve hatta Antalya gibi şehirlerimizdeki hastane
ve kurum tesislerinde çalışıyor gözüken
7 200 kişinin, kadrolarının bulunduğu
hastanelere ve tesislere gönderilmeleri, iade edilmeleridir.

BAŞKAN - Sayın Kul, bir dakika efendim.

Sayın milletvekilleri, alınan karar
gereğince çalışma süremiz saat 16.00'da
bitiyor; Sayın Kul konuşmasını bitirinceye
kadar bu çalışma süremizin uzatılmasını
oylarınıza sunuyorum: Kabul edenler... Etmeyenler...
Kabul edilmiştir.

Buyurun efendim.

Süreniz bitti; ama, size eksüre veriyorum.

EMİN KUL (Devamla) - 1 dakika verin efendim.

BAŞKAN - Tamam, verdim.

Buyurun.

EMİN KUL (Devamla) - Bu öncelikli husus
yerine getirilmeden, önceliğin bu tür sınavla
istihdama verilmesi, nihayet, sınav için bazı
objektif kurallara uymak zorunluluğunun doğal koşullarına
dahi uymayı bir yük sayıp sınavsız
istihdama yol verilmesinin mevzuata aykırı olduğu
mütalaasını veren Devlet Personel Dairesi Başkanının
derhal görevden alınmasını sağlamak,
kul hakkı yemek keyfiliğine en çarpıcı
örnektir; hak ve hukuk tanımazlığın
hangi boyutlara vardırıldığını
göstermektedir. İşte bu konudaki mütalaa
ve görevden alınan Devlet Personel Dairesi Başkanı...


İşte, hukuku ve hakkı değil,
kuvveti üstün tutan anlayış budur. Şimdi,
bu gensorunun oylanmasında, haklının ve hakkın
mı, yoksa kul hakkı yiyen ve hukuku çiğneyen
güçlünün mü yanında olunduğu
kullanılan oylarla belirlenecektir. 

“At binenin, iş bilenin” deyimi,
gerçekten, kendi binicilik hüneriyle atı denetimi
altına alabilenleri tanımlamak içindir. Yoksa
üç kuruşluk yem için sırtını
binektaşı yapanların sırtına
basarak atın rızası hilafına at bindiğini
sananlar, hele binek taşının altındaki,
kokusu demokratik hukuk devletini saran ve sürekli oynayan
metayı Türk Milletinden gizlemeye cüret edenler
o attan çabuk düşerler. “Kılıç
kullananındır” deyimi, her önüne
gelenin kılıç sahibi olamayacağını,
kılıcın hakkı ve adaleti sağlamak
yönünde kullanılacağını tanımlamak
içindir. Kılıcı, Allah için
kurban görüntüsü altında, milleti kandırarak,
küpünüze kavurma doldurmak için, hakkın
ve hukukun kellesini parçalamak için sallarsanız,
oy çokluğu güvencesi olsa bile, o kılıç,
ilahî adaletin tecellisi olarak er geç döner,
kendi başınıza vurulur ve başınızı
önünüze düşürür. Yüzde
23'lük bir azınlığın, yüzde
80'lik bir çoğunluğu, hak ve hukuku çiğneyerek
yönettiği hangi demokratik ülkede vardır?
Bugün, bu gensorunun sonuçlarından kaçabilirsiniz,
ama, ilahî adaletten asla kaçamayacağınızı
özenle hatırlatıyor; Yüce Meclise saygılar
sunuyorum. (ANAP, DSP ve CHP sıralarından alkışlar)


BAŞKAN - Teşekkür ederim Sayın
Kul. 

Sayın milletvekilleri, alınan karar
gereğince, saat 18.30'da toplanmak üzere, birleşime
ara veriyorum. 

Kapanma saati: 16.03

İKİNCİ OTURUM

Açılma Saati : 18.30

BAŞKAN : Başkanvekili Kamer
GENÇ 

KÂTİP ÜYELER : Mustafa
BAŞ (İstanbul), Fatih ATAY (Aydın)



BAŞKAN - Türkiye Büyük Millet
Meclisinin 45 inci Birleşiminin İkinci Oturumunu
açıyorum. 

IV. - GENSORU, GENEL GÖRÜŞME,
MECLİS SORUŞTURMASI VE 

MECLİS ARAŞTIRMASI (Devam)

A) ÖNGÖRÜŞMELER (Devamla)

1. - Malatya Milletvekili Ayhan Fırat ve
38 arkadaşının, SSK sınavında
usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Necati Çelik hakkında gensoru açılmasına
ilişkin önergesi (11/6) (Devam)

BAŞKAN - Sayın milletvekilleri, bilindiği
üzere, Malatya Milletvekili Ayhan Fırat ve 38 arkadaşının,
SSK sınavında usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Necati Çelik hakkında (11/6) esas numaralı
gensoru açılmasına ilişkin önergesinin
gündeme alınıp alınmayacağı
konusundaki görüşmeyi yaparken, alınan
karar gereğince, saat 16.00'da ara vermiştik. 

Şimdi, çalışmalarımıza
kaldığımız yerden devam ediyoruz.

Hükümet?.. Yerinde. 

Söz sırası, Refah Partisi Grubu
adına, Sayın Musa Uzunkaya'ya ait.

Sayın Uzunkaya, buyurun efendim. (RP sıralarından
alkışlar)

Konuşma süreniz 20 dakika.

RP GRUBU ADINA MUSA UZUNKAYA (Samsun) - Teşekkür
ederim Sayın Başkanım. 

Sayın Başkan, değerli milletvekilleri;
Malatya Milletvekili Sayın Ayhan Fırat ve 38 Arkadaşının,
SSK sınavında usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Sayın Necati Çelik hakkında verdikleri gensoru
önergesiyle ilgili olarak, Refah Partisi Grubunun görüşlerini
arz etmek üzere huzurlarınıza çıkmış
bulunuyorum. Mübarek ramazan ayının, şu
çok feyizli saatlerinde, böyle bir gensoru vesilesiyle,
Muhterem Genel Kurul üyelerine ve bizi izleyenlere saygılar
sunuyorum. 

Sayın Başkan, muhterem milletvekilleri;
öncelikle, böyle bir önergenin son derece yersiz
bir şekilde verildiği görüşümü
ifade etmek istiyorum. İddia nedir; sınavda usulsüzlük
ve iltimas. Böyle bir iddiada bulunuyorsanız, ciddî
delillerini ve karineleri ortaya koymak zorundasınız.
Aksi takdirde, Türkiye Büyük Millet Meclisinin
en önemli denetim yolu olan gensoruyu da tartışılır
hale getirir ve güvenilmezlik noktasına düşmüş
olursunuz.

İddialar, tamamen, birkısım
medyanın, Hükümeti yıpratmak ve de özellikle,
son günlerde ilgili Sayın Bakan hakkında farklı
konuları da derpiş etmek suretiyle, birkısım
farklı düşünceleri ortaya koymak amacıyla,
günlerce tefrika ettiği hususlardan ibarettir.
Bazı muhalefet partilerimiz de, her zaman olduğu gibi,
maalesef, bu olayda da medyanın arkasından gitmiştir;
ancak, tüm iddiaların cevabı da, Sayın
Bakan tarafından daha önce müteaddit defalar,
muhtelif zaman ve zeminlerde ifade edilmiştir.

Türkiye'de, SSK imtihanı kadar, bu ölçüde
basının ve kameraların gözleri önünde
yapılmış bir başka imtihandan son dönemde
bahsetmek mümkün değildir. Deniliyor ki “Efendim,
88 bin kişi Ankara'da niçin toplandı? Niye
sınav başvuruları illerde kabul edilmedi?”
Bir sınav, illerde de düzenlenebilir, merkezî
teşkilatta da; mevzuata göre her ikisi de mümkündür;
ama, bakanlık, nedenleri daha önce çeşitli
vesilelerle açıklandığı şekilde,
sınavın, Ankara'da yapılmasını
uygun görmüştür.

Değerli arkadaşlarım, burada önemli
olan ve üzerinde durulması gereken nokta, neden, 2
500 kişinin kazanacağı bir sınava 88 bin
kişinin başvurduğudur. SSK'nın eleman ihtiyacı
vardır; hizmetin gereğinin yerine getirilebilmesi için
de bu ihtiyacı karşılamak zorundaydı.
Sayın Bakan ne yapmıştır; kurumun,
10 binden fazla personel ihtiyacı bulunduğunu -ki,
bu ihtiyaç daha önce belirlenmiş ve önceki
hükümetler tarafından da tensip buyurulmuştur-
ve bu eksiklik nedeniyle, SSK hastanelerinde yeterince hizmet
verilemediği ki, bu konuda da, zannediyorum, muhalefetiyle
İktidarıyla, bütün partilerimiz müttefiktir.
Halkımızın çok büyük bir
kesimine sağlık hizmeti götüren SSK hastanelerimiz,
maalesef, personel yetersizliği nedeniyle, âdeta perişandı.
İşte, bütün bunların giderilmesi
için sınav açmıştır.
Oluşan kalabalıkların sorumlusu, ne mensubu
olduğu Refah Partisidir ne de Sayın Bakanın
bizzat kendisidir veya ne de sadece SSK'dır. Sorumlu, bu
ülkeyi bu duruma düşürenlerdir; sorumlu,
ekonomiyi üretim değil, rant ekonomisi haline getirenlerdir.

TUNCAY KARAYTUĞ (Adana) - Hükümet ortağınıza
söyle...

MUSA UZUNKAYA (Devamla) - Sorumlu, sermayenin, yatırıma,
istihdama değil, faize, repoya yönlendirilmesini, kolay
para kazanmayı teşvik edenlerdir. 

On yıllardan bu yana, Türkiye'nin işsizlik
sorununun çözümünde, gözle görülür
bir gelişme sağlanamamıştır. Umuyorum,
değerli Cumhuriyet Halk Partili arkadaşlarım
da, önergeyi hazırlarken, bu sonuçta kendilerinin
de sorumluluk payı bulunmasının vicdan azabını
duyuyorlardır. (RP sıralarından alkışlar)

Hükümetimizin ise, temel amacı,
bu çarpık ve bozuk yapıyı değiştirmek,
üretimi, istihdamı, verimliliği teşvik etmektir.
Bu hedef doğrultusunda, her gün, yeni bir adım
atılmaktadır. Ben, bu Hükümetin, bu güzel,
reform niteliğindeki atılımlarından,
inşallah, amacına ulaşacağına da
inanıyorum. 

Sayın Başkan, değerli milletvekilleri;
öncelikle belirtmek gerekir ki, devlette her işlem
belli kurallara bağlanmıştır. Bu çerçevede,
SSK'da da, personel işlemlerini düzenlemek üzere,
3 Ağustos 1987 tarih ve 19537 sayılı Resmî
Gazetede yayımlanan personel yönetmeliği uygulanmaktadır.
Açılan sınav, herhangi bir kayıt ve
kurala bağlı olmadan, tamamen, yöneticilerin kendi
arzuları ve inisiyatifleriyle değil, bu yönetmeliğin
sınavla ilgili hükümlerine uygun olarak yapılmıştır.
Yönetmeliğin 34 üncü maddesinde, Sosyal Sigortalar
Kurumuna ilk defa işe alınmada aranacak genel şartlar,
37 nci maddesinde, sınav kurulunun nasıl teşekkül
edeceği, 38 inci maddesinde, sınav şekilleri,
sınav komisyonunun yetki ve sorumlulukları, sınavın
yapılma şekli, soru şekli, konuları
ve sınavların nasıl değerlendirileceği
açıkça belirtilmektedir. 

Sosyal Sigortalar Kurumu, Bakanlar Kurulunun 6.12.1985
tarih ve 85/10260 sayılı Kararıyla yürürlüğe
konulan, İlk Defa Devlet Kamu Hizmeti Ve Görevlerine
Devlet Memuru Olarak Atanacaklar İçin Mecburî
Yeterlik Ve Yarışma Sınavları Genel
Yönetmeliği kapsamında bulunmaktadır; çünkü,
4792 sayılı Sosyal Sigortalar Kurumu Kanununun 1
inci maddesine göre, SSK idarî ve malî bakımdan
özerk bir kuruluştur; bazı arkadaşlarımızın
yanılgıları buradan kaynaklanmaktadır.
SSK, kendi sınavını kendi personel yönetmeliğine
göre yapmak zorundadır. Nitekim, 1987 yılından
bu yana, CHP'li bakanlar dönemi de dahil olmak üzere,
SSK tarafından yapılan birçok sınav
aynı yönetmelik esaslarına göre gerçekleştirilmiştir.

Muhterem Başkan, değerli arkadaşlar;
sınav başvurularının kabulünde
herhangi bir biçimde mevzuata aykırılık
olmamıştır; müracaatların çokluğundan
dolayı izdiham oluşmuş; ancak, adayların
kayıtları sırayla yapılmıştır.
Sınav için müracaatlarda, art niyetli küçük
bir grup medya, malzeme hazırlamak  ve sınavı
provoke etmek için gayret sarf etmiş ise de, kurum
personelinin ve emniyet mensuplarının özverili
çabaları sonucu herhangi bir olaya meydan verilmemiştir.
Sınav müracaat formları 300 bin adet bastırılmış
ve zaten imtihana girme niyeti olmayan birkısım
provokatörlerin dışında, sınav
belgesi almayan tek bir fert kalmamıştır.
Sınavın her aşaması, Resmî Gazetede
ilan edilen sınav şartlarına uygun olarak
gerçekleştirilmiştir. 

88 bin kişinin girdiği bir sınavda,
kazananlardan çok az bir kısmının
aday numaralarının art arda gelmesinden bir anlam
çıkarılması, ancak önyargılı
bir anlayışın ürünü olabilir.


REFİK ARAS (İstanbul) - 100 tane peşpeşe,
100... Az mı?!.

MUSA UZUNKAYA (Devamla) - SSK Personel Yönetmeliği,
sınavların, Kurumca oluşturulacak sınav
kurulunca yapıldığını, sınavların
düzenli bir şekilde yürütülmesinden,
sınav kurulu başkan ve üyelerinin sorumlu olduğunu,
değerlendirmelerin sınav kurulu tarafından gerçekleştirileceğini
ve yine, itirazların, sınav kurulu tarafından
inceleneceğini öngörmüştür. Buna
göre, SSK Personel Yönetmeliği, sınavların
ÖSYM (Öğrenci Seçme ve Yerleştirme
Merkezi) tarafından yapılmasına imkân
vermemektedir. Geçmiş yıllarda ve 1993 yılında
yapılan sınavlar da, ÖSYM tarafından
değil, aksine, Kurum tarafından bizzat yapılmıştır.
Sınavın ÖSYM'ce yapılması konusunda
yönetmelik değişikliğine gidilmesi, Bakanlıkça
ve Kurumca hedeflenmiş; ancak, zaman darlığı
sebebiyle, buna, fiilen imkân bulunamamıştır.


Değerli arkadaşlar, yazılı
sınav sonrasında, kazananlar listesinde 50 kadar
soyadı “Çelik” olan isimler olduğu
belirtilerek, kazananlar arasında Bakanın da akrabalarının
yer aldığı iddia edilmekteyse de, Sayın
Bakanın, kendi soyadını taşıyan
akrabalarından tek birisinin girmesi halinde istifa etmeye,
Bakanlıktan ayrılmaya hazır olduğunu
defaatle açıkladığını,
burada da beyan etmek istiyorum. Dolayısıyla, kendi
soyadını taşıyan akrabasından
bir isim bulunur getirilirse... Yazılı ve sözlü
sınavların kısa sürede yapılabilmesi,
SSK personelinin, günlerce evlerine gitmeden, özverili
çalışmalarıyla gerçekleştirilmiştir.
Dolayısıyla, bu noktanın, eleştirilmesi
değil, emeği geçenlere teşekkür edilmesi
gereken bir husus olduğunu, burada, hatırlatmak istiyorum.


Sayın Başkan, değerli milletvekilleri;
gensoru önergesinin son bölümünde “kaldı
ki, Çalışma ve Sosyal Güvenlik Bakanı,
şu ana kadar çalışma yaşamıyla
ve sosyal güvenlik alanıyla ilgili önemli sorunların
çözümü için de herhangi bir adım
atmamıştır” şeklinde, gerçekten
haksız, mesnetsiz bir ifadeye yer verilmiştir. 

Böyle bir iddiada bulunamayacak bir siyasal
parti varsa, o da, ancak, Cumhuriyet Halk Partisi olmalıdır.
4 yıllık sürede, Çalışma
ve Sosyal Güvenlik Bakanlığında 5 bakan
eskiten CHP, sorunları çözmek bir yana, daha
da karmaşık ve çözülmez hale getirmekte
son derece başarılı olmuştur. Oysa,
uzun bir sendikacılık geçmişi bulunan
Sayın Çalışma Bakanının
dirayetli ve deneyime dayanan yönetiminde, son altı
ayda, Çalışma ve Sosyal Güvenlik Bakanlığı,
geçmiş dönemlerle mukayese edilemeyecek kadar
verimli ve başarılı bir dönem geçirmiştir.
Bunlardan birkaç tanesini sıralamak istiyorum. 

Asgarî ücret, enflasyon oranının
çok üzerinde olmak üzere, yüzde 100'den
fazla artırılmış ve CHP'li bakanlar
döneminde, maalesef bir ay geciktirilmeyle başlanan
asgarî ücretin yürürlük tarihi, yeniden
1 ağustosa çekilmiştir. 

ALİ RIZA BODUR (İzmir) - Yüzbinlerce
işçiyi Kızılay'a döktünüz.


MUSA UZUNKAYA (Devamla) - Onları, siz provoke
ederek getirdiniz oralara. 

1996 yılının son altı
aylık dönemi için, işçi emekli
aylıkları, ortalama yüzde 50, Bağ-Kur emekli
aylıkları yüzde 65 ile yüzde 136 arasında,
Bağ-Kur tarım sigortası emekli aylıkları
ise yüzde 111 oranında artırılmıştır.


ALİ RIZA BODUR (İzmir) - 5 milyonun
mucidisiniz siz. 

BAŞKAN - Müdahale etmeyelim... Müdahale
etmeyelim... 

MUSA UZUNKAYA (Devamla) - 1997 yılının
ilk altı aylık dönemi için emekli aylıklarının
yüzde 30 artırılması öngörülmüş,
ilave artışlar yapılması için
de çalışmalar başlatılmıştır.


506 sayılı Sosyal Sigortalar Kanununda
değişiklik yapılmasıyla ilgili kanun tasarısı,
yine bu Hükümet döneminde hazırlanmıştır.
Önümüzdeki günlerde Türkiye Büyük
Millet Meclisine gelecek olan tasarıda, emeklilik şartlarının
yeniden düzenlenmesi, kaçak çalıştırmanın
önlenmesi, kurumun malî durumunun düzeltilmesine
yönelik tedbirlerin alınması, işçi
emeklilerine yeni bazı haklar tanınması,
yine bu Hükümet dönemindeki çalışmalar
içerisinde öngürülen  gayretler arasındadır.


Tasarı, işçi ve işveren
konfederasyonlarıyla, işçi emeklileri kuruluşları
temsilcilerinin, fiilen katıldığı çalışmalar
sonucu, söz konusu kuruluşların uzlaşmalarıyla
hazırlanmıştır. CHP'li değerli
arkadaşlarımız, sanıyorum, kendi dönemlerinde
bütün yurdu kaplayan mezarda emeklilik eylemlerini herhalde
unutmamışlardır.

Bağ-Kur sigortalılarına, 12 basamağa
kadar basamak yükseltme hakkı verilmesiyle ilgili
kanun tasarısı, yine bu Hükümet döneminde
hazırlanmış ve çıkarılmıştır.
SSK gayrimenkullerinin değerlendirilmesiyle ilgili kanun tasarısı
yine bu Hükümet tarafından tahakkuk ettirilmiştir.
Bağ-Kur Kanununda ve Tarımda Kendi Adına ve
Hesabına Çalışanlar Sosyal Sigortalar
Kanununda önemli değişiklikler öngören
tasarılar, yine bu dönemde hazırlanmıştır.
SSK ve Bağ-Kur alacaklarının tahsilatının
hızlandırılması amacıyla yeni
bir kanun tasarısı yine bu dönemde hazırlanmıştır.


ALİ RIZA BODUR (İzmir)- Zorunlu tasarruflar
yine bu dönemde iç edilmiştir. 

BAŞKAN - Müdahale etmeyelim efendim.

MUSA UZUNKAYA (Devamla) - Efendiler, zorunlu tasarrufların
428 trilyonu sizin Hükümetiniz döneminde iç
edilmiştir. Bunu biliyorsunuz. (RP sıralarından
alkışlar)

Eğer, birkısım belgeler istiyorsanız...


Bakın beyler, bakın, ben, daha sizin
cemaziyelevvelinize ait belgeleri burada  teşhir etmedim.


ALİ RIZA BODUR (İzmir) - Ne biliyorsanız
o...

MUSA UZUNKAYA (Devamla) - Beyefendi, buyurun, bakın,
ben, size söyleyeyim. İmtihanda nasıl yolsuzluk
olurmuş ve olmuş, bunların belgeleri elimde;
ancak, ben, size, şunu söylüyorum...

ALİ RIZA BODUR (İzmir) - Bildiğinizi
söyleyin lütfen...

MUSA UZUNKAYA (Devamla) - Evet, söyleyeceğim,
gayet tabiî, buraya konuşmaya geldim; sen de dinleyeceksin
yerinde, senin de görevin o.

Değerli arkadaşlar, bakınız,
bizden önceki dönemde yapılan yolsuzluklardan
sadece bir iki örnek veriyorum, fazla değil, bir iki
örnek. Mesela, 1993 yılında hakkında
idarî kovuşturma yapılmış, zimmet
suçundan mahkûm olmuş, 3 yıl 2 ay 26
gün süreyle ağır hapis cezasıyla mahkûm
edilmiş bir vatandaş, ilgili kurumların raporları
ve ısrarla göreve alınmaması istemine
rağmen, o dönemin bakanının talimatıyla
bizzat göreve alındığı, müfettiş
raporlarıyla müsellemdir. İsmini istiyorsanız,
ismini de verebilirim: İsmail Uçar. Aldığı
cezanın tarih sayısını da verebilirim.


İSMET ATALAY (Ardahan) - Hükümlülerin
de işe alınma zorunluluğu var!..

MUSA UZUNKAYA (Devamla) - Bir başka belge vereyim;
değerli arkadaşlar, bakınız, şizofren
hasta olduğu raporla, iki dönem de hastanede yattığı
bilinen bir hasta; ki, en son 4.8.1996 yılında gece
saat 3.00-3.30 arası SSK Okmeydanı Eğitim Hastanesinde
yatmakta olan bir hastaya cinsel tecavüzde bulunacak kadar
ahlaken sefih, esasen hasta olan bir şahsın, hasta
olduğu raporla bildirildiği halde, zorlamayla göreve
alınmış ve bu şahsın, yine elimizdeki
belgelere göre, morgtaki ölülere kadar taciz ve
tecavüzleri raporla tespit edilmiş. Bunlar da bu dönemde
işe alınan şahıslardır.

Değerli arkadaşlar, taşrada imtihan
yaptık diyorlar; bakın, taşrada, Çorum'da
yapılan bir imtihanda, imtihan bittikten sonra, komisyonun,
imtihana katılan 6 şahsın imtihan tutanaklarını
nasıl değiştirdikleri, benim müfettişlerim
değil, sizin döneminizdeki müfettişlerin raporlarıyla
ortadadır.

ALİ RIZA BODUR (İzmir) - Onlar devletin
müfettişleri.

MUSA UZUNKAYA (Devamla) - Yani, sizin dönemiz
müfettişleri...

BAŞKAN - Sayın Uzunkaya, 1 dakikanız
var efendim.

MUSA UZUNKAYA (Devamla) - Değerli arkadaşlarım,
şunu demek istiyorum, meseleyi ben kişiselleştirmek
istemiyorum; ama, ortada bir vakıa vardır, samimiyetle
söylüyorum; Sayın Çelik, bu dönemde
-Sayın Bakan, Plan ve Bütçe Komisyonunda da
söylemiştir, burada, Genel Kurulda da söylemiştir-
esasen, önü tıkanan Sosyal Sigortalar Kurumunun,
Çalışma Bakanlığının
önünü açma konusunda, daha önce geldiği
iş âlemini de yakînen tanıdığı
için, büyük bir özveriyle, azimle, gayretle,
casaretle meselelerin üzerine gitmiştir.  Şu
anda, özellikle işçiyi savunduğunu beyan
eden değerli kardeşlerim, bu hakları savunan,
sendikadan gelen bir arkadaşlarının azimle
yapmak istediği işler konusunda alabildiğine önünü
açıp, vakti saati geldiğinde de niçin
bu hastaneler düzelmedi diye, bizimle beraber, onun hesabını,
Değerli Bakanımıza hep beraber sormak için
bu zamanı değerlendirmeleri lazımdı;
bunu temenni ederdim; ama, görülmüştür
ki, çok basit, çok sığ bir mantıkla,
biraz da acul olmak suretiyle, böyle bir yönteme başvurmuşlardır.


(Mikrofon otomatik cihaz tarafından kapatıldı)

BAŞKAN - Sayın Uzunkaya, lütfen,
son cümlenizi söyler misiniz.

AYHAN FIRAT (Malatya) - Kaç ilçe başkanınız
girdi?..

BAŞKAN - Efendim, müdahale etmeyelim.

MUSA UZUNKAYA (Devamla) - Değerli arkadaşlar,
esasen, gensoruya konu teşkil eden sınavla alınacak
personelin, Sosyal Sigortalar Kurumunun sağlık ve sigorta
hizmetlerinde önemli bir ferahlama sağlayacağı
hepimizin malumudur. Yine, hepiniz biliyorsunuz ki... 

Seçim bölgelerine gidiyorsunuz, hakikaten,
SSK hastanelerinden size feryatlar gelmiyor mu? İşçi,
eleman sıkıntısından doğan bu
feryatları duymayan tek bir arkadaşım var
mı? İşte, söz konusu sınav, konuşmamın
başından beri izah ettiğim gibi, tamamen, kanunlara
ve diğer mevzuata uygun bir şekilde gerçekleştirilmiştir.


Açık olarak söylüyorum, iki
yeğeni imtihana girmiş bir milletvekiliyim. Numaralarını
veriyorum, bu numaralar kazanmışsa... İşte,
birinin numarası 39477, yazılıyı kazandı,
sözlüyü kaybetti; diğeri, İstanbul'da
halen mukim olan bir yeğenim, yine numarasını
veriyorum 39157 numara, hem yazılıyı hem
de sözlüyü kaybetmiş iki yeğenin amcası
olan, dayısı olan bir milletvekili olarak buradayım;
yani, şunlar kayırıldı, bunlar kayırıldı
demenin mantığı yoktur. Dolayısıyla,
siyasî amaçlarla...

(Mikrofon otomatik cihaz tarafından kapatıldı)

BAŞKAN - Sayın Uzunkaya, tamam efendim...
Epey savunma yaptınız...

MUSA UZUNKAYA (Devamla) - Bitirdim zaten Sayın
Başkan; görüyorsunuz...

BAŞKAN - Peki, o zaman son cümleyi söyleyin.


MUSA UZUNKAYA (Devamla) - Evet, bu nedenle, siyasî
amaçlarla verilmiş bulunan gensoru önergesinin
gündeme alınmamasının uygun olacağına
inandığımızı ifade ediyor, Genel
Kurula ve Muhterem Başkana saygılar sunuyorum. (RP
ve DYP sıralarından alkışlar)

BAŞKAN - Teşekkür ederim Sayın
Uzunkaya.

Cumhuriyet Halk Partisi Grubu adına Sayın
Nihat Matkap, buyurun efendim. (CHP sıralarından
alkışlar)

Sayın Matkap, süreniz 20 dakikadır.

CHP GRUBU ADINA NİHAT MATKAP (Hatay) - Sayın
Başkan, değerli milletvekilleri; Cumhuriyet Halk Partili
milletvekilleri tarafından, Çalışma
ve Sosyal Güvenlik Bakanı Sayın Necati Çelik
hakkında verilmiş bulunan gensoru önergesi üzerinde,
Cumhuriyet Halk Partisi Grubunun görüş ve düşüncelerini
açıklamak üzere söz almış
bulunmaktayım. Sözlerime başlarken, sizleri,
şahsım ve Grubum adına en içten saygılarımla
selamlıyorum.

Değerli milletvekilleri, Refahyol Hükümetinin
kuruluşundan bu yana geçen yedi aylık süre
içerisinde, kimi Hükümet üyelerinin yanlış
ve eksik tutum ve davranışlarından kaynaklanan
ve kamuoyunda “Skandal” ve “Kriz” sözcükleriyle
nitelendirilen bir dizi vahim olayla karşı karşıya
kaldık. Bu olayların başlıcaları:
Sayın Başbakanın Libya gezisi sırasında
yaşanan kriz; bir diğeri, Susurluk kazası sonrası
ortaya çıkan skandal; sonuncusu da, aralık
ayında Sosyal Sigortalar Kurumunun gerçekleştirmiş
bulunduğu sınavla ilgili skandaldır. 

Cumhuriyet Halk Partisi Grubu olarak, kamuoyunda
infial yaratan bu üç ciddî olay karşısında,
tereddüt geçirmeksizin, Meclis denetim yollarının
en etkin aracı olan gensoru mekanizmasını
devreye soktuk. Kimi siyasetçiler, ilk etapta, belki de,
bu girişimimize sempatiyle bakmadılar; ama, daha
sonra, onlar da bize gerekli desteği verdiler. Bugün
de, diğer muhalefet partili arkadaşlarımızdan
gördüğümüz destekten mutluluk duyduğumuzu
ifade etmek isterim.

Değerli arkadaşlarım, bugünkü
gensorumuzun amacı, hedefi, aralık ayında
yapılmış bulunan Sosyal Sigortalar Kurumu
memur sınavında yaşanan usulsüzlüklerin,
yolsuzlukların, haksızlıkların sorgulanmasıdır.
Ancak, bu noktaya, aşama aşama geldik. Bu sınavların
duyurulmasından itibaren, başvuru esnasında
bir hayli olumsuzluklar yaşandı. Ardından,
bu sınavların yazılı aşamasında
bir hayli olumsuzluklar yaşandı. Grubumuza mensup
Malatya Milletvekilimiz Ayhan Fırat, gündemdışı
söz alarak, çıktı, çok dikkatli
bir üslupla, Sayın Bakana gerekli uyarıları
yaptı. Sayın Bakan, suçluluk kompleksiyle
olacaktır ki, bu uyarıları dikkatle dinleyip
gereğini yerine getireceğine, sıradan, ucuz, basit
polemiklerle konuyu geçiştirmeye çalıştı.
Yok efendim, Cumhuriyet Halk Partililerin Bakanlığı
yönlendirdiği dönemde de benzer sınavlar
yapılmış; yok, Cumhuriyet Halk Partililerin
Bakanlığı yönlendirdiği dönemde
çok usulsüzlükler yapılmış;
sol davadan hüküm giymiş bir kişi, işçi
olarak, Bakanlıkta istihdam edilmiş; yok, CHP'liler
döneminde, çalışma yaşamının
iyileştirilmesine, demokratikleştirilmesine dönük
çalışmalardan ziyade, sadece ideolojik kadrolaşmayla
meşgul olunmuş... 

Değerli arkadaşlarım, konumuz bu
değil. Eğer, Cumhuriyet Halk Partisi döneminde bir
usulsüzlük, bir yolsuzluk yapılmışsa,
Cumhuriyet Halk Partililer bir yıldır bu Bakanlığın
başında değil. Daha önce, Anayol Hükümeti
döneminde Sayın Emin Kul, üç ayı
aşkın bir süre Bakanlık yaptı.


Sayın Bakan yedi aydır Bakanlığın
başında; eğer, Cumhuriyet Halk Partililerin döneminde
bir usulsüzlük, bir yolsuzluk yapılmışsa
ve bugüne kadar bu usulsüzlük, yolsuzluk Meclise
taşınmamışsa, zaten Sayın Bakan
suçludur. (CHP sıralarından alkışlar)
Bu nedenle, böyle polemiğe girmemin anlamı yok.

Değerli arkadaşlarım -Sayın
Bakan not alsın; sizler de, lütfen dikkatle dinleyin-
biraz önce konuşan değerli arkadaşlarım,
bu sınavın yolsuzluklara, usulsüzlüklere
muhatap olduğu yönündeki iddialarını
çok ciddî bir biçimde sergilediler; ben de,
şu an, bir kısmını, yeniden sergileyeceğim.
Sayın Bakan çıksın, bu sorularıma,
bu iddialarıma yanıt versin, hepimizi tatmin etsin;
değilse, bu konuyu polemikle geçiştirme hakkı
olamaz; çünkü, sınava, yaklaşık
90 bin işsiz gencimiz başvurdu. Burada 80 bin küsur
gencimizin; yani, sınavı kazandığı
ilan edilen 2 500 kişinin dışındaki
arkadaşlarımızın hakkı gasp
edilmiştir. Bu mağduriyetleri gidermek, milletvekilleri
olarak bizim onur görevimizdir. Biz, bu nedenle, bu gensoru
önergesini taşıdık. Eğer, Sayın
Bakanın, Cumhuriyet Halk Partili bakanlar döneminde
bir usulsüzlük sorunu varsa -tekrar ediyorum- Meclisin
denetim yolları her zaman açıktır.
Sayın Bakan, bugün kürsüye çıkacak;
onun için, özellikle, önce bizim iddialara yanıt
versin; zamanı artarsa, yine çıksın,
polemik yapsın lütfen. 

Evet, birinci iddia -biraz önce Refah Partili
arkadaşım da iddia etti; o bir yanılgı
içinde- 30 Ocak 1986 tarihinde Resmî Gazetede yayımlanan
Kamu Hizmeti ve Görevlerine Devlet Memurları Olarak
Atanacaklar İçin Mecburî Yeterlilik ve Yarışma
Sınavları Genel Yönetmeliğinin 8 inci maddesine
göre, sınav için yapılacak duyuruda,
atama yapılacak boş kadroların unvanı,
sınıfı, derecesi ve sayısı,
bulundukları yer ve hatta, aylık tutarlarının
yer alması zorunludur. Oysa, bu aralık ayında
yapılan Sosyal Sigortalar Kurumunun sınav duyurusunda
bu husus yer almamıştır. Bu olay bile başlıbaşına,
bu sınavın iptali için yeterli nedendir.
Eleştirdiği CHP döneminde benzer bir sınav
yapılmış 1993 yılında. Değerli
arkadaşlarım, sınav 25 yerde yapılmış;
sınav açılacak olan kadronun unvanı,
sınıfı, derecesi ve adedi belirtilmiş;
ayrıca, bu sınavların test usulüyle
yapılacağı ve bilgisayarla değerlendirileceği
de bu duyuruya yazılmıştır ve basın
önünde değerlendirmeler yapılmıştır.


Değerli arkadaşlarım, bir ikinci
eksiklik, aynı genel yönetmeliğin 15 inci maddesine
göre “sınav duyurusunda sınav konuları
ve sorular çok açık şekilde belirtilir”
denilmektedir. Bu hüküm de ihlal edilmiştir. 

Değerli arkadaşlarım, üçüncü
iddia; sınav duyurusunun 13 üncü maddesine göre
“sınav konuları, tahsil durumuna uygun olarak,
genel kültür kapsamında olacaktır”
denilmekte, ayrıca, Sosyal Sigortalar Kurumu Personel Yönetmeliğinin
38 inci maddesine göre “sınav soruları,
başvuranların girecekleri sınav ve kadronun
gerektirdiği konularda ve öğrenim seviyelerinde olmak
üzere, bilgilerini, yetenek ve becerilerini ölçecek
şekilde yapılır” hükmü mevcutken,
bu sınavda, neden matematik, fizik, kimya, biyoloji gibi
konularda soru sorulmuştur; adaylar neden yanıltılmıştır?
Sayın Bakandan bu sorunun da yanıtını
bekliyorum. 

Değerli arkadaşlarım, yine, Sosyal
Sigortalar Kurumu Personel Yönetmeliğinin 37 nci maddesine
göre, Kurumun, sınavları, adil ve eşit
şartlarda yapılmasını sağlama görevi
vardır. Adil düzenci olmak için çırpınan
Sayın Bakan, sınav yerlerinde oturma düzeni
ve güvenlik ortamı açısından
bu sınavların adil ve eşit şartlarda
yapıldığını kabul ediyor mu? Hepimiz
ekranlardan izledik; neredeyse, adaylar kucak kucağa oturdu.
Eğer, Sayın Bakan, evet, adil ve eşit şartlarda
yapılmıştır, güvenli bir ortamda
yapılmıştır diyorsa, o zaman Sayın
Bakana şunu soracağım: Yeni Yüzyıl
Gazetesi muhabiri Dilek Gedik, sınav başvurusu olmadan
bu sınava nasıl girmiştir?

ADNAN KESKİN (Denizli) - İlahî
güçle girmiştir.

NİHAT MATKAP (Devamla) - Nasıl test
kağıdı alıp işaretlemiştir?
Bunun da yanıtını Sayın Bakandan rica
ediyorum. 

Değerli arkadaşlarım, beşinci
çok ciddî iddia: Sınav sorularını
içeren test kâğıtlarının,
bilgisayarla değil, sınav kurulu tarafından
değerlendirileceği ilan edilmiş olmasına
rağmen, test kâğıtlarının kurşun
kalemle işaretlenmesi neden zorunlu olmuştur; bunu
da merak ediyorum. Burada aklımıza gelen şey,
olası şikâyete karşın tedbir almaktır;
alınması gereken, alınması düşünülen
adayların cevap kâğıdı ile oynanmasıdır;
belki, bir başka şey vardır. Sayın Bakan
çıksın, bu konuda da bizi ikna etsin.

Değerli arkadaşlarım, yapılan
hesaplamalara göre -ki arkadaşlarım da bu konudaki
rahatsızlığını dile getirdi; dilerdim
ki, umardım ki, Refah Partisi sözcüsü arkadaşım,
bu iddialarla ilgili, Grubunun görüşlerini belirtsin;
kıyısından bile geçmedi bu iddiaların-
yapılan tespitlere göre...

FETHULLAH ERBAŞ (Van) - O sizin anlayışınız.

NİHAT MATKAP (Devamla) - O, sizin anlayışınız;
biraz sonra göreceğiz. 

...her sınav kağıdı 6 saniyede
değerlendirilmiş. 

Şimdi, bakınız, personel yönetmeliğine
göre, bu sınav kâğıtlarının,
5 kişilik sınav kurulu tarafından, birlikte
değerlendirilme ve birlikte puanlandırılma mecburiyeti
vardır. Şimdi, bu 5 arkadaşımız
6 saniyenin içerisinde nasıl değerlendirdi,
nasıl puan verdi? Gerçi, basında, Sayın
Bakana “Jet Necati” diyorlar; ama, inanın, jet
hızıyla da buna yetişmek mümkün
değil. Sayın Bakan, çıkıp, burada,
bize aktaracak; oluyormuş 6 saniyede, bari bundan sonraki
bakan arkadaşlarıma da örnek olur.

Değerli arkadaşlarım, bir de diğer
arkadaşlarımın sıraladığı
bu seri numaraları var. Şimdi, bugüne kadar
yapılan Millî Piyango çekilişlerine
baktık. Hiçbir zaman, böyle seri şekilde,
kesintisiz giden Millî Piyango adayları oldu mu veya
bugüne kadar, cumhuriyet tarihinde, açılan
sınavlarda bu oldu mu? 

Kaldı ki, Ankara 30 uncu Noteri, sınavlardan
önce, bu seri numaraları içerisinde, Bakanlık
üst düzey yöneticilerinin yakınlarının
olduğunu da tespit etmiş. Sayın Bakan, çıksın,
bizi, bu konuda da ikna etsin. Anlaşılan, Grubuna
hiç söz etmemiş; çünkü, Grubu
adına söz alan arkadaşım, bunlara hiç
değinmedi. 

Değerli arkadaşlarım, bakınız,
biz, Cumhuriyet Halk Partisi Grubu olarak, Sayın Bakanın
siyaset üslubuyla, Sayın Bakanın siyasî
anlayışıyla, yaklaşımıyla
hiç meşgul değiliz. Meşgul olduğumuz
yegâne konu, sayıları 80 bini aşan,
mağdur edilen, haksızlığa uğrayan bu
işsiz gençlerimizin, hakkını, hukukunu
korumaktır; onun için buradayız; onun için,
bu gensoru önergesini verdik. 

Değerli arkadaşlarım, bakınız,
eğer, biz, Sayın Bakanla meşgul olsaydık,
birtakım şeyler sorardık. Sayın Necati
Çelik, Bakan oldu; ilk demecinde, bugüne kadar ülke
yönetiminde görev alan insanlara, “p” ile
başlayan, değil bir bakanın, değil bir milletvekilinin,
sade bir yurttaşın dahi ağzına almaması
gereken bir nitelemede bulundu. Ben, bugün, konumuz değişik
diye, bunun hesabını sormuyorum. 

ALİ RIZA BODUR (İzmir) - Ne dedi?

REFİK ARAS (İstanbul) - Yakışıksız
bir şey söylemiştir.

NİHAT MATKAP (Devamla) - Değerli arkadaşlarım,
Sayın Necati Çelik, bu ülkede, sade bir yurttaşken,
Atatürk'ün kurduğu sistem sayesinde, cumhuriyet
sayesinde, önce, büyük bir konfederasyonun genel
başkanı oldu; ardından, bu ülkede milletvekili
oldu, ardından, bakan oldu. Buna rağmen, niye Atatürkçülerden,
cumhuriyetçilerden rahatsız; onu anlamakta da çok
güçlük çekiyorum. (CHP sıralarından
alkışlar)

Hatta, Sayın Bakan biraz daha ileri gidiyor;
diyor ki: “Atatürkçülerin, cumhuriyetçilerin
yüzüne tükürün.” Bunun da hesabını
bugün sormuyorum. 

Değerli arkadaşlarım, Sayın
Bakan bununla da kalmıyor, bu ara, Atatürk'ün
büstlerinden bile rahatsızlığını
dile getiriyor. Sayın Bakan, Noel tatilinde, çalışma
yaşamına dönük bir mesaj vereceğine,
Sultanbeyli'deki Atatürk anıtından rahatsızlığını
dile getiriyordu. Tabiî, bu talihsiz açıklama
üzerine...

MUHAMMET POLAT (Aydın) - Bu nasıl hukukun
üstünlüğü?!..

NİHAT MATKAP (Devamla) - ... baskı
kurulunca, Sayın Bakan, geri adım atıyor....

AYHAN FIRAT (Malatya) - Özür diliyor sonra...

MUHAMMET POLAT (Aydın) - Siz, hukukun üstünlüğüne
inanmıyor musunuz?!...

NİHAT MATKAP (Devamla) - Cevap vereceğim,
acele etmeyin.

Diyor ki “ben, Atatürk büstünün
dikilmesinden rahatsız değilim -ya neden rahatsızsın?-
yerel yöneticilerin görüşü alınmamış,
muvafakatı alınmamış, demokratik olmayan
bir yöntem kullanılmış; ondan rahatsızım”
Haa, güzel... 

SITKI CENGİL (Adana) - Sınavın
ne alakası var?!..

AYHAN FIRAT (Malatya) - Bakanın tutumuyla
alakası var.

NİHAT MATKAP (Devamla) - Değerli arkadaşlarım,
bakınız, bir müddet önce, kamu çalışanları
arasında ayrıma neden olan, bir ek zam kararnamesi
söz konusu oldu. Otuzdan fazla sayın bakan arkadaşım,
çalışanlardan birebir sorumlu olmadığı
için bu hususu atlayabilirdi. Çalışanların
geleceğinden, çalışanların yaşam
standartlarından birebir sorumlu olan Sayın Bakan,
gerçekten, eğer, demokrasiyi bu kadar benimsemişse,
o gün, Bakanlar Kurulunda, ayrıma neden olan bu Bakanlar
Kurulu Kararnamesini imzalamak benim demokratik anlayışıma
aykırıdır deseydi, ben, o çıkışına
da saygı gösterebilirdim. (CHP sıralarından
“Bravo” sesleri, alkışlar) 

Değerli arkadaşlarım, bakınız,
yine, Sayın Bakan, Hak-İş Konfederasyonu Genel
Başkanıyken, önceki hükümetlerin,
zorunlu tasarruftan kaynaklanan nemaları değerlendiriş
biçimini dahi sürekli eleştiriyordu. Bakan olduktan
sonra, bu zorunlu tasarruflardan kaynaklanan nemaları meçhule
atan bir yasa tasarısına imza attı. Sayın
Çelik, Hak-İş Konfederasyonu Genel Başkanıyken,
CHP'li Çalışma Bakanlarına methiye
dizerdi. Ben, bir gün olsun, onun tenkidini, hiçbir
basın organında okumadım. CHP'li bakanlara
şatafatlı karşılama törenleri yapardı;
o zaman takıyye mi yapıyordu Sayın Bakan?..
Şimdi mi CHP'li bakanları eleştirmek aklına
geldi?.. 

Değerli arkadaşlarım, bakınız,
87 bine yakın işsiz gencimizin hakkı gasp
edilmiştir, mağdur edilmiştir; bu insanların
hakkını, hukukunu korumak hepimizin görevidir.


Şimdi, Sayın Bakana bir telkinim var;
çıksın bu kürsüye -bu iddialara
cevap verme şansı yok; bakınız, bu
sınav da yargı yolunda, belki de yargıya
vardı- desin ki “ben yanlış yaptım,
80 bin küsur insanımızdan, kamuoyundan özür
diliyorum, bu sınavları iptal edeceğim; ÖSYM
kanalıyla yenileyeceğim.” Değilse, bakınız
değerli arkadaşlarım, eğer, bu sınavları,
yargı iptal ederse, Türkiye'de, değil bakan olarak,
Sayın Çelik'i milletvekili olarak dahi dolaştıramazlar;
uyarısı bizden...

AYHAN FIRAT (Malatya) - Doğru.

NİHAT MATKAP (Devamla) - Değerli arkadaşlarım,
tabiî, bugün, değerli Refah Grubu da, Sayın
Bakanı dinledikten sonra bir karar verecek. Refah Grubu,
TOFAŞ, TEDAŞ ve Mal Varlığı Komisyonlarındaki
tutumuyla çok ciddî bir prestij kaybına uğradı.
Artık, Refah Partisi deyince, (U) dönüşleri
geliyor akla, haksızlık geliyor, hukuksuzluk geliyor.
Halbuki, 20 yıldır, iktidara gelene kadar, adil
düzen adına, hak hukuk adına, adalet adına
söylemlerde bulunarak, gelip ülke yönetiminde söz
sahibi oldunuz. 

BAŞKAN - Sayın Matkap, 1 dakikanız
var efendim.

NİHAT MATKAP (Devamla) - Bugün, bu iddialarımız
karşısında alacağınız tutumla,
vereceğiniz oylarla, bütün Türkiye'nin ve Meclisin
sizi test etmesi söz konusu olacak. Eğer, bugün
de, siyasî çıkar uğruna yanlış
karar verirseniz, inanın değerli Refah Partililer,
ne zaman haksızlık, hukuksuzluk, adaletsizlik konuşulursa,
o zaman, akla yalnızca Refah Partisi gelecek. 

Bugünkü durumunuza güvenmeyin; gün
gelir, bu Parlamentoda grup kurma şansını
dahi bulamazsınız. Ben, yine de çoğu
arkadaşımın bu konuda dürüst davranacağına
inanıyorum.

(Mikrofon otomatik cihaz tarafından kapatıldı)

BAŞKAN - Sayın Matkap, süreniz
bitti; son cümlenizi söyler misiniz.

NİHAT MATKAP (Devamla) - Bu gensoru önergesi
görüşmelerinin, mağdur edilen, hakkı
gasbedilen 80 bin küsur işsiz gencimizin, bu mağduriyetlerinin
kalkmasına katkı vereceğine olan inancımla
hepinize teşekkür ediyorum; tekrar, sizleri, Grubum
adına en derin saygılarımla selamlıyorum.
(CHP. DSP ve ANAP sıralarından alkışlar)

BAŞKAN - Teşekkür ederim Sayın
Matkap.

DSP Grubu adına Sayın Cevdet Selvi;
buyurun efendim. (DSP ve CHP sıralarından alkışlar)

Sayın Selvi, süreniz 20 dakika.

DSP GRUBU ADINA M.CEVDET SELVİ (İstanbul)
- Sayın Başkan, değerli milletvekilleri; ilkönce
hepinizi saygıyla selamlıyorum.

Bugün Sosyal Sigortalar Kurumuna personel alımı
için yapılan sınavda usulsüzlük
ve iltimaslarla ilgili Sayın Çalışma
ve Sosyal Güvenlik Bakanı için verilen gensoru
hakkında Demokratik Sol Parti adına görüş
ve düşüncelerimizi bildirmek üzere huzurunuzdayım.

Değerli milletvekilleri, sınavla ilgili
duyuru, 9 Kasım 1996 tarihinde Resmî Gazetede yayımlandığı
andan itibaren bir skandal, bir karmaşa ortamı Türkiye'de
yaratıldı. Sosyal Sigortalar Kurumuna 2 500 kişinin
sınavla işe alınacağı söz
konusu olunca, onbinlerce işsiz ve yoksul insan, elbette
bunu bir çare olarak gördü ve bir umutla, bu
sınavda da kazanırım noktasını
düşündü. Ama, ne yazık ki, sadece
form alabilmek için, sadece başvuruda bulunabilmek
için Türkiye'nin dört bucağından yoksul
insanlar, işsiz insanlar Ankara'ya davet edildiler, Ankara'ya
gelmeye mecbur bırakıldılar ve bilindiği
gibi,  borç bularak, ekonomik sıkıntı
içine girerek; yetişebilen doksanbin işsiz
yoksul insan, bir umutla Ankara'ya geldi. İşte, bu
sınav daha başvuru aşamasında yoksul
insanları burada ekonomik yönden vurdu, üzdü.
Başkente geldikleri zaman karşılaştıkları
olay ise, onurlarını kırdı, kişiliklerini
rencide etti -gördükleri karmaşa bir sınav
için değil- sınava başvurmak için
almak istedikleri bir form için ezilenler oldu, bunalım
geçirenler oldu. Âdeta bir esir kampını
andıran hareketler içerisinde onurları kırıldı,
hayal kırıklığına uğratıldılar
ve medya bunu her gün tüm kamuoyuna açık
seçik yansıttı, kamu vicdanını
sızlatan olayların ardı arkası kesilmedi.
İşte, bu sınav, daha başlarken olumsuzlukların,
artniyetin, beceriksizliğin ilk halkasını oluşturdu
ve 2 500 kişinin işe alınacağı imtihana,
doksanbin işsiz, umutla geldiği Ankara'da tüm ailesiyle
birlikte hayal kırıklığına uğradı.
Bu sınavın bu şekilde yapılması,
sanki, Türkiye'de yaşamayan bazı insanların
yaptığı hesap sonucu gibiydi. 

Ancak, bu sınavın insanî, sosyal
boyutu bu iken, hukukî yönüne geldiğimizde
artniyetin, hesabın başka olduğu açıkça
görüldü ve anlaşıldı. Bu sınavlar,
Sosyal Sigortalar Kurumunun personel alma yönetmeliğine
uygun olarak yapılmadı; onbeş gün önce
bildirilmedi ve Sayın Genel Müdürün kendine
göre yaptığı bir açıklamayla
imtihanların tarihi değiştirildi, ertelendi;
yani, bu, personel yönetmeliğinin 32 nci maddesine uymadı.


Yine, sınavların SSK Genel Müdürlüğünde
yapılacağı açıklanmasına
rağmen, sınavlar SSK Genel Müdürlüğünde
yapılmadı, bir başka yerde yapıldı,
hiçbir adaya da yeri, saati ve günü resmen bildirilmedi.

Yine, bu sınavlarda, Kurumun, sınavları,
adil ve eşit koşullar altında yapma görevi
olmasına ve bu yönetmeliğin 37 nci maddesinde
açık  seçik belirtilmesine rağmen, bu
sınavlarda hiç de adil, hiç de eşit
bir bir imtihan yapılma gayreti gösterilmedi.  

Yine, bu yönetmeliğin 38 inci maddesine
göre, sınavların sorularının
nasıl sorulacağı açık seçik
belirtilmiş olmasına rağmen, sorular bu yönetmeliğe
uygun şekilde sorulmadı, katılan insanlar
hayal kırıklığına uğratıldı.


Burada şunu size belirtmek istiyorum. Aslında,
tüm Türkiye'yi ilgilendiren, üzen bu sınav
olayı, Türkiye'de bu Hükümet tarafından
ilk defa uygulanmadı. Eskişehir Kırka Boraks
Tesislerine 170 civarında işçinin alınacağı
 sınavlarda da  aynısı yapıldı;
âdeta işsizlerle alay edildi, hakaret edildi, o gün
de medya tarafından tüm kamuoyuna gösterildi.
Sorular, bu yönetmeliklere göre değil, yasalara
göre değil, o işin başında bulunan
Hükümetin anlayışına uygun şekilde
soruldu. Üzülürek söyleyeyim -kulaklarda hâlâ
çınlar- bu imtihana girenlere, “eşekte
kaç tane vites vardır?” diye sorulacak noktaya
gelindi, Uganda Dışişleri Bakanı soruldu.
İşte, bu sınav da onun devamıydı;
ama, ne yazık ki, binlerce insan, masrafa sokuldu, onurları
kırıldı hem insanlar, vatandaşlar masrafa
sokuldu hem devlet maddî, manevî kayba uğradı;
işte bu imtihanlar böyle devam etti. 

Eğer, imtihanların hukukî yönden
ne olduğuna bakarsanız, bu imtihanlarda ve duyurularda,
yaş sınırı bile belirtilmedi. Yasalarda
açık seçik yaşın belli olduğu
bir noktada, bunun dahi yazılma, duyurulma ihtiyacı
görülmedi. Bu bir telaşın, bu bir başka
amacın varlığını da bize açık
seçik gösteriyordu. Sınavlar yine Türkiye'de
izlendi; kimliği olmayanlar girdi, önceden notere tespit
yaptırılmış insanlar, hiç de
ummadıkları halde, nedense bu sınavı
kazanıverdiler. Benden önce konuşan arkadaşlarım
bunları, tek tek, satır satır söyledikleri
için, belge gösterdikleri için üstünde
uzun uzadıya durmak istemiyorum; ancak, burada, bir vicdanî
sorumluluk, mantıkî yanlışlık
ve hatayı vurgulamak istiyorum. 

Eğer, sizin niyetiniz, kendi yandaşlarınızı
almak ise, neden 70 binin üstündeki insana masraf ettirdiniz,
bunları figüran olarak kullandınız;
bunu anlamak mümkün değildi. Her vesileyle, yasaya,
hukuka, saygılı olduğunu söyleyenler, tüm
65 milyonun önünde, yasaları, kuralları,
hukuku açık seçik çiğneyerek,
bu insanları rencide etme hakkını, en azından
kendilerinde görmemeleri gerekirdi. 

Evet, bu yönetmelik öyle, bu sınav
ilanı öyle hazırlandı ki, şoförlerin
bile hangi sınıf olacağının yazılma
zamanı bulunamadı. Böyle bir sınav,
Türkiye Cumhuriyetinde hiç görülmedi; ilk
defa, yasaların bu kadar açık çiğnendiği,
hukukun yok sayıldığı bir sınava
şahit oldu. 

Elbette bu sınavın, ÖSYM'ye verilerek,
o kanalla yapılması en doğruydu; ama, alınan
cevap gecikecekti. İşte, bu sınavların
başlangıcında ve sonucunda, Sayın Bakan
ve Bakanlık uyarıldı; “bu sınav
geçerli olmaz, bu sınav hukukî değil,
bu sınav adil değil, bu sınavda büyük
haksızlıklar var” denilmiş olmasına
rağmen, Sayın Bakan, uyarılara hiçbir
yanıt vermedi; kalabalığı, izdihamı,
oradaki insanlıkdışı hareketlerini
3sorumluluk bizde değil, bizden öncekilerde” demek
suretiyle geçiştirmeye kalktı.

Sosyal Sigortalar Kurumu Yönetim Kurulu Üyeleri,
işçi ve işveren temsilcileri, Bakanı,
yazılı olarak, bu sınavlar hakkında
uyarmasına ve soru sormasına rağmen, uyarılara
hiç dikkat etmedi; medyada ve çeşitli yerlerdeki
açıklamalar, kendisini hiç etkilemedi; çünkü,
amacı farklıylı, çünkü,
imtihan bir an önce yapılmalıydı.

Değerli milletvekilleri, imtihan hangi ortamda,
hangi koşulda yapıldı; uzatmadan, kısaca
onu da belirtmek istiyorum: Bu sınavların alelacele
açılmasının nedenlerinden bir tanesi
de, Türkiye'deki sıkıntıların
çok büyük boyutlara ulaştığının
açıkça görülür hale gelmiş
olmasıdır. Hükümet, kurulması üzerinden
uzun bir süre geçmesine rağmen, verdiği sözlerin
hiçbirini tutamıyordu; sendikal haklar sınırlanıyor,
memurların, kamu çalışanlarının
sendikal hakları verilmiyordu ve ekonomik yönden güç
durumda bulunan insanlar, sabırsızlıkla dışarı
çıkmaya, seslerini yükseltmeye başlamıştı.
Enflasyon kontrol altına alınamamıştı
ve pahalılık hızla devam ediyordu. Her paket
boş çıkmış, paketten önce
söylenen “bundan sonra zam yapılmayacak”
sözlerine rağmen, daha yüksek zamların yapılmasına
hızla devam ediliyordu. Tüm halk, artık bu
Hükümetin hiçbir şey yapamayacağını
ve adil düzen teranelerinin bu koşullar içerisinde
ne olduğunu anlamıştı. Halkımızla
beraber, Refah Partisi ve kısmen de Doğru Yol Partisi
örgütlerinin, destekçilerinin ve umutla oy verenlerin
artık sabrı tükenmişti, sıkıntılar
büyümüştü. İşte, bu nedenle,
böyle bir imtihan açılmalıydı.
Diğer taraftan çeteler, diğer taraftan vurgunlar,
soygunlar, diğer taraftan hükümetin oluşumuna
uygun olan soruşturma komisyonlarında Sayın
Çiller'in affedilmesi, artık, tabanı rahatsız
etmişti. 

ALİ RIZA BODUR (İzmir) - 8'e 7...

M. CEVDET SELVİ (Devamla) - Bir imtihan açılmalıydı,
dikkatler başka yere çekilmeliydi. İşte
bu imtihan, onun için alelacele açıldı,
onun için ÖSYM'ye yaptırılmadı.


Bu, Türkiye'nin durumuydu. Bu huzursuzluğu
giderebilmek için, elbette, 2 500 insanın iş
kapısı bulması, kamuoyunun dikkatini başka
yere çekecekti. 

Türkiye'nin durumu bu iken, Çalışma
Bakanlığının sorunları da çok
büyüktü. Sosyal Sigortalar Kurumunun çökmek
üzere olduğu herkes tarafından biliniyordu. Sayın
Bakan bile, bu konuda, Bakan olmadan önce araştırma
önergeleri vermiş, çeşitli kurumlar ve
kuruluşlar, sendikalar, sosyal güvenlik kurumuyla ilgili,
SSK ile ilgili raporlar hazırlamış, çözüm
önerileri ortaya koymuştu; ama, bu konuda ciddî
bir adım atılmamıştı. Sadece,
Sosyal Sigortalar Kurumunun mal varlığını
alma-satma gayreti ortadaydı. Doktorlar rahatsızdı,
sağlık personeli rahatsızdı, memurlar
rahatsızdı, işçilerin hepsi rahatsızdı.
O halde, dikkatleri başka yere çekmek lazımdı.
Memurlar bölünmüştü. Memurlar, parça
parça, haksız zamlarla, âdeta bölücülük
niteliği taşıyan şekilde oyalanmaya çalışılıyordu
ve diğer taraftan, geçici işçiler, sözleşmeli
personel karmaşası süratle devam ediyordu. Sendikalaşmanın
üstünde baskılar artmıştı
ve Çalışma Bakanlığının,
Sosyal Sigortalar Kurumunu kurtaracak şekilde en ufak bir
gayreti, çalışması görülemiyordu.
O nedenle, bu sınavın açılma gereği
vardı. 

Arkadaşlarım belirttiler, sadece yazılı
sınavda değil, sözlü sınavda da aynı
haksızlıkların, aynı olayların
tezahür ettiği herkes tarafından görüldü.
75 229 kişinin sınavının 11 günde
incelenmesi mümkün değildi; hesaplar yapıldı.
Diğer taraftan, sözlü imtihanda da, 5 300 kişinin
on onbeş günde değil, 6 günde sınavının
bittiğini söylemek ise, inandırıcı
değildi.

Burada bir noktaya temas etmek istiyorum. Bu sınav
kurulunda, bu sınav kağıtları ve bu sınavın
yapıldığına dair tutanak tutuldu, zabıtlar
imzalandı ortaya çıktı. Bunlar birer
resmî evrak; ancak, görülüyor ki ve incelendiğinde
anlaşılacak ki, bu evrakların hepsi düzmecedir,
bunun altına imza atanlar sahte evrak düzenleme suçuyla
karşı karşıyadır. Bu alışkanlık
çok derinleşmiştir. Hükümetin devletle
ilgili konularındaki sahte evraklar, sahte belgeler, evrakta
düzenleme ve sahtecilik artık buraya da yansımıştır.
Elbette, bu gerçekleri gören Bakanın görevini
kötüye kullanmadığını iddia
etmek ise haksızlıktır, 240 sayılı
Yasa hükmünde değerlendirmek zorunluluğu vardır.
Çünkü, insanlar iktidara gelmek, bakan olmak,
sorunları çözmek ve oradaki olumsuzluklara
egemen olmak, düzeltmek için bu göreve gelirler.


Bu konuda şunu kısaca belirtmek istiyorum:
Sayın Bakan ne zaman eleştirilse, ne zaman sorumluluğuyla
ilgili görevini yerine getirmediği söylense, gerek
Kocaeli'de gerek Ankara'da gerekse Antalya'da bulduğu çözüm
ve görevini yerine getiremeyişinin gerekçesi
olarak, çok özür dileyerek söylüyorum,
iplerin ucunun puştların elinde olduğunu söylemektedir.

İSMET ATALAY (Ardahan) - Bir bakana yakışmıyor!..

M. CEVDET SELVİ (Devamla) - Değerli arkadaşlarım,
bunlar yalan yanlış laflar değil, söylerken
bile üzülüyorum. Sendikacılar düzgün
konuşmaz, sendikacıların üslubu farklıdır;
ama, bu kadarını da hoş görmek mümkün
değildir. Hemen tükürmek ve bu kelimeleri kullanmak...

Peki, Sayın Bakanın görevi nedir;
eğer, görev yapmasını engelleyen iplerin
ucu başkasının elindeyse bunu açıklamalıdır
ve ikinci görevi, o ipleri kendi eline almaktır. Bakanlık
öyle olur, iktidar öyle olur. İşte, üslubuyla
beraber mantığı da ortaya çıkmaktadır.
(DSP ve CHP sıralarından alkışlar)

Değerli arkadaşlarım, işte,
bu görevi yerine getirememe olayı son derece üzücü
olmuştur; ama, Sayın Bakan, her gün, medyada,
gerek üslubuyla ilgili gerekse diğer konularla ilgili
açıklamaları sık sık sürdürmüştür.
İlginçtir ki, yaptığı her açıklamadan
sonra tevil etmek, onu düzeltmek için uzun zaman harcamaktadır.
Atatürk'le ilgili konuda, Sultanbeyli'ye dikilen heykel konusunda
düzeltme yapmıştır; “ben öyle
demedim; ben Anayasayı savundum, ben hukuku savundum, ben
sistemi savundum” demiştir. “Ben yasalara, kurallara...”

BAŞKAN - Sayın Selvi, bir dakikanızı
rica edeyim.

Sayın Köksalan, Genel Kurul salonunda
devamlı telefonla konuşuyorsunuz. Olmaz canım...
Burası telefon salonu değil. Sabahtan beri konuşuyorsunuz.


Rica ediyorum, bu salonda telefonla konuşulmasın
arkadaşlar. 

Buyurun efendim.

M. CEVDET SELVİ (Devamla) - Sayın Bakan,
sistemi koruduğunu, kim olursa olsun, gücü ne olursa
olsun, hukuka, Anayasaya ve yasalara karşı ve onun
dışında herhangi bir hareket yapma hakkının
olmadığını defalarca anlatmıştır,
söylemiştir; ama, Sayın Bakanın konuşmalarını
ve uygulamalarını dikkatle izlediğimizde, bu
sözlerinin çok dışında hareketler
ve tavırlar içinde olduğunu görürüz.
Hemen bir tanesi, bu kürsüden “ben yüksek
bürokratlarımı değiştiririm, siz
de değiştirdiniz” ve “iş bilenin, kılıç
kuşananın” demesiyle beraber, işte saydığım
yasaları, hukuku çiğneyerek sınav yapmıştır.
Arkasından, Sosyal Sigortalar Kurumu Yönetim Kurulu
Üyelerini, hiç de yasal olmayan ve kurallara uymayan
bir şekilde görevinden uzaklaştırma girişiminde
bulunmuş, bunun kavgasını sürdürmüştür.
Halil Tunç bunlardan birisidir. Sayın Cumhurbaşkanı,
3 defa “yasaya, kurala uymayan bir istek” diye reddetmiştir.
Bir diğer yönetim kurulu üyesini görevinden
almıştır, idare mahkemesi başkanlığına
başvuran Artantaş, kararla geriye dönmüştür;
ama, Bakan belirli bir süre olmasına rağmen bunu
kabul etmemektedir. Sayın Bakan, bunları, bilmediği
için değil, anlayışının
gereği olarak yapmaktadır. Sayın Bakan “ben,
memurlarımı kendim değiştiririm; benimle
gelirler, ben gittiğim zaman da sorun çıkarmazlar”
gibi laflar söylemektedir. Bu, yasaya ve hukuka aykırıdır,
devletin devamlılığına aykırıdır,
657 sayılı Yasanın 7 nci maddesine tamamen
aykırıdır. Devlet memurları, bu yasalar
çerçevesi içerisinde görev yaparlar;
yoksa, gelen bakanın, giden bakanın arkasından
değişmesi ve değiştirilmesi gibi bir anlayış
yoktur. Şu kısa sürede, pek çok Çalışma
Bakanı değişti; bütün bürokratları
değiştirmeye kalkarsanız, Sosyal Sigortalar Kurumunun,
dolayısıyla devletin işlerini çözemezsiniz.
İşte, bu, sakat bir anlayıştır,
yanlış bir anlayıştır. 

BAŞKAN - Sayın Selvi, 1 dakikanız
var efendim.

M. CEVDET SELVİ (Devamla) - Sayın Bakan
“onlar yaptı, başkaları yaptı”
diye kendisini savunmaya kalkmaktadır. Yanlışları
örnek göstererek yeni yanlış yapma hakkı
kimseye ait değildir. Sayın Bakan, bu şikâyetleri
yapmak yerine, hukuka, yasalara uymalıdır; orada
bir yanlışlık varsa, yetkisi var, ipleri kurtarıp,
o yanlışların hesabını sorma
gibi bir görevi vardır.

Sayın milletvekilleri, bu gensoru önergesi
çok önemli. Eğer, bu sınav için
verilen gensoru, basitçe, bir beceriksizlik, başarısızlık,
olayı kavrayamama biçiminde değerlendirilirse,
bu gensoruya mutlaka olumlu oy vermek lazımdır;
çünkü, bir sınavı dahi kurallara
uygun, adil şekilde yapamayan bir Bakan ve Bakanlığın
daha fazla durması, diğer sorunların çözümlenmeyeceğine,
daha derinleşeceğine ve yaygınlaşacağına
işaret eder. Bunun için, Sosyal Sigortalar Kurumunu
en azından kurtarmak, sorunlarının derinleşmesini
önlemek için, bu gensoruyu mutlaka olumlu oyla karşılamak
gerektiğine inanıyorum. Olayı, hayır,
bu, beceriksizliğin, başarısızlığın
ötesinde bir olay diye değerlendirirsek, hukuka saygısı
olmayan, 65 milyonun önünde herkesin gördüğü
hukukdışı, yasadışı, yönetmelik
ve kuraldışı uygulamaları yapan ve
bunlara, kendi anlayışı doğrultusunda
gerekçeler getiren bir bakan hakkında verilen gensoruya,
daha vahim olduğu için, mutlaka olumlu oy vermek gerekir.


(Mikrofon otomatik cihaz tarafından kapatıldı)

BAŞKAN - Sayın Selvi, süreniz bitti;
lütfen, son cümlenizi söyler misiniz efendim, rica
ediyorum.

Buyurun.

M. CEVDET SELVİ (Devamla) - İşte
bu anlayışla, adil düzenin adil sınavı
hepimizi üzdü; iyi niyet ve küçük hatalar
olarak göstermek ise, bu açıklamalar ve uygulamalar
karşısında mümkün değil. Artık,
bu Parlamentoda herkesin, her koşulda hukuka uyma mecburiyetini
kabul etmesini, Sayın Bakanın da bu anlayışa
uygun hareket etmesini dilerim.

Hepinize saygılar sunarım. (DSP, ANAP
ve CHP sıralarından alkışlar)

BAŞKAN - Teşekkür ederim Sayın
Selvi.

Sayın Selvi, eşekte kaç vites
olduğunu tespit ettiniz mi?

M. CEVDET SELVİ (Devamla) - Arkadaşlar
araştırıyor.

BAŞKAN - Peki, teşekkür ederim.

Sayın milletvekilleri, söz sırası,
DYP Grubu adına Sayın Yahya Uslu'da.

Buyurun Sayın Uslu. (DYP ve RP sıralarından
alkışlar)

Süreniz 20 dakika.

DYP GRUBU ADINA YAHYA USLU (Manisa) - Sayın
Başkan, sayın milletvekilleri; Çalışma
ve Sosyal Güvenlik Bakanı Sayın Necati Çelik
hakkında verilen gensoru görüşmeleri dolayısıyla,
Doğru Yol Partisi Grubu adına görüşlerimizi
aktarmak üzere huzurlarınızdayım. Sayın
Başkan ve Yüce Meclise saygılarımı
sunuyorum. Değerli üyelerin ve yüce milletimizin
mübarek Ramazanı Şeriflerini de bu arada kutlamak
istiyorum. Bu Ramazanı Şerifin Türk Milleti
için hayırlara vesile olmasını Cenabı
Hak'tan niyaz ediyorum. 

Gensoru, elbette, Yüce Meclisin denetim yollarından
biridir. Hükümetlerin, onun üyelerinin icraatlarını
gözetlemek, Anayasaya veya meri kanunlara uygun olup olmadığını
denetlemek Yüce Meclisin en tabiî haklarından
biridir. Gensorunun intac ettiği hâsılaysa, bahse
konu bakanın düşürülmesini sağlamaktır.
Böylesine ciddî bir sonucu doğuracak muamelenin
ciddî verilere dayandırılması hususu
izahtan varestedir. Aksi halde, Yüce Meclisin zamanının
boşa harcanmasına sebep olmaktan öteye bir işlem
yapmış olmayız. 

Sayın Başkan, değerli milletvekilleri;
demokrasimizin 50 nci yılını geride bıraktığımız
şu günlerde, yetmişyedi yıllık
geleneğe sahip bir Türkiye Büyük Millet Meclisimiz
var. Ancak, yaşadığımız demokratik
süreçte, bu Meclis, bir muhtıraya, iki de ihtilale
muhatap olmuştur. Sebebi nedir? En azından zahirî
sebep olarak, Meclisin iyi çalışmaması,
konsensüsün sağlanamayışı, iktidar-
muhalefet münasebetlerinin diyalogtan yoksun kavga ortamında
cereyan etmesi, sonuçta, demokrasiyi iyi kullanma becerisini
gösteremeyişimizi gösterebilir ve düşünebiliriz.

Parlamento, kendi varlık sebebi olan bu demokrasiyi,
bindiği dalı kesme aracı olarak kullanmamalıdır.
Eğer, bir musibet bin nasihatten hayırlıysa,
bize musibetler de kâr etmemiş demektir. İktidarlar,
demokratik yetkilerini muhalefeti susturma aracı olarak
kullanmamalıdır; muhalefet de anayasal denetim görevlerini,
münhasıran, iktidarı yıkma ve yıldırma
aracı olarak kullanmamalıdır. Her iki hal
de fevkalade yanlış ve tehlikelidir. Nitekim, yakın
tarihimize baktığımızda, bunun örneklerini
görmekte zorlanmayız. 

Araştırma, soruşturma, gensoru
müesseseleri, lüzumunda, yerinde, gerçekçi
olarak, art niyetten arınmış, popülist
politikalar içermeyen, şov kokmayan bir tarz içerisinde
kullanılmalıdır; amaç-araç-sonuç
üçgeni iyi tespit edilmelidir; neyi amaçladığımızı
iyi bilmeliyiz, hangi araçları kullandığımızı
iyi bilmeliyiz, ne sonuç elde edeceğimizi de iyi tespit
etmeliyiz. Maalesef, bu gensoruda da üzüm yemek değil,
bağcıyı dövmek tercih edilmiştir.


Geri dönüp, Meclis zabıtlarına
bir göz atarsanız, geçmişte de bu tespitimizi
haklı gösteren birçok örnekleri görmeniz
mümkündür. Türk demokrasisi, kurulduğundan
bugüne, bu işlevlerinden dolayı hiç de
iyi sınav verememiştir; hangi açıdan;
iktidar-muhalefet ilişkileri açısından.
Elli yıllık süreçte hep kavga, hep çekişme,
hep didişme vardır. Bunlar, hep, eleştiri dozunu
iyi ayarlayamayan parti liderleri ve parti sözcülerinin
söylem hatalarından kaynaklanmıştır.
İktidar ve muhalefet işlevi, şahsiyetçiliğe
ve kişisel kimliğe oturtulmuştur; sen-ben ekseninden
kurtulup, siz-biz düzeyine dahi terfi edememiştir.
Kısır çekişmeler, namus tacirliği,
dürüstlük romantizmi hep öne çıkarılmıştır.


Halbuki “kişinin ayinesidir işi,
lafa bakılmaz” özdeyişini düstur edinebilseydik;
siyaset anlayışımızı sataşma,
karalama, engelleme yerine, iş ve çözüm
üretme bazına oturtabilseydik, gelişmişlik
düzeyimiz, herhalde şimdiki bulunduğumuz nokta
olmazdı, belki bir İspanya seviyesini yakalamış
olurduk, demokrasimiz de Batı demokrasilerinin kıvamına
ulaşmış olurdu. Görülen o ki, yetmişdört
yıllık cumhuriyet, ellibir yıllık
demokrasi tecrübemiz de bizi olgunluğa eriştirememiştir.
Bu tespit, bugün dahi geçerlidir. 

Bu kısır döngü bizim kaderimiz
olmamalı; çünkü, Türkiye, bayram
yerinde değil, harman yerindedir. Her işini bitirmiş,
kalkınmasını tamamlamış, refah
seviyesini yakalamış bir ülke değildir bizim
ülkemiz. Keşke öyle olsa da, bu gibi beyhude meşgaleleri
bayram cümbüşü olarak kabullenebilsek. Oysa,
ülkemiz -evet, tekrar ediyorum- harman yerinde bulunmaktadır.
Ne demek bu; ter dökmek, efor sarf etmek, performans göstermek,
çalışmak durumundayız, milletin meselelerini
çözmek durumundayız. 

Türkiye Büyük Millet Meclisi, halkın
sorunlarına çözüm aramak, ekonomik ve
sosyal yaralar için tedavi yöntemleri bulmak ve iyileştirme
reçeteleri hazırlamak zorundadır. Yazık
oluyor halkımıza. Beyhude konuları gündem
yapıp, zaman israfına neden olmamalıyız.
Sen - ben kavgalarına bir son vermemizin zamanı
geldiğine inanıyorum.

Sayın Başkan, muhterem milletvekilleri;
demokrasimiz 50 yaşında, olgunlaşmış
olması lazım; oysa, hiç de olgunluğa
yakışır bir Meclis portresi çizemiyoruz.
İnanın, millet, bizi ibretle seyrediyor, gülüyor.
Siz, milletvekilleri olarak, fanatik partici bireylerin dışında
kalan halka bir sorun ya da gözlemleyin, dinleyin; Meclise
verilen puanların iyi olmadığını
göreceksiniz. Milletvekillerinin Meclisteki tavır
ve hareketleri, halkımızca tasvip görmemektedir.
Halk, hoşgörü ve diyalogta, bizden çok
daha ileridedir; partiler, birbirleri arasındaki münasebetlerde,
tabanda, bizden çok daha ileridedir. Halkın gerisinde
seyreden bir Meclis olmaktan süratle çıkmalıyız.
Bu demokrasi, 20 yaşında değil, şebabet
devrini de yaşamıyor; yarım asırlık
yaştadır. Bizler de, o olgunluk duygusunu paylaşmalıyız.
Kurumları oturmuş, teamülleri oluşmuş,
gelenekleri olgunlaşmış olması lazım.
İktidar - muhalefet ilişkilerinin seviyeli olması
lazım. Bu platformun, sadece milletin meselelerinin konuşulduğu
yer olması lazım. 

Biraz önce konuşan parti sözcülerimiz,
bu söylediklerimize sanki kulak tıkarcasına,
geçmiş olaylardan bahsederek, bakınız
ne diyorlar: Cumhuriyet Halk Partisi değerli sözcüsü,
meseleyi dönüp dolaştırıp TOFAŞ,
TEDAŞ konusuna getiriyor. Yani, Komisyondan çıkmış,
mesele bitmiş ve konu, Meclisin konusu olmaktan çıkmış
bir noktadayken biz ne yapıyoruz; hemen geri dönüyoruz
“hani vardı ya” der gibilerden, TOFAŞ,
TEDAŞ meselesine dönüyoruz. Tekrarında
ne fayda var, soruyorum; ama, biz hoş görüyoruz.
Neden; neden biliyor musunuz değerli üyeler; çünkü,
ramazan ayındayız, temcit pilavına ihtiyaç
vardır... Varsınlar söylesinler.

DSP sözcüsü de, bu arada, yine, Genel
Başkanımızın konularının
kapanması için bu imtihanların açıldığından
dem vuruyor. Yanlış bir söylem bu da. Yani,
bu gibi meseleleri gündem yapıp bu kürsülere
taşımakta fayda olduğunu sanmıyorum.

Sayın Başkan, bu gensorunun içeriğinde,
ciddî ve verilişini haklı kılacak bir
sebep görmüyoruz. Bize göre, incir çekirdeğini
dolduramayacak kadar sığ, küçük isnatlarla,
Yüce Meclisin gündemini boşa harcamaktan öte
bir işlem yapmış olmayacağımız
aşikârdır. Sonucu önceden belli bir muameledir
bu.

Bir atasözümüzü burada zikretmeye
değer buluyorum, o da şu: “Akıl ermeyince
neylesin sakal, kayışı dağa ağdırmış
çakal.” Ne demek; yani, başta akıl yoksa
sakal ona ne yapsın... (CHP sıralarından
“Bravo” sesleri, alkışlar [!]) Hani, akıllı
olmayan sakallı olsa ne olur; kayışı
et sanıp dağa çıkaran çakalın
durumuna düşer. Deriden yapılmış
kuru kayışı dağa çıkaran
çakal, onu çiğneyerek su çıkaramazmış;
ama, dişlerini kırar, ağzını yorarmış,
başka bir şey olmazmış.

Değerli üyeler, sakal, tabiî, bir
bilgeliğin, bilginliğin, olgunluğun, kocalığın,
hatta, liderliğin sembolüdür. Aklı da, sakalı
da yerinde kullanmak lazım. Adınızın
Müslüm olması bir şey ifade etmez ya da
sizi Müslüman kılmaz. Meclis üyelerimize
kanunlarla verilen haklar mutlaka yerinde kullanılmalıdır;
bunu ondan söylüyorum. Kurumları, kuralları
tahrip etmemeliyiz, dejenere etmemeliyiz. Geçmişten
ders almazsak geleceğe güvenle bakamayız; bunu,
her zaman söyler dururuz. 

Bu Meclis, çok tekdire uğramıştır.
Buraya dikkatinizi çekiyorum; takdire demiyorum, tekdire
uğramıştır; kesintiye uğramış,
askıya alınmıştır. Neden? Sen
ben kavgalarından, sert ve hırçın
davranışlarından, yıkım müteahhitliğini
marifet saymasından, kendi kendisini tahrip etmesinden
askıya alınmıştır. Bakınız,
Ziya Paşa'nın bir beytini burada söylemek istiyorum:


“Nush ile uslanmayanı etmeli tekdir,


Tekdir ile uslanmayanın hakkı kötektir.”

İmza: Ziya Paşa

Ancak, bu mısraın altına geçmişte
çok değişik paşalar imza koymuş,
uygulamıştır. Belki, bir tarihî hatayı,
bir ilkel işlemi ve bir şarklı kafa ürününü,
Arap toplumlarına yaraşır bir işlevi
tekrar edecek, artık, paşalarımız da
yoktur; inanıyorum. Böyle bir şeyin, bundan
sonra, bu tarihten sonra düşünülmesi de,
herhalde, hataların en büyüğü olacaktır.


Meclis üyelerimiz, parti liderlerimiz bu beyti
bir kere daha okumalıdırlar, sandıkta halktan
yedikleri köteği unutmamaları için. Bakınız,
koca koca partiler ne hale gelmiş; hangi seviyelerden hangi
seviyelere getirmiş bu millet sizi. Yüzde 50 oylardan
nerelere gelmişsiniz... Bunlar birer kötektir. Bunlar,
milletin size yaptığı nasihatlerı tutmamanızdan
kaynaklanmıştır. Halkın tekdirinden
herhangi bir yarar çıkarmadığınızdan
bu derekelere düşmüştür partilerin
durumu. (DYP sıralarından alkışlar)


Son günlerdeki olaylar Türkiye'yi arapsaçına
döndürmüştür. 

FERİDUN PEHLİVAN (Bursa) - Yine müdafaa
ediyorsun...

YAHYA USLU (Devamla) - Bakınız, koca
koca parti liderleri, devletin kurumlarına inanmadıklarını
söylemektedirler; teftiş, tetkik, komisyon veya inceleme
kurumlarından yargı birimlerine varıncaya
kada,r dürüst bulmadıklarını, hep,
taraflı olabileceklerini dile getirmektedirler. Suçun
tespitindeki bu yasal görevlilere inanmamakla kalmıyorlar
-Türkiye Cumhuriyetinde suçun tespiti için
kullanacağımız başka kurum ve kurallar
var mı? Bunlar kullanılıyorsa neden inanmıyorsunuz;
inanmamakta neden ısrar ediyorsunuz, sormak lazım.
Bunlara inanmamakla kalmıyoruz- İtalyan savcılardan
yardım ister hale geliyorlar. Ne yazık ki, sıradan
bir yabancı savcıdan reçete bekliyorlar.
Ne üzücü bir manzara. Başbakanlık
yapmış, Başbakan Yardımcılığı
yapmış koskoca liderlerimizin düştüğü
bu durum fevkalade calibi dikkattir (DYP sıralarından
alkışlar)

FERİDUN PEHLİVAN (Bursa) - Allah senin
liderinin düştüğü duruma düşürmesin!..

YAHYA USLU (Oevamla) - Evet, fevkalade calibi dikkatttir,
dikkatlerinizi çekiyorum. Böyle bir açıkoturuma,
Türkiye Cumhuriyetinin büyük partilerinin başkanlarının
gelip oturması calibi dikkattir; başka sözcük
kullanmak istemiyorum. Belki bir görevli gönderebilirlerdi.
Daha iyi olurdu başka bir görevli gönderselerdi.
Ne idiği belirsiz, sıradan bir İtalyan, yabancı
bir savcının karşısına geçip
Türkiye meselelerinin reçetesini aramak herhalde üzücü!..
Üzücünün ötesinde utanç verici
bir hadisedir... (DYP sıralarından “Bravo”
sesleri, alkışlar) 

AHMET ALKAN (Konya) - SSK'ya işçi alımıyla
ne alakası var?

BAŞKAN - 2 dakikanız var efendim.

YAHYA USLU (Devamla) - İtalya'nın sakallı
savcısından bir nevi destek bekler durumdaydılar;
sanki gözünün içine bakıyor hale
gelmişlerdi. 

Değerli milletvekilleri, düştüğümüz
durum, demokrasimizin kuruluşundan bugüne kadar bu
Meclislerin içinde bulunduğu durumu tespit etmeye çalıştığım
noktalardan bir tanesi de bu; gelmek istediğim yer yahut da
ifade etmek istediğim noktalardan birisi de bu. Liderlerimiz
böyle bir açıkoturumda neden olsunlar?! Kim,
kime karşı oturuyorsunuz? 

Bir şeyi daha burada söylemek istiyorum
değerli milletvekilleri...

BAŞKAN - Konuya bağlı konuşur
musunuz efendim... Konuya bağlı konuşun. O biraz
konumuz dışında.

YAHYA USLU (Devamla) - Konuya bağlı konuşuyorum.


REFİK ARAS (İstanbul) - Neresi bağlı,
neresi?

YAHYA USLU (Devamla) - Bu, konuya bağlı
işte. Bu, esas konuya bağlı.

Sayın Başkan, bir şey daha söylemek
istiyorum. Parti liderlerimizin, partilerimizin, böyle konularda,
yabancılardan medet umması doğru mu yahut da
yabancıların fikirlerinden, sıradan bir adamın
fikirlerindan yararlanmaya kalkması doğru mu? Doğru
değil. Bu, benim tespitim. Kendi namı hesabıma
söylüyorum, kusura bakmayın; ben utandım.


(Mikrofon otomatik cihaz tarafından kapatıldı)

BAŞKAN - Sayın Uslu, süreniz bitti.
Lütfen, son cümlenizi söyler misiniz efendim.

YAHYA USLU (Devamla) - Sayın Başkan,
son cümlemi de bitiriyorum. 

Savcıya “siz olsanız ne yapardınız”
diye soruyorsunuz. Böyle bir şey de olmamalıdır.
Eğer, Türkiye'de iktidar olsanız, acaba, siz,
İtalya'dan savcı ithal edip adaleti teslim mi edeceksiniz?
Kendi savcısına, kendi yargıcına güvenmeyen
bir Türk tasavvur edemiyorum. 

Bir ara, bir liderimizin Aczmendiler hakkında
konuştuğunu ve karşısındakinin de
sakallı olduğunu unuttuğunu görüyorum.


Sayın Başkanım, değerli milletvekilleri;
şu noktada şunu söylemek istiyorum: Ey Atatürk,
kendi hekimine, kendi hâkimine güvenmeyenlere kalk
da bir bak; oysa, sen “Beni Türk hekimlerine teslim
ediniz” diyor, vasiyet ediyordun... 

BAŞKAN - Efendim, lütfen... Rica ediyorum,
son cümlenizi söyleyin. 

YAHYA USLU (Devamla) - Son cümlemi söylüyorum.


“Ne mutlu Türküm diyene” diyerek
haykırıyordun. “Türk Milleti zekîdir,
çalışkandır” diyordun; bakınız,
ne hale gelmiş!.. “Türk, öğün, çalış,
güven” diyordun... Muhtaç olduğu kudreti
damarlarındaki asil kanda arayacakları görüyor
musun diye haykırmak geliyor... 

Değerli milletvekilleri, sözümü
burada bağlıyorum. Önünde de söylediğim
gibi, bu gensoru önergesinin neticesinin ne olacağı
bellidir. Arkadaşlarımızın verdiği
gensoru önergesinin, bu nedenlerle, gündeme alınmasının
doğru olmayacağı kanaatini, Doğru Yol Partisi
Grubu adına ifade ediyor; hepinize saygılarımı,
sevgilerimi sunuyorum. (DYP ve RP sıralarından alkışlar)


BAŞKAN - Teşekkür ederim Sayın
Uslu. 

Sayın milletvekilleri, gensoruyla ilgili olarak
gruplar adına yapılan konuşmalar bitmiştir.


Efendim, İstanbul Milletvekili Sayın
Mehmet Moğultay, gönderdiği bir pusulada “Refah
Partisi sözcüsü, konuşmasında, 1993
yılında İsmail Uçar'ın usulsüz
olarak işe alındığını ileri
sürmüştür. Bu tarihte ben Bakandım.
Bu konuda açıklık getirmek istiyorum”
diyor. 

Buyurun, yerinizden bir açıklık
getirin efendim. (CHP sıralarından gürültüler,
“kürsüden konuşsun” sesleri) 

Olur mu canım!..  Takdir hakkı benim;
müsaade edin... 

Buyurun yerinizden söyleyin.

AYHAN FIRAT (Malatya) - Sizin takdirinizi biraz önce
gördük Sayın Başkan!.. 

BAŞKAN - Bir dakika efendim... Rica ediyorum.


AYHAN FIRAT (Malatya) - Biraz önce gördük
takdirinizi!..

BAŞKAN - Bir dakika efendim...

Buyurun efendim. 

MEHMET MOĞULTAY (İstanbul) - Sayın
Başkan, niçin orada konuşmuyorum?..

BAŞKAN - Efendim, oradan söyleyin...

DENİZ BAYKAL (Antalya) - İddia orada
söylendi, cevap da orada verilecek. 

NİHAT MATKAP (Hatay) - Biraz rahatsız;
oraya gelsin... 

BAŞKAN - Efendim, oradan söyleyin, tamam...


ÜLKÜ GÜNEY (Bayburt) - Hayır...
hayır... 

BAŞKAN - Buyurun efendim, buyurun söyleyin...

MEHMET MOĞULTAY (İstanbul) - Sayın
Başkan, niçin oradan değil?..

BAŞKAN - Efendim, oradan söyleyin; fark
etmez burayla orası. 

ÜLKÜ GÜNEY (Bayburt) - Hayır,
duymuyoruz...

BAŞKAN - Hayır efendim, oradan açıklayın
işte... Kısa bir açıklama yapın.
Açıklayacaksanız açıklayın
canım, açıklamıyorsanız...

EYÜP AŞIK (Trabzon) - Niye oradan?..

BAŞKAN - Hayır efendim... Açıklama
yapmak istemiyorsanız... 

Açıklayacak mısınız?..

MEHMET MOĞULTAY (İstanbul) - Oraya çıkıp
konuşayım... 

BAŞKAN - Efendim, oradan açıklayın...

MEHMET MOĞULTAY (İstanbul) - Ama, efendim...

BAŞKAN - Hayır efendim, oradan açıklayın...

MEHMET MOĞULTAY (İstanbul) - Sataşmaya
meydan vermeden... Niçin oradan müsaade etmiyorsunuz?..

NİHAT MATKAP (Hatay) - Rahatsız efendim...

BAŞKAN - Efendim, oradan açıklayın.

MEHMET MOĞULTAY (İstanbul) - İki
cümle söyleyeceğim Sayın Başkan.

BAŞKAN - Hayır efendim, oradan açıklayın.
(CHP sıralarından gürültüler)

Efendim, bu, ilk yaptığım bir şey
değil ki... Açıklayacaksanız açıklayın;
açıklamayacaksanız geçeceğim...

MEHMET MOĞULTAY (İstanbul) - İki
cümle efendim...

BAŞKAN - Hayır efendim, oradan söyleyin...
Oradan söyleyin canım ne olur?.. (CHP sıralarından
gürültüler, sıra kapaklarına vurmalar)

Efendim, bu iş inada gelir mi yani?..

MEHMET MOĞULTAY (İstanbul) - Sayın
Başkanım, Refah Partisi sözcüsü, konuşmasında
“1993 yılında İsmail Uçar isimli
birinin usulsüz işe alındığını”
söylemiştir. 1993 yılında Bakanlık
yaptığım dönemde, İsmail Uçar,
657'ye göre değil... (CHP sıralarından
gürültüler, “biz duymuyoruz” sesleri,
sıra kapaklarına vurmalar) 

DENİZ BAYKAL (Antalya) - Duymuyoruz kardeşim...
Duymuyoruz...

BAŞKAN - Tamam efendim...

ALİ RIZA BODUR (İzmir) - Çamur
at izi kalsın; olur mu?!.

MEHMET MOĞULTAY (İstanbul) - ...işçi
statüsüne göre, hükümlüler faslından
işe alınmıştır; hükümlülerle
ilgili olarak İş ve İşçi Bulma
Kurumundan hükümlüler faslı izni alınarak...
Dolayısıyla, 657'ye tabi bir işlem yoktur.
İşlem tamamen hükümlüler faslından
ve İş Kanununa göre yapılmıştır.

BAŞKAN - Teşekkür ederim. Mesele
anlaşılmıştır.

AYHAN FIRAT (Malatya) - Bak da, doğruyu öğren.

BAŞKAN - Şimdi, söz sırası,
hakkında gensoru verilen Sayın Çalışma
Bakanında. 

Çalışma Bakanı Sayın
Necati Çelik, buyurun. (RP ve DYP sıralarından
alkışlar)

Süreniz 20 dakika.

AYHAN FIRAT (Malatya) - Taraflı davranma.

BAŞKAN - Taraflılığı
sizden öğrenmem. Lütfen, susar mısınız...
Size söz verdim mi?.. Lütfen yerinize oturur musunuz...

AYHAN FIRAT (Malatya) - Biraz önce ispatladınız.

BAŞKAN - Açıklama hakkını
verdim. Allah, Allah...

DENİZ BAYKAL (Antalya) - Yazıklar olsun
sana!..

BAŞKAN - Sayın Bakan, ne bağırıyorsunuz?..

Bir dakika... Açıklama hakkını
vermedim mi; verdim.

DENİZ BAYKAL (Antalya) - Yazıklar olsun
sana!.. 

BAŞKAN - Siz Genel Başkan olarak geçmişte,
yerinizde... 

DENİZ BAYKAL (Antalya) - Yazıklar olsun
sana!.. 

BAŞKAN - Ben de size başımı
sallarsam iyi sallarım...

Lütfen, oturur musunuz yerinize...

DENİZ BAYKAL (Antalya) - Neden kürsüden
söyleme fırsatı vermiyorsun?! Suçlamayı
oradan yaptırıyorsun; cevaplama hakkını
oradan vermiyorsun. Kürsünün şerefini kötüye...

BAŞKAN - Ben açıklama hakkını
verdim; oradan müdahale etme hakkınız yok;
tamam mı?!. (CHP sıralarından gürültüler,
sıra kapaklarına vurmalar; RP sıralarından
alkışlar)

DENİZ BAYKAL (Antalya) - Yakışmıyorsun
o kürsüye!.. Yazıklar olsun sana!..

BAŞKAN - Şimdi, böyle, kürsüyü
tehdit etmekle, beni tehdit etmekle bir yere varamazsınız...

DENİZ BAYKAL (Antalya) - Yakışmıyorsun
o kürsüye!..

ALGAN HACALOĞLU (İstanbul) - Ayıp!..
Ayıp!..

BAŞKAN - Ben, sizin tehditlerinize gelmem;
istediğiniz gibi konuşun! (CHP sıralarından
gürültüler)

Efendim, susar mısınız... Lütfen,
susar mısınız...

Sayın Bakan, buyurun, konuşma süreniz
20 dakika.

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli)- Sayın
Başkan, Yüce Meclisin değerli üyeleri; Cumhuriyet
Halk Partili birkısım milletvekilinin SSK sınavıyla
ilgili olarak, hakkımda verdikleri gensoru önergesi
üzerine, Hükümet adına söz almış
bulunuyorum. Sözlerime başlarken Yüce Heyetinizi
saygıyla selamlıyorum. (CHP sıralarından
gürültüler)

ALGAN HACALOĞLU (İstanbul) - Hükümet
adına olur mu Sayın Bakan? Şahsı adına...


ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Sayın
Başkan, değerli milletvekilleri...

 DENİZ BAYKAL (Antalya) - Hükümet
adına olur mu Sayın Bakan?!.

BAŞKAN - Efendim, ne diyorsunuz?.. Bir dakika,
susun!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - ...bu sabırsızlığınızı
anlayamıyorum; nedir telaşınız?!. (CHP
sıralarından gürültüler)

AYHAN FIRAT (Malatya) - Devam et sen!.. Devam et!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Ben sözcünüzü,
hem de 2 sözcünüzü sabırla dinledim.
Bakınız, dinlemeyi öğrenmezseniz, dinlenmezsiniz.
Önce, bir dinlemeyi öğrenin. (CHP sıralarından
gürültüler)

Sayın Başkan, bunları, süremden
lütfen düşünüz.

BAŞKAN - Bir dakikanızı rica
ediyorum. 

Sayın Arkadaşlar, bakın, burası
Türkiye Büyük Millet Meclisi...

Sayın Baykal, bana başınızı
sallamayın. Ben de size başımı sallarsam,
iyi sallarım, tamam mı!.. (CHP sıralarından
gürültüler)

DENİZ BAYKAL (Antalya) - Yazıklar olsun
sana!.. 

BAŞKAN - Onun için, lütfen, burada,
bir genel başkan ağırlığı içinde
hareket edin. (CHP sıralarından “Yuh”
sesleri, gürültüler)

BAŞKAN - Buyurun, buyurun efendim. 

ADNAN KESKİN (Denizli) - Terbiyesiz herif,
eşkiya mısın sen!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Sayın
Başkan...

ADNAN KESKİN (Denizli) -Ahlaksız herif!..
Ayıp!... Ayıp!..

BAŞKAN - Efendim, Genel Başkanınıza
söyleyin!.. 

Oturur musunuz yerinize!.. (CHP sıralarından
gürültüler)

ADNAN KESKİN (Denizli) - Sen kimsin!... Sen,
saygısız adamın tekisin!..

Saygısız adam, kime yaranmaya çalışıyorsun?!.


BAŞKAN -Sayın Keskin, bağırmaya
gerek yok. Genel Başkanınıza söylüyorum.
Orada başını sallamanın bir anlamı
yok. 

ADNAN KESKİN (Denizli) - Hangi niyetle oturuyorsun
orada?!. 

BAŞKAN - Lütfen, oturur musun yerine!..

ADNAN KESKİN (Denizli) - Oturmuyorum!.. oturmuyorum!..

BAŞKAN - Meclis çalışmalarını
aksatıyorsunuz. Bakın, ceza vereceğim size.


ADNAN KESKİN (Denizli) - Senin gibi Başkan
olmaz!.. Senden Başkan olmaz!..

BAŞKAN - Buyurun efendim. 

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Sayın
Başkan, değerli milletvekilleri...

ADNAN KESKİN (Denizli) - Kimsin sen kim?!.
Kimsin sen?! 

BAŞKAN - Oturur musunuz yerinize!.. Oturur
musunuz yerinize!.. (CHP sıralarından gürültüler)

ADNAN KESKİN (Denizli) - Oturmuyorum!..

BAŞKAN - Otur yerine!..

Sayın Keskin, size bir uyarma cezası
vereceğim... Oturur musunuz yerinize!..

Buyurun Sayın Bakan.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Kamuoyu,
sizin düştüğünüz bu tabloyu izliyor
Sayın Cumhuriyet Halk Partililer. (CHP sıralarından
gürültüler) 

ADNAN KESKİN (Denizli) - Saygısız
herif!.. Kimsin sen!.. 

BAŞKAN - Sayın Keskin, yerine oturur
musun!.. Bana bağıracağına Genel Başkanına
bağır; Meclis Başkanını tehdit
ediyor. 

Evet, buyurun. 

ADNAN KESKİN (Denizli) - Niye bağırıyorsun!..
Kime bağırıyorsun!..

BAŞKAN - Lütfen, oturur musunuz yerinize!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) -   Sayın
Başkan, değerli milletvekilleri;sözlerimin hemen
başında, şunu bütün içtenliğimle
ifade ediyorum: Cumhuriyet Halk Partisinin bu telaşı
da beni teyit etmektedir ki, gensoru önergesi, suçluluk
telaşıyla ve tamamen intikam duygusuyla verilmiştir.
(RP sıralarından “Bravo” sesleri, alkışlar;
CHP sıralarından gürültüler)

Sayın Matkap, daha önce bu kürsüde
yaptığı bir konuşmada, mert-namert tartışmasına
girmiştir; ben, Yüce Meclisin mehabetine uygun olarak,
konuşmamı, bu seviyeye düşürmek istemiyorum.
(RP sıralarından “Bravo” sesleri, alkışlar)


OYA ARASLI (İçel) - Düşürmeyin.

AYHAN FIRAT (Malatya)- Allah, allah!

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Ne var ki,
bir hususa, yüksek müsaadelerinizle işaret etmek
istiyorum: Sayın Matkap ve Sayın Cumhuriyet Halk
Partililer; benden önceki ANAP'lı Sayın Bakan,
sizin dört yılınızla ilgili olarak müfettiş
incelemesi istemiş ve inceleme sonuçları fevkalade
ciddî bulunmuş, ben de, bu incelemeleri soruşturmaya
dönüştürdüm; telaşınız
bundandır. 

AYHAN FIRAT (Malatya) - Dönüştür_
Dönüştür...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Bana, geri
adım attırmak istiyorsunuz,... Beni sindirmek istiyorsunuz...

NİHAT MATKAP (Hatay) - Ayıp ediyorsun,
ayıp...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - ...ama, bu
kürsüden ifade ediyorum ki, Türkiye'nin sahipsiz
olmadığını, SSK'nın sahipsiz olmadığını
göstermek boynumun borcudur. (RP sıralarından
alkışlar)

AYHAN FIRAT (Malatya) - Yaptırmayan namerttir.

İRFAN GÜRPINAR (Kırklareli) -
Yedi aydır, neredeydin; yedi aydır?!.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Değerli
Başkan, değerli milletvekilleri; üzülerek
ifade ediyorum, gensorudaki iddiaların tümü;
ama, tümü, gazete bilgilerine dayanmaktadır.
Ne yazık ki, gensoruyu verenler, ne 657 sayılı
Kanunu okumuşlardır ne SSK Personel Yönetmeliğini
okumuşlardır. Tamamen, gazete bilgilerine dayalı
olarak bu gensoruda iddialar bir bir sıralanmıştır;
bu hususu, Muhterem Heyetinizin bilgilerine sunmak istiyorum.


Malum, Anadolu'da bir deyim vardır: Ahaliyi
nasıl bilirsiniz? Kendimiz gibi_ Cumhuriyet Halk Partililer;
siz, esasen, bu gensoruyla kendinizi ele verdiniz, kendinizi tarif
ediyorsunuz_(RP sıralarından “Bravo” sesleri,
alkışlar)

BAŞKAN - Sayın Bakan, lütfen, isim
zikretmeyin. Rica ediyorum_ 

Siz cevap verin efendim.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - ...ve şimdi...

AYHAN FIRAT (Malatya) - Senden önce konuşan
ANAP'lı Bakan ne dedi?..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - ...ve şimdi,
bakınız, hem iddialarınızı
bir bir çürüteceğim hem de dört yılınızı,
Muhterem Heyetin ve muhterem kamuoyunun önüne koyacağım.

NİHAT MATKAP (Hatay) - Önce iddialara
cevap ver...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Cumhuriyeti
korumak mı amacınız ve faaliyetleriniz; yoksa,
cumhuriyeti yıkmayı hedefleyen insanları,
devletin kurumlarına doldurmak mıdır faaliyetiniz,
bütün bunları bir bir sergileyeceğim burada.
(RP sıralarından alkışlar; CHP sıralarından
gürültüler)

MUSTAFA YILDIZ (Erzincan) - Senin gibi düşünenlerden
kurtarmaktır.

YUSUF ÖZTOP (Antalya) - Sen, hesap ver önce...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Muhterem
Başkan, muhterem milletvekilleri; biz, hizmet etmek istiyoruz;
ben, bu Bakanlıkta hizmet etmek istiyorum. Daha önce
de söyledim; hem şahsım adına hizmet
etmek istiyorum hem Partim adına hem de mensubu olmakla
şeref duyduğum işçi kitlesi adına...

YUSUF ÖZTOP (Antalya) - Sen bunu söyleyemezsin!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - ...ben bu
Bakanlıkta hizmet etmek istiyorum. Dolayısıyla,
ben, geçmişi tartışmak yerine, bugünü
ve geleceği keşke konuşma imkânımız
olsaydı diyorum. 

Cumhuriyet Halk Partililere, bu kürsüden,
birkaç kez, imalı olarak, dostça bir uyarıda
bulundum “SSK yönetimiyle aramda güven bunalımı
doğmuştur; ben, bu kadrolarla çalışamam
dedim” ve çok açık yüreklilikle,
ne yapmak istediğimi de söyledim. Evet, üst düzey
bürokratları değiştireceğimi huzurlarınızda
ifade ettim; ben bunu gizlemiyorum ki. Niçin; güven
bunalımı doğdu aramda; daha sonra, güven
bunalımını Muhterem Heyete sunacağım.

M. ERDOĞAN YETENÇ (Manisa) - Tarikatları
anlat!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Muhterem
milletvekilleri, ne var ki, Cumhuriyet Halk Partililer, beni anlamadılar,
âdeta arandılar; günah benden gitti. 

YUSUF ÖZTOP (Antalya) - Ne demek?!.

ALGAN HACALOĞLU (İstanbul) - Ne demek,
arandılar?!.

NİHAT MATKAP (Hatay) - Sayın Başkan,
dikkatli üsluba davet edin.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Muhterem
Başkan, muhterem milletvekilleri; şimdi, izin verirseniz...

NİHAT MATKAP (Hatay) - Sayın Başkan,
dikkatli üsluba davet edin.

BAŞKAN - Sayın Bakan, rica ediyorum;
hiç isim zikretmeden konuşun efendim.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - ...sınava
ilişkin iddiaları bir bir cevaplamak istiyorum.

Muhterem milletvekilleri, SSK sınavı,
SSK Personel Yönetmeliğine göre, baştan sona
düzenlenmiş ve gerçekleştirilmiştir.
Allaha şükürler olsun, 90 bin kişi müracaat
etmiş, 78 bin kişi bu sınava girmiş ve
hiç kimsenin burnunu kanatmadan -memnuniyetle ifade ediyorum
ki- bu sınavlar sonuçlandırılmıştır.

ALİ RIZA BODUR (İzmir) - Yüreğini
kanattınız, yüreğini!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Benden önceki
bütün yönetimler de bu yönetmeliğe dayanarak
sınav yapmıştır.

Değerli milletvekilleri, niçin, sınav,
bölgelerde veya illerde yapılmamıştır?
Evet, bu, bilinerek, tartışılarak böyle
yapılmıştır; şayet, bölgelerde
ve illerde sınavın yapılması mümkün
olsaydı bunu yapardık. Şimdi, sınavın
merkezde yapılışının, sınavın
iptaline veya gensoruya neden yapılmasını
anlamak mümkün değil.

Değerli arkadaşlarım, bakınız,
2 500 kişinin alınacağı sınava
90 bin kişi başvuruyorsa, işin bünyesinde
bu tartışmalar olacaktır, vardır.

Şimdi, sınavla ilgili “sınavda
kepazelik” gibi, gazete beyanlarını, kupürlerini
buraya getirdiniz. İşte, sizin, daha önce, 1993'te
yaptığınız sınavlara ilişkin
de aynı beyanlar yapılmıştır:
“Bir sınav rezaleti daha...” İşte,
bir sayın bakana atfen “suç kanıtı...”
İşte “sınav rezaleti...” “Bu
sınav iptal edilmeli...” Dolayısıyla,
değerli arkadaşlarım, işin bünyesinde,
işin tabiatında bu vardır, bunu kabul etmek
lazım ve işsizliğin sorumlusu ne Partimdir ne
şahsımdır; bu hususu da Muhterem Heyetin bilgilerine,
takdirlerine sunuyorum.

EMİN KARAA (Kütahya) - İllerde
niye olmuyor?.. 

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Değerli
arkadaşlarım, bakınız, illerde ve bölgelerde
bu sınav açılsaydı, asgarî 500
bin müracaatın olacağı tahmin edilmiştir.
(DSP sıralarından “olsaydı” sesleri)
Bu sınavı hiç kimsenin yapma şansı
yoktur. 

AYHAN FIRAT (Malatya) - Daha önce yapılmış...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Nitekim,
siz, 1993'te böyle bir sınav açmışsınız,
130 bin müracaat olmuş.

AYHAN FIRAT (Malatya) - Ee, olabilir...

EMİN KARAA (Kütahya) - O zaman, Almanya'da
yapsaydınız 30 bin kişi katılırdı!

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Değerli
arkadaşlarım, her gün, SSK hastanelerinde, insanlar
itilip kakılıyor, kuyruklarda çile çekiyor.
SSK'nın 10 bin eleman ihtiyacının bir şekilde
karşılanması lazım. Ben, bunu yapıyorum.
Siz, şayet, 90 bin insanın, müracaat ederken
birkaç saat çile çekmesini fevkalade önemsiyorsanız,
her gün, SSK hastanelerinde, poliklinik kuyruklarında,
ilaç kuyruklarında, onlarca, yüzlerce insanın;
her gün 25 milyon insanın çile çekmesini,
niye gözardı ediyorsunuz? Burada amaç, insanları
düşünmek değil, duygu sömürüsü
yapmaktır, duygu sömürüsü... (RP sıralarından
alkışlar)

Değerli milletvekilleri, müracaatçıların
bir kısmının başvuru formu bulamadığı
iddiası doğru değildir; 300 bin form bastırılmıştır
ve herkes, formu çok rahatlıkla almıştır.


657 sayılı Devlet Memurları
Kanununda ve SSK Personel Yönetmeliğinde, memuriyete
giriş için asgarî yaş öngörülmüştür;
ama, değerli milletvekilleri, azamî yaş sınırı
yoktur. (CHP sıralarından gürültüler)

AYHAN FIRAT (Malatya) - Olur mu... 50 yaşındaki
adam sınava katılır mı!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Dolayısıyla,
biz de, 18 yaşı koyduk; ama, üst sınırı
koymadık. Ne SSK Personel Yönetmeliğinde üst
yaş sınırı vardır ne de 657
sayılı Devlet Memurları Kanununda vardır.
Biraz bunları okuyun... (CHP sıralarından
“30” sesleri)

AYHAN FIRAT (Malatya) - Cehalete bak, cehalete!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Değerli
milletvekilleri, ilanda açıklandığı
üzere, sınav, test yöntemiyle yapılmıştır.
Yazılı sınav, hava şartları
nedeniyle kısa bir süre ertelenmişse de, ilanda,
sınavın 28 Kasım 1996'dan itibaren yapılacağı
ifade edildiğinden, ilana aykırı bir durum söz
konusu değildir. Yazılı sınavı
kazananların listesiyle, sözlü sınav tarihi,
yalnızca ilan tahtalarına asılmakla kalınmamış,
aynı zamanda, gazeteler aracılığıyla
da ilan edilmiştir. Yönetmelikte yer alan “sınavın
nitelikleri ve konularıyla, başvurulacak yer ve sürelerinin,
sınav gününden en az 15 gün önce duyurulacağı”
hükmüne uygun olarak, sınav tarihi 19 gün
önce ilan edilmiş, 16 gün süreyle başvuru
kabul edilmiştir. Dolayısıyla “başvuru
yapılamadı” gibi bir iddiayı kabul etmek
mümkün değildir. 

SSK, devlet kamu hizmeti ve görevlerine, devlet
memuru olarak atanacaklar için, mecburi yeterlilik ve yarışma
sınavları genel yönetmeliğine tabi değildir.
Değerli milletvekilleri, SSK, genel yönetmeliğe tabi
değildir, SSK'nın kendi özel yönetmeliği
vardır; bu yönetmeliğe uygun olarak sınavlar
yapılmaktadır. 

Yazılı sınav sonuçlarıyla
ilgili listede bazı aday numaralarının ardı
ardına gelmesi, 75 bin kişinin katıldığı
bir sınavda doğal bir tesadüftür. (CHP sıralarından
“Bravo” sesleri, alkışlar [!]) 

Bakınız şunu atlıyorsunuz...
Bakınız, çok ucuz kahramanlık peşindesiniz.
Değerli milletvekilleri, sınav iki aşamalıdır
ve sonuçta, sınavı kazananlarda, sizin söylediğiniz
gibi ardı ardına kazanma da söz konusu değildir.


AYHAN FIRAT (Malatya) - Yazılıyı
söyle, yazılıyı!.. Ayıp!.. Ayıp!..


ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Bakınız,
sınav iki aşamalıdır. Yazılıyı
kazananlar sözlüde kaybetmişse, dolayısıyla
ardı ardına kazanmak iddiası doğru değildir.

AYHAN FIRAT (Malatya) - Aradan çıkardın
mı?!.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Nitekim,
siz,.”İmtihanı, Çelik soyadlı
50 yakınınız kazandı” dediniz,
birini de, burada, ispatlayamadınız. Sizi, müfteri
ilan ediyorum... Sizi, müfteri ilan ediyorum ve bütün
iddialarınız bu kadar gerçekdışıdır.
(RP sıralarından alkışlar)

AYHAN FIRAT (Malatya) - İspatı var...
Doğum yerini yaz... Doğum yerini yaz... Müsteşarın
söylüyor... 

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Değerli
milletvekilleri, sınavın test usulü yapılmış
olması nedeniyle değerlendirme işlemi, doğru
cevapların yerlerini belirleyen bir şablonun sınav
kâğıdının üzerine konulması
sonucu, sadece doğru cevapların sayılmasından
ibarettir. Bu işlem de, ancak birkaç saniye ile yapılmaktadır.
Dolayısıyla, bu kâğıtlar, on gün
içinde nasıl okundu iddiası doğru değildir.


Değerli milletvekilleri, izin verirseniz, konuşmamın
bu bölümünde, Muhterem Heyete, Sosyal Sigortalar
Kurumu hakkında, birkaç cümleyle bilgi arz
etmek istiyorum. Sosyal Sigortalar Kurumu, 25 milyon vatandaşımıza
sağlık ve sigorta hizmeti vermektedir. Kurumun hizmetleri
önemli ölçüde genişlemiş, buna
karşın, personel sayısı yeterince artmamıştır.
Hastanelerimizin durumu, hepinizin yakından bildiği
gibi, içler acısıdır; emekliler maaş
kuyruklarında çile çekmektedir ve demin ifade
ettiğim gibi, ilaç kuyruklarında, poliklinik
kuyruklarında, fiş kuyruklarında 25 milyon
SSK'lı her gün çile çekmektedir.

Şimdi, bu gensoruyu verenlere soruyorum: Siz,
bu çileleri ortadan kaldırmak için ne yaptınız?..
kKuyrukları mı önlediniz?.. Kurumu, düşürüldüğü
çıkmazdan kurtarmak için ne yaptınız?

Değerli milletvekilleri, bakınız,
biz, Bakanlığımız döneminde, SSK
hastanelerini ve Sigorta müdürlüklerini çile
kapısı olmaktan çıkarmak istiyoruz.
Önce, maaş bağlamayı azamî 1 aya indirmek
istiyoruz ve bunu yapacağız, bir. İki, maaş
kuyruklarını tamamen önlüyoruz. Üç,
özürlülere ve belli yaşın üstündeki
emeklilere maaşlarını evde ödeyeceğiz.
İnşallah, ilaç kuyrukları bitecektir,
ilaç israfı bitecektir. SSK'nın açıkları,
göreceksiniz, 1997 yılında büyük
oranda düşürülecektir. Poliklinik kuyrukları,
büyük oranda ortadan kaldırılacaktır,
hatta, tamamen ortadan kaldırılacaktır. 

Muhterem milletvekilleri, dolayısıyla,
burada gönlüm arzu ediyor ki, “Sayın Bakan
bunları nasıl yapacaksınız? SSK'nın
açıklarını nasıl kapatacaksınız?
Kuyrukları nasıl önleyeceksiniz” şeklinde
beni, hizmetlerimle, yaptıklarımla ve yapacaklarımla
sorgulayın, bu konuda, varsa, önerilerinizi bana sunun;
millet bunu bekliyor.

Değerli milletvekilleri, gensoru önergesini
veren arkadaşlarımızın telaşı
şundandır ve Kurumdan gitmek istemeyişinizin
nedenlerini şimdi daha iyi anlıyorum: Bakınız,
CHP dönemindeki bazı bakanlarla ve Sayın Baykal'la
dostane ilişkilerimiz olmuştur. Bunlara gölge
düşmesin istedim; ama, buna izin vermediniz. Demin
de ifade ettim, günah benden gitti...

 Değerli milletvekilleri, bizi izleyen muhterem,
aziz milletimiz; bakınız,. 1993'te yönetmeliğe
aykırı olarak yapılan sınavda, yazılı
sınav komisyonu sözlüde görevden uzaklaştırılmış,
yerine, üç sözlü sınav komisyonu
kurulmuştur ki, bu, yönetmeliğe aykırıdır...
Taşradaki sınavlara, merkezden görevliler gönderilmiştir,
yönetmeliğe aykırıdır... Sınav
soruları Genel Müdürlükçe hazırlanmış,
komisyonun haberi olmamıştır, yönetmeliğe
aykırıdır... Değerlendirme, komisyona
yaptırılmamış, sonuçlardan komisyonun
sonradan haberi olmuştur, yönetmeliğe aykırıdır...
Taşrada yapılan sınavların kâğıtları,
Genel Müdürlükte okunmuştur; sınav
komisyonunca okunması gerekir, yönetmeliğe aykırıdır...


AYHAN FIRAT (Malatya) - Tabiî, bilgisayara
verildi, okundu.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Tarsus'ta,
sınav sorularının, iki gün önce
adaylara sızdırıldığı noterce
tespit edilmiş, aynı sorular, tüm Türkiye'de
sorulduğu halde, yalnızca Tarsus'taki sınav
iptal edilmiştir, diğerleri gerçekleştirilmiştir,
yönetmeliğe aykırıdır, usulsüzdür...

 Muhterem milletvekilleri, muhterem kamuoyu; burada
ifade edildi, 1993 yılı işçi sınavı
için Okmeydanı Hastanesinde şizofreni teşhisiyle
iki kez hastaneye yatan bir kişi, Okmeydanı Hastanesine
alınmıştır ki, işe alınan
bu kişi, morgta ölülere tecavüz eden kişidir,
1993'te işe alınmıştır. (RP sıralarından
alkışlar)

BAŞKAN - Sayın Bakan, 1 dakikanız
var efendim.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Bu, klinik
bir vakadır. Alınanlar arasında -dosya buradadır,
isterseniz gösteririm- soyad benzerlikleri çoğunluktadır.


 Değerli milletvekilleri, aziz milletimiz; bakınız,
Kartal Hastanesine alınan 63 kişiden 28'i Tunceli
ve Erzincan doğumludur. 

M. ERDOĞAN YETENÇ (Manisa) - Tuncelili
olmak suç mu Kamer?..

İRFAN GÜRPANIR (Kırklareli) -
Kamer Başkan, sen, Tuncelili değil misin?

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Kartal Hastanesine
iki eski hükümlü alınmış olup,
bunlardan biri silahlı çete kurmaktan 10 yıl
8 aya hükümlü bir kişidir.

BAŞKAN - Sayın Bakan, lütfen, son
cümlelerinizi söyler misiniz efendim.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Diğeri,
zimmet suçundan 3 yıl 2 aya hükümlü
-dikkatlerinize sunuyorum- memuriyetten ömür boyu yasaklı
bir kişidir, memuriyetten ömür boyu yasaklı
bir kişi işe alınmıştır.


NİHAT MATKAP (Hatay) - İşçi
olarak alınmış... İşçi
olarak işe alınmış...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - 1995 yılında
sakat sınavını -değerli milletvekilleri,
bakınız, bunlar kendilerini tarif etmiştir
bu gensoruda- kazanamayanların bazıları,
fazla puan verilerek kazandırılmıştır.
Hakkında 6 aydan fazla mahkûmiyet kararı bulunan
kişi sınava kabul edilerek, kazandırılmıştır.
18 yaşını bitirmeyen kişiler sınava
alınmış ve kazandırılmıştır.
İlanda, sakatlık oranları yüzde 40 ilâ
yüzde 70 arasında olanların sınava alınacağı
belirtilmesine rağmen, sakatlık oranları çok
yüksek olanlar alınmıştır, yönetmeliğe
göre sakat sayılmayanlar, yani, sağlamlar işe
alınmıştır.

FATİH ATAY (Aydın) - Sayın Başkan,
süre doldu.

(Mikrofon otomatik cihaz tarafından kapatıldı)

BAŞKAN - Sayın Bakan, lütfen, son
cümlenizi söyler misiniz efendim. Rica ediyorum... Son
cümlenizi söyleyin, son cümlenizi...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Müsaade
edin efendim.

BAŞKAN - Efendim, son cümlenizi söyleyin.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Hayır
efendim, nasıl olur?!  Müsaade edin...

M. ERDOĞAN YETENÇ (Manisa) - Tuncelilere
sataşma var Kamer!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Değerli
milletvekilleri, bakınız, dahasını
söylüyorum, PKK örgüt mensuplarıyla
irtibatlı olduğu, yasadışı örgüt
mensuplarını tedavi ettiği, bunlara yardım
ettiği, ırkçılık ve bölücülük
propagandası yaptığı bildirilen kişi,
başhekimliğe atanmıştır. Bunlar
resmî vesikadır, resmî vesika...

BAŞKAN - Efendim, ismini söyler misiniz...
Sayın Bakan, böyle yuvarlak laflarla olmaz; isim söyleyin.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Dev-Yol örgütü
adına, çeşitli tarihlerde öldürme,
bombalama, kurşunlama olaylarından yakalanarak müebbet
ağır hapis ve ömür boyu kamu hizmetlerinden
men cezası alan kişiler işe alınmıştır.


M. ERDOĞAN YETENÇ (Manisa) - Kes!.. Kes!..
Kes!.. Kamer kes şunu!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - THKP/C örgüt
liderinin görüşleri doğrultusunda, otonom
Dev-Genç adlı örgütü kurduğu,
örgüte üye olduğu, adam öldürmek,
yaralamak, patlayıcı madde atmak suçlarından
kaydı bulunan kişi, 1995 yılında işe
alınmıştır. 

NİHAT MATKAP (Hatay) - Sayın Başkan
nedir bu tolerans?! Süreyi uzattıkça uzatıyorsunuz!..
Arkadaşımıza, bitirmesi için 2 dakika
eksüre vermediniz...

BAŞKAN - Sayın Bakan, lütfen, son
cümlenizi söyler misiniz?

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Muhterem
milletvekilleri, bakınız, cumhuriyeti koruma iddiasında
bulunan, gensoruyu veren arkadaşlarımız, işte,
cumhuriyeti yıkmayı, Türkiye Cumhuriyeti Devletini
ve milletini bölmeyi amaçlayan insanları işe
doldurmuşlardır. (RP sıralarından alkışlar;
CHP sıralarından gürültüler) İşte,
Cumhuriyet Halk Partisinin telaşı bundandır;
suçluluk telaşı içerisindesiniz...

Değerli milletvekilleri...

BAŞKAN - Tamam efendim, son cümlenizi
tamamlayın.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Müsaade
eder misiniz... Sürem bitti mi efendim? (CHP sıralarından
gürültüler)

BAŞKAN - Evet, süreniz bitti. 2 dakika
eksüre vermiştim, o da bitmek üzere... Rica ediyorum...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Değerli
milletvekilleri, son olarak şunları söylüyorum:
Burada zamanım yetmedi. İddiaları çürüttüm.
Ne var ki, CHP'nin dört yıllık dönemine
ilişkin daha pek çok söyleyeceğim var. (CHP
sıralarından gürültüler)

AYHAN FIRAT (Malatya) - Hiçbirine cevap vermedin...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Bunu bir
basın toplantısında muhterem milletvekillerimize
ve kamuoyuna duyuracağımı ifade ediyorum.

Son olarak şunları söylüyorum:
Sınav, tamamen mevzuata uygun olarak yapılmıştır;
bundan, Muhterem Heyetinizin müsterih olmasını
temenni ediyorum. 

Takdir, Muhterem Meclise aittir diyor, hepinizi saygıyla
selamlıyorum. (RP ve DYP sıralarından alkışlar)

BAŞKAN - Teşekkür ederim Sayın
Bakan.

Sayın Bakan, zatıâliniz bir Bakansınız;
siz burada, belirli birtakım örnekler verirken,isim
vermek suretiyle, tarih vermek suretiyle, mahkûmsa mahkûmiyetini
belirtmek suretiyle vermeniz lazım. 

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Sayın
Başkan...

BAŞKAN - Efendim, size söz vermedim...

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Ama, bir
şey söylüyorsunuz...

BAŞKAN - Hayır efendim, söz vermedim
size... Buyurun...

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Ama, bir
şey söylüyorsunuz, cevap vermem lazım.
Ben, konuyla ilgili dosyayı Başkanlığa
verdim.

BAŞKAN - Tamam, siz buyurun efendim. (CHP sıralarından
alkışlar) 

ORHAN VELİ YILDIRIM (Tunceli) - Sayın
Başkan, bir şey söylemek istiyorum.

BAŞKAN - Buyurun efendim.

ORHAN VELİ YILDIRIM (Tunceli) - Sayın
Başkan, Sayın Bakan, burada, Tunceli'nin ismini vermek
suretiyle, 3 kişinin Tunceli doğumlu olduğu için
işe alındığını belirtti,
zatıâliniz de Tuncelili; Tuncelilerin işe girmesi
yasak mıdır? Sayın Bakanın bu sözlerini
kınıyorum.

BAŞKAN - Sayın Bakanın o lafını
tasvip etmiyorum ki... İmtihana alınan Tuncelili
de olabilir... 

ORHAN VELİ YILDIRIM (Tunceli) - O 3 kişi
Türkiye Cumhuriyeti vatandaşı değil mi?..

BAŞKAN - Orada, İmtihan heyetinin, alınan...

ORHAN VELİ YILDIRIM (Tunceli) - Sayın
Başkan...

BAŞKAN - Efendim, rica ediyorum... (CHP sıralarından
gürültüler) Bir dakika... Tamam efendim... Siz
söylediğinizi söylediniz... Bir dakika...(CHP sıralarından
gürültüler)

Sayın milletvekilleri, zaten, imtihana girenler,
Türkiye Cumhuriyeti Devletinin... (CHP sıralarından
gürültüler)

ORHAN VELİ YILDIRIM (Tunceli) - Sayın
Başkan...

MEHMET MOĞULTAY (İstanbul) - Sayın
Başkan...

BAŞKAN - Bir dakika efendim... Ben açıklayayım...


MEHMET MOĞULTAY (İstanbul) - Sayın
Başkan...

BAŞKAN - Ben size söz vermedim... Oturur
musunuz yerinize.

MEHMET MOĞULTAY (İstanbul) - Sayın
Başkan, Tuncelili bir kişi Türkiye Cumhuriyetinde
Meclis Başkanvekili olabiliyor da işçi olamıyor
mu?..

BAŞKAN - Olur efendim. 

Ben tasvip etmedim ki... Şimdi, aslında,
bence,Sayın Bakanın...

MEHMET MOĞULTAY (İstanbul) - Sayın
Başkan, hakarettir bu... Sayın Bakan sözünü
geri alsın. 

BAŞKAN - Efendim, yerinize bir oturun bakalım...


MUSTAFA KUL (Erzincan) - Sayın Başkan...

BAŞKAN - Sayın Kul, oturur musunuz...

MUSTAFA KUL (Erzincan) - Sayın Başkan
bir açıklama yapabilir miyim...

BAŞKAN - Efendim, ben, bunun cevabını
veririm; bir Tuncelili olarak ben cevap veririm. 

Oturur musunuz yerinize...

MUSTAFA KUL (Erzincan) - Sayın Başkan,
Tunceli'yle ilgili değil...

BAŞKAN - Sayın Kul, efendim, bakın...(CHP
sıralarından gürültüler)

MUSTAFA KUL (Erzincan) - Sayın Başkan...


BAŞKAN - Sayın Kul, bir dakika... Oturur
musunuz yerinize...

MUSTAFA KUL (Erzincan) - Sayın Bakan, konuşmasında
1995 yılında sakatların sınavıyla
ilgili birtakım iddialarda bulundular. Sınavın
yapıldığı dönemde bakan olmam dolayısıyla
bu konuya bir cevap vermek istiyorum.

BAŞKAN - Efendim, sizin zamanınızdaki
sınavdan bahsetmedi... Oturur musunuz. 

MUSTAFA KUL (Erzincan) - Benim zamanımdaki
sınavdan söz etti. 

BAŞKAN - Hayır efendim... Rica ediyorum...(CHP
sıralarından gürültüler)

Şimdi, sayın milletvekilleri, bir sınav
açılınca, sınavda... (CHP sıralarından
gürültüler) 

MUSTAFA KUL (Erzincan) - Benimle ilgili iddialar
var; bunlara cevap vermek zorundayım.

BAŞKAN - Sayın Kul, sizin isminiz zikredilmedi;
yerinize oturur musunuz... (CHP sıralarından gürültüler)


MUSTAFA KUL (Erzincan) - Sayın Başkan...
Sayın Başkan... 

BAŞKAN - Rica ediyorum... Ben söz vermedim
size... Rica ediyorum... (CHP sıralarından gürültüler)

MUSTAFA KUL (Erzincan) - Sayın Başkan,
ismim zikredilmedi; ama, dönemimle ilgili iddialarda bulundular.


BAŞKAN - Oturur musunuz yerinize... 

MUSTAFA KUL (Erzincan) - Açıklama yapmak
istiyorum.

BAŞKAN - Siz oturur musunuz yerinize... 

MUSTAFA KUL (Erzincan) - Kısaca açıklayayım...

BAŞKAN - Sizin isminiz zikredilmedi, genel
bir ifade kullandı. (CHP sıralarından gürültüler)

MUSTAFA KUL (Erzincan) - Sayın Başkan,
ismimi vermesi gerekmiyor...

BAŞKAN - Sayın Kul, rica ediyorum sizden...
(CHP sıralarından gürültüler)

Şimdi, herkes çıkıp da,
beni böyle oyalarsa...

MUSTAFA KUL (Erzincan) - Sayın Başkan,
dönemimle ilgili bir açıklama yapmak istiyorum.

BAŞKAN - Size “söz vermiyorum”
dedim... Oturur musunuz yerinize... (CHP sıralarından
sıra kapaklarına vurmalar, gürültüler)

MUSTAFA KUL (Erzincan) - Sayın Başkan...

NİHAT MATKAP (Hatay) - Sayın Başkan,
arkadaşımız yerinden bir açıklama
yapsın; ne var bunda?

BAŞKAN - Hayır efendim... Oturur musunuz
yerinize. (CHP sıralarından gürültüler)

Sayın milletvekilleri, bir sınav yapıldığı
zaman, (A) ilinden, (B) ilinden herkes sınava girer; önemli
olan, o sınavda sorulan soruların bilinmesidir;
bu, (A) vilayetinde de olabilir, (B) vilayetinde de olabilir;
önemli olan, sınavın dürüstçe
yapılmasıdır. (RP sıralarından
alkışlar) Eğer, dürüstçe yapılıyorsa
mesele yok. 

Gensoru üzerinde görüşmeler
bitmiştir. 

Gensorunun oylamasıyla ilgili iki önerge
vardır; okutuyorum. 

Türkiye Büyük Millet Meclisi
Başkanlığına

Görüşülmekte olan gensoru oylamasıyla
ilgili oylamanın açık oylama yapılması
için gereğini arz ederim. 

BAŞKAN- Şimdi, önergeki imza sahiplerinin
burada olup olmadıklarını arayacağım.

Muhammet Polat?.. Burada. 

Murtaza Özkanlı?..  Burada.

Cemalettin Lafçı?.. Burada.

Mustafa Yünlüoğlu?.. Burada.

İsmail Coşar?.. Burada.

Ahmet Tekdal?.. Burada.

Abdulilah Fırat?.. Burada.

Hasan Belhan?.. Burada.

Nurettin Aktaş?.. Burada.

Cafer Güneş?.. Burada.

Mehmet Sılay?.. Burada.

Latif Öztek?.. Burada.

Kemal Albayrak?.. Burada.

Aslan Polat?.. Burada.

Hüseyin Yıldız?.. Burada.

Şinasi Yavuz?.. Burada.

Ekrem Erdem?.. Burada.

Mikail Korkmaz?.. Burada.

İlhan Sungur?.. Burada.

Hüseyin Arı?.. Burada.

Nurettin Kaldırımcı?.. Burada.

Şevki Yılmaz?.. Burada.

Salih Katırcıoğlu?.. Burada.

Efendim, aynı konuda, Cumhuriyet Halk Partisinin
de bir önergesi var, okutuyorum:

Türkiye Büyük Millet Meclisi
Başkanlığına

(11/6) esas numaralı, Malatya Milletvekili
Ayhan Fırat ve 38 arkadaşının, SSK
sınavında usulsüzlük ve iltimas yapılmasını
önleyecek tedbirleri almadığı iddiasıyla,
Çalışma ve Sosyal Güvenlik Bakanı
Necati Çelik hakkında gensoru oylamasının
açık oylama şeklinde yapılmasını
arz ve teklif ederiz.

Saygılarımızla.

 Önder Sav Oya Araslı Nihat Matkap

 Ankara İçel Hatay

 Ali Dinçer Mustafa Kul Mahmut Işık

 Ankara Erzincan Sıvas

 Celal Topkan Ali Rıza Bodur Bekir Kumbul

 Adıyaman İzmir Antalya

 Ahmet Küçük Nezir Büyükcengiz
Metin Arifağaoğlu

 Çanakkale Konya Artvin

 Ali Şahin Ercan Karakaş Mustafa Yıldız

 Kahramanmaraş İstanbul Erzincan

 Zeki Çakıroğlu Algan Hacaloğlu
Birgen Keleş

 Muğla İstanbul İzmir

 Ahmet Güryüz Ketenci Atilâ Sav Ayhan
Fırat

 İstanbul Hatay Malatya

 Eşref Erdem Mehmet Sevigen

 Ankara İstanbul

BAŞKAN - Yeterli derecede imza vardır.


Açık oylamanın şeklini
belirleyeceğiz. 

Açık oylamanın, kupaların
sıralar arasında dolaştırılması
suretiyle yapılmasını oylarınıza
sunuyorum: Kabul edenler... Kabul etmeyenler... Açık
oylamanın, kupaların sıralar arasında
dolaştırılması suretiyle yapılması
kabul edilmiştir. (CHP sıralarından “Rakam
söyle, rakam” sesleri; gürültüler)

MEHMET SEVİGEN (İstanbul) - Kaç
oy Sayın Başkan?

BAŞKAN - Yanında basılı
oy pusulası bulunmayan sayın milletvekilleri, beyaz
bir kâğıda, adını, soyadını,
seçim çevresini ve oyunun rengini yazıp imzalamak
suretiyle oylarını kullanabilirler.

MEHMET CAVİT KAVAK (İstanbul) - Sayın
Başkan, görüşeceğimiz başka konu
var mı?

BAŞKAN - Arkadaşlar, bundan sonra Meclis
araştırması önergesinin görüşmesi
var.

MEHMET CAVİT KAVAK (İstanbul) - Devam
edecek mi?

BAŞKAN - Çalışma süremiz,
bu işlerin bitimine kadar. 

Alınan Danışma Kurulu kararında,
bugün, çalışma süremiz, Uğur
Mumcu ile ilgili araştırma önergesinin müzakeresinin
sona ermesine kadar. Onun için, arkadaşlarımız
bunu bilsinler de, ona göre durumlarını değerlendirsinler.


Çalışmaya devam ediyoruz; çalışma
süresi 21.00'e kadar değil. Bakın ben size alınan
kararı okuyayım:

“Daha önce, 9.1.1997 tarihinde alınan
Danışma Kurulu kararında, gündemin 'Genel
Görüşme ve Meclis Araştırması
Yapılmasına Dair Öngörüşmeler'
kısmının 66 ncı sırasında
yer alan, Uğur Mumcu cinayetinin açıklığa
kavuşturulması amacıyla bir Meclis araştırması
açılmasına ilişkin (10/86) esas numaralı
önergenin görüşmelerinin, Genel Kurulun 14.1.1997
Salı günkü birleşiminde yapılması
ve görüşmelerin tamamlanmasına kadar çalışma
süresinin uzatılması önerilmiştir.”


MEHMET CAVİT KAVAK (İstanbul) - Kimse
kalmadı, arkadaşlar gitti.

BAŞKAN - Efendim, oraya yazmamışlar;
ama, Danışma Kurulu kararı burada.

Arkadaşlar, nasıl olsa çalışmaktan
bir zarar gelmez, uyumaktan zarar gelir.

Kupalar, sıralar arasında dolaştırılsın.

(Oylar toplandı)

BAŞKAN - Salonda bulunup da oyunu kullanmayan
sayın milletvekili  var mı? Yok.

Oy verme işlemi bitmiştir. Kupalar kaldırılsın.

(Oyların ayırımına başlandı)

MEHMET GÖZLÜKAYA (Denizli) - Sayın
Başkan, çalışmalarımıza
devam edecek miyiz?

BAŞKAN - Evet, eğer arkadaşlar isterlerse,
oy ayırım işlemi devam ederken, bir yandan
çalışmalarımıza devam edebiliriz;
çünkü, yeterli çoğunluk da zaten var.

2. - Denizli Milletvekili Adnan Keskin ve 28 arkadaşının,
Uğur Mumcu cinayetinin açıklığa kavuşturulması
amacıyla Meclis araştırması açılmasına
ilişkin önergesi (10/86)

BAŞKAN - Şimdi, daha önce alınan
karar gereğince, Denizli Milletvekili Adnan Keskin ve 28 arkadaşının,
Uğur Mumcu cinayetinin açıklığa kavuşturulması
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi üzerindeki
öngörüşmelere başlıyoruz. 

Hükümet?.. Burada.

Önergeyi, daha önceden bastırıp
üyelere dağıtmıştık. Önerge
üzerinde, Meclis araştırması açılıp
açılmaması hususunda, sırasıyla,
Hükümete, siyasî parti gruplarına ve önergedeki
birinci imza sahibine ya da onun göstereceği bir diğer
imza sahibine söz vereceğim. 

Hükümet ve gruplar adına konuşma
süresi 20'şer dakika; önerge sahibinin konuşma
süresi 10 dakikadır. 

Şimdi, Uğur Mumcu cinayetinin açıklığa
kavuşturulması amacıyla bir Meclis araştırması
açılmasına ilişkin önerge üzerinde
Hükümete söz veriyorum.

ADALET BAKANI ŞEVKET KAZAN (Kocaeli) - Sayın
Başkan... 

BAŞKAN - Sayın Adalet Bakanı,
zatıâliniz mi konuşacaksınız?

ADALET BAKANI ŞEVKET KAZAN (Kocaeli) - Kısa
bir bilgi vereceğim Sayın Başkan. 

BAŞKAN - Peki efendim. 

Buyurun Sayın Bakan; süreniz 20 dakikadır.


ADALET BAKANI ŞEVKET KAZAN (Kocaeli) - Sayın
Başkan, değerli milletvekilleri; 24 Ocak 1993 tarihinde,
evinin önünde park halindeki özel aracına
konulan patlayıcı maddenin infilaki sonunda hayatını
kaybeden, araştırmacı-gazeteci merhum Uğur
Mumcu'nun, bu suikastı kendisine düzenleyen failin
bir an önce bulunması konusunda verilmiş olan
Meclis araştırma önergesiyle ilgili olarak,
14 Ekim 1996 tarihinde, bir yazımız üzerine,
Ankara Devlet Güvenlik Mahkemesi Cumhuriyet Başsavcılığından
almış olduğum yazılı bilgiyi, aynen,
Yüksek Heyetinize arz edeceğim: 

“Sanıkların araştırılması
ve yakalanması işlemleri, Cumhuriyet Başsavcılığımızın
(1994/86) hazırlık sayılı soruşturma
evrakıyla sürdürülmektedir. Olayı
müteakıp, gerekli çevre araştırması
yapılmış, elde edilen maddî deliller
uzman ekip ve bilirkişilerce incelenip değerlendirilmiş,
şüpheli kişiler ve yerler soruşturmaya
alınmış; daha önce meydana gelen ve benzer
patlayıcı madde kullanmak suretiyle gerçekleştirilen
öldürme olaylarıyla bağlantısı
araştırılmış, alınan her
türlü ihbar üzerinde durulmuş, konuyla ilgili
basın ve televizyon kuruluşlarında yer alan
haber ve yorumlar göz önünde bulundurulmuş,
öldürülen Uğur Mumcu'nun yakınları
tarafından ileri sürülen iddialar üzerinde
durulmuş; gerek yurt içinde gerekse uluslararası
alanda faaliyet gösteren örgüt ve dış
mihraklarla bağlantılı olabileceği düşünülerek,
MİT Müsteşarlığı, Emniyet
Genel Müdürlüğü, Ankara Emniyet Müdürlüğü
ve İstanbul Devlet Güvenlik Mahkemesi Cumhuriyet Başsavcılığı
ile işbirliği içine girilmiş olmasına
rağmen, bugüne kadar, öldürme olayının
aydınlatılması, faillerinin tespit ve yakalanmaları
hususunda olumlu bir sonuç elde edilememiştir.

Uğur Mumcu'nun öldürülmesi de
dahil olmak üzere, faili meçhul kalan diğer olayların
açıklığa kavuşturulması,
sanıkların belirlenip yakalanmalarının
sağlanması için, Ankara Emniyet Müdürlüğü
Terörle Mücadele Şubesinde görevli 1 başkomiser,
1 başkomiser yardımcısı ve 5 polis
memurundan oluşan bir ekip görevlendirilmiştir.


Cumhuriyet Başsavcılığımız
ile işbirliği yapmak suretiyle alınan tüm
ihbarların değerlendirilmesi, delillerin toplanması
ve belli kişilerin devamlı takip altında bulundurulması
ve Türkiye'nin her yerine giderek çalışmalarda
bulunmaları ve sonuçlarının bildirilmesi
ile bu kişiler yetkilendirilmişlerdir.”

Biraz önce bir sürçülisan oldu,
yazıda “belli kişiler” ibaresi yok; yazı
fotokopi olduğu için bir kelimesi silinmiş, özür
diliyorum, yanlış bir anlam çıkarılmasın.


“Olay tarihinden bu yana dört seneye yakın
bir sürenin geçmiş olması ve çözüme
götürecek yeterli maddî delilin bulunmaması,
bu şekilde öldürülen ve topluma mal olan
Uğur Mumcu'nun kişiliği nedeniyle, her kesimin olayla
yakından ilgilenmek istemesi ve kendi görüşleri
doğrultusunda olayı değerlendirip sonuç
çıkarılmak istenilmesi; sık sık
basın ve görsel yayın yoluyla konu ele alınarak,
devamlı, kamuoyunun gündeminde tutulması sonuç
almayı daha da güçleştirmektedir. 

İlgi B, C ve D bölümlerinde belirtilen
yazılarımızda, yürütülmekte
olan soruşturma hakkında geniş bilgi yüksek
makama sunulmuştur. Halen gizliliğini muhafaza eden
Uğur Mumcu'nun öldürülmesi olayının
açıklığa kavuşturulması,
faillerinin belirlenip yakalanmaları için başlatılan
hazırlık soruşturması titizlikle sürdürülmekte,
ilgili kurum ve kuruluşlarla da işbirliği yapılarak
her türlü ihtimal üzerinde durulup bu ihtimaller
değerlendirilmektedir. 

Arz olunur” denilmektedir. 

Gerçekten, Ankara Devlet Güvenlik Mahkemesi
Başsavcılığımız, bahsedilen
ekiple, bu çalışmaları sürekli
olarak devam ettirmektedir. Bugün Ankara Devlet Güvenlik
Mahkemesi Başsavcılığından Adalet
Bakanlığı Ceza İşlerine gönderilmiş
olan bir yazıda -bu yazıda tanığın
ismi de belli- çok önemli bir tanığın
tespit edildiği ve bu kişinin ifadesinin alınmak
üzere ilgili makamlara -ki, bu kişi resmî bir
kişi- yazı yazıldığı ifade
edilmiştir. Benim, tahkikatın gizliliği açısından
bu ismi vermem, bu kürsüden açıklamam
mümkün değildir. O nedenle, ben Meclis araştırmasının
müzakere edileceği böyle bir ortamda, sadece Bakanlığımıza
intikal etmiş olan bu bilgileri arz ediyorum. 

Meclis araştırması açılması
hususundaki çalışmaları takdirle karşılıyorum.
Bir yandan Meclis tarafından yapılacak çalışmalar,
diğer taraftan Devlet Güvenlik Mahkemesi Cumhuriyet Başsavcılığının
takriben üç yılı aşkın
bir süreden beri devam ettirmekte olduğu bu soruşturmalar,
inşallah, çok sevdiğimiz Uğur Mumcu cinayeti
failinin bulunması bakımından er geç
bize yardımcı olacaktır. 

Böyle bir neticenin bir an önce tahakkukunu
gönülden arzuluyor; Yüce Heyete saygılar
sunuyorum. (RP, DYP, ANAP, DSP, CHP sıralarından
alkışlar)

BAŞKAN -Teşekkür ederim Sayın
Bakan.

1. - Malatya Milletvekili Ayhan Fırat ve
38 arkadaşının, SSK sınavında
usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Necati Çelik hakkında gensoru açılmasına
ilişkin önergesi (11/6) (Devam)

BAŞKAN - Sayın milletvekilleri, Çalışma
ve Sosyal Güvenlik Bakanı Necati Çelik hakkındaki
(11/6) esas numaralı gensoru önergesinin gündeme
alınıp alınmayacağı hususunda
yapılan açık oylamaya 465 sayın milletvekili
katılmış;  215 kabul, 247 ret oyu, 3 mükerrer
oy kullanılmıştır; böylece önergenin
gündeme alınması reddedilmiştir. (RP
 sıralarından alkışlar)

2. - Denizli Milletvekili Adnan Keskin ve 28 arkadaşının,
Uğur Mumcu cinayetinin açıklığa kavuşturulması
amacıyla Meclis araştırması açılmasına
ilişkin önergesi (10/86) (Devam)

BAŞKAN - Araştırma önergesi
üzerinde, Cumhuriyet Halk Partisi Grubu adına, Sayın
Önder Sav ; buyurun. (CHP sıralarından alkışlar)

Sayın Sav, süreniz 20 dakikadır.

CHP GRUBU ADINA ÖNDER SAV (Ankara) - Sayın
Başkan, Yüce Meclisin değerli üyeleri; 7 Haziran
1996 tarihinde Cumhuriyet Halk Partisi Denizli Milletvekili Sayın
Adnan Keskin ve arkadaşları tarafından verilen
Uğur Mumcu cinayetiyle ilgili Meclis araştırması
açılması isteğinin uzun süre görüşülememiş
olması nedeniyle, Cumhuriyet Halk Partisi Grubunun, Türkiye
Büyük Millet Meclisi Danışma Kuruluna yaptığı,
konunun Türkiye Büyük Millet Meclisinde öncelikle
görüşülmesine ilişkin önerisinin
oybirliğiyle benimsenmiş olmasından duyduğumuz
memnuniyeti ifade etmek istiyorum; grubu bulunan diğer partilere
de, Cumhuriyet Halk Partisi Grubu adına teşekkürlerimi
sunuyorum.

3 Kasım Susurluk olayı ve bu olay nedeniyle,
Türkiye Büyük Millet Meclisinde oluşturulan
Meclis araştırması komisyonu, bazı
gerçekleri su yüzüne çıkarmaya
başlamıştır. Türkiye Büyük
Millet Meclisi, üzerine gidilmesi ve aydınlatılması
gereken kimi olaylarda, nedense, çok fazla ilgili görülmemiş
ya da zamanla ilgi azalmış, olay unutulmaya terk
edilmiştir.

19 uncu Dönemde, ülkemizin çeşitli
yörelerinde işlenmiş faili meçhul cinayetler
konusunda, o zaman Türkiye Büyük Millet Meclisinde
grubu bulunan Doğru Yol Partisi, Anavatan Partisi, Sosyaldemokrat
Halkçı Parti, Refah Partisi ve Cumhuriyet Halk Partisinin
ortak önerisiyle verilmiş bulunan Meclis araştırma
önergesi üzerine, 9 Şubat 1993 tarihinde Meclis
araştırması komisyonu kurulmuş; iki
yılı aşkın bir süre sonra da,
etraflı, detaylı bir rapor vermiş; ancak,
19 uncu Dönem Parlamentosunun bu raporu görüşmeye
süresi yetmemiştir. 

Anılan rapordaki şu değerlendirme
fevkalade ilginç ve dikkat çekicidir; aynı
zamanda, Susurluk olayından sonra da daha dikkat çekici
hale gelmiştir. Şöyle deniliyor raporda: “...devlet
içerisinde bulunduğu izlenimi komisyonumuzca tespit
edilen birtakım odakların, devlet içerisinden
temizlenmesi ve hukuk kurallarının hâkim kılınması
için otoriteyi eline almak zorundadır.” 

Rapordaki bir diğer görüş ve
tespit ise şöyle: “İyi niyetli vatandaş
bile, devletin ya acz içinde olduğunu veya faillerinin
yakalanamamasından güvenlik güçlerinin
iyi çalışmayıp, yeterli gayreti göstermediğine
veya bu cinayetlerin, devlet veya devlet içerisindeki bir
grup tarafından desteklendiği inancının
oluşmasına yol açmaktadır. 24 Ocak
1993 tarihinde, değerli gazeteci-yazar Uğur Mumcu'nun
öldürüldüğünden bu yana, cinayetin
aydınlatılması konusunda, maalesef, bir arpa
boyu yol alınmamıştır. 

Sayın Adalet Bakanının biraz
önce Hükümet adına yaptığı
konuşmada da, bu tespitimiz doğrulanmış
bulunmaktadır. Devlet Güvenlik Mahkemesi Başsavcılığından
sıcağı sıcağına yazılmış
ve gönderilmiş olan iki yazı, bunu doğrular
niteliktedir. Temenni ederiz, son yazıda belirtilen bir
önemli tanığın bulunmuş olması,
Uğur Mumcu cinayetinde bir ipucu ele geçirtmiş
olsun. 

Acaba, Uğur Mumcu'nun öldürülmesinde,
devlet içerisinde bulunduğu Faili Meçhul Cinayetleri
Araştırma Komisyonunca da kuşkulanılan
birtakım odakların etkisi, hatta katkısı
var mıdır sorusu, ister istemez insanın aklına
takılıyor. 

Soruşturmayı yürüten ve Adalet
Bakanlığı müfettişlerince hakkında
disiplin cezası tayini istenen Devlet Güvenlik Mahkemesi
savcısının, Uğur Mumcu'nun eşi
Güldal Mumcu'ya söylediği “bu olayı
devlet yapmıştır, siyasal iktidar isterse
bu iş çözülür” sözleriyle
ne anlatılmak, hangi odak tarif edilmek istenmiştir?
Kim ya da kimler, Uğur Mumcu'yu, alçakça, acımasızca,
hunharca öldürmüşlerdir? Uğur Mumcu'nun
öldürülmesinden bir gün sonra, 1993 Ocak ayında,
bu kürsüde, hükümet ve siyasî parti
grupları adına cinayet kınandı ve
her yönüyle, Türkiye Büyük Millet Meclisinin
denetim yapması ve olayı aydınlığa
kavuşturması istendi; ama, sonra hazırlanmış
rapor, maalesef, Türkiye Büyük Millet Meclisinde
bir türlü görüşülemedi. 

Uğur Mumcu'nun tabutunun arkasından yürüyen
yüzbinler, cinayeti unutmadı, unutturmadı.
24 Ocak 1994 tarihinde, iki milyona yakın imzalı
dilekçelerle, vatandaşlarımız, Türkiye
Büyük Millet Meclisi Başkanından cinayetin
aydınlatılmasını talep etti. Burada,
Sayın Bakanın okuduğu, Devlet Güvenlik
Mahkemesi Başsavcılığından gelen
yazıdaki bir ibareye de, doğrusu üzüntülerimi
belirterek takılmak istiyorum. Medyanın, yazılı
ve görüntülü basın-yayın organlarının,
insanlarımızın, Uğur Mumcu cinayeti konusundaki
duyarlılığından, Devlet Güvenlik
Mahkemesi Başsavcılığı yakınıyor
“eğer, bu duyarlılık olmasaydı,
Uğur Mumcu cinayeti, belki daha çabuk aydınlığa
çıkarılabilirdi” deniliyor. Bu duyarlılık,
Uğur Mumcu cinayetinin failleri bulunana kadar yazılı
ve görsel basın yayın organlarında ve
kamuoyunda sürecektir, sürdürülecektir; kimsenin
bundan kuşkusu olmasın. (CHP ve ANAP sıralarından
alkışlar)

Devletin herhangi bir yetkilisinden başlayarak,
hiçbir sorumlu devlet adamı, Devlet Güvenlik
Mahkemesi savcıları, emniyet yetkilileri, Uğur
Mumcu cinayetine yeterli ve gerekli biçimde eğilmemişlerdir.

Uğur Mumcu gibi yılmaz, yorulmaz, bir
hukuk devleti ve demokrasi savaşçısı,
gözüpek aydın bir yazarın cinayetini aydınlatamayan
devlet organları yıpranıyorlar, güvenilirliklerini
giderek yitiriyorlar; caniler de, yakalanmadıkça
cesaretleniyorlar, yeni cinayetler işlemenin tezgâhları
peşinde koşuyorlar.

Yazılarıyla, her türlü teröre
karşı koyan, hırsızların, vurguncuların,
yolsuzluk yapanların, devlet malına göz dikenlerin,
uyuşturucu ve silah kaçakçılarının,
mafyanın, teokratik devlet özlemcilerinin karşısında
saf tutan Uğur Mumcu'nun cinayetine, artık, Türkiye
Büyük Millet Meclisi el koymalıdır. 

Çatısı altında görev
yaptığımız Yüce Meclisin, parlamenter
demokratik rejimin savuncusu olan, insan hak ve özgürlüklerinin,
demokrasi, hukukun üstünlüğü ve ulusun
bütünlüğü için yaşamı
boyunca uğraşmış ve bu düşünce
ve ilkeleri nedeniyle bombalanmış olan Uğur Mumcu
için Türkiye Büyük Millet Meclisinde her
türlü olanağın sağlanması kaçınılmazdır.


Uğur Mumcu cinayeti dosyası, Devlet Güvenlik
Mahkemesi Başsavcılığının
görüşü aksine, eğer, kamuoyu ve yakınları
tarafından izlenmemiş olmasaydı, bugün,
Devlet Güvenlik Mahkemesi savcılığından
bir başka yazı gelecek, belki, muhtemelen, Uğur
Mumcu cinayetinin üstü örtülmüş
olacaktı. 

Aslında, cinayet konusunda pek mesafe de alınmış
sayılmaz. Henüz, sanıklar bulunup, dava açılabilmiş
değildir. Konunun, Anayasanın 138 inci maddesi kapsamında
düşünülmemesine dikkat edilmeli, bu konuda
Türkiye Büyük Millet Meclisi özen göstermelidir.
Anayasanın, görülmekte olan bir dava hakkında
Yasama Meclisine yasakladığı husus, sadece,
yargı yetkisinin kullanılmasıyla ilgili soru
sorulması, görüşme yapılması,
herhangi bir beyanda bulunulmasıdır. Türkiye
Büyük Millet Meclisince yapılacak Meclis araştırmasıyla,
mahkemelerin bağımsızlığının
zedelenmesi, yargı organınca verilecek kararın
etkilenmesi, asla söz konusu değildir. 

Anayasa Mahkemesinin görüşü
de bizim bu anlatımlarımız doğrultusunda
oluşmuştur. Meclis araştırması
açılması benimsenir ve bir komisyon kurulması
gündeme gelirse, çok şey aydınlatılabilir;
belki de, başka faili meçhul cinayetlerin de aydınlatılmasında
Uğur Mumcu cinayeti bir öncü olur. 

Uğur Mumcu cinayetinin soruşturmasında,
delil toplamada, maalesef, gerekli dikkat ve özen gösterilmemiştir.
Cinayeti izleyen saatlerde çok önemli deliller süpürülüp,
alelacele naylon torbalara konulmuş, inceleme değerini
de bilahara yitirmiştir. 

Uğur Mumcu'nun eşi cinayetten günlerce
sonra dinlenmiş, yakınındaki komşularından
hiçbiri ise, bugüne kadar, maalesef dinlenmemiştir.


Uğur Mumcu'nun katillerini gördüğünü
söyleyen bir tanık hakkında yalancı
tanıklıktan dava açılmıştır.
Eğer, tanık yalancı ise, kimlerin çıkarı
için, ne için yalan söylemiştir, arkasında
hangi güç ya da güçler vardır?
Yalan tanıklık nedeniyle açılan davada
beraat kararı verilmiştir. Verilen bu beraat kararı,
tanığın söylediklerinin yeniden değerlendirilmesi,
tanığın söylediklerine yeniden dönülmesi
gerekliliğini de vurgulamaktadır.

Uğur Mumcu'nun arabasına bomba yerleştiren
caniyi, yüzündeki çıbana, ayağındaki
pantolona, sırtındaki cekete varıncaya kadar
belirleyen, tanıyan tanığın söyledikleri,
özellikle, emniyet mensuplarınca tutanaklarda tahrifat
yapılarak çürütülmeye çalışılmıştır.
Tanık Ayhan Aydın'ın teşhis ettiği
İslamî Hareket Örgütünün mensubu
iki tanığın, Uğur Mumcu'nun öldürüldüğü
gün İstanbul Emniyetinde olduklarını
ispat için özel çaba harcanmış,
bunun için Ankara'dan özel olarak bir Devlet Güvenlik
Mahkemesi savcısı İstanbul Emniyetinde inceleme
yapmıştır. Anılan savcı, Faili
Meçhul Cinayetleri Araştırma Komisyonunun
raporunda da belirtildiği gibi, İstanbul'da görevini
savsaklamış, resmî belgeleri tam olarak dikkatli
bir şekilde inceleyemediğinden, yanlış
tespitleriyle, maalesef, soruşturmanın seyrini değiştirmiş,
dikkatlerin başka noktalara çekilmesine neden olmuştur.

İslamî Hareket Örgütüyle
ilgili emniyet operasyonu ve sanıkların yakalanmaları
20 Ocak 1993 tarihinde olmuş iken, 23 Ocak 1993'te başladığı
belirtilerek çok önemli bir kusur işlenmiştir.
Bu operasyonda, tanık Ayhan Aydın'ın teşhis
ettiği sanıklar Mehmet Ali Şeker ve Ayhan Usta'nın
evlerinde Uğur Mumcu cinayetinde kullanılan C-4 plastik
patlayıcı bomba malzemelerinden kilolarca bulunmuş
olması, Ankara ve İstanbul Emniyetinin irtibatsızlığından
Uğur Mumcu cinayetiyle bir türlü ilişkilendirilememiş,
C-4 plastik bombasının benzer diğer olaylarda
kolaylıkla kullanılmadığı gözlerden,
dikkatlerden kaçmıştır.

Tanığın teşhis ettiği
sanıkların Uğur Mumcu cinayetinden önce
Ankara'ya çalıntı bir otoyu neden getirdikleri,
bu otoda neleri beraberlerinde taşıdıkları,
bu otoda taşınan nesnelerin, malzemelerin Uğur
Mumcu cinayetinde kullanılıp kullanılmadığı
üzerinde asla durulmamıştır. 

Bir başka yabancı uyruklu zanlının
evinde ele geçirilen bilgisayar disketlerini çözecek
makine bulunamayıp deşifre edilemeyişi, ayrı
bir trajedidir. Sayın Bakan, burada, Devlet Güvenlik
Mahkemesi Başsavcılığından gelen
yazıyı okudu, dikkatle dinledim. Terörle Mücadele
Şubesinde bir başkomiser, bir başkomiser yardımcısı
ve 5 polisin görevlendirildiğini söylüyor.
Bu kadar hassas, belki yurtdışında yapıldığı,
çok önemli olaylarda, çok önemli cinayetlerde
kullanıldığı bilinen C-4 plastik patlayıcı
bombanın, bu şekilde, emniyette kurulan, işin
uzmanı da olduğu kuşkulu bu ekip tarafından
Uğur Mumcu cinayetinin araştırılıp,
incelenip, suyüzüne çıkarılması
mümkün müdür; mümkün değildir.
Devlet Güvenlik Mahkemesinin yazısından anlıyoruz
bunu. Niçin mümkün değildir; Uğur Mumcu
cinayeti zanlısı olan bir yabancı uyruklunun
evinde yapılan aramada disketler ele geçiyor; teknolojinin
geldiği bu aşamada, bizim “bu kadar ekip oluşturdu”
dediğimiz emniyetimiz o disketleri deşifre bile edememiş
durumdadır. Disketler deşifre edilememiş durumda;
siz hangi ekipten bahsediyorsunuz, hangi terörle mücadele
ekibinin Uğur Mumcu cinayetini aydınlatacağından
bahsediyorsunuz!... Lütfen, evvela, terörle mücadelede
oluşturduğunuz ekibi teknik donanımla takviye
ediniz. Uğur Mumcu cinayeti, ancak, teknik donanımla,
yan unsurlarla desteklenerek aydınlatılabilir.

Bir başka yabancı uyruklunun zanlı
olduğu istihbaratı yapılınca, ayın
17'sinde bu bilgi emniyete intikal ediyor; ne gülünç
ve komiktir ki, emniyetimiz, beş gün sonra o zanlının
evine gidiyor; tabiî, emniyet oraya ulaştığı
zaman, bütün deliller yok edilmiş, karartılmış
oluyor. 

Bütün bunlara ek olarak, Devlet Güvenlik
Mahkemesi savcısının, görevlerini yapmayan
ya da yapmaları engellenen kimi emniyet görevlileri
için -aynen- yorgunluk, uykusuzluk ortamı içerisinde
bulunmaları sonucu, insanî ve beşerî
hatayla, yoklama tutanaklarındaki sanık ve saat
çelişkilerinin meydana geldiğini söyleyebilmesi
ise, ayrı bir hukuk faciasıdır. Uğur
Mumcu cinayeti gibi çok önemli bir cinayette, toplumun
tüm kesimlerinin gözünün üzerinde olduğu,
aydınlatılması için dört gözle
haber bekledikleri bir cinayette, nedense, emniyetteki tutanaklarda
tahrifat yapılabiliyor ve devletin görevli bir Devlet
Güvenlik Mahkemesi savcısı, tahrifat yapanların
üzerine gideceğine, tahrifat yapanları kollayıcı
bir ifade kullanıyor. 

Susurluk kazasıyla ortaya çıkan
gerçekler, zihinlerde Uğur Mumcu cinayetinde de yeni
çağrışımlar yapıyor. Tehdit,
gasp, uyuşturucu ve silah kaçakçısı
canilere yeşil pasaport, sahte kimlik verilen, yurtdışında
hapishanelerden kaçırılabilen, mafya mensuplarına,
kumarhane patronlarına bile diplomatik pasaport sağlanan
bir ortamda, Uğur Mumcu'nun katillerinin, bir günde İstanbul'dan
Ankara'ya gelip, C-4 bombasıyla işlerini görüp,
Uğur Mumcu'yu öldürüp İstanbul'a dönmüş
olmaları, pekala mümkündür. İslamî
Hareket Örgütünün ileri gelenlerinden Şefik
Polat ve Necmi Aslan'ın, Uğur Mumcu'nun ölümünden
iki gün sonra serbest bırakılmaları
ve kaçmaları ve halen yurtdışında
kaçak olarak yaşamlarını sürdürmeleri
ise, ayrı bir dramdır.

Yazılarıyla, düşünceleriyle,
kalemiyle, eleştirileriyle pek çok nasırlara
basan, pek çok rejim ve devlet düşmanının
husumetini çeken Uğur Mumcu'nun devletin güvenlik
güçlerince resen korunması gereğinin bile
düşünülmemesi, ağır bir hizmet
kusurunu oluşturur. 

Türkiye Büyük Millet Meclisi Faili
Meçhul Cinayetler Komisyonu raporundaki “âdeta,
olayın açıklığa kavuşmaması
için her türlü ortam hazırlanmaktadır”
şeklindeki teşhis doğru ise, bu, bir devlet ayıbı
oluşturmaktadır. Hiçbir demokratik hukuk devleti,
cesur bir kalemin, önemli bir yazarın öldürülmesi
olayında acz içinde olma ayıbını
uzun süre taşıyamaz, taşımamalıdır.

BAŞKAN - Sayın Sav, 1 dakikanız
var efendim.

ÖNDER SAV (Devamla) - Biliyorum efendim, görüyorum
saati.

Uğur Mumcu cinayetinde, görevini savsaklayan,
tahkikatın seyrini değiştiren, yanlış
yapan kamu görevlileri savunulup, korunmamalıdır.
Hele hele, Türkiye Büyük Millet Meclisi, asla uygun
bir ortam biçimine sokulmamalıdır. Cumhuriyet
Halk Partisi milletvekillerinin verdikleri ve yedi aydır
görüşülme sırası bekleyen Uğur
Mumcu cinayetiyle ilgili araştırma önergesinin
önü açılmalıdır. Komisyon
kurulmamasının ya da fazla bekletilmesinin ayıbını
kimse kolay kolay taşıyamaz. 

Bir başka değerli aydın, yazar ve
hukukçunun, faili meçhul cinayete kurban giden Prof.
Muammer Aksoy'un öldürülmesinin ardından
31 Ocak 1991'de Uğur Mumcu'nun yazdığı yazının
şu bölümü bizlere çok şeyler
söylemeli.

Sayın Başkan, sürem doluyor; eğer
yarım dakika verirseniz, tamamlayayım.

BAŞKAN - Veriyorum, tamam.

Buyurun efendim.

ÖNDER SAV (Devamla) - “Devletin görevi,
bu gibi cinayetlerin kanıtlarını bulmak değil
midir? Devlet, İslamî hareket adına, uçlarına
susturucu takılmış silahlarla cinayet işleyen
çetelere karşı bu kadar çaresiz midir?”
1991'de, Uğur Mumcu, Aksoy'un ölümündün
sonra böyle yazıyor ve devam ediyor.: “Yoksa,
devlet dediğimiz şu büyük aygıta takılan
başka susturucular var da biz mi bu susturucuları
bilmiyoruz?” Evet, Uğur Mumcu cinayetinde, devlet dediğimiz
aygıta takılan susturucular var mıdır,
yok mudur? Bunun aydınlatılması için,
Yüce Meclise, Uğur Mumcu'nun ölümünün
4 üncü yılında ve ölüm günü
24 Ocaktan önce, Meclis araştırması için
olumlu oy vermenizi saygılarımla diliyorum; bu vesileyle,
Uğur Mumcu'yu sevgi ve özlemle anıyorum. 

Teşekkür ederim. (CHP sıralarından
alkışlar)

BAŞKAN - Teşekkür ederim Sayın
Sav.

DYP Grubu adına, Sayın Ahmet Sezal
Özbek; buyurun efendim. (DYP sıralarından alkışlar)

Sayın Özbek, süreniz 20 dakika efendim.


DYP GRUBU ADINA AHMET SEZAL ÖZBEK (Kırklareli)
- Sayın Başkan, değerli milletvekili arkadaşlarım;
Cumhuriyet Halk Partisi Grubunca verilmiş bulunan gazeteci-yazar
Uğur Mumcu'nun cinayetinin araştırılması
hakkındaki önerge üzerinde Doğru Yol Partisi
Grubu adına söz almış bulunuyorum. Grubumuz
adına, mübarek ramazan ayının İslam
âlemine ve bütün vatandaşlarımıza
hayırlara vesile olmasını Cenabı Hak'tan
niyaz ediyor; Yüce Heyetinizi saygıyla selamlıyorum.


Değerli arkadaşlar, rahmetli gazeteci-yazar
Uğur Mumcu'nun 24.1.1993 tarihinde katledilmesi ve bugüne
kadar da bu olayın faillerinin bulunamamış
olmasından fevkalade üzüntü duymaktayız.
Vatandaşlarımızın büyük bir
bölümü tarafından sevgi, saygı ve
takdirle anılan kıymetlerimizin katledilmeleri,
iç ve dış düşmanlarımız
tarafından planlanan ve gayesi, devlet otoritesini zaafa
uğratmak, vatandaşlarımıza korku salmak,
rahmetli Mumcu gibi, uyuşturucu ve uluslararası terör
örgütlerine karşı acımasızca
mücadele etmeye gayret eden diğer yazar ve devlet görevlilerine
karşı bir gözdağı vermek ve onları
yıldırmaktır. 

Peşinen, Cumhuriyet Halk Partisi Grubu tarafından
verilen önergeye, Doğru Yol Partisi Grubu olarak olumlu
oy vereceğimizi ifade etmek istiyorum. (CHP sıralarından
alkışlar) 

Cumhuriyet Halk Partisi Grubunun önergede mesnet
 olarak gösterdiği 19 uncu Dönem Meclis Faili Meçhul
Cinayetleri Araştırma Komisyonunun [(10/90) esas
numaralı] raporunu dikkatlice inceledim. Uğur Mumcu'yla
ilgili bölümünde, tüm Araştırma
Komisyonu üyelerinin ittifakla katıldığı
bazı şüphe ve iddialar olduğunu gördüm.
Bunlara, bir de zamanın İçişleri Bakanı
İsmet Sezgin'in bazı televizyon kanallarındaki
açıklamalarını da eklediğimizde,
konunun yeniden incelenmesinde büyük faydalar mülahaza
etmekteyim. 

Sayın Başkan, değerli milletvekilleri;
Anayasa ve Meclisimiz İçtüzüğüne
göre kurulan araştırma komisyonlarımızın
çalışma şekillerine bir göz atma
mecburiyetimiz vardır. 

19 uncu Dönemde de, aynen bugünlerdeki
gibi, tamamen politik mücadeleye dayanan, bir parti faaliyeti
olarak görülen; hatta, acaba, bu çalışmalardan
bir iktidar çıkarabilir miyiz gayretleriyle, iyi
niyetle kurulan komisyonlardan bir netice almak mümkün
olamamıştır. İnşallah, bu gece
kurulmasını kabul edeceğimiz araştırma
komisyonu da, benzerleri gibi, gaye dışına
çıkarılmaz. 

Bu konuda sizlere çarpıcı bazı
örnekler vermek istiyorum. Daha dün gece bir televizyon
kanalında, gece haberlerindeki canlı yayına
katılan bir milletvekili arkadaşımız;
ki, Susurluk Araştırma Komisyonu üyesidir...
Görevleri, araştırıp, raporlarını
Yüce Meclise sunmak olan bu arkadaşlarımız,
bir taraftan araştırma komisyonu üyesi, bir
taraftan savcı, diğer taraftan hâkim, en sonunda
da, âdeta, infaz eden durumuna gelebilmişlerdir. Bunu
anlamak mümkün değildir. Bu beyanlar, halisane duygularla
görev yapan değerli araştırma komiyonu üyelerine
ve Yüce Meclisimize -en hafif tabiriyle- saygısızlıktır.
Katılmadığınız yönler olabilir,
olayları siyasî olarak kullanmak isteyebilirsiniz;
ama, araştırma komisyonu üyelerinin öncelikli
görevi, içeriğine katılmasalar da, önce
Yüce Meclise raporlarını sunmak, daha sonra
da, itirazlarını, basın toplantıları
yoluyla veyahut yazılı olarak kamuoyuna bildirmeleridir.
Bu yöntemi sağlayamazsak, maalesef, bütün araştırma
komisyonu raporlarına gölge düşer, istenilen
gayeye ulaşılması mümkün olmaz.


Hükümet adına Sayın Adalet
Bakanı ve Cumhuriyet Halk Partisi Grubu adına Sayın
Önder Sav, konuyu derinliğine değerlendirdiler. Bu
bakımdan, benzer şeyleri tekrar etmek istemiyorum.


Cumhuriyet Halk Partisi Grubunun vermiş olduğu
araştırma önergesine katılacağımız
için, Grubumuzun kanaatlerini ortaya koyduğumuzu zannediyor;
rahmetli Mumcu'yu saygıyla anıyor; faillerinin en
kısa zamanda Türk adaleti önüne çıkarılmasını
diliyor, Yüce Heyetinizi saygıyla selamlıyorum.
(Alkışlar)

BAŞKAN - Teşekkür ederim Sayın
Özbek. 

Refah Partisi Grubu adına, Sayın Fikret
Karabekmez; buyurun efendim. (RP sıralarından alkışlar)

Süreniz 20 dakikadır.

RP GRUBU ADINA FİKRET KARABEKMEZ (Malatya)
- Sayın Başkan, muhterem üyeler; Cumhuriyet
Halk Partisi Grubunun, Uğur Mumcu cinayetiyle ilgili olarak
Meclis araştırması açılması
talebi hakkında, Refah Partisi Grubunun görüşlerini
açıklamak üzere söz almış
bulunuyorum. Şahsım ve Grubum adına Yüce
Heyetinizi saygıyla selamlıyorum. 

Türkiye Büyük Millet Meclisi, 19 uncu
Dönemde, faili meçhul cinayetlerin araştırılmasını,
9.2.1993 tarihindeki 65 inci Birleşiminde kabul etmiştir.
Oluşturulan Araştırma Komisyonu, 12.10.1995
tarihinde çalışmalarını tamamlayarak,
raporunu Türkiye Büyük Millet Meclisi Başkanlığına
sunmuştur. 

Rapor incelendiğinde, raporda, Uğur Mumcu
cinayetine önemli bir yer verildiği görülmektedir.


Komisyon, çalışmaları
sırasında, Adalet Bakanlığı, İçişleri
Bakanlığı, Başbakanlık, MİT
Müsteşarlığı, Millî Savunma
Bakanlığı, Genelkurmay Başkanlığı,
Emniyet Genel Müdürlüğü, Dışişleri
Bakanlığı, TRT Genel Müdürlüğü
ve Devlet Güvenlik Mahkemesi Başsavcılığından
bilgi ve belgeler talep etmiştir. 

Yine, Komisyon, çalışmaları
sırasında, Uğur Mumcu cinayetiyle ilgili olarak,
23 Eylül 1993 tarihinde, Uğur Mumcu cinayeti tanığı
olduğunu belirten Ayhan Aydın'ı; 13 Ekim 1993
tarihinde, Uğur Mumcu'nun eşi Güldal Mumcu'yu;
15 Eylül 1993 tarihinde, Ankara Emniyet Müdürlüğü
Terörle Mücadele Şube Müdürü Burhan
Tansu ile Mustafa Bal'ı; 18 Ekim 1993 tarihinde, TRT “Ateş
Hattı” Programının yapımcılarını;
18 Ekim 1993 tarihinde, Van eski Milletvekili Remzi Kartal'ı;
15 Kasım 1993 tarihinde de, Ankara eski Milletvekili Ömer
Çiftçi'yi dinlemiştir. 

Van eski Milletvekili Remzi Kartal, ifadesinde, Komisyon
üyesi Süleyman Ayhan'ın, Uğur Mumcu cinayetine,
eski SHP'li bir HEP'li milletvekilinin bulaştığı
yolundaki iddialarının gerçekle ilgisi olmadığını
savunmuştur. 

Yine, Komisyonca dinlenen Ankara eski Milletvekili
Ömer Çiftçi, açıklamasında,
gazeteci - yazar Uğur Mumcu'nun öldürülmesi
olayıyla ilgili olarak, EP isimli bir dergide, hakkında
yazı yazıldığını, hakkında
ileri sürülen iddiaların gerçekle bir
ilgisi olmadığını, apartmandaki komşuları
ve çevredeki komşuları, kurulacak taksi durağından
rahatsız olacaklarını kendisine söylemeleri
üzerine, başlangıçta, taksi durağı
kurulmasına karşı olduğunu, taksi durağının
kurulmasının mevcut yönetmeliğe de aykırı
olduğunu; ancak, daha sonra, Uğur Mumcu'nun, taksi durağını
kuracak olanların Kırşehirli ve hemşerileri
olduğunu, bu işe karışmamasını
söylemesi üzerine, taksi durağı kurulmasına
karşı olma fikrinden vazgeçtiğini ve taksi
durağının kurulduğunu; evinin, taksi durağını
görmediğini beyan etmiştir.

21.9.1993 tarihinde Komisyonca dinlenilen tanık
Ayhan Aydın eski ifadesinde ısrar etmiş ve
poliste vermiş olduğu ifadesinin aynısını
Komisyona tekrar etmiştir. Ayhan Aydın, 31.1.1993
günü Emniyet Müdürlüğüne müracaatla,
Uğur Mumcu olayı olduğu sırada olay yerinde
olduğunu belirterek, özetle; boşta gezdiği
için, 24.1.1993 günü, iş bulabilmek maksadıyla
evinden ayrıldığını, daha önce
çalıştığı cami inşaatına
geldiğini, orada iş bulamayınca, caminin alt
tarafındaki kebapçıdan yemek aldığını,
kıyafeti düzgün olmadığı için,
yemeği taksi durağının köşe başına
getirdiğini, yemeğini yerken, 30-35 yaşlarında
birisinin kendisini lafa tutarak meşgul etmeye çalıştığını,
o esnada, lacivert bir Doğan marka hususî arabanın
geldiğini, lastiği patlak arabadan iki kişinin çıktığını,
patlak lastiği değiştirirken, şahıslardan
birinin, somun arama bahanesiyle, Uğur Mumcu'ya ait olduğunu
sonradan öğrendiği aracın altına girdiğini,
burada bir dakika kadar kaldığını, lastiğin
bu arada değişmiş olduğunu ve adamların,
saat 13.05'te oradan ayrıldıklarını,
10-15 dakika sonra, üzerinde gri renkli palto, kahverengi
çizgili renkli pantolon bulunan, 45 yaşın
üzerinde, gri, yani, tam ağarmayan saçlı,
bıyıksız, şişmanca, şapkası
olmayan, elinde hiçbir şey olmayan bir erkek şahsın
otoya bindiğini, bu şahsın, sağ elini vites
koluna atar atmaz aracın infilak ettiğini, olay üzerine,
evine girerek korkusundan sekiz gün dışarıya
çıkmadığını, o gün
de, yani, 31.1.1993 günü polise gelerek bildiklerini
anlattığını söylemiştir. Komisyona
gelen belgelere göre, Ayhan Aydın, bu beyanı
üzerine, İstanbul Emniyet Müdürlüğünce
yakalanan şahıslarla yüzleştirilmiş,
bu yüzleştirme sırasında, tanık
Ayhan Aydın, Mehmet Ali Şeker ile Ayhan Usta'nın
aracın altına bomba koyan şahıslar
olduğunu iddia etmiştir. 

Tanık Ayhan Aydın'ın bu teşhisi
üzerine, bu şahıslarla ilgili olarak İstanbul
Emniyet Müdürlüğünden gelen cevabî
yazıda, Mehmet Ali Şeker ve Ayhan Usta'nın
24.1.1993 tarihinde İstanbul Emniyet Müdürlüğünde
gözetim altında olduğu ve tanık Ayhan Aydın'ın
beyanlarının doğru olmadığı
bildirilmiştir. 

Tanık Ayhan Aydın'ın 20.9.1993
günü saat 21.15'te TRT 1'de yayınlanan Ateş
Hattı Programına çıkarılarak,
program yapımcısı tarafından tanığın
yüzünün 60 milyon kişiye açıkça
gösterilerek, âdeta, sorgulanır biçimde
bilgisine başvurulması ve kamuoyunda, çelişkili
bilgiler veren bir kişi imajı yaratılmış
olması üzerine, Komisyon, TRT Genel Müdürlüğünden,
Ateş Hattı Programının video kayıtlarını
ve program yapımcılarının Komisyona
bilgi vermesini talep etmiştir. 

Ateş Hattı Programının
yapımcılarından Reha Muhtar ile Celal Kazdağlı'nın
komisyona bilgi vermelerine rağmen, Komisyon raporunda bu
bilgilere yer verilmemiştir. Tanık Ayhan Aydın'ın
Komisyona verdiği ifadede, televizyon programına, kendisine
bir şey sorulmadan, polislerce götürüldüğünü,
görüşmeden sonra kendisine polis tarafından
tutanak imzalatıldığını ve bu
tutanağı okumadığını beyan
etmiştir. 

Bu tezatlar karşısında, Komisyon,
İstanbul Emniyet Müdürlüğü evraklarında
tahrifat olup olmadığını çok geniş
olarak araştırmıştır. Bu araştırmalara
cevaben, soruşturmayı yürütmekle görevli
Ankara Devlet Güvenlik Mahkemesi Cumhuriyet Savcısı
Ülkü Coşkun, tutanaklarda tahrifat olmadığını
ve Mehmet Ali Şeker ile Ayhan Usta'nın, Uğur
Mumcu'nun öldürüldüğü tarih olan
24.1.1993 günü gözaltında olduklarını,
çok sayıda resmî evrakla bunun kanıtlanmış
olduğunu, bu evraklarda yeminli tanıkların ifadesinin
bulunduğunu, 23.1.1993 günü sanık Ayhan Usta'nın
emniyetteyken rahatsızlık geçirerek Haydarpaşa
Numune Hastanesine götürüldüğünü,
bu resmî kayıtların da mevcut olduğunu,
tutanaklardan birinde çelişkili tarih ve saatin bulunmasının,
yorgun ve uykusuz personelin beşerî hatasından
kaynaklandığını belirtmiştir. 

Yine, aynı Cumhuriyet Savcısı,
bazı yayın organlarında çıkan
hususların hiçbir şekilde doğru olmadığını;
Uğur Mumcu suikastıyla ilgili İslamî Hareket
Örgütü soruşturmasında hiçbir
delilin elde edilemediğini, sadece, İstanbul'da örgüt
hücre evlerinde, Uğur Mumcu'nun öldürülmesinde
kullanılan plastik patlayıcı madde benzeri
C-4'lerin ele geçirildiğini ve İslamî
Hareket Örgütüyle ilgili sanıkların,
gerek İstanbul Emniyet Müdürlüğünde
gerekse Ankara Emniyet Müdürlüğünde, cumhuriyet
başsavcılığının bilgisi
tahtında, son derece ciddî bir sorgulama ve soruşturmaya
tabi tutulduklarını; buna rağmen bu konuda bir
delil elde edilemediğini ve netice olarak, yukarıda
arz edilen çalışmalar sonucu, şahit
Ayhan Aydın'ın bilgi ve görgüsünün
doğru ve samimî ve itibar edilecek bir ifade olmadığı
sonuç ve kanaatine varıldığını
beyan etmiştir. 

Yine, Ankara Devlet Güvenlik Mahkemesi Başsavcısı
Nusret Demiral, Ankara Emniyet Müdürlüğüne
göndermiş olduğu 18.10.1993 tarih ve B-1993/1493
sayılı yazısıyla Uğur Mumcu'nun
öldürülmesi olayıyla ilgili olarak ifadesinin
alınması için başvuran tanık
Ayhan Aydın'ın beyanlarında teşhis
ettiği Mehmet Ali Şeker ile Ayhan Usta'nın, İstanbul
Emniyet Müdürlüğünce, başka bir
olay nedeniyle, 23.1.1993 günü gözetim altına
alındıkları; bu nedenle 24.1.1993 günü
Ankara'da bulunmalarının imkânsız olduğunu
belirtmiştir. 

Komisyonca dinlenen Ankara Emniyet Müdürlüğü
Terörle Mücadele Şube Müdürü Burhan
Tansu ile Mustafa Bal da, Uğur Mumcu cinayetinde görgü
tanığı olduğunu ifade eden Ayhan Aydın
isimli şahsın boşta gezer, iş bulamamış
bir kişi olduğunu; ifadesinin hayal mahsulü olduğunu;
Ayhan Aydın'ın bunu daha sonra itiraf ederek böyle
bir şeyin olmadığını kendilerine
söylediğini beyan etmişlerdir.

Görüldüğü üzere, Faili
Meçhul Siyasal Cinayetler Meclis Araştırma
Komisyonu, araştırma sahasına giren olaylar
içinde Uğur Mumcu cinayetine özel bir yer vermiş
ve olayı geniş bir şekilde incelemeye çalışmıştır.
Bu çalışmalar doğrultusunda, Uğur
Mumcu'nun eşi Güldal Mumcu'nun ifadesi de Komisyonca
dinlenmiştir. Güldal Mumcu, söz konusu ifadesinde,
özetle, olayın görgü tanığı
olduğunu söyleyen Ayhan Aydın'ın ifadesinde
çelişkiler olduğunu; örneğin Uğur
Mumcu'nun giydiği kıyafet konusunda verdiği bilgilerin
tamamen yanlış olduğunu, Özgür Gündem
Gazetesinde çıkan bir yazıda Uğur Mumcu'nun
hedef gösterilmiş olduğunu, bu gazeteyi Uğur
Mumcu okuyunca, kendisine “beni öldürecekler”
dediğini “bunu nereden çıkarıyorsun”
diye sorduğunda, aynı gazetede yer alan “halkın
dinamiği bunun üstesinden gelecektir” sözünün
bu anlama geldiğini kendisine söylediğini; bu nedenle,
eşinin bu çevrelerce öldürülmüş
olabileceğini, eşi Uğur Mumcu için emniyetçe
hazırlanan bomba raporunun televizyondan açıklanmasının
doğru olmadığını, bunu DGM savcısına
söylediğini, savcının isteğine rağmen
yayınlanmış olduğunu, Ayhan Aydın'ın
olaya şu veya bu şekilde müdahil olduğunu
sandığını, bazı kişileri
açıklayabilmek ya da olayı bazı kişilerin
üzerine yıkabilmek için, bu şahsın
kullanılmış olabileceğini, olayı
yönlendirme amacıyla bu şahsın ortaya
çıkarılmış olabileceğini
beyan etmiştir. 

Sayın Başkan, sayın üyeler;
Komisyon raporu bir bütün olarak ele alındığında,
Komisyonun, Ayhan Aydın'ın ifadesi üzerinde
çok detaylı olarak çalışmış
olduğu açıkça görülmektedir.
Komisyon, Ayhan Aydın'ın ifadelerinin doğruluğunu
ve emniyet kayıtlarının muharref olduğunu
ispatlamaya çalışmış ve bu hususta
hukukî teamülleri zorlamıştır.
Komisyonun, garip bir şekilde olaydan sekiz gün sonra
ortaya çıkan, bir dedektif gibi olayı tüm
inceliğiyle ve dakikasıyla anlatan, verdiği bilgiler
çelişkilerle dolu olan bu tanığın
beyanları üzerinde bu kadar çalışmış
olmasına rağmen, Güldal Mumcu'nun beyanlarını
hiç dikkate almamış olması büyük
bir eksikliktir. Bu eksiklik, belki de, Komisyonun gündeminin
hayli kabarık olmasından kaynaklanmıştır.
Bu nedenle, faili meçhul siyasal cinayetler içinde
incelenmiş olan Uğur Mumcu'nun öldürülmesi
olayının ayrı bir komisyonda yeniden incelenmesi
talebini olumlu buluyoruz. Bu nedenle, Refah Partisi Grubu olarak,
Cumhuriyet Halk Partisi Grubunun Uğur Mumcu cinayetini araştırmak
üzere Meclis araştırması açılması
talebini destekliyoruz. (ANAP ve CHP sıralarından
alkışlar)

CHP Grubunun önerge talebine katılmamıza
rağmen, önergenin içeriğine katılmıyoruz.
Önergenin içeriği, kurulması istenen araştırma
komisyonunun ufkunu daraltmaya ve (10/90) esas numaralı
Komisyonun hatalarını tekrarlatmaya yöneliktir.
Biz, Refah Partisi Grubu olarak, Uğur Mumcu'nun eşi
Güldal Mumcu'nun açıklamaları da dikkate
alınarak, herhangi bir peşin fikirden arındırılmış
bir Meclis araştırması komisyonu tarafından
Uğur Mumcu cinayetinin araştırılmasını
talep ediyoruz.

Sözlerime son verirken, Grubum ve şahsım
adına, Yüce Heyetinizi saygıyla selamlıyorum.
(Alkışlar) 

BAŞKAN - Teşekkür ederim Sayın
Karabekmez.

Söz sırası, DSP Grubu adına,
Sayın İstemihan Talay'da. Buyurun efendim. (DSP
ve CHP sıralarından alkışlar)

Sayın Talay, süreniz 20 dakika.

DSP GRUBU ADINA M. İSTEMİHAN TALAY
(İçel) - Sayın Başkan, değerli
milletvekilleri; 24 Ocak 1993 günü haince bir suikast
sonucu ölen Uğur Mumcu'nun katilleri, maalesef, aradan
dört yıl geçmesine karşın hâlâ
bulunamamıştır. O dönemin hükümet
yetkililerinin “bu cinayeti aydınlatmak, bizim namus
borcumuzdur” şeklindeki beyanlarına karşın,
kamuoyunda, Uğur Mumcu cinayetinin derinlemesine araştırılmadığı
konusunda yaygın bir kanaat mevcuttur ve biz de, bu kanaati
paylaşıyoruz. Oysaki, Türkiye Cumhuriyetinin
ve Türk adaletinin, Uğur Mumcu'nun saygın anısına
karşı bir vefa ve sorumluluk gereği olarak bu
cinayeti çözmek ve faillerini bulmak görevi,
bugün, her zamankinden daha da önem kazanmış
bulunmaktadır; çünkü, Uğur Mumcu,
ulusal birliğin, laikliğin ve demokrasinin yürekli
bir savunucusuydu. Onun öldürülmesine karşı
toplumdan gelen tepki, Türk Halkının çok
büyük çoğunluğunun Uğur Mumcu'nun
savunduğu ve cumhuriyetimizin dayandığı
bu değerler konusundaki duyarlılığını
açığa vurdu. Bu değerleri yıpratma
çabalarına karşı, toplumda içten
içe kaynayan tepki birikimi, Uğur Mumcu'nun ölümüyle
bir yanardağ gibi patladı. Cenazesi, genç yaşlı,
kadın erkek, sağcı solcu ayrımlarını
ortadan kaldırıp, bir ulusal patlamaya dönüştü.


Türkiye'nin her ilinden gelen her kesimden her
düşünceden vatandaşlarımız,
Uğur Mumcu'nun etrafında kol kola, omuz omza kenetlendiler
ve yüreklerden kopan sloganların çoğunu
hep bir ağızdan haykırdılar. Böylece,
Uğur Mumcu, yaşamında olduğu gibi, ölümüyle
de ulusal birliğin ve ulusal dayanışmanın
halkımız arasında güçlenmesi
ve kökleşmesi açısından üzerine
düşen görevi, eksiksiz olarak yerine getirdi.


Sayın Başkan, değerli milletvekilleri;
Uğur Mumcu bir hukukçuydu; hukuku, bir bilim adamı
olarak özümsemiş ve uygulamıştı.
Uğur Mumcu, doğrudan ve haktan yana bir gazeteciydi. Ne
hukuk bilgisini ne de kalemini, hiçbir zaman kişisel
çıkarlar için kullanmamıştı.
Araştırmadan, doğruluğunu saptamadan, hiçbir
konuda, gelişigüzel yazı yazmamıştı.


Yazılarında, bölücülere,
şiddet yanlılarına, dini siyasete alet eden
ve din sömürücülüğü yapanlara,
uyuşturucu çetelerine ve silah kaçakçılarına
her zaman karşı çıkmış
ve onlara savaş açmıştı.

Uğur Mumcu, terörün arkasındaki
gizli ilişkilere, PKK'nın uyuşturucu ve silah
kaçakçılığına kadar uzanan
çeşitli konularda, belgelere dayalı yazılarıyla
kamuoyunu aydınlatmıştı. Çarpık
ve gizli mafya ilişkilerini ve temiz siyaset kavramını,
basında ilk dile getiren gazeteci Uğur Mumcu'ydu. 

Türkiye'yi çökertmek ve destabilize
etmek isteyen bazı güç odaklarının,
teröre karşı çıkan ve ulusal birliği
savunan Uğur Mumcu gibi aydınları boy hedefi
olarak görmesi kaçınılmazdı.
Nitekim, Uğur Mumcu'nun öldürülmesinden hem
sonra, Millî İstihbarat Teşkilatı tarafından
hazırlanan bir raporda, özetle, şu görüşlere
yer verilmektedir: 24 Aralık 1992 günü, Özgür
Gündem Gazetesi yazarlarından Yalçın
Küçük tarafından Suriye'de yapılan
röportajda, Abdullah Öcalan tarafından, Mumcu
aleyhinde iddialara yer verilmiştir. Bu durumun, Mumcu'nun
son dönemlerdeki yazılarında PKK'yı
hedef alması ve eleştirmesiyle bağlantılı
olduğu düşünülmektedir. 

Mumcu, İran yanlısı dinci grupları
eleştiren yazılarıyla, bu kesimin de hedefi
konumuna gelmiştir. Yine, başta uyuşturucu kaçakçıları
olmak üzere, yasadışı maddî gelir
teminini benimseyen kesimlerin de tepkisini çekmiştir.


Refah Partisi milletvekillerinden Hasan Mezarcı'yla
katıldığı bir televizyon programında,
adı geçeni, Atatürk'e ve laikliğe karşı
tutumu nedeniyle ağır bir dille eleştirmiş;
Atatürk düşmanı kesimlerin husumetlerini
tırmandırmıştır. 

Eylemin, yapılış tarzı
ve uygulanan yöntemler itibariyle, dış odaklarca,
teröre karşı alınan mesafeyi etkisiz
kılmak üzere organize edilmiş olması
ihtimal dahilindedir.” Bu, bir MİT raporunun özetidir.

Durum böyleyken, İçişleri
Bakanlığı Hukuk Müşavirliği,
Uğur Mumcu'nun kardeşleri Ceyhan Mumcu ve Beyhan Gürson
tarafından, Mumcu'nun öldürülmesinde idarenin
ihmali ve ağır hizmet kusuru bulunduğu gerekçesiyle
açılan manevî tazminat davasına verdiği
yanıtta, Uğur Mumcu'yu, terör örgütlerinin
hedefi olmadığı gerekçesiyle korumadıklarını,
yargı önünde itiraf etmiştir. Hukuk Müşaviri
“Uğur Mumcu tarafından koruma talebi olmadığı
için, kendisi hakkında bir tedbir alınmasına
gerek görülmedi; boy hedefi haline gelinmesini devlet
tayin edemez” diyerek, İçişleri Bakanlığını
bu cümlelerle savunmuş; fakat, aynı zamanda
da, Uğur Mumcu'nun kendi kaderiyle baş başa bırakıldığını
da bir anlamda kabul etmiştir. 

Biraz önce açıkladığım
MİT raporundaki değerlendirmelere tamamen karşı
olan bu savunma, daha sonra, yargı tarafından da
şayanı kabul görülmemiş ve Sekizinci
İdare Mahkemesi, Beyhan Gürson ve Ceyhan Mumcu'nun
sembolik olarak istedikleri tazminat istemlerini lehte sonuçlandırmıştır.

Uğur Mumcu'nun dış odaklar tarafından
öldürüldüğüne ilişkin, hem
Sayın Erbakan'ın hem de Sayın Şevket
Kazan'ın açıklamaları vardır;
bu kürsüden açıklamaları vardır.
Ülke ve gizli servis isimlerini açıkça
telaffuz eden Sayın Erbakan, bugün, Başbakan,
Sayın Kazan da Adalet Bakanı olarak her türlü
bilgi ve belgeye ulaşacak yetkili konumda bulunmaktadırlar.
Ancak, ne var ki, dün, siyasetleri gereği ölçüsüz
ve sorumsuz beyanlarda bulunanlar, bugün, en yetkili makamlarda
oldukları halde susmayı tercih etmektedirler.

Türkiye Cumhuriyeti, bir an önce, faili
meçhul cinayetlerin üzerine giderek bu cinayetleri
aydınlatmalıdır. Devletin, her türlü
şüpheden ve töhmetten arındırılması
için, bu durum artık bir zorunluluk haline gelmiş
bulunmaktadır; bunun için de, hükümetlerin
yeniden bu dosyaları takibe almaları şarttır.
Örneğin, Uğur Mumcu suikastının birinci
savcısına, dosyadaki tutumu nedeniyle, Adalet Bakanlığı
müfettişleri tarafından yapılan soruşturmada,
görevini savsakladığı için disiplin
cezası tayini verilmesi gerektiği sonucuna varılmıştır.
Daha sonra, dosyanın verildiği ikinci savcı,
26 Haziran 1995 tarihinde evinde ölü olarak bulunmuştur.
Bu kadar önemli bir konuyu soruştururken evinde ölü
bulunan savcıya otopsi dahi yapılmamıştır.


“Uğur Mumcu dosyası daha sonra hangi
savcıya verilmiştir? Dosya üzerinde başka
ne gibi işlemler yapılmıştır?
Yeni belge ve bulgulara ulaşılabilmiş midir?
Adalet Bakanı Sayın Şevket Kazan, bu dosya
üzerindeki çalışmalardan ne ölçüde
bilgi sahibidir?” gibi bir dizi soru Türkiye Büyük
Millet Meclisinin ve kamuoyunun bilgisi dışındadır.

ALİ DİNÇER (Ankara) - Kazan
hâlâ İsrail'i mi suçluyor; sormalı?!.

M. İSTEMİHAN TALAY (Devamla) - Uğur
Mumcu. gerçekten, ülkesini ve halkını
yürekten seven bir insandı; ulusal birlik ve bütünlüğe
yönelen tehlikeleri çok iyi bir şekilde teşhis
eder ve kamuoyunu aydınlatırdı. 

Uğur Mumcu, Çetin Emeç'in katledilmesi
üzerine, 9 Mart 1990 tarihinde, Cumhuriyet Gazetesinde şunları
yazmıştı: “Bugün için üzerinde
durulması gereken asıl konu, elde kanıt bulunmadan,
genel suçlamalarla ve kuşkulu varsayımlarla,
İslamcı çevrelerin tümünün
birden suçlanması ve bu genel suçlamaların
yaratacağı olası gerilimler olmalıdır.
Bu gibi suçlamalardan kaçınmak gerekir. Genel
suçlamalar, her zaman tehlikeli gerilimler yaratır.
İslamcıları laiklere, laikleri de İslamcılara
düşman etmek, belki de, Aksoy ve Emeç'i alçakça
pusuya düşürüp öldürenlerin yaratmaya
çalıştıkları ortamdı.
Olağanüstü duyarlılık gerektiren günler
yaşıyoruz. Bu ortamda, devlete düşen görev,
demokrasi övgüleri düzüp, kuşkulu varsayımlarla
soyut komplo teorileri üretmek değil, bir an önce,
somut kanıtlar bulup, bu iki cinayeti aydınlatmaktır.”


Şimdi, bu cinayetlerin faillerinin yanı
sıra, Uğur Mumcu'nun katillerinin de bulunması
gerekiyor; ülkedeki tehlikeli kutuplaşmanın
ve cepheleşmenin önlenmesi için de, bu zorunludur.
Oysaki, 9 Şubat 1993 tarihinde kurulan Faili Meçhul
Cinayetleri Araştırma Komisyonunun Raporu, hiçbir
sonuç elde edilemeden, Türkiye Büyük Millet
Meclisinde görüşülemeden arşive kaldırılmıştır
ve 19 uncu Dönem sonunda kadük olmuştur. Dolayısıyla,
ilgili kurumlara iletilmemiştir ve geçerliliğini
bu şekilde kaybetmiştir. 

Bir milyonu aşkın kişi, Uğur
Mumcu'nun katillerinin bir an önce bulunması istemiyle,
Türkiye Büyük Millet Meclisi Başkanlığına
dilekçeyle başvurmuştur. Bu dilekçeler
de, araştırma komisyonuna gönderilmiştir
ve komisyonun görev süresi sona erip, dağılmasından
sonra 30 Ekim 1995'te, raporla birlikte Türkiye Büyük
Millet Meclisi Başkanlık arşivine kaldırılmıştır.


Sayın Başkan, değerli milletvekilleri;
faili meçhul cinayetler, devletin sırtında
büyük bir yüktür. Devleti bu yüklerden
kurtarmak zorundayız. Uğur Mumcu gibi halkın
vicdanı seviyesine yükselmiş, dürüst
ve namuslu insanlarımızı katledenleri tespit
ve teşhis etmek, devletimize olan güveni artıracaktır
ve bu güveni daha da güçlendirecektir, halkın
moralini yükseltecektir, saldırganların cesaretini
kıracaktır; bundan sonra bu tip cinayetlerin işlenmesine
engel olacaktır. 

Türkiye Büyük Millet Meclisindeki
tüm grupların ortak bir kararıyla, Uğur
Mumcu cinayetinin yeniden araştırılmasına
ilişkin bu kararlı tutumu, ben, yüksek huzurlarınızda,
yürekten kutluyorum. Hükümet yetkililerinin, bu
araştırma komisyonuna, her türlü bilgi
ve belgelerle de destek vermesi gerektiğini, burada bir kez
daha vurgulamak istiyorum. 

Uğur Mumcu'nun cenazesinde, nasıl milletimiz,
yekvücut olarak, ona olan sevgi ve saygısını
ortaya koymuşsa, bugün de, Uğur Mumcu'nun demokrasiden
ve barıştan yana olan kişiliği etrafında,
iktidarıyla, muhalefetiyle tüm Parlamentomuzun bir
bütünlük sergilemesi, ulusal birliğimiz açısından
da sevindirici bir gelişme olarak değerlendirilmelidir.


Biz Demokratik Sol Parti olarak, Uğur Mumcu cinayetinin
yeniden araştırılmasını destekliyoruz
ve bu konuda her türlü katkıyı sağlayacağımızı
ifade ediyoruz. 

Bu duygu ve düşüncelerle Yüce
Meclisi saygılarımla selamlıyorum. (Alkışlar)


BAŞKAN - Teşekkür ederim Sayın
Talay. 

Sayın milletvekilleri, Ankara Milletvekili
Sayın Ömer Faruk Ekinci, Başkanlığa
gönderdiği  pusulada “DSP Grubu Sözcüsü
Sayın İstemihan Talay, bir cümlesinde, Sayın
Mezarcı'dan Refah Partisi milletvekili olarak söz
ettiği, bu nedenle, tutanaklarda düzeltilmesi bakımından,
Refah Partisiyle ilgili olmadığını arz
ederim”  diyor; ama, Sayın Talay, o televizyon programına
çıktığı zaman, Sayın Mezarcı'nın,
Refah Partisi Milletvekili olduğunu belirtmek istedi.

ÖMER EKİNCİ (Ankara) - Şu
anda değil.

BAŞKAN - O yönden söylüyorum.


Efendim, ANAP Grubu adına, Sayın Yüksel
Yalova; buyurun.

Sayın Yalova, süreniz 20 dakika efendim.


ANAP GRUBU ADINA YÜKSEL YALOVA (Aydın)
- Sayın Başkanım, sayın milletvekilleri;
Cumhuriyet Halk Partisi Grubu tarafından verilmiş
bulunan Meclis araştırmasına ilişkin
Anavatan Partimizin görüşlerini sunmak üzere
yüksek huzurlarınıza gelmiş bulunuyorum;
şahsım ve Grubum adına Yüce Heyetinizi
en üstün saygılarımla selamlıyorum.


Faili meçhul siyasal cinayetlere ilişkin,
biraz önce, değerli grup sözcülerini izlerken,
atıfta bulunulan bir raporda, görev yapmış
bir arkadaşınız olarak, başka sorumluluklarım
olduğunu gördüm. O nedenle, izin verirseniz, 19
uncu Dönem Parlamentosunun bana göre en yararlı
ve verimli çalışmalarından birini teşkil
eden faili meçhul siyasal cinayetlerle ilgili komisyon
raporunun veriliş gerekçesini bir kez daha dikkatlerinize
sunmak istiyorum: 

“Faili meçhul siyasal cinayetler ülkemiz
gündeminde uzunca bir süredir yer almaktadır.
Bu cinayetlerin bir kesimi, en son Gazeteci-Yazar ve Araştırmacı
Uğur Mumcu'nun öldürülme olayında olduğu
gibi, toplumu çok derinden sarsmıştır.
Siyasal nitelikli cinayetlerin önemlice bir kesiminin suçlularının
bulunamamış ve cezalandırılamamış
olması, bir yandan bu cinayetleri yüreklendirici bir
ortam yaratırken, diğer yandan da devlete olan güveni
ciddî bir biçimde sarsmaktadır. 

Siyasal nitelikli cinayetlerin faillerinin meçhul
kalması, ayrıca, bu cinayetlerin kimler tarafından
işlenmiş olabileceği yolunda çeşitli
tahmin, spekülasyon ve suçlamalara da neden olmaktadır.
Bazen, bu suçlamalar, çeşitli siyasal odaklarca
amaçlı olarak da yapılmaktadır. Bunun
sonucunda, çeşitli siyasal görüşler,
hatta çeşitli yabancı ülkeler zan altında
kalmaktadır. Tahmin, spekülasyon ve suçlamalar
bazen öyle boyutlara ulaşmaktadır ki, bunun
sonucunda, suçlamaları yönelten ve suçlama
altında kalan siyasal görüşleri benimseyen
kitleler arasında kırgınlıklar, güvensizlikler
ve zaman zaman da kutuplaşmalar doğmaktadır.
Tüm bunlar, toplumun iç bütünlüğünü,
iç başarısını ağır
bir biçimde sarsmakta ve devlet-toplum ilişkisini
ciddî bir biçimde zedelemektedir. 

Faili meçhul kalmış cinayetler,
genelinde, olağanüstü bir profesyonellikle işlenmiş
cinayetlerdir. Görünen odur ki, ülkemizin çeşitli
yörelerinde işlenmiş bu cinayetlerin arkasında,
iyi eğitilmiş, disiplinli ve güçlü
odaklarca desteklenen örgütler ve örgütlenmeler
vardır. Bu cinayetlerin her birinin, gözdağı
vermek, intikam almak gibi kendine özgü, ayrı
ayrı amaçları olsa da, hepsinin gene de bir
ortak amacı vardır; o da, demokratik rejimi güçsüz
kılmak, yeni demokratik açılımları
önlemek, toplumun demokratik rejime olan güvenini sarsmak
ve rejimi, baskıcı, yasakçı ve kapalı
yönetimlere itmektir. Bununla, Türkiye'nin iç
ve dış dengelerinin ve istikrarının
bozulacağı umulmaktadır. 

Görünen odur ki, faili meçhul cinayetler,
bazı odaklarca, bir siyasal mücadele yöntemi
olarak kamusallaştırılmak istenmektedir. Bunlar,
demokrasi dışı yollardan iktidar mücadelesi
yapan iç odaklar olabileceği gibi, ülkemizin istikrar
içinde gelişip güçlenmesini istemeyen
dış odaklar da olabilir. Bunların birbiriyle
ilişkili olması ve birbirlerine destek vermesi de
büyük bir olasılıktır.

Toplumu derinden sarsan siyasal cinayetlerin büyük
bir çoğunluğunun faillerinin meçhul kalmış
olmasının birçok nedeni olabilir. Örneğin,
güvenlik güçleri için çeşitli
yetmezlikler söz konusu olabilir; ama, asıl neden,
büyük bir olasılıkla, bu cinayetlerin
ardında son derece karmaşık bir siyasal örgütün
var olmasıdır. Bu cinayetler, basit birer öldürme
olayı değildir; bunların arkasında, birbirleriyle
iç içe girmiş çok çeşitli
siyasal motifler, ilişkiler ve örgütlenmeler bulunmaktadır.
Su kadar yoğun ve karmaşık siyasal motif, ilişki
ve örgütlenmenin rol oynadığı bir
cinayet türü, ancak, Türkiye Büyük Millet
Meclisi araştırması komisyonu gibi bir siyasal
heyetin geliştirebileceği çeşitli siyasal
önlemlerle Türkiye siyasal yaşamından silinebilir.
Bu sorun, yasal, demokratik yollardan faaliyet gösteren tüm
siyasal partilerin ortak sorunudur. Rejime ve siyasete, zorun,
tehdidin, kaba kuvvetin, silahın ve cinayetin bulaştırılmak
istenmesi, nihaî tahlilde, demokratik, yasal ve açık
siyasetin kurumları olan tüm siyasal partilere yönelik
bir tehdit ve saldırıdır.

Bu nedenle, biz, aşağıda imzaları
bulunan siyasî parti temsilcileri Anayasanın 98 inci,
İçtüzüğün 102 nci ve 103 üncü
maddeleri uyarınca, faili meçhul cinayetler konusunda
bir Meclis araştırması talep etmekteyiz.

 Güneş Müftüoğlu Mustafa
Kalemli Aydın Güven Gürkan

 DYP Grup Başkanvekili ANAP Grup Başkanvekili
SHP Grup Başkanvekili

 Şevket Kazan Uluç Gürkan

 RP Grup Başkanvekili CHP Grup Başkanvekili”

Değerli milletvekilleri, geçmiş
dönemdeki Meclis araştırması komisyonu
raporunun gerekçesini burada dikkatlerinize sunmam, boşuna
değil. 

Biraz önce, Refah Partisi Grup sözcüsü
arkadaşım, komisyonun bazı hatalarından
söz etti, doğrudur; hataları yoktur filan demek
mümkün değil; ama, burada, sorun, komisyonun sahip
olduğu yetkilerin neler olduğunu öncelikle ortaya
koymak, giderek, yasama organı adına görev
yapan bir komisyonun sahip olduğu ya da olamadığı
yetkilerle önüne konulan problemi çözme
konusundaki yasal, anayasal imkânların neler olduğunu
ve bu imkânları iyi niyetle kullandığı
takdirde karşısına çıkabilen
sorunların, güçlerin neler olduğunu bir
kez daha tespit etmek. 

Bakın, bu komisyon, 24 Ocak 1993'te Sayın
Uğur Mumcu'nun pusuya düşürülerek kahpece
vurulmasından hemen sonra kurulmuştur. O dönemde
Parlamentoda bulunan beş siyasî partinin temsilcileri,
grup başkanvekilleri bir önerge vermiş, tüm
Meclis paylaşmış; ama, ortaya çıkan
-bırakalım o Meclis araştırması
komisyonunun raporunun o dönem Mecliste incelenip incelenmemesini,
kadük olup olmamasını- asıl sorun, Meclis
araştırması komisyonunun yasama organı
adına görev yaptığı bir sırada,
sahip olduğu, içinde bulunduğu statünün
ne olduğu. 

Açıkça söyleyeyim; ben,
o komisyonun Başkanvekiliydim. Galiba, Genel Kurulun 9.2.1993
tarihli 65 inci Birleşiminde kurulan bu Meclis araştırması
komisyonunun Başkanlık Divanını da
söylememiz gerekir: “Kırıkkale Milletvekili
Sadık Avundukluoğlu, Başkan; Aydın Milletvekili
Yüksel Yalova, Başkanvekili; Sakarya Milletvekili Nevzat
Ercan sözcü, Malatya Milletvekili Mustafa Yılmaz,
Kâtip Üye seçilmişlerdir” deniliyor.
Burada -bir vefa borcudur- Sadık Avundukloğlu Milletvekilimizin,
o dönemdeki bu komisyonun raporunun hazırlanmasında
ve çalışmalarının yürütülmesinde
gösterdiği olağanüstü çabayı,
Refah Partili Milletvekilimiz Hüsamettin Korkutata'nın,
o dönem CHP Milletvekili Mustafa Yılmaz arkadaşımızın
olağanüstü çabalarını anmayı,
bir vefa borcunun gereği sayarım. (CHP sıralarından
alkışlar)

Bizim karşılaştığımız
husus ne? Önce, bu araştırma komisyonu kurulma
önerisini getiren Cumhuriyet Halk Partisine; ama, daha önemlisi,
bir ahlakî yükümlülük olarak bu önergeyi
algılayan ve peşinen komisyonun kurulmasına
evet diyeceğini belirten tüm siyasî partileri,
ben, burada, kutlamak istiyorum, kutlamak zorundayım. (CHP
sıralarından alkışlar) Niçin?..
Eğer, sorunu, biraz önce, çok değerli Milletvekilimiz
İstemihan Talay Beyin ifadesinde olduğu gibi, o dönemin
bir parti genel başkanının -ki, İktidar
ortağıydı- “Uğur Mumcu'nun katillerini
bulmak, bizim onur meselemizdir” cümlesini hatırlatarak,
belki de, siyasetin gereği, sorgulamaya giderek, oradan bir
yaklaşım elde etmek mümkün; ama, sorun
orada değil. Sorun, o kişinin onurlu olup olmamasıyla
açıklanabilecek bir sorun değil; sorun, Refah
Partisi sözcüsü arkadaşımın
“Komisyon, şu şu şu noktalarda hata yaptı,
bunları yapmasaydı...” yaklaşımıyla
çözülebilecek sorun değil. O, basına
“yalancı tanık” olarak geçen ve
dolayısıyla dönemin Emniyet Genel Müdürlüğünü,
Ankara Emniyet Müdürlüğünü, Devlet
Güvenlik Mahkemesi Başsavcılığını
suçlayarak -diyelim- değerlendiren yaklaşımının
olmaması halinde, bu cinayeti işleyen insanların
ortaya çıkarılabileceğini düşünmek
son derece yanlıştır. Bir kere, örneğin,
ben, İstanbul Emniyetinin değişik birimlerinin
teftişinde görevli Komisyonun Başkanı
idim -açıkça söyleyelim- yurtdışındaki
terör hadiselerini araştırmakla görevli
olan birimin başındaki komiserin boynuma sarılışını
hiçbir zaman unutamam. Ortada, sıradan bir masa
-kendi imkânlarıyla almışlar- yine,
ortada, bir iki tane bomba yapımında kullanılan
malzemeleri analiz etmeye yönelik, son derece ilkel bir iki
 araç, üstelik yurtdışındaki terör
hadiselerini araştırmaktan, incelemekten, soruşturmaktan
sorumlu...  “Kaç defa yurtdışına
çıktınız” diye sorduğum zaman,
boynunu büktü o ilgili birimin amiri komiser. Şimdi,
burada, emniyetin elindeki yetkiler ne?.. 

Doğrudur, İstanbul Emniyeti ile Ankara
Emniyeti arasındaki, o döneme ilişkin -diyelim-
konjonktürel birtakım ihtilafların bu olayların
ortaya çıkarılmamasında, çıkarılamamasında
etken olduğunu söylemek, yaklaşımlardan
biridir; ama, çok sathidir; sorun orada bitmiyor. Sorun,
sadece Uğur Mumcu'nun katillerinin bulunması meselesiyle
de sınırlı değil. Dikkat buyurulursa
-o dönemin Komisyon raporunu okuyan arkadaşlarımız
bilirler- özellikle güneydoğuda -ki CHP'nin verdiği
önergede İslamî Hareket Örgütünden
bahsedilmiş; onu, öylece sınıflamak da
doğru bir yaklaşım değil- işin içerisinde
başka başka yasadışı örgütlerin
bulunduğunu ve bunların başka başka boyutlarda,
başka başka güçlerden destek aldığını
eğer görmezseniz, Komisyonun yaptığı
hatalardan bu işle ilgili netice çıkarmaya
çalışırsınız.

Bakın, 20 Kasım 1991'de kurulan Parlamentoda,
Hükümet Programını okurken, dönemin
Sayın Başbakanı “faili meçhul
cinayetlerin sayısı artmaktadır. Ülkemizin
her yanında terör mutlaka önlenecek, yurttaşların
can güvenliği ve huzur sağlanacaktır. Siyasî
cinayetlerin son bulması ve faillerinin yakalanması,
devletin en önemli görevlerinden biridir” demiş.
Bugün, hangi sayın başbakan hükümet
programını okusa, herhalde bu cümlelerden vazgeçemez,
herhalde yine tekrarlayacak. Demek ki, statü itibariyle,
her bir sayın başbakanın ya da her bir sayın
İçişleri ve Adalet Bakanlarının
tabi olduğu, âdeta kurumsallaşmış;
temeli, salt yasadışı örgütler,
yasadışı kurumlara dayanmayan, biraz da -belki
daha fazla- sosyolojik müesseselere dayanan, oralardan çözümüne
gidilmesi gereken bir sorunla karşı karşıya
bulunuyoruz.

Bakın, aynı dönemde, İçişleri
Bakanı Sayın İsmet Sezgin -ki, CHP'nin önergesinde
yer verilmiş- “bu örgüt üyelerinden
şunlar, şunlar, şunlardan birisi yakalansaydı
-takma kod adları var burada- Mumcu olayının
aydınlatılmasında önemli mesafe alınacağı
aşikârdı” demiş. Yine, CHP önergesindeki
iddiaya göre, bir özel televizyon programında
da, bu iddia, daha sonraki yıllarda tekrarlanmış.
Ama, hiç unutmamamız gereken sorun, kurumsallaşmış
sorun şu ki, sayın milletvekilleri, o dönem
koalisyon ortağı bir partiye mensup bir İçişleri
Bakanı “bu olayların arkasında şu
ülke var” derken, o dönem, yine koalisyonun diğer
ortağına mensup Dışişleri Sayın
Bakanı da “hayır o ülke yok” demişti.
Dönemin Başbakanı Sayın Demirel de “bu
işin arkasında o ülke niye olsun, anlayamadım”
diyerek, her iki tarafa ilişkin bir dengeyi, dengesel bir
yaklaşımı tercih etmişti. Var mıydı,
yok muydu; ben, size, bir tek rakam arz edeyim. Bugün, sadece
İstanbul'da, o bahsedilen ülkeye ilişkin kaç
yüz bin vatandaşın olduğunu, eğer, biz,
bunun gelişim çizgisiyle beraber neden böyle
olduğunu da ortaya koyamazsak, bunun azaltılmasının
ya da en azından, güvenlik birimleri eliyle kontrol
altına alınmasının sebeplerini, yollarını
bulamazsak, hele hele, devletler hukukundaki mütekabiliyet
esası gereği, o ülkenin bu kadar vatandaşı,
bizim İstanbul gibi bir ilimizde, ellerindeki bunca imkânla
şöyle şöyle siyasal davranış
gösterebilirken, bizim vatandaşlarımız,
o ülkede, acaba, ne kadarına sahip sorusuna cevap
bulunmadıkça -açık söyleyeyim-
teşkil edilecek komisyon, kimlerden olursa olsun, hangi
sayın milletvekillerinden oluşursa oluşsun,
bu sorunda -belki tesadüfler işe yarar bilemem, ama-
akılcı bir kurumsal değerlendirme yapamaz. Neden
yapamaz?.. Ben, o sıkıntıyı yaşamış,
o komisyonun başkanvekili sıfatıyla, bu dönem,
henüz bu Susurluk'la ilgili Meclis araştırma
komisyonu kurulmadan önce, İçtüzükte
bir değişiklik önergesi verdim; Meclis araştırma
komisyonu yetkileri arasında “devlet sırları
ve ticarî sırlar hariçtir” cümlesinin
yürürlükten kaldırılmasının
gerektiğini savunan bir İçtüzük değişikliğiydi.
Niçin; eğer -parlamenter rejimlerdeki yasama, yürütme
ilişkilerine çok fazla girmeyeceğim, ama- yasama
organının -toplumu yönetmek üzere her
türlü yasayı yapabilen organ olduğundan hareket
edersek- içinden çıkan yürütme
organı üyelerinden, diyelim bir sayın bakan,
devletin her türlü sırrına, her türlü
ticarî sırra ulaşabilirken, o organı
bünyesinden çıkaran yasama organının
kurum olarak devlet sırlarını kendi içinden
kurduğu bir Meclis araştırma komisyonu eliyle
araştıramayacağını, öğrenemeyeceğini,
değerlendiremeyeceğini düşünmek, en azından,
bu içerisinde bulunduğumuz organın üyeliğinin
ruhuna terstir. Eğer, bu İçtüzük değişikliğini
yapmazsak ne olur? 

Bakın, burada, hakkı teslim etmeye
yönelik bir yaklaşım içerisinde bulundum;
hiç başka türlü yorum çıkarılmasın
lütfen. Özel Kuvvetler Komutanlığına
ilişkin bir konuda, Komisyon olarak yazı yazdık.
İçtüzüğe göre, Silahlı
Kuvvetler, bu noktada bilgi vermekle yükümlü değillerdi;
ama -burada haklarını teslim edeyim- hemen gönderdiler
birkaç yetkiliyi. Şimdi, o Silahlı Kuvvetler
bu yaklaşımı gösterirken, bu demokratik
-tırnak içerisinde söylüyorum- ve iyi
niyetli yaklaşımı gösterirken, devletin
başka başka organları, karşımıza
değişik yalancı tanıklar çıkarmaktan
tutunuz da, konuyu başka mecralara saptırmaya kadar,
değişik, hukuk dışı davranışların
içerisine girebildiler. Niye; çünkü, bu
sorunun özü, hukuk kavramıyla, hukuk devleti
kavramı ile kaba güç kavramının
çarpışması; çünkü,
o kaba güçten... Açıkça söyleyeyim,
Uğur Mumcu'ya ya da başka başka böylesi faili
meçhul cinayetlere kurban verilmiş kişilere
ilişkin, lirik ya da daha edebî, daha ağıt
boyutu yüklü değerlendirmeler yapmak mümkün,
yapanları da kınadığımı
lütfen zannetmeyelim; ama, bir şey var ki, Uğur
Mumcu'nun, özellikle, 1980 öncesindeki yazdıklarına
bakarsanız, aradan geçen yirmi yıla yakın
bir süre sonrasında, bugün, Türkiye'de siyaset
gündemini işgal eden birtakım baş aktörlerin,
yirmi yıl önce orada anıldığını
görürsünüz. 

BAŞKAN - Sayın Yalova, 1 dakikanız
var efendim.

YÜKSEL YALOVA (Devamla) - Peki, efendim.

Eğer bu bir gerçekse, o zaman başka
bir şey ortaya çıkıyor. Araştırma
komisyonunu kuralım. Zaten, bütün partiler, bu
konuda mutabık olduklarını belirttiler, ahlakî
ve fikrî bir beraberlikte siyasî yükümlülüklerini
-geçmişten gelen- yerine getirme konusunda büyük
bir örnek teşkil edecek çalışma
yaptılar, kabul; ama, bu araştırma komisyonuna
seçilecek üyelerin, mutlaka, yasama organının
demokratik parlamenter rejimlerde sahip olması gereken
imkânlarla donatılması gerekir; değilse,
bu, bir anma toplantısından öteye geçmez.
Olabilir, üç beş kişi yakalanır,
yakalanmaz demiyorum; ama, gerçek sorumlular yakalanmış
olmaz, gerçek sorun çözülmüş
olmaz. 

Tüm siyasî partilerin, önergenin
kabulü sırasında gösterdikleri duyarlılığı,
komisyon çalışmaları, komisyonun üye
teşkili sırasında ve özellikle, komisyonun
devlet sırları ve ticarî sırlar konusundaki
yetkilerle donatılması hususunda da göstermesi
inanç ve dileğimle, hepinize en üstün saygılarımı
sunuyorum. (ANAP sıralarından alkışlar)

BAŞKAN - Teşekkür ederim Sayın
Yalova.

Gruplar adına yapılan konuşmalar
tamamlanmıştır.

Önerge sahibi olarak Sayın Keskin konuşacak
mı efendim?

NİHAT MATKAP (Hatay) - Sayın Eşref
Erdem konuşacaklar.

BAŞKAN - Efendim, Sayın Eşref
Erdem konuşamaz. 

ÖNDER SAV (Ankara) - Konuşsun efendim...
Sayın Adnan Keskin'in önergesi var.

BAŞKAN - İçtüzüğümüzün
103 üncü maddesine göre...

Efendim, bunlar bize daha önceden bildirilse...

Sayın Adnan Keskin bir önerge göndererek,
yerine, Sayın Eşref Erdem'in konuşmasını
istemiştir.

Buyurun Sayın Erdem. (CHP sıralarından
alkışlar)

Süreniz 10 dakikadır.

EŞREF ERDEM (Ankara) - Sayın Başkan,
Yüce Meclisin değerli üyeleri; yaklaşık
yedi ay kadar önce, Türkiye Büyük Millet Meclisi
Başkanlığına, faili meçhul cinayetler
ve özellikle de Uğur Mumcu cinayetiyle ilgili olarak
verdiğimiz araştırma önergesinin bir bölümünde,
o tarihte, şöyle demişiz: 

“Faili meçhul cinayetler, ülke gündemindeki
yerini korumaya devam etmektedir. Bu cinayetler, kamuoyunca yakından
izlenmekte ve toplumu çok derinden etkilemektedir. Ne var
ki, yapılan soruşturmalar, kamuoyunu tatmin edecek
bir aşamaya ulaştırılamamıştır.
Kamuoyu ve basın, bu olayla ilgili esrar perdesinin kaldırılamamış
olmasından büyük rahatsızlık duymaktadır.


Diğer siyasî cinayetlerin önemli bir
kısmında olduğu gibi, Uğur Mumcu cinayetinde
de suçluların bulunamamış ve cezalandırılamamış
olması, bu meçhul failleri yüreklendirici bir
ortam yaratmış, diğer yandan da, devlete olan
güveni ciddî bir biçimde sarsmıştır.


Faili meçhul cinayetler içinde, Uğur
Mumcu, önemli bir halkadır. Bu cinayetin faillerinin
ortaya çıkarılması, diğer siyasî
cinayetleri ve bu cinayetleri işleyenlerin mensup oldukları
örgütlü suç odağının da
aydınlatılmasında en önemli aşama
olacaktır. 

12.10.1995 gün ve (10/90) esas numaralı
Meclis Araştırma Komisyonu raporunda, Uğur Mumcu
cinayetine ayrılan bölümdeki bilgiler ve son
zamanlarda ortaya çıkan yeni gelişmeler, iddia
ve bilgiler ışığında, yeni bir
araştırma kaçınılmaz hale gelmiştir.”

Sayın milletvekilleri, son zamanlarda ortaya
çıkan gelişmeler, iddialar ve bilgiler ışığında,
yeni bir Meclis araştırması açılması
istemimizi içeren önergemizin ne denli haklı
ve yerinde olduğu açıkça anlaşılmıştır.


3 Kasım 1996 günü gerçekleşen
Susurluk kazasıyla görüldü ki, devleti kuşatan
ve şiddeti olağan araç gibi kullanarak, kimi
zaman özel, kimi yerde ise ortak çıkar için
oluşturulan suç örgütleri ve örgütçüler
hakkında bilebildiklerimiz bile tüyler ürpertecek
düzeydedir. Siyasîden bürokrata, katliam sanıklarından
kaçakçı ve kumarcılara uzanan bir
yelpazede oluşturulan birtakım odakların,
bilinebilen bütün insanî, hukukî ve ahlakî
değerlerle temelden çelişen, demokratik hukuk
devletiyle bağdaştırılması olanaksız
amaç ve yöntemlerle güç ve iktidar sahibi
olduklarını öğrendik. 

Basının tüm yasadışı
eylemlere ve artık bilinen adıyla çetelere
karşı yürüttüğü yoğun
savaş sonucu ortaya konulan kanıtlar, soluk kesen
inanılmaz ilişkiler, ihanetler, şantajlar,
itiraflar, devlet içindeki suç yuvaları,
yetkilerini korkusuzca yasa dışı işlere
peşkeş çeken görevliler... Bütün
bunlar, giderek, gerçeklerin özüne biraz daha
yakın olduğumuz yolundaki inancımızı
güçlendiriyor ve öngörülerimizi doğruluyor.


Ortaya çıkan tablo karmaşık;
ama, karmaşık olduğu kadar da düşündürücüdür.
Tablo, bu denli net ortaya çıkmadan dahi, faili
meçhul cinayetlerin toplumda yarattığı
korkuya, devleti aşağılayan yanına ve
bu yönelişin yaratacağı giderilmesi olanaksız
zararların üzerine dikkatler çekilmeye çalışılıyordu.


Bütün faili meçhul cinayetlerin
kamu vicdanında oluşturduğu yara, yarattığı
acı, kuşkusuz aynıdır; ama, toplumsal
bellek, sanki birini daha bir özenle korumaktadır,
Uğur Mumcu suikastından söz ediyorum. Her tür
kokuşmuşluğun, ahlaksızlığın
ve yolsuzluğun korkusuzca üzerine giden Mumcu'nun katli,
gerek işleniş biçimi gerekse soruşturma
yöntemi ve süreciyle her zaman yoğun ilgi toplayan
bir olay olmuştur. Tüm uğraşılara
karşın, bir adım ilerleme kaydedilmeyen bu
cinayetin, pek çok yönden önemli bir kavşak
noktası olduğuna inanıyoruz. Sanki, bulduğunuzda
iplik çilesini baştan sona çözen o meşhur
uç misali... 

Bu olayın ardında kimlerin, hangi güçlerin
bulunduğunun, uygulamaya konulmaya çalışılan
senaryonun kimlerce kaleme alındığının
belirlenmesinin, toplumun ve demokratik hukuk devletinin geleceği
açısından çok büyük önemi
olduğuna inanıyoruz. Bu bağlamda da, Susurluk olayını,
düşündürücü ve tiksindirici ilişkiler
yumağının bir ucunun yakalandığı
tarihsel rastlantı olarak değerlendiriyoruz. Ancak,
bu olayın, çeteler şemasından bağımsız
ve sıradan, münferit olaylar gibi sunulmak istenmesi
çabalarını, ciddî bir temel yanlış
olarak değerlendiriyoruz. Bu anlayışa, basınıyla,
siyasî partileriyle, kamuoyuyla karşı çıkılmalı
ve bu konuda oluşan duyarlılık daha geliştirilerek
sürdürülmelidir. Her faili meçhul cinayetin,
aşağılık bir düşüncenin
bir halkasını oluşturduğuna inanıyoruz.


Bugün, açıklıkla görülmektedir
ki, 1980 öncesi ve sonrasında, faili bilinmeyenler
sınıfına sokulmaya çalışılan
pek çok siyasî cinayet, devlet içinde yer
edinmiş çetelerin veya bunların desteğini
sağlayan terör örgütlerinin el izini taşımaktadır.
Bu gerçek herkesten saklanmaya çalışıldı
ve açıkça söylemek gerekirse, bunda
kısmen başarılı da olundu. O günlerin
azılı faşistlerinin ve gericileriningırtlaklarına
kadar pisliğe batmış oldukları, adam kaçırıp
fidye aldıkları, işkence ederek adam öldürdükleri,
bugün, bütün kanıtlarıyla ortadadır.
Bu çetelerin yıllardır hangi şemsiyenin
altına sığındıkları, kimler
tarafından korunup yüreklendirildikleri de açık
ve seçik hale gelmiştir. 

Her cinayetin ardından, toplumda oluşan
yansımaya koşut, ancak, dereceleri değişen
sözler verilmektedir. Toplumsal tepkileri denetlemek ve dindirmek
amacını taşıdığından
kuşku duymadığımız benzer ifadeler,
Mumcu suikastında da görülmüştür
ve hâlâ belleklerimizdedir.

9 Şubat 1993 günlü birleşimde
kurulan ve araştırmalarının sonuçlarını
186 sayfada toplayan Araştırma Komisyonunun raporunda
yer alan “...bazı kamu görevlilerinin âdeta
bu olayı örtbas etmeye dönük gayretler içinde
oldukları izleniminin edinilmiş olması olasıdır”
değerlendirmesi, kanımızca, Mumcu cinayetinin
sıçrama tahtalarından ilkidir.

Gerçeklerin açığa çıkarılabilmesinin
ilk koşulu, bağımsız yargı ve siyasî
etkilerden uzak güvenlik örgütüdür. Burada
değinmeliyiz ki, Anayasanın 159 uncu maddesi değiştirilmediği
sürece yargının bağımsızlığını
sağlamak olanağı bulunmamaktadır. 

Adalet Bakanının, başkanı
ve Adalet Bakanlığı Müsteşarının
da üyesi bulunduğu Hâkimler ve Savcılar
Yüksek Kurulunun bu yapısı kesinlikle değiştirilmelidir.
Bu şekliyle, yürütme organı, yani siyasî
iktidar, yargının içerisine elini uzatmış
olmaktadır. Yargıç ve savcı atamaları
ile özlük durumlarının karar altına
alındığı bu Kurulun, yürütme
organının bir üyesinin başkanlığında
yaptığı toplantıda alınacak kararların
yansız ve her türlü etkiden uzak olduğunu
iddia etmek, pek kolay olmasa gerek. Güçler ayrılığı
ilkesini temelden zedeleyen bu ilişkinin, yargının
bağımsızlığını olumsuz
yönde doğrudan etkilediğini de kabul etmeliyiz.

Bunun kadar önemli bir diğer konu da, adlî
kolluktur. Bugünkü sisteme göre, her türlü
hazırlık soruşturması, yürütmenin
denetimindeki idarî polis tarafından yapılmaktadır.
Bilinen özellikleri ve düzeyiyle bu görevlilerin,
yargının sağlıklı işlemesini
sağlayacak yönde ve yeterlikte kanıt toplayabildikleri
ve soruşturma yapabildikleri savunulamaz. Bu nedenle, Yedinci
Beş Yıllık Planda da yer verildiği gibi,
adalet reformunun temel taşlarından biri de, adlî
kolluk kurulmasıdır. Doğrudan cumhuriyet savcısına
bağlı, geçerli eğitim ve teknik olanaklarla
donatılmış bu kolluğun kurulması
bir zorunluluktur. 

Kısaca değinmeye çalıştığım
bu konuların, Mumcu suikastıyla çok yakından
ilgisi bulunmaktadır. Mumcu suikastını soruşturmakla
yetkili bir savcının “bu işi devlet yapmıştır,
siyasî iktidar isterse çözer” biçiminde
bir tümce kullandığı, Adalet Bakanlığı
müfettişlerince düzenlenen 20 Haziran 1995 günlü
raporda kaydedilmektedir. Bir savcının böyle
bir değerlendirme yapabilmesi için önemli kanıtlara
ve ciddî bilgilere sahip olması gerekir. Ne var ki,
bu kanıtlar ve bilgiler, Parlamentodan saklanabilmekte,
soruşturma dosyaları dahi komisyona gönderilmemektedir.
Önergemizi verdiğimiz tarihten bir hafta sonrasına,
yani, 13 Haziran 1996 gününe ait haberlerde, hiç
ipucu bulamadıklarını sürekli yineleyen
DGM Başsavcısının “bilgi verseydik,
ipuçları öğrenilir; bu da faillerin kaçmasına
yol açardı” sözleri  son derece ciddî;
ama, ciddî olduğu kadar da hazindir. Demek ki, ortada
hem ipuçları ve sanık olduğu sanılan
bazıları var ve hem de bütün bu bilgiler
Yüce Parlamentonun bir komisyonundan esirgenmektedir.

BAŞKAN - Sayın Erdem, 1 dakikanız
var efendim. 

EŞREF ERDEM (Devamla) - Bitiriyorum efendim.


Sudan mazeretlerin ve esrarlı sözlerin
arkasına saklanarak Parlamentoya direnen savcılarla
kapsamlı soruşturmalar sürdürülemez.


Mumcu cinayetinin arkasında olduğundan
kuşku duyulan İslamî Hareket Örgütüne
ilişkin saptamalar arasındaki derin çelişkinin
nedeni anlaşılabilir gibi değildir. Emniyet Müdürü
“böyle bir örgüt vardır” açıklaması
yaparken, DGM “hayır yoktur” diyebilmektedir.
Dönemin İçişleri Bakanı, Uğur
Mumcu'yu öldüren kişinin adını vererek
açıklamada bulunurken, olayı gördüğünü
söyleyen bir tanık, daha dinlenmeden yalancı
tanıklıkla suçlanmakta, hatta, bu iddiayla,
hakkında dava açılmaktadır. 

İşte, bu ve benzeri kombinezonlarla
önceki komisyonumuz engellenmiş, gerçeğin
kendisini elde edememiştir. Nisan 1995 tarihli ve (10/90)
no'lu Meclis Araştırma Komiyonu raporunun şu
cümlesi ise son derece vahimdir: “Âdeta, olayın
açıklığa kavuşmaması için
her türlü ortam hazırlanmaktadır.”

Mumcu cinayeti, toplumsal, ahlaksal ve yapısal
kirlenmenin sürmesinden yarar umanların, aydınlığa
düşmanların, demokratik, laik cumhuriyet karşıtlarının,
karanlık ellerin eseridir...

(Mikrofon otomatik cihaz tarafından kapatıldı)

BAŞKAN - Sayın Erdem, süreniz bitti;
eksüre veriyorum; yalnız, toparlayın efendim.

EŞREF ERDEM (Devamla) - Elimizi uzatıp
“şu” diyemiyoruz; ama, onları tanımlayabiliyoruz.
Tarih ve gerçeğin hep aydınlığa dönen
yüzü, bir gün elbette egemen olacaktır.


Pandoranın kutusu artık açılmıştır.
Sürekli yinelediğimiz gibi, devletin kuşatılmışlığına
dair iddialarımız, hiçbir bir duraksamaya
yer bırakmayacak şekilde doğrulanmıştır.
İşte, bu çerçevede belleğimize
kazılı, kamu vicdanının sürekli
kanayan yarası ve hiç unutamadığı
Mumcu cinayetinin, pek çok olayın düğüm
noktasını oluşturduğuna inandığımız
bu suikastın perde arasındaki gerçeği
araştırmanın ve faillerini ortaya çıkarmanın
hepimiz için kaçınılmaz bir görev
olduğunu ifade etmek istiyorum.

Son olaylar karşısında, kesinlikle
yeni bir araştırma komisyonuna gereksinim vardır.
 Parçaları bir araya getirmek, bütünü
görebilmek, bilinçle saklanmış gerçeği
aramak ve elde edebilmek için buna karar vermeliyiz. Olayları,
kanıtları, dosyaları, yeniden, yeni bilgiler
ışığında  değerlendirmeliyiz.
İnançlı bir Atatürkçüye,
su katılmamış bir cumhuriyetçiye saygımız
gereği; laik, demokratik, hukuk devletine olan inancımız
gereği bunu yapmalıyız. Toplumsal duyarlılığın
doruğa ulaştığı günümüzde
     kamuyonunun da beklentisi  budur. 

Sayın Başkan, sayın milletvekilleri;
bu önergemizin öne alınmasında katkıları
olan ve uzlaşmayla bunu buraya getiren siyasî partilerimizin
grup başkanvekillerine ve burada destek olacaklarını
ifade eden bütün partilerimizin gruplarına şükranı
bir borç  biliyorum. 

Bu vesileyle, yılmaz bir demokrasi savunucusu
ve yakın arkadaşım olan Uğur Mumcu'yu
rahmet, özlem ve saygıyla anıyorum ve Yüce
Meclisi saygıyla selamlıyorum. (CHP sıralarından
alkışlar)

BAŞKAN - Teşekkür ederim Sayın
Erdem.

Sayın milletvekilleri, araştırma
önergesi üzerindeki n öngörüşmeler
sona ermiştir.

Şimdi, Meclis araştırması
açılıp açılmaması hususunu
oylarınıza sunacağım: Meclis araştırması
açılmasını kabul edenler... Kabul
etmeyenler... Meclis araştırması açılması
kabul edilmiştir.

Meclis araştırmasını yapacak
komisyonun 9 üyeden oluşması hususunu oylarınıza
sunuyorum : Kabul edenler... Kabul etmeyenler... Kabul edilmiştir.

Komisyonun çalışma süresinin,
başkan, başkanvekili, sözcü ve kâtip
üyenin seçimi tarihinden başlamak üzere
3 ay olması hususunu oylarınıza sunuyorum
: Kabul edenler... Etmeyenler... Kabul edilmiştir.

Komisyonun gerektiğinde Ankara dışında
da çalışabilmesi hususunu oylarınıza
sunuyorum : Kabul edenler... Kabul etmeyenler... Kabul edilmiştir.

Sayın milletvekilleri, bugünkü çalışma
süremiz dolmuştur. Sözlü sorular ile kanun
tasarı ve tekliflerini görüşmek için,
15 Ocak 1997 Çarşamba günü saat 13.30'da
toplanmak üzere, birleşimi kapatıyorum.


Kapanma Saati : 22.32 

V. - SORULAR VE CEVAPLAR

A)YAZILI SORULAR VE CEVAPLARI

1. - İçel Milletvekili D. Fikri Sağlar'ın,
kamuoyuna “Susurluk kazası” olarak yansıyan
olaya ilişkin Başbakandan sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1631) (1)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak yanıtlanması hususunda gereğini saygılarımla
arz ederim.    3.11.1996

  D. Fikri Sağlar

  İçel

Son bir kaç aydır birbiri ardına kamuoyuna
yansıyan yasadışı, örgütlü
faaliyetler içerisinde devletin son derece hassas mevkilerinde
görev yapan memurların da yer aldığı
görülmektedir. Kamu görevlileri, suç çeteleri
ve siyaset üçgeninin gündeme geldiği bu organize
yasadışı faaliyetler toplumda devlete duyulan
güveni giderek daha fazla sarsmaktadır. Son olarak
kamuoyuna “Susurluk kazası” olarak yansıyan
olay toplumun tüm kesimlerinde büyük kaygı
yaratırken kamu kurumlarına güvensizliği
daha da artırmıştır. Demokratik hukuk
devleti tanımı içerisinde hukukun üstünlüğü
en temel değer olması gerekirken, bu değerin yerini
organize suç çetelerinin yasadışı
yöntemlerine bıraktığı gözlenmektedir.
Tüm bu gelişmeler karşısındaki
sessizliğinizin anlamını kamuoyu ciddî
olarak merak etmektedir. Bu konuların açıklığa
kavuşturulması, kamu vicdanının rahatlatılması
ve kamuoyunun aydınlatılması için
aşağıdaki sorularımın içtenlikle
yanıtlanması gereğine inanmaktayım 

1.Uyuşturucu kaçakçılığı
nedeniyle İsviçre'de yargılanarak mahkûm
olmuş ve ülkemizde de başta Bahçelievler
katliamı olmak üzere birçok terörist faaliyetin
sanığı olarak aranan ve Interpol tarafından
da yakalanması istenen Mehmet Özbay sahte kimlikli
Abdullah Çatlı'nın yeşil pasaport taşıdığı
doğru mudur? Doğru ise devlet memurlarının
özel koşullarla edinebildiği bu pasaporta nasıl
sahip olmuştur? Yasal prosedür gereğince ibraz
edilmesi gereken devlet memuru olduğunu belirtir hizmet belgesi
hangi kurum tarafından verilmiştir? Bu belge kimler
tarafından tanzim edilmiştir? Tanzim edenler hakkında
herhangi bir araştırma yapılmış
mıdır?

2.Aynı şahsa emniyet amiri ya da emniyet görevlisi
kimliği verilmiş midir? Verildi ise hangi merci tarafından
ve ne amaçla verilmiştir? Bir yandan Interpole yakalanması
için başvurulan bir şahsa aynı kurum
tarafından güvenlik görevlisi kimliği ve
yeşil pasaport verilmesini nasıl açıklayabilirsiniz?
Kamuoyunca bilinen devletin en önemli güvenlik kurumlarından
biri olan Emniyet Genel Müdürlüğünce aranan
bu kişiye yine aynı kurum tarafından pasaport
ve kimlik verilmesi emniyetin yetersiz olduğunu mu yoksa bu
kişiyi çeşitli amaçlarla koruyarak kullandığını
mı göstermektedir?

3.Türk emniyeti ve Interpol tarafından terörist
faaliyetleri ve uyuşturucu kaçakçılığı
nedeniyle aranan bir kişinin tabutunun Türk Bayrağına
sarılması yasal mıdır? Değilse
bu konuda sorumluluk taşıyan kamu görevlileri
hakkında herhangi bir soruşturma açılmış
mıdır? Açıldı ise sorumlular
belirlenerek gerekli yasal müeyyideler uygulanmış
mıdır?

4.Korkut Eken isimli şahıs hangi kamu görevinde
bulunmaktadır? BOTAŞ A.Ş. ile bir bağlantısı
var mıdır? Mehmet Özbay sahte kimlikli Abdullah
Çatlı adlı şahıs BOTAŞ'tan
herhangi bir ihale almış mıdır? Almış
ise Korkut Eken'in bu ihaledeki rolü nedir? Korkut Eken'in
İçişleri eski Bakanı Mehmet Ağar'ın
danışmanı olduğu doğru mudur? Şu
anda Daire Başkanlığı görevini sürdürdüğü
söylenen Eken'in Abdullah Çatlı ile ilişkisi
nereden kaynaklanmaktadır? Bu konuda herhangi bir araştırma
yapılmakta mıdır?

(1)24.12.1996 tarihli 39 uncu Birleşime ek cevap (7/1631)

5.Kamuoyunun gündeminde yoğun biçimde yer
almaya devam eden Susurluk kazası ile ilgili olarak trafik
kazası dışında devletçe herhangi
bir araştırma yapılmadığı
iddia edilmektedir. Ayrıca kaza yapan araçta bulunduğu
öne sürülen silah, susturucu ve dinleme cihazları
gibi delillerle ilgili balistik, mülkiyet v.b. konularda
bugüne kadar neden bir araştırma yapılmamıştır?
Böyle durumlarda ilk elde yapılması gereken
bu araştırmaların geciktirilmesinde sizin
özel bir amacınız var mıdır?
Böyle bir talimatınız yoksa araştırmalar
neden yapılmamıştır. Bu gecikmenin
sorumluları hakkında ne yapmayı düşünüyorsunuz?

6.Sokaktaki adamın ve hatta ilkokul öğrencilerinin
bile konuştuğu, tartıştığı
Susurluk kazası ve sonrasındaki gelişmeler
üzerinde bugüne değin hiçbir açıklama
yapmaya gerek duymadınız? Bu olayı çok
önemsiz bulmanızdan mı, yoksa sonuçların
yıllar sonra ele geçirdiğiniz Başbakanlık
makamını kaybetme kaygısından mı
kaynaklanıyor? Açıkça sergilediğiniz
bu tedirgin davranışınız kamuoyuna
bu hükümet tarafından bu olayın çözülmesine
yönelik samimî çaba göstermeyeceğiniz
izlenimi yaratıyor. Bu izlenimi kırmayı ve
ciddî biçimde konuyu araştırmayı
düşünüyor musunuz?

 T.C.

 Enerji ve Tabiî Kaynaklar Bakanlığı 10.1.1997

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23-300.43-531

Konu : Yazılı Soru Önergesi

Türkiye Büyük Millet Meclisi Başkanlığına

İlgi : a)T.B.M.M. Başkanlığının
20.11.1996 tarih ve A.01.0.GNS.0.10.00.02-7/1631-4163/11467 sayılı
yazısı.

b)Devlet Bakanlığının 9.12.1996
tarih ve B.02.0.0010/01285 sayılı yazısı.

Devlet Bakanlığının ilgi (b)'de kayıtlı
yazısı gereğince; İçel Milletvekili
Sayın D. Fikri Sağlar'ın Sayın Başbakanımıza
tevcih ettiği ve Devlet Bakanı Sayın Lütfü
Esengün koordinatörlüğünde cevaplandırılması
tensip edilen 7/1631 Esas No.lu yazılı soru önergesi
içeriğinde Bakanlığımı ilgilendiren
hususlara ait bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî

  Kaynaklar Bakanı

İçel Milletvekili Sayın D. Fikri Sağlar'ın
Yazılı Soru Önergesi Cevabı (7/1631-4163)

Son bir kaç aydır birbiri ardına kamuoyuna
yansıyan yasadışı, örgütlü
faaliyetler içerisinde devletin son derece hassas mevkilerinde
görev yapan memurların da yer aldığı
görülmektedir. Kamu görevlileri, suç çeteleri
ve siyaset üçgeninin gündeme geldiği bu organize
yasadışı faaliyetler toplumda devlete duyulan
güveni giderek daha fazla sarsmaktadır. Son olarak
kamuoyuna “Susurluk kazası” olarak yansıyan
olay toplumun tüm kesimlerinde büyük kaygı
yaratırken kamu kurumlarına güvensizliği
daha da artırmıştır. Demokratik hukuk
devleti tanımı içerisinde hukukun üstünlüğü
en temel değer olması gerekirken, bu değerin yerini
organize suç çetelerinin yasadışı
yöntemlerine bıraktığı gözlenmektedir.
Tüm bu gelişmeler karşısındaki
sessizliğinizin anlamını kamuoyu ciddî
olarak merak etmektedir. Bu konuların açıklığa
kavuşturulması, kamu vicdanının rahatlatılması
ve kamuoyunun aydınlatılması için
aşağıdaki sorularımın içtenlikle
yanıtlanması gereğine inanmaktayım:

Soru 4.Korkut Eken isimli şahıs hangi kamu
görevinde bulunmaktadır? BOTAŞ A.Ş. ile
bir bağlantısı var mıdır? Mehmet
Özbay sahte kimlikli Abdullah Çatlı adlı
şahıs BOTAŞ'tan herhangi bir ihale almış
mıdır? Almış ise Korkut Eken'in bu
ihaledeki rolü nedir? Korkut Eken'in İçişleri
eski Bakanı Mehmet Ağar'ın danışmanı
olduğu doğru mudur? Şu anda Daire Başkanlığı
görevini sürdürdüğü söylenen
Eken'in Abdullah Çatlı ile ilişkisi nereden
kaynaklanmaktadır? Bu konuda herhangi bir araştırma
yapılmakta mıdır?

Cevap 4.M. Korkut Eken, 8.11.1990 tarihinde BOTAŞ
Genel Müdürlüğüne intisap etmiş
olup, 8.4.1993 tarihinde Enerji ve Tabiî Kaynaklar Bakanlığında,
8.9.1993 tarihinde Başbakanlıkta, 2.8.1994 tarihinde
ise İçişleri Bakanlığı,
Emniyet Genel Müdürlüğünde görevlendirilmiş,
12.4.1996 tarihinde tekrar BOTAŞ Genel Müdürlüğüne
iade edilmiş ve 3.6.1996 tarihinde de ilişiği
kesilmiştir.

BOTAŞ Genel Müdürlüğünden Mehmet
Özbay ya da Abdullah Çatlı isimli şahıs
herhangi bir ihale almamıştır.

Adı geçen kişiyle ilgili olarak basında
yer alan iddialardan birinin BOTAŞ Genel Müdürlüğü
ile ilinti kurulduğunun öğrenilmesi üzerine
Genel Müdürlükçe ciddî incelemeler
yapılmıştır. Adı geçen
şahısla bağlantılı olduğu iddia
edilen BOTAŞ ihalesi ile ilgili detay bilgiler aşağıdaki
gibidir.

Bahse konu ihale, petrol sektöründe (Sludgue) diye tabir
edilen Petrol Artığı Çamur Malzemenin
BOTAŞ Ceyhan Bölge Müdürlüğü
açık toprak havuzlarından ve balast tankından
tahliye edilmesi işlemidir.

Bu konuda BOTAŞ Genel Müdürlüğünce
4 Nisan 1995 tarihinde yedi kişiden oluşan bir komisyon
huzurunda açık artırma ihalesi yapılmış
ve tarif edilen petrol çamuru işi toplam 220 000
(ikiyüzyirmibin) ABD Doları bedelle BAYSA İnşaat
ve Tic. A.Ş. isimli firmada kalmıştır.
BOTAŞ Genel Müdürlüğü, açık
artırma yoluyla yapılan ihale öncesi, ihaleye
katılacak firmalardan şirket yapısıyla
 ilgili bütün belgeleri talep etmiş ve firmalar
bu belgeleri ibraz ettikten sonra ihaleye katılmışlardır.
İhaleyi kazanan BAYSA İnş. San. ve Tic. A.Ş.
Firmasının ihale öncesi BOTAŞ'a ibraz
ettiği ve şirketin ortaklık ve yönetim yapısını
gösteren Ticaret Sicil Gazetesinin bir örneği ekte
yer almaktadır. Adı geçen belgeler incelendiğinde
de görüleceği üzere, Mehmet Özbay veya
Abdullah Çatlı ismi şirket ortakları
arasında bulunmamaktadır. Basında çıkan
haber üzerine yapılan araştırma sonucunda
Mehmet Özbay'ın BOTAŞ ihalesinden yaklaşık
4-5 ay sonra BAYSA A.Ş. firmasının yönetim
kurulu üyeliğine getirildiği anlaşılmaktadır.
Kaldı ki ihale zamanında ihaleye giren firmaların
herhangi birisinin yönetim kurulu üyesi veya ortağı
olması durumunda da idarenin yapacağı bir işlem
bulunmamaktadır. Zira bilindiği üzere söz
konusu ihalelerde kuruluşlar muhatap firmaların sadece
malî yapı, teknik yeterlilik, iştigal sahası
vb. gibi konumlarını esas almak durumundadır.
İhaleye katılan firmalarda kimlerin ortak olduğu,
kimlerin yönetim kurulu üyesi olduğu, önceden
belgeli bir biçimde bir ikaz ya da uyarı olmadığı
takdirde, ihaleyi yapan kuruluşlar için göz
önüne alınacak bir husus değildir. Yine ayrıca
adı geçen ihalede herhangi bir kişi ya da
kuruluşun hiçbir biçimde etkileme ya da yönlendirmesi
gibi bir husus kesinlikle olmamıştır. Esasen
bu da mümkün değildir. Zira adı geçen
ihale, kurumun hukuk müşaviri, ilgili genel müdür
yardımcısı, ilgili daire başkanlıkları,
bölge müdürü ve teknik yetkililerinin katılımıyla
oluşan 7 kişilik bir komisyon huzurunda en şeffaf
biçimde firmaların da birlikte katılımıyla
gerçekleştirilmiştir. Diğer taraftan, ihalenin
yapıldığı tarihte M. Korkut Eken isimli
şahıs Emniyet Genel Müdürlüğünde
görevini sürdürmektedir.

Not : Yazılı soruyla ilgili diğer bilgiler dosyasındadır.

2.- Sıvas Milletvekili Mahmut Işık'ın,
Sıvas İlindeki doğal kaynaklara ilişkin
Başbakandan sorusu ve Enerji ve Tabiî Kaynaklar Bakanı
M. Recai Kutan'ın yazılı cevabı (7/1676)
(1)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak cevaplandırılmasına
aracılığınızı saygıyla
arz ederim.

  Mahmut Işık

  Sıvas

Malumunuz olduğu üzere; Sıvas-Divriği'de demir,
bakır ve altın madenleri; Zara-Gürlevik dağında
talk ve yine Zara Celalli nahiyesinde de petrol yatakları
olduğu bilinmektedir.

Bu nedenlerle olsa gerek ki; her olağanüstü dönemlerde
Sıvas İli birileri tarafından karıştırılmak
istenmektedir.

Bunlara bağlı olarak;

1.Sıvas - Divriği'deki demir, bakır ve
altın madenleri rezervleri ne kadardır?

2.Divriği İlçesinde yerli ve yabancı
hangi firmalara ruhsat verilmiştir?

3.Zara-Gürlevik dağlarında olduğu bilinen
talk madenlerinin rezervi nedir?

4.Gürlevik dağlarındaki talk madenlerinin
ruhsatları yerli-yabancı kimlere verilmiştir?

5.Fransa eski Devlet Başkanının eşi
Bayan Mitterand'ın kardeşleri dünyanın
talk tüccarı olduğu ve buradaki ruhsatların
da, bunlara yakın yerli ve yabancı firmalara verildiği
söylenmektedir. Bu doğru mudur?

6.Zara İlçesi Celalli nahiyesinde petrol yatakları
var mıdır? Rezervi nedir? Yerli ve yabancı
firmalara ruhsat verilmiş midir?

7.Zara-Celalli'deki petrol rezervlerinin saklandığı
söylenmektedir. Bu doğru mudur?

8.Sıvas - Divriği, Zara ve İmranlı
ilçelerindeki terör olayları ile yukarıda
sayılan doğal kaynakların sizce ilişkisi
var mıdır?

9.Yukarıda sayılanların dışında
Sıvas'ta doğal başka ne gibi kaynak vardır?

 T.C.

 Enerji ve Tabiî Kaynaklar Bakanlığı 10.1.1997

 Araştırma, Planlama ve Koordinasyon

 Kurulu Başkanlığı

 Sayı : B.15.0.APK.0.23.300-42-530

Konu : Yazılı Soru Önergesi

Türkiye Büyük Millet Meclisi Başkanlığına

İlgi : a)TBMM Başkanlığının
2.12.1996 tarih ve A.01.GNS.0.10.00.02-7/1676-4348/12019 sayılı
yazınız.

b)Devlet Bakanlığının 11.12.1996
tarih ve B.02.0.0010/01369 sayılı yazısı.

Devlet Bakanlığının ilgi (b)'de kayıtlı
yazısı gereğince; Sıvas Milletvekili
Sayın Mahmut Işık'ın Sayın Başbakanımıza
tevcih ettiği ve Devlet Bakanı Sayın Lütfü
Esengün koordinatörlüğünde cevaplandırılması
tensip edilen, 7/1676 Esas No.lu yazılı soru önergesi
içeriğinde Bakanlığımı ilgilendiren
hususlara ait bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî

  Kaynaklar Bakanı

(1)26.12.1996 tarihli 41 inci Birleşime ek cevap (7/1676)

Sıvas Milletvekili Sayın Mahmut Işık'ın
Yazılı Soru Önergesi Cevabı (7/1676-4348)

Malumunuz olduğu üzere; Sıvas - Divriği'de
demir, bakır ve altın madenleri; Zara-Gürlevik
dağında talk ve yine Zara Celalli nahiyesinde de petrol
yatakları olduğu bilinmektedir.

Bu nedenlerle olsa gerek ki; her olağanüstü dönemlerde
Sıvas İli birileri tarafından karıştırılmak
istenmektedir.

Bunlara bağlı olarak;;

Soru 1.Sıvas-Divriği'deki demir, bakır
ve altın madenleri rezervleri ne kadardır?

Cevap 1.Sıvas-Divriği yöresi demir yatakları
:

 Yatağın Adı Rezervi Görünür+Muhtemel

 A-B Kafa 53 358 849

 Ekinbaşı 11 051 563

 Dumluca 2 500 000

 Akdağ 200 000

 Purunsur 1 940 000

 Tüllüce 41 400

 Dişbudak 2 069 000

 Divriği Toplam Demir Rezervi 71 160 812 ton

Bu sahalardan Ekinbaşı yöresinde halen Divhan-Maden
adına MTA tarafından yürütülen sondaj
çalışmaları devam etmekte olup, rezerv
miktarında artış beklenmektedir. Diğer
taraftan yörede belirlenmiş işletilebilir bakır-altın
yatağı bulunmamaktadır. Ancak, 1997 yılında
yörede altın ağırlıklı olmak
üzere polimetal maden aramalarına devam edilecektir.


Soru 2.Divriği ilçesinde yerli ve yabancı
hangi firmalara ruhsat verilmiştir?

Cevap 2.Divriği İlçesi işletme ruhsatlı
sahalar;

Maden Adı Firma Adı                            
         Ruhsat No.           İl          İlçe
  

Krom Yorulmaz Mad. San. Tic. A.Ş. İR 1900 Sıvas
Divriği

Krom Birlik Mad. San. ve Tic. A.Ş. İR 2218 “
“

Demir Şark Demir Mad. San. Tic. Ltd. Şti. İR
  651 “ “

Demir TDÇİ Genel Müdürlüğü
İR   922 “ “

Demir Demir Export A.Ş. İR 1174 “ “

Demir İhsan Yılmaz İR 1418 “ “

Demir TDÇİ Genel Müdürlüğü
İR 2778 “ “

Kömür Abdurrahim Oyal İR   513 “ “

Kömür Miktad Demirkale İR 1491 “ “

Soru 3.Zara-Gürlevik dağlarında olduğu
bilinen talk madenlerinin rezervi nedir?

Cevap 3.Talk madenleri ve rezerv durumları :

Yörede MTA Genel Müdürlüğünce çalışmaları
yapılmış 4 adet talk yatağı bulunmaktadır.

                                                             
                  Rezerv (Ton)

   İli               İlçesi             
Mevkii                             Gör+Muh              
    Tenör-Kalite

Sıvas Hafik Örencik 44 296 Gör İyi

   150 310 Muh

Sıvas Hafik Yağmurluseki 61 067 Gör İyi

   138 138 Muh

Sıvas Hafik Yağmurluseki 8 300 Gör İyi

   24 000 Muh

Sıvas Hafik Virancık 10 780 Gör İyi

   45 845 Muh

                  Toplam 482 736 Gör+Muh

Soru 4.Gürlevik dağlarındaki talk madenlerinin
ruhsatları yerli-yabancı kimlere verilmiştir?

Cevap 4.Talk madenleri ruhsatlı sahaları;

Maden Adı Firma Adı                            
         Ruhsat No.           İl          İlçe
  

Talk Akmaden Mad. San. Tic. A.Ş. İR 3344 Sıvas
Hafik

Talk Sıvas Mad. San. ve Tic. A.Ş. İR 3928
“ “

Talk Cemal Gürsoy İR 2373 “ “

Talk Cemal Gürsoy İR 2382 “ “

Talk Cemal Gürsoy İR 2381 “ “

Soru 5.Fransa eski Devlet Başkanının
eşi Bayan Mitterand'ın kardeşleri dünyanın
talk tüccarı olduğu ve buradaki ruhsatların
da, bunlara yakın yerli ve yabancı firmalara verildiği
söylenmektedir. Bu doğru mudur?

Cevap 5.Yürürlükteki 3213 sayılı
Maden Kanununun 6 ncı maddesinde maden haklarının;
medenî hakları kullanmaya ehil T.C. vatandaşlarına,
madencilik yapabileceği statüsünde yazılı,
Türkiye Cumhuriyeti kanunlarına göre kurulmuş
tüzelkişiliğe haiz şirketlere, bu hususta
yetkisi bulunan Kamu İktisadî Teşebbüsleri
ve müesseseleri, bağlı ortaklıkları
ve iştirakleri ile diğer kamu kurum, kuruluş ve
idarelerine verileceği hükme bağlanmıştır.
Dolayısıyla Maden Kanununa göre, madencilik
ruhsatı bu özellikleri taşıyan gerçek
veya tüzel tek kişi adlarına verilmektedir.

Soru 6.Zara İlçesi Celalli Nahiyesinde petrol
yatakları var mıdır? Rezervi nedir? Yerli
ve yabancı firmalara ruhsat verilmiş midir?

Soru 7. Zara-Celalli'deki petrol rezervlerinin saklandığı
söylenmektedir. Bu doğru mudur?

Cevap 6-7.Yaklaşık 14 00 km2'lik bir alanı
kapsayan ve 5 000 m.lik bir sediman istife sahip olan “Sıvas
Baseni” petrol ve gaz aramaları açısından
1970'li yılların başından beri dikkat
çekmektedir. Bu nedenlerle, bu basende, hidrokarbon aramacılığının
gerektirdiği tüm disiplinlerdeki çalışmalar
TPAO'ca yapılmıştır. Bu amaçla,
öncelikli olarak bölgenin jeolojik haritası yapılmış,
sonuçta 30 adet 1/50 000 ölçekli harita üretilerek,
basenin tümü haritalanmıştır. Bu
çalışmalara paralel olarak, 400 adet jeokimyasal,
5 456 adet diğer amaçlı numuneler de toplanarak,
bunlardan çeşitli analizler yapılmıştır.
Sonuçta, Sıvas Baseni'nin Ağcakışla,
Ulaş ve Celalli Zara yörelerinin, daha çok “petrol
kökenli gaz” açısından önemli
olabileceği düşüncesi ile bu kesimlerde jeofizik
çalışmalar yapılmasına karar
verilmiştir. Bu çerçevede, öncelikle
17 622 noktalık gravite-manyetik çalışma
yapılmış ve bunların da değerlendirilmesi
sonucu, önemli görülen yersel kesimlerde, 499 km.
uzunluğunda sismik çalışma yapılmıştır.
Ancak, bölgedeki sediman istifin en üst düzeylerini
oluşturan ve yüzeyde olan, kalın, tuz-jips gibi
evaporitik düzeyler sismik kaliteyi olumsuz yönde etkilemiş,
dolayısıyla, yerin altındaki, rezervuar ve
kaynak kayaların yapısal konumlarını
açıklayıcı bilgiler edinilmesini imkânsızlaştırmıştır.
Ayrıca, MTA Enstitüsü tarafından Celalli
Nahiyesi yöresinde açılan Celalli-1 Kuyusu
da, sözü edilen kalın evaporitik seviyeler ile
petrol-gaz aramacılığı açısından
fazlaca bir önem arz etmeyen karasal çakıltaşları
kesilmiş ve 3 643 m.'de “kuru kuyu” olarak terkedilmiştir.
Yeraltı bilgisi açısından çok
sınırlı bilgilere sahip olduğumuz bu
yörede ispatlanmış bir gaz veya petrol bulgusu
olmadığından, belirli bir “rezerv”den
söz edilemez. Dolayısıyla rezervlerin saklanmış
olması da söz konusu değildir.

TPAO Genel Müdürlüğü, teknolojinin son
yeniliklerini de uygulayarak, sismik kalitenin, zamanla düzeltilebileceği,
dolayısıyla daha sağlıklı yeraltı
bilgilerinin elde edilmesinden sonra, ileriki yıllarda
daha detaylı ve hatta sondajlı çalışmalara
geçilebileceği görüşündedir.

Sıvas İlinde bugüne kadar 2 adet arama ruhsatnamesi
verilmiştir.

- 1985 yılında, AMOCO Turkey Petroleum Şirketine
1 yıl süreyle 1 adet,

- 1989-1991 yıllarında ise Türkiye Petrolleri
A.O.'na 3 yıl süreyle 1 adet, ruhsat verilmiş
olup, bu ruhsatlarda yapılan faaliyetler, petrol aramalarına
yönelik haritalama ve genel amaçlı jeolojik
çalışmalar şeklinde olmuştur.

Soru 8.Sıvas - Divriği, Zara ve İmranlı
ilçelerindeki terör olayları ile yukarıda
sayılan doğal kaynakların sizce ilişkisi
var mıdır?

Cevap 8.Konu, İçişleri Bakanlığını
ilgilendirmektedir.

Soru 9.Yukarıda sayılanların dışında
Sıvas'ta doğal başka ne gibi kaynak vardır?

Cevap 9.Sıvas İlinde tespit edilen maden kaynaklarını
gösterir harita ektedir.

Not : Yazılı soruyla ilgili diğer bilgiler dosyasındadır.

3.- Bursa Milletvekili Ali Rahmi Beyreli'nin;

Botaş'taki usulsüz uygulamaların bir milletvekiline
ulaştırıldığı iddiasına,

Botaş'taki usulsüz uygulamalar nedeniyle başlatılan
soruşturmalara,

Botaş'taki usulsüz uygulamalara adı karışan
personele yapılan ödemelere,

İlişkin soruları ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1706, 1707, 1708)    29.11.1996

Türkiye Büyük Millet Meclisi Başkanlığına

Aşağıdaki soruların, Enerji ve Tabiî
Kaynaklar Bakanı Sayın Recai Kutan tarafından
yazılı olarak yanıtlanmasını,
İçtüzüğün 94 üncü maddesi
gereğince arz ederim.

  Ali Rahmi Beyreli

  Bursa

1994 yılı içinde, Bursa Doğalgaz Proje
ve İşletme Müdürlüğünün
işlem ve faaliyetleri ile ilgili, Botaş'taki, 10 milyon
dolara yaklaşan, usulsüz uygulamalar ile ilgili olarak,
Botaş Genel Müdürlüğü ve Refah Partisinin,
aynı yıl haberdar edilmiş oldukları
iddiası ortaya atılmaktadır. Yolsuzluğun
ortaya çıkmasında önemli rol oynayan
bir kurum çalışanının, ilgili
dosyaları Botaş Genel Müdürlüğü
ile birlikte partinize mensup bir milletvekiline de ulaştırdığı,
iddia edilmektedir.

1.Bu iddia ne denli doğrudur?

2.Yolsuzluklar hakkında oldukça duyarlı
olduğunu her fırsatta dile getiren Refah Partisinin
bu olayda, gerekli duyarlılığı 2 yıldır,
gösterememesinin nedeni nedir?

3.Söz konusu milletvekilinin Botaş Yolsuzluğu
ile ilgili olarak önemli bilgilere sahip bulunduğu, ancak
bunları açıklamaması hususunda bazı
çevrelerce tehdit ve baskı altında tutulduğu
iddiaları vardır. Bu iddia doğru mudur? Doğru
ise ne gibi bir önlem almayı düşünüyorsunuz?

Türkiye Büyük Millet Meclisi Başkanlığına

Aşağıdaki soruların, Enerji ve Tabiî
Kaynaklar Bakanı Sayın Recai Kutan tarafından
yazılı olarak yanıtlanmasını
İçtüzüğün 94 üncü maddesi
gereğince arz ederim.

  Ali Rahmi Beyreli

  Bursa

1994 yılı içinde, Bursa Doğalgaz Proje
ve İşletme Müdürlüğünün
işlem ve faaliyetleri ile ilgili, Botaş'taki 10 milyon
dolara yaklaşan, usulsüz uygulamalar neticesinde, Botaş
Genel Müdürlüğü ve savcılık
soruşturma başlatmıştır.

1.Açılan Savcılık soruşturmasında
suçlanan kişileri, aynı zamanda da Botaş'ın
avukatlığını yapan, Ayfer Bebek Uzunırmak
tarafından savunulduğu, iddiaları ne denli doğrudur?

2.Bir kurum avukatının, aynı zamanda,
kuruma zarar verdiği gerekçesiyle haklarında
dava açılan kişileri savunması hukuk
açısından doğru mudur?

3.Bu avukatın suçlanan kişilerle ne
gibi bir ilişkisi vardır?

4.Bir diğer iddia da Botaş'tan ayrılarak,
bir şirkete ortak olan Cüneyt Teker'in şirketine,
Botaş tarafından iş verildiği yönündedir.
Botaş İhale Kanununa göre bu tür durumlarda
3 yıllık bir kısıtlama yok mudur?
Eğer varsa, böyle bir uygulama suç unsuru teşkil
etmiyor mu?

Türkiye Büyük Millet Meclisi Başkanlığına

Aşağıdaki soruların, Enerji ve Tabiî
Kaynaklar Bakanı Sayın Recai Kutan tarafından
yazılı olarak yanıtlanmasını
İçtüzüğün 94 üncü maddesi
gereğince arz ederim.

  Ali Rahmi Beyreli

  Bursa

Basında yer alan bazı haberlere göre, 1994
yılı içinde, Bursa Doğalgaz Proje ve
İşletme Müdürlüğünün
işlem ve faaliyetleri ile ilgili, Botaş'taki, 10 milyon
dolara yaklaşan, usulsüz uygulamalar neticesinde, Botaş
Genel Müdürlüğü ve savcılık
soruşturma başlatmış ve olayın
sorumluları görevden uzaklaştırılmak
yerine, âdeta ödüllenerek geçici görevle
Ankara'ya alınmışlardır.

1.Çeşitli kaynak paketlerinin açıldığı
bu günlerde, bu kişilere, şu anda günlük
800 000 TL. harcırah ve 60 USD/Gün otel parası
ödenerek Devletin parasının, savurganlık
içinde tüketilmekte olduğu iddiaları ne
denli doğrudur?

2.Olayın sorumluları olan, bu kişiler
Ankara'ya geçici görev ile alınırken,
bu yolsuzluğun ortaya çıkmasında büyük
rol oynayan kurum çalışanlarından,
“Burhan Naharcı” önce Ankara'ya tayin edilmiş,
daha sonra da Eskişehir'e geçici görevle gönderilerek
mağduriyeti daha da artırılmıştır.
Bu şekilde bir uygulamaya, neden gerek duyulmuştur?

 T.C.

 Enerji ve Tabiî Kaynaklar Bakanlığı 10.1.1997

 Araştırma, Planlama ve Koordinasyon

 Kurulu Başkanlığı

Sayı : B.15.0.APK.0.23.300-44/532

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 9.12.1996 tarih ve A.01.0.GNS.0.10.00.02-4542-12245
sayılı yazınız.

Bursa Milletvekili Sayın Ali Rahmi Beyreli'nin tarafıma
tevcih ettiği ve Millet Meclisi İçtüzüğünün
99 uncu maddesi gereğince cevaplandırılması
istenen 7/1706-4412, 7/1707-4413, 7/1708-4414 Esas No.lu yazılı
soru önergeleri ile ilgili bilgiler hazırlanarak ekte
sunulmuştur.

Bilgilerinize arz ederim.

  M. Recai Kutan

  Enerji ve Tabiî

  Kaynaklar Bakanı

Bursa Milletvekili Ali Rahmi Beyreli'nin Yazılı
Soru Önergesi ve

Cevapları (7/1706-4412)

1994 yılı içinde Bursa Doğalgaz Projesi
ve İşletme Müdürlüğünün
işlem ve faaliyetleri ile ilgili, Botaş'taki, 10 milyon
dolara yaklaşan, usulsüz uygulamalar ile ilgili olarak,
Botaş Genel Müdürlüğü ve Refah Partisinin
aynı yıl haberdar edilmiş oldukları
iddiası ortaya atılmaktadır. Yolsuzluğun
ortaya çıkmasında önemli rol oynayan
bir kurum çalışanının, ilgili
dosyaları Botaş Genel Müdürlüğü
ile birlikte partinize mensup bir milletvekiline de ulaştırdığı,
iddia edilmektedir.

Sorular 1, 2, 3.Bu iddia ne denli doğrudur?

2.Yolsuzluklar hakkında oldukça duyarlı
olduğunu her fırsatta dile getiren refah partisinin
bu olayda, gerekli duyarlılığı 2 yıldır,
gösterememesinin nedeni nedir?

3.Söz konusu milletvekilinin Botaş yolsuzluğu
ile ilgili olarak önemli bilgilere sahip bulunduğu, ancak
bunları açıklamaması hususunda bazı
çevrelerce tehdit ve baskı altında tutulduğu
iddiaları vardır. Bu iddia doğru mudur? Doğru
ise ne gibi bir önlem almayı düşünüyorsunuz?

Cevaplar 1, 2, 3.Botaş Genel Müdürlüğüne
bağlı Bursa İşletme ve Proje Müdürlüğünün
1994 yılı faaliyetlerinin periyodik teftişi
sonucunda tespit edilerek, Botaş müfettişlerince
hazırlanan söz konusu iddialarla ilgili 1994/4 ve
1995/5 sayılı soruşturma raporlarının
ekleri arasında yer alan şikâyetçi dilekçesindeki
kişinin o dönem milletvekili olmadığı
ayrıca dilekçede belirtilen adresin şikâyetçiye
ait bulunmadığı tespit edilmiş olup, dolayısıyla
şikâyet mektubunun yaygın bir yöntem olan
uydurma ve ilgisiz bir isimle gönderildiği düşünülmektedir.

Bunun ötesinde, takdir edileceği üzere, soru önergenizde
adı geçen siyasî partiye veya mensubu herhangi
bir milletvekiline ulaşmış bir ihbarın,
ancak o siyasî parti veya milletvekili tarafından
bilinebileceği ve Bakanlığım veya Botaş
Genel Müdürlüğünde bu tür bilginin
bulunamayacağı aşikârdır.

Bursa Milletvekili Ali Rahmi Beyreli'nin Yazılı
Soru Önergesi ve

Cevapları (7/1707-4413)

1994 yılı içinde, Bursa Doğalgaz Proje
ve İşletme Müdürlüğünün
işlem ve faaliyetleri ile ilgili, Botaş'taki 10 milyon
dolara yaklaşan, usulsüz uygulamalar neticesinde, Botaş
Genel Müdürlüğü ve savcılık
soruşturma başlatmıştır.

Soru 1.Açılan Savcılık soruşturmasında
suçlanan kişileri, aynı zamanda da Botaş'ın
avukatlığını yapan, Ayfer Bebek Uzunırmak
tarafından savunulduğu, iddiaları ne denli doğrudur?

Cevap 1.Adı geçen Avukat Ayfer Bebek Uzunırmak'ın;
serbest avukat olarak çalışmakta olduğu
ve Botaş Genel Müdürlüğü ile yapmış
olduğu Avukatlık Sözleşmesinin 31.10.1996
tarihinde sona erdiği tespit edilmiştir.

Botaş Bursa İşletme Müdürlüğünün
1994 yılı faaliyetleri ile ilgili Bursa Cumhuriyet
Savcılığı tarafından ilgili kişiler
hakkında, 11.10.1996 tarihinde açılan ve
Botaş Genel Müdürlüğünün müdahil
olarak katıldığı davanın ilk duruşmasının
24.12.1996 tarihinde yapıldığı ve adı
geçen avukatın bu kişilerin savunmasını
üstlendiği belirlenmiştir.

Soru 2.Bir kurum avukatının, aynı zamanda,
kuruma zarar verdiği gerekçesiyle haklarında
dava açılan kişileri savunması hukuk
açısından doğru mudur?

Cevap 2.Botaş Genel Müdürlüğünün
geçmişte kadrolu elemanı olmayan adı
geçen Avukatın, doğrudan Genel Müdürlük
aleyhine olmamak kaydıyla, istediği kişinin vekâletini
almasında hukuken bir sakınca bulunmadığı
tespit edilmiştir. Ancak, bu konuda avukatın, Avukatlık
Kanunundan doğan sorumlulukları bulunmakta olup, bu
sorumluluklar kendisine aittir. Diğer taraftan davanın
seyrine göre hukuken mümkün olabilecek tedbirler
alınacaktır.

Soru 3.Bu avukatın suçlanan kişilerle
ne gibi bir ilişkisi vardır?

Cevap 3.Anılan Avukat, Botaş Bursa işletme
Müdürlüğü ile ilgili işlere bakmak
üzere sözleşmeli olarak çalışmış
bulunduğundan, suçlanan kişileri bu yolla tanımış
olabileceği tahmin edilmekte olup, bunun dışındaki
bir ilişkinin tarafımızdan bilinmesi mümkün
değildir.

Soru 4.Bir diğer iddia da Botaş'tan ayrılarak,
bir şirkete ortak olan Cüneyt Teker'in şirketine,
Botaş tarafından iş verildiği yönündedir.
Botaş İhale Kanununa göre bu tür durumlarda
3 yıllık bir kısıtlama yok mudur?
Eğer varsa, böyle bir uygulama suç unsuru teşkil
etmiyor mu?

Cevap 4.A. Cüneyt Teker 2.11.1995 tarihinde Botaş
Genel Müdürlüğünden istifaen ayrılmıştır.
Botaş İhale Yönetmeliği gereğince, işten
ayrılanlara, üç yıllık bir ihale
yasaklaması bulunmaktadır. Ancak anılan şahsın
adına kayıtlı bir firmanın Botaş
kayıtlarında bulunmadığı tespit
edilmiştir.

Bursa Milletvekili Ali Rahmi Beyreli'nin

Yazılı Soru Önergesi ve Cevapları

(7/1708-4414)

Basında yer alan bazı haberlere göre, 1994
yılı içinde, Bursa Doğalgaz Proje ve
İşletme Müdürlüğünün
işlem ve faaliyetleri ile ilgili, Botaş'taki, 10 milyon
dolara yaklaşan, usulsüz uygulamalar neticesinde, Botaş
Genel Müdürlüğü ve savcılık
soruşturma başlatmış ve olayın
sorumluları görevden uzaklaştırılmak
yerine, âdeta ödüllenerek geçici görevle
Ankara'ya alınmışlardır.

Sorular :

1.Çeşitli kaynak paketlerinin açıldığı
bu günlerde, bu kişilere, şu anda günlük
800 000 TL. harcırah ve 60 USD/Gün otel parası
ödenerek Devletin parasının, savurganlık
içinde tüketilmekte olduğu iddiaları ne
denli doğrudur?

2.Olayın sorumluları olan, bu kişiler
Ankara'ya geçici görev ile alınırken,
bu yolsuzluğun ortaya çıkmasında büyük
rol oynayan kurum çalışanlarından,
“Burhan Naharcı” önce Ankara'ya tayin edilmiş,
daha sonra da Eskişehir'e geçici görevle gönderilerek
mağduriyeti daha da artırılmıştır.
Bu şekilde bir uygulamaya, neden gerek duyulmuştur?

Cevaplar 1, 2 :

Halen soruşturulmakta olan ve yargıya intikal eden
söz konusu usulsüz uygulamaların müsebbibleri
oldukları iddia edilen kişilerin, Bursa Asliye Ceza
Mahkemesinde dava açıldığına ilişkin
Bursa Cumhuriyet Savcılığının
iddianamesinin Genel Müdürlüğe ulaşması
üzerine, 1.11.1996 tarihinden itibaren geçici görevli
olarak Ankara'da görevlendirildikleri ve Botaş Yolluk
Yönetmeliğine göre harcırahlarının
ödendiği daha sonra Ankara'ya tayinlerin gerçekleştirildiği
tespit edilmiştir.

Ayrıca ikinci soruda adı geçen ve Bursa Proje
ve İşletme Müdürlüklerinde 17.11.1992
tarihinden bu yana görev yapan Burhan Naharcı'nın
Merkezi Ankara'da bulunan Yatırımlar Daire Başkanlığına
bağlı Eskişehir Projesinde çalıştırılmak
üzere 25.10.1996 tarihinde nakledildiği (Ek 2) belirlenmiştir.

Tarafıma daha önce tevcih ettiğiniz 7/1317-3424,
7/1318-3425, 7/1322-3430 Esas No.lu soru önergeleriniz cevaplarında
da açıklandığı üzere, Botaş
Genel Müdürlüğünün yanısıra
söz konusu olaya, 24.9.1996 tarih, 101 sayılı
soruşturma onayıyla derhal el konularak Bakanlığımca
soruşturma başlatılmıştır.
Halen iki Bakanlık Müfettişi tarafından
yürütülmekte olan soruşturmada, bu soruda
belirtilen husus ve tespitler de dahil tüm iddialar değerlendirilerek,
varsa yasaya aykırı işlem yapanlar hakkında
gereği yerine getirilecektir.

4.- İzmir Milletvekili Sabri Ergül'ün,
OHAL Bölgesi ve mücavir illerde güvenlik ve terör
nedeniyle boşalan yerleşim birimlerine ilişkin
Başbakandan sorusu ve İçişleri Bakanı
Meral Akşener'in yazılı cevabı (7/1725)


Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanması
için gereğini dilerim.

Saygılarımla  2.12.1996

  Sabri Ergül

  İzmir

1.Son 10 yılda Olağanüstü Hal Bölgesi
ve mücavir illerde (halen devam eden ve kaldırılan
iller dahil) güvenlik, terör nedeniyle, gerek terör
örgütü baskısı ve gerekse güvenlik
güçlerinin güvenlik gerekçesiyle boşalan,
sakinlerince terk edilen kaç köy, mezra, kom, oba
gibi yerleşim birimi vardır? Bunların illere,
yerleşim birimi ve cinsi itibariyle illere göre dağılımı,
sayıları nedir?

Bunların il, il etkilediği, yerleri yurtlarını
terk etme durumunda kalan yurttaşlar itibariyle sayısı
nedir? Köy, oba, mezra kom gibi yerleşim birimlerini
güvenlik, terör örgütü PKK baskısı
nedeniyle terk etme durumundaki yurttaşlarımızın
genel sayısı nedir?

2.Yukarıda sayılan nedenlerle yerleşim
yeri birimlerini, ikamet ettikleri yerlerini-yurtlarını
terk etme durumunda olan yurttaşlarımıza,
gayrimenkul, menkul, hayvan, arı, bağ-bahçe,
otlakiye gibi kaybettikleri terk etmek durumunda kaldıkları,
kaybettikleri mal-mülkleri için herhangi bir bedel,
kamulaştırma bedeli, tazminat ödenmiş
midir? Kendilerine yapılan yerleşme, konut, iş,
aynî ve maddî yardım miktarı nedir?

3.Yukarıda 1 inci soruda belirtilen illerde, boşaltılmış,
boşalmış, terk edilmiş yerleşim
birimlerine “köye” dönüş projesi
programları çerçevesinde ve/veya terk edilen
yurttaşlarca geriye dönüş gerçekleştirilen
yerleşim birimi, köy, mezra var mıdır?
Varsa iller itibariyle kaç yerleşim birimine kaç
yurttaş dönmüştür?

 T.C.

 İçişleri Bakanlığı 8.1.1997

 Jandarma Genel Komutanlığı

 Gn. Pl. P. ve Koor. : 7 500-16-96/İNS.HAK.Ş. (5905)

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : (a) TBMM Başkanlığının
9 Aralık 1996 gün ve A.01.0.GNS.0.10.00.02/7/1725-4477/12416
sayılı yazısı.

(b)Devlet Bakanlığının 18 Aralık
1996 gün ve B.02.0.0010/041428 sayılı yazısı.

1.İzmir Milletvekili Sabri Ergül tarafından
TBMM Başkanlığına verilen ve ilgi (b)
ekinde alınan yazılı soru önergesindeki
konular hakkında yapılan araştırma
sonuçları müteakip maddelere çıkarılmıştır.

2.Bugüne kadar (1 017) köy, (1 726) mezra ve (16)
kom olmak üzere toplam (2 759) yerleşim birimi boşalmış
olup, illere göre dağılımı Ek-A'dadır.

3.Terör baskısı nedeniyle (335 967) vatandaşımız
göç etmek zorunda kalmıştır.

4.Göç eden vatandaşlara gerekli yardımlar
mülkî makamlarca yapılmakta olup; bugüne
kadar toplam 223 721 092 071 TL.'sı tutarında nakit,
gıda, giyim, eğitim, sağlık, ulaşım
ve yakacak yardımı yapılmıştır.

5.Ayrıca (5 483) adet konut yapılarak hak
sahiplerine teslim edilmiş, (581) konutun inşaatına
devam edilmektedir.

6.Bugüne kadar (62) köy ve (82) mezraya toplam
(15 691) vatandaşımız geriye dönüş
yapmış olup, illere göre dağılımı
Ek-B'dedir.

7.Göç eden vatandaşların yol, su,
elektrik, sağlık ve okul gibi alt yapı hizmetlerinin
tamamlanması ve hizmete sunulması amacıyla
OHAL, Hassas ve Mücavir illerdeki valilikler emrine 2 trilyon
808 milyar TL. gönderilmiştir.

Bilgilerinize arz ederim.

  Dr.Meral Akşener

  İçişleri Bakanı

Not : Yazılı soruyla ilgili diğer bilgiler dosyasındadır.

5. - İzmir Milletvekili Sabri Ergül'ün, eski
Başbakanlardan A. Mesut Yılmaz ve Tansu Çiller
ile Başbakan Necmettin Erbakan'ın hediye ettiği
silahlara ilişkin Başbakandan sorusu ve İçişleri
Bakanı Meral Akşener'in yazılı cevabı
(7/1729)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanması
için gereğini dilerim.

Saygılarımla.  2.12.1997

  Sabri Ergül

  İzmir

1.Başbakanlık yaptığı dönemlerde
eski Başbakan Sayın Mesut Yılmaz kaç
kişiye silah hediye etmiştir? Bu kişilerin isimleri
nedir?

2.Başbakanlık yaptığı dönemlerde
eski Başbakan Sayın Tansu Çiller kaç
kişiye silah hediye etmiştir?

3.Başbakan Sayın Necmettin Erbakan şimdiye
kadar kaç kişiye silah hediye etmiştir?

Bu kişilerin isimleri nedir?

 T.C.

 İçişleri Bakanlığı 14.1.1997

 Emniyet Genel Müdürlüğü

Sayı : B.05.1.EGM.0.12.01.01-019377

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : a)TBMM Başkanlığının
9.12.1996 gün ve A.01.0.GNS.0.10.00.02-7/1729-4481/12420
sayılı yazısı.

b)Başbakanlık Kan. ve Kar. Gen. Müd'nün
13.12.1996 tarih ve B.02.0.KKG/106-420-11/4813 sayılı
yazısı.

c)Devlet Bakanlığının 18.12.1996
gün ve B.02.0.0010/01432 sayılı yazısı.

İzmir Milletvekili Sabri Ergül tarafından TBMM
Başkanlığına sunulan ve Sayın Başbakanımıza
yöneltilen, Sayın Başbakanımızca
da kendileri adına tarafımdan cevaplandırılması
istenilen soru önergesinin cevabı aşağıya
çıkarılmıştır.

Başbakanlıkları döneminde Sayın
Mesut Yılmaz 37, Sayın Prof. Dr. Tansu Çiller
51 ve Sayın Prof. Dr. Necmettin Erbakan 1 kişiye
silah armağan etmiştir.

Bilgilerinize arz ederim.

  Dr. Meral Akşener

  İçişleri Bakanı

6.- Yozgat Milletvekili Kâzım Arsaln'ın,
bazı kurumların yeni lojman aldıkları
iddiasına ilişkin Başbakandan sorusu ve Maliye
Bakanı Abdüllatif Şener'in yazılı
cevabı (7/1736)

Türkiye Büyük Millet Meclisi Başkanlığına

Aşağıdaki sorularımın Sayın
Başbakanımız Prof. Dr. Necmettin Erbakan tarafından
yazılı olarak cevaplandırılmasını
talep etmekteyim.

Gereğini saygılarımla arz ederim. 5.12.1996

  Dr. Kâzım Arslan

  Yozgat

1. Kamuya ait lojman ve tessilerin satışı
için kanun çıkarılmasına rağmen
bazı kurumların yeni lojman alımında
bulundukları iddiaları doğru mudur?

2. Var ise bu Kurumlar hangileridir? Ve neden izin verilmiştir?

 T. C.

 Maliye Bakanlığı

 Millî Emlak Genel Müdürlüğü 8.1.1997

 Sayı : B.07.0.MEG.0.26/3100-1114-00903

Konu : Soru Önergesi.

Türkiye Büyük Millet Meclisi Başkanlığına

İlgi : 12.12.1996 tarih ve A.01.0.GNS.0.10.00.02-7/1736-4487/12452
sayılı yazınız.

Yozgat Milletvekili Sayın Dr. Kazım Arslan tarafından,
Başbakanımız Sayın Prof. Dr. Necmettin
Erbakan'a tevcih edilen ve Sayın Başbakanımız
tarafından cevap vermem tensip edilen 5.12.1996 tarihli
yazılı soru önergesine verilen cevap aşağıda
sunulmuştur.

Yeni lojman alımı ve kiralanması Başbakanlığın
9.9.1996 tarih ve 1996/55 sayılı Genelgesi ile durdurulmuştur.
Aynı Genelgeye göre, hizmetin yerine getirilmesinde
hayati önem arzeden satınalma ve kamulaştırmalar,
Başbakanlığın iznine bağlanmıştır.

Yeni lojman satınalınabilmesi işleminin anılan
Genelge çerçevesinde değerlendirilmesi gerekir.

Arz ederim.

  Doç. Dr. Abdüllatif Şener

  Maliye Bakanı

7. - Manisa Milletvekili Tevfik Diker'in, telefonların
dinlenip dinlenmediğine ilişkin Başbakandan sorusu
ve Ulaştırma Bakanı Ömer Barutçu'nun
yazılı cevabı (7/1742)

Türkiye Büyük Millet Meclisi Başkanlığına

Aşağıdaki sorularımın Prof. Dr.
Necmettin Erbakan tarafından TBMM İçtüzüğünün
96 ncı maddesine göre yazılı olarak
 cevaplandırılmasını arz ederim.

Saygılarımla.  5.12.1996

  Tevfik Diker

  Manisa

Sorular :

1. Telefonlarım dinleniyor mu?

2. Dinleniyorsa neden ihtiyaç duyulmuştur? Gerekçe
nedir?

3. Hukukî mesnedi nedir?

4. Dinlemek için Devlet Güvenlik Mahkemesi veya başka
bir mahkeme kararı var mıdır?

5. Milletvekilliği öncesi Genelkurmay, Hava Kuvvetleri
Komutanlığı, Millî  Güvenlik Kurulu
Genel Sekreterliğinde görev yaptığım
zamanlarda Devlet Güvenlik Mahkemesinini kapsamına
giren herhangi bir durumum olmuş mudur?

6. Devlet Güvenlik Mahkemesi kapsamında değil
isem, telefonlarımı dinletenler hakkında
yasal işlem yapılacak mıdır?

 T. C.

Ulaştırma Bakanlığı

 Araştırma, Planlama ve Koordinasyon

 Kurulu Başkanlığı 13.1.1997

 Sayı : B.11.0.APK.0.10.01.20-EA/61-687

Konu : Manisa Milletvekili Tevfik Diker'in Yazılı
Soru Önergesi.

Türkiye Büyük Millet Meclisi Başkanlığına

İlgi : Devlet Bakanlığının 23.12.1996
gün ve B.02.0.00.10/01474 sayılı yazısı.

Manisa Milletvekili Tevfik Diker'in Sayın Başbakanımıza
yönelttiği 7/1742-4502 sayılı yazılı
soru önergesinin cevabı ekte gönderilmiştir.

Bilgilerinize arz ederim.

  Ömer Barutçu

  Ulaştırma Bakanı

Manisa Milletvekili Tevfik Diker'in 7/1742-4501 Sayılı
Yazılı Soru Önergesi ve Cevabı

Sorular :

1. Telefonlarım dinleniyor mu?

2. Dinleniyorsa neden ihtiyaç duyulmuştur? Gerekçe
nedir?

3. Hukukî mesnedi nedir?

4. Dinlemek için Devlet Güvenlik Mahkemesi veya başka
bir mahkeme kararı var mıdır?

5. Milletvekilliği öncesi Genelkurmay, Hava Kuvvetleri
Komutanlığı, Millî  Güvenlik Kurulu
Genel Sekreterliğinde görev yaptığım
zamanlarda Devlet Güvenlik Mahkemesinin kapsamına
giren herhangi bir durumum olmuş mudur?

6. Devlet Güvenlik Mahkemesi kapsamında değil
isem, telefonlarımı dinletenler hakkında
yasal işlem yapılacak mıdır?

Cevaplar :

Anayasamızın “Haberleşme Hürriyeti”
başlıklı 22 nci maddesinde, herkesin haberleşme
hürriyetine sahip olduğu ve haberleşmenin gizliliğinin
esas olduğu; Kanunun açıkça gösterdiği
hallerde usulüne uygun verilmiş hâkim kararı
olmadıkça, gecikmesinde sakınca bulunan hallerde
de Kanunla ilgili kılınan mercii emri bulunmadıkça
haberleşmenin engellenemeyeceği ve gizliliğine dokunulmayacağı
hükme bağlanmış olup, bunun dışında
telefonlardan yapılan konuşmaların dinlenmesi
mümkün değildir.

Diğer taraftan Anayasanın sözkonusu maddesinde
ifade edilen “Kanunun açıkça gösterdiği
hallerde” de Ceza Muhakemeleri Usulü Kanununun  92 nci
maddesindeki kayıt ve şartlarla Cumhuriyet Savcılarının
verecekleri karar üzerine telefon konuşmaları
ilgililer tarafından dinlenilebilmekte, Cumhuriyet Savcıları
tarafından verilmiş dinleme kararının
Hâkim tarafından onaylanıp onaylanmadığı
araştırılarak karar 3 gün içerisinde
onaylanmadığı takdirde müteakip konuşmalar
dinlenilmemektedir.

Ayrıca 406 sayılı Telgraf ve Telefon Kanununun
20 ve 21 inci maddelerine göre de konuşmaların
ve konuşma yapılıp yapılmadığının
başkalarına ifşa edilmesi yasaklanmıştır.

Haberleşme hürriyetine ilişkin Türkiye Cumhuriyeti
Anayasası, CMUK, Telgraf ve Telefon Kanununun ilgili maddelerinde
yer alan hükümler Türk Telekom personelinin bilgisi
dahilinde olup, buna aykırı hareket eden personele
Yönetmelik Hükümlerine göre disiplin cezası
uygulandığı gibi, hakkında adlî
kovuşturma da yapılmaktadır.

8. - İstanbul Milletvekili Halit Dumankaya'nın,
TURBAN ile ilgili yolsuzluk iddialarına ilişkin sorusu
ve Devlet Bakanı H. Ufuk Söylemez'in yazılı
cevabı (7/1749)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Sayın Ufuk Söylemez tarafından yazılı
olarak cevaplandırılmasını saygılarımla
arz ederim. 10.12.1996

  Halit Dumankaya

  İstanbul

Soru 1. TURBAN'da yolsuzluk olduğu tespit edilen Kuşadası
ile ilgili müfettiş soruşturması yapıldı
mı, yapılmadı ise nedeni nedir?

Soru 2. TURBAN'ın diğer işletmelerinde tespit
edilen yolsuzluklarla ilgili ne gibi bir işlemler yapılmaktadır?

Soru 3. Marsan Holding'in 114 DM borcuna karşılık
ne miktar yatırdı, tarihi nedir? Diğer kalan
borcu var mıdır, varsa, tahkikata başlanmış
mıdır?

Soru 4. TURBAN davaları avukatlar tarafından takip
edilmekte midir? Şu ana kadar kaç konuda dava açılmıştır?

Soru 5. TURBAN avukatlarından Avukat Erdal Merdol'un mukavelesi
niçin iptal edildi? Kendisine bu fesih için tazminat
ödendi mi, ödendi ise miktarı nedir?

 T. C.

 Başbakanlık

 Özelleştirme İdaresi Başkanlığı
13.1.1997

 Sayı : B.02.1.Ö.İ.B.0.65.00.00-0246

Konu : Önerge.

Türkiye Büyük Millet Meclisi Başkanlığına

İstanbul Milletvekili Sayın Halit Dumankaya tarafından
tevcih edilen 7/1749-4579 esas sayılı soru önergesine
verilen cevaplar aşağıdadır.

Soru 1. TURBAN'da yolsuzluk olduğu tespit edilen Kuşadası
ile ilgili müfettiş soruşturması yapıldı
mı, yapılmadı ise nedeni nedir?

Cevap 1. Konu TURBAN Teftiş Kurulu tarafından incelenmekte
olup yasaya aykırılık olup olmadığı
hususunda soruşturmanın tamamlanması ile bir
kanaat edinilebilinecektir. 

Soru 2. TURBAN'ın diğer işletmelerinde tespit
edilen yolsuzluklarla ilgili ne gibi bir işlemler yapılmaktadır?

Cevap 2. TURBAN işletmelerinde tespit edilen hususlarla
ilgili olarak sorumluları hakkında gerekli incelemeler
yapılmış, raporlara bağlanmış,
suç duyurularında bulunulmuş ve 15 adet Ağır
Ceza davası açılmıştır.
Teftiş Kurulunca 30'un üzerinde inceleme yapılmıştır.
5 adet Teftiş raporu yazım aşamasındadır.


Soru 3. Marsan Holding'in 114 DM borcuna karşılık
ne miktar yatırdı, tarihi nedir? Diğer kalan
orcu var mıdır varsa, tahkikata başlanmış
mıdır?

Cevap 3. Marsan Holding A.Ş.'nin 84 450 DM'lık borcu
11.11.1996 tarihi itibariyle firma tarafından itiraz hakları
saklı kalmak kaydıyla yatırılmıştır.
Başkaca borcu bulunup bulunmadığı konusu
araştırılmaktadır.

Soru 4. TURBAN davaları avukatlar tarafından takip
edilmekte midir? Şu ana kadar kaç konuda dava açılmıştır?

Cevap 4. TURBAN A.Ş. Hukuk Başmüşavirliğince
halen 15'i Ceza davası olmak üzere 119 adet dava ve
110 adet icra takibi sürdürülmektedir. TURBAN A.Ş.'nin
bir ticarî müessese olması sebebiyle, ticarî
bir kuruluşun karşılaşabileceği her
türlü konuyla ilgili dava veya ihtilaflar da takip edilmektedir.

Soru 5. TURBAN avukatlarından Avukat Erdal Merdol'un mukavelesi
niçin iptal edildi? Kendisine bu fesih için tazminat
ödendi mi, ödendi ise miktarı nedir?

Cevap 5.Avukat Erdal Merdol'un mukavelesi 9.10.1996 tarih ve 117
sayılı, TURBAN A.Ş. Yönetim Kurulu Kararı
ile fesh edilmiştir. (Yönetim Kurulu Kararı
ekte sunulmuştur.) Ayrıca 6 avukatın da sözleşmeleri
fesh edilmiş olup avukatların müracaatı
halinde, Avukatlık Kanununun 174 üncü maddesi
gereğince sözleşmeye göre bakiye ücretleri
ödenmektedir.

Sözleşmeleri fesh edilen avukatlardan Erdal Merdol'a
sözleşme şartları ve Avukatlık
Yasası hükümleri çerçevesinde 572
307 000 TL,. Avukat İrfan Bahar'a ise 120 000 000 TL. +
KDV olarak ödenmiştir.

Bilgilerinize arz ederim

  H. Ufuk Söylemez

  Devlet Bakanı


Not : Yazılı soruyla ilgili diğer bilgiler dosyasındadır.

9. -Malatya Milletvekili Ayhan Fırat'ın, İnönü
Üniversitesince açılan bir sınavın
ertelenmesine ilişkin Başbakandan sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1766)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak cevaplandırılmasını
arz ederim.

Saygılarımla.  Ayhan Fırat

  Malatya

İnönü Üniversitesinin muhtelif branşlarda
eleman alacağına dair mahalli gazete ve TV'lerde ilan
yapılmış ve 5000 kişi başvuruda
bulunmuştur.

Ancak; imtihan tarihinden önce, Başbakanın emri
ile imtihanlar ertelenmiştir.

1.ÖSYM'nce yapılacak olan bu imtihanların
ertelenme nedeni nedir?

2.Bu imtihanı ertelerken, baştan sona şaibeli
SSK imtihanlarını da ertelemeyi düşünüyor
musunuz?

3.İmtihanların ertelenmesini, bazı
Malatya Milletvekilleri mi tavsiye etmişlerdi?

4.ÖSYM'nce yapılacak bu imtihanda, yandaşlarınızın
imtihanı kazanamayacağı endişesi ertelemede
etken olmuş mudur?

 T.C.

 Çalışma ve Sosyal Güvenlik Bakanlığı

 Sosyal Güvenlik Kuruluşları 

 Genel Müdürlüğü 14.1.1997

 Sayı :  B.13.0.SGK-0-13-00-01/333-001265

Konu : Yazılı soru önergesi

Türkiye Büyük Millet Meclisi Başkanlığına

İlgi : 24.12.1996 tarih ve A.01.0.GNS.0.10.00.02.7/1766-4633/12808
sayılı yazınız.

Malatya Milletvekili Ayhan Fırat tarafından Sayın
Başbakanımıza tevcih edilen Sayın Başbakanımızca
da Devlet Bakanı Sayın Lütfü Esengün'ün
koordinatörlüğünde cevaplandırılması
tensip olunan “Sosyal Sigortalar Kurumuna personel alımı
için yapılan sınavın ertelenmesine
ilişkin” 7/1766 esas no'lu yazılı soru
önergesi Bakanlığımca incelenmiştir.

Sosyal Sigortalar Kurumu merkez ve taşra teşkilatının
personel ihtiyacının karşılanmasını
teminen açılan ve işlemleri 3.8.1987 tarihli
Resmi Gazete'de yayımlanan “Sosyal Sigortalar Kurumu
ve Personel Yönetmeliği” hükümleri çerçevesinde
yürütülen sınavın yazılı
bölümü 6-7-8 Aralık 1996 tarihlerinde, mülakat
kısmı ise 23-27 Aralık 1996 tarihlerinde
yapılmıştır.

Yapılan sınava ilişkin işlemler ile
yazılı ve mülakata ait değerlendirmeler,
yukarıda sözü edilen Personel Yönetmeliği
gereğince Sosyal Sigortalar Kurumu bünyesinde oluşturulan
sınav komisyonunca usulüne uygun olarak ve objektif
ölçülerle gerçekleştirilmiştir.

Bilgilerinize arz ederim.

  Necati Çelik

  Bakan 

10. -Artvin Milletvekili Süleyman Hatinoğlu'nun,
kumarhanelere ilişkin sorusu ve Turizm Bakanı Bahattin
Yücel'in yazılı cevabı (7/1768)

Türkiye Büyük Millet Meclisi Başkanlığına

Aşağıdaki sorularımın Sayın
Turizm Bakanı tarafından yazılı olarak
cevaplandırılması hususunda delaletlerinizi
arz ederim.

  Süleyman Hatinoğlu

  Artvin

Türkiye'de gündemi işgal eden kumarhanelerin belirli
merkezlerde toplanacağı ifade edilmektedir.

İstanbul Silivri ve Kilyos'un merkez olarak tespit edilecek
yerlerden olduğu duyumlarını almaktayım.

Bu nedenle sorularım :

1.a)Kilyos veya Silivri'de kumarhanelerin kurulacağı
doğru mudur?

b)Doğru ise, kumarhanelerin kurulacağı arsalar
hakkında bir araştırma yapılmış
mıdır? Bu arsalar kimlere aittir?

2.Kumarhanelerde görevliler, yurtdışında
ikamet edenler ve çifte pasaportlu vatandaşlarımız
hariç, Türk vatandaşlarına her ne suretle
olursa olsun kumarhanelere girişini yasaklamayı düşünüyor
musunuz?

3.Bu konuyla ilgili Türkiye Büyük Millet
Meclisi Başkanlığına vereceğimiz Kanun
Teklifini destekler misiniz?

4.Daha önce Türk vatandaşlarının
kumarhanelere girişi bir genelge ile yasaklanmıştı.
Bununla birlikte kumarhaneleri Türk vatandaşlarına
yasaklayan kanun çıktığı takdirde
yalnızca turistlerin girebileceği kumarhenelerin halen
bulundukları yerde faaliyetlerine devam etmeleri uygun
olmaz mı?

 T.C.

 Turizm Bakanlığı

 Hukuk Müşavirliği  13.1.1997

 Sayı :  B.167.HKM.0.00.00.00/48-998-7/1768

Türkiye Büyük Millet Meclisi Başkanlığı

Genel Sekreterliğine

İlgi : 24.12.1996 tarih ve 12843 sayılı yazınız,

İlgili yazınız ekinde Bakanlığıma
cevaplandırılmak üzere, gönderilen Artvin
Milletvekili Süleyman Hatinoğlu'na ait yazılı
soru önergesi incelenmiştir.

1.Bakanlığımızda Silivri ve Kilyos'un
Talih Oyunları alanlarının toplanacağı
merkez olarak tespitine ilişkin herhangi bir çalışma
yapılmamaktadır.

2.Halen açık bulunan Talih Oyunları
Salonlarının kapatılması ve faaliyetlerine
Bakanlığımızca izin verilmemesini sağlamak
üzere 2634 sayılı Kanunun 19/b maddesinde değişiklik
yapan bir tasarı hazırlanarak Başbakanlığı
sevk edilmiştir.

Bilgilerinize arz ederim.

  Bahattin Yücel

  Turizm Bakanı

11. -Ankara Milletvekili Yılmaz Ateş'in, Ankara
Anakent ve Sakarya Belediyelerinde işten çıkarılan
işçilere ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1777)

Türkiye Büyük Millet Meclisi Başkanlığına

Aşağıdaki sorularımın Çalışma
ve Sosyal Güvenlik Bakanı tarafından yazılı
olarak yanıtlanmasını arz ederim.

Saygılarımla.

  Yılmaz Ateş

  Ankara

1.Ankara Anakent Belediyesinde, son 2,5 yılda 4 binin
üzerinde işçi işten atıldı.
Çok sayıda çalışanın
da yasalara aykırı olarak yerleri değiştirildi.
Bakanlığınız, bu konuda ne gibi işlemler
yaptı?

2.Sakarya Belediyesi son 2,5 yılda 950 işçiyi
işten attı. Bakanlığınız
bu konuda ne gibi işlemler yaptı?

3.Ankara Anakent Belediyesine bağlı AŞTİ'de
7 aydır grev devam ediyor. Grevin sona ermesi için
sendikacı bir Bakan olarak devreye girdiniz, sonuçlandıramadınız?

Sonuçlanmamasında uzlaşmaz tavır takınan,
Belediye mi, işçi sendikası mıdır?


 T.C.

 Çalışma ve Sosyal Güvenlik Bakanlığı

 Çalışma Genel Müdürlüğü
10.1.1997

 Sayı :  B.13.0.ÇGM.0.11.01-637-432-000846

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığı'nın,
24.12.1996 tarih, A.01.0.GNS.0.10.00.02-4752/12961 sayılı
yazısı.

İlgi yazı ekinde alınan Ankara Milletvekili
Yılmaz Ateş'in “Ankara Anakent ve Sakarya Belediyelerinde,
işçilerin işten çıkarılmaları
ve Anakent Belediyesine bağlı AŞTİ Genel
Müdürlüğü'nde devam eden greve ilişkin
Bakanlığımca ne gibi işlemler yapıldığı”
konusundaki yazılı soru önergesi incelenmiş,
ilgili bilgiler aşağıda sunulmuştur.

Bakanlığım İş Müfettişlerince,
işçi-işveren ilişkilerinde çalışma
barışının sağlanması, hak
ve menfaatlerin gözetilmesi amacı ile Bakanlığımın
uygulamakla yükümlü olduğu kanunlar çerçevesinde,
basın dahil alınan duyumlar ve intikal eden tüm
müracaatlar üzerine gerekli incelemeler derhal ve titizlikle
yapılmakta, iş mevzuatına aykırı
uygulamanın tespiti halinde de kanunlarda belirtilen müeyyideler
uygulanmaktadır.

Ayrıca teftiş programları çerçevesinde
işyerlerinin genel denetimleri de periyodik olarak yapılmaktadır.

Nitekim; Bakanlığıma intikal eden bireysel ve
toplu işçi çıkışları
ile ilgili şikayetleri de kapsayan tüm başvurularla
ilgili olarak, herbiri için ayrı ayrı olmak
üzere, Anakent Belediyesi ve Sakarya Belediyesi işyerlerinde
bugüne kadar çok sayıda incelemeler yapılmış,
incelemeler sonucu  tespit edilen hususlar başvuru sahiplerine
ve işverenliklere tebliğ olunmuştur. Ayrıca
mevzuata aykırı uygulamaları tespit edilen
işverenlik hakkında idari para cezası uygulanmıştır.

Ancak, iş mevzuatımızda 2821 sayılı
Sendikalar Kanunu'nun 30 uncu maddesi gereğince işyeri
sendika temsilcilerinin işe iade edilebilmeleri hükmü
dışında, işten çıkarılan
işçilerin işe iadesini düzenleyen herhangi
bir hüküm yer almadığından, iş
akitleri feshedilen işçilerin işe iadesi konusunda
idari bir işlem yapılamamıştır.

 Diğer yandan; çalışma hayatında
takip edilen uygulamalar sonucu tespit edilen eksiklik ve aksaklıklarnı
giderilmesi için halen uygulanmakta olan iş mevzuatına
ilişkin kanunlarda gerekli değişiklik çalışmaları
da Bakanlığımca teşekkül ettirilen
komisyonlarca sürdürülmektedir.

Bu kapsamda; işçilere ve sendika yöneticilerine
iş güvencesi sağlamayı amaçlayan,
daha önce Başbakanlıkça TBMM'ne sunulan,
ancak yeni yasama döneminin başlaması ile birlikte
hükümsüz kaldığından 28.3.1996
tarihinde Bakanlığıma iade edilen “1475
sayılı İş Kanunu ile 2821 sayılı
Sendikalar Kanunu'nun Bazı Maddelerinin Değiştirilmesine
İlişkin Kanun Tasarısı (İş
Güvencesi)” ile ilgili değerlendirme çalışmaları
da sürdürülmektedir.

Söz konusu Tasarı'nın kanunlaşmasından
sonra, işten çıkarmalar ile ilgili karşılaşılan
sorunların büyük ölçüde giderilebileceği
düşünülmektedir.

Diğer yandan; TÜMTİS Sendikası ile AŞTİ
“Ankara Şehirlerarası Terminal İşletmesi”
Genel Müdürlüğü arasında sürdürülen
toplu iş sözleşmesi görüşmelerinde
anlaşma sağlanamadığı için
31.5.1996 günü saat 11.00'den itibaren Söğütözü
mevkii, Konya yolu üzerinde bulunan AŞTİ Genel
Müdürlüğü'nde başlatılan
grev uygulaması devam etmektedir.

TÜMTİS Sendikası ile AŞTİ Genel
Müdürlüğü'nün, işyerinde uygulanmakta
olan grev ile ilgili olarak yapmış oldukları
müracaatlar üzerine, biri 5.6.1996 tarihinde, diğeri
9.12.1996 tarihinde olmak üzere, mahallinde, Bakanlığım
İş Müfettişlerince iki defa inceleme yapılmıştır.

İncelemeler sırasında, greve katılan
65 işçiden 24'ünün sendika üyeliğinden
istifa ederek çalışmak istediklerini işverene
bildirmeleri ve taleplerinin işverence kabul edilmesi sonucu
9.12.1996 tarihinde işe başlatıldıkları
tespit edilmiştir.

İncelemeler sonucunda tespit olunan hususlar taraflara
tebliğ olunmuştur.

Bilgilerinize arz ederim.

  Necati Çelik

  Çalışma ve Sos. Güv. Bakanı

12. -Adıyaman Milletvekili Celal Topkan'ın,
Şanlıurfa-Hilvan Kaymakamının konutuna
silahlı saldırıda bulunulduğu iddiasına
ilişkin sorusu ve İçişleri Bakanı
Meral Akşener'in yazılı cevabı (7/1778)

Türkiye Büyük Millet Meclisi Başkanlığına

Aşağıdaki sorularımın Sayın
İçişleri Bakanı tarafından yazılı
olarak cevaplandırılmasını arz ederim.

Saygılarımla. Celal Topkan 

 Adıyaman

1.Şanlıurfa İli Hilvan Kazasına
bağlı Kepirhisar Köyü'nde 8.9.1996 tarihinde
yapılmakta olan sünnet düğününde
Belediye Başkanı Mustafa Bayık, Jandarma Bölük
Komutanı Üsteğmen Şadi Uçakcan ve
Askerlik Şubesi Başkanı Üsteğmen Mehmet
Çalışkan'ın katıldığı
ve gece geç saatlere kadar silah sıkılarak
eğlenildiği doğru mudur?

2.Gece geç saatlere kadar devam eden silah sıkmanın
yasak olduğunu gerekli önlemin alınması
ve işlemin yapılması için Bölük
Komutanlığı'nı arayan Hilvan Kaymakamı
H. İbrahim Akpınar'a bölük komutanının
da Kepirhisar Köyü'nde olduğu söylendiğinde
kaymakamın kendisinin mülki amir olarak gerekli önlemin
alınmasını istemesi sonrasında Kepirhisar
Köyü'nden Hilvan'a biri Toros, diğeri Tempra marka
iki araçla Jandarma Bölük Komutanlığı'na
gelindiği, Kaymakamlık ikametgâhına 50
metre mesafede olan bölükten çıkan Toros
marka arabadan G-3 marka silah ile Kaymakamlık ikametgâhına
12 el ateş edildiği doğru mudur?

3.Daha sonra yapılan incelemede MKE yapımı
G-3 'e ait boş kovanların ve mermi çekirdeklerinin
bulunduğu aynı şekilde doğru mudur?

4.Olaya karışanlardan Belediye Başkanı'nın
damadı olan Bilal Bayık, kendisine ait Tempra marka
araçla Jandarma Komutanı Şadi Uçakcan'la
beraber Şanlıurfa istikametine kaçarken polis
tarafından yakalandığı, Bilal Bayık
tutuklanırken Jandarma Komutanı Şadi Uçakcan
hakkında herhangi bir işlem yapılmadığı
doğru mudur?

5.Gıyabi tutuklu olarak aranmakta olan Mehmet Baysal
adlı şahsın da Jandarma Komutanları
ile beraber olduğu, silahı kullanan kişinin bu
şahıs olduğu doğru mudur?

6.Olayın sanıklarından Belediye Başkanı'nın
damadı Bilal Bayık, Mustafa Mastar ve Necmi Bayık'ın
tutuklanmış olup, Ağır Ceza'da yargılanmakta
olmasına karşın olaya azmettirmede etkin 
olduğu söylenen Belediye Başkanı ve komutanlar
hakkında herhangi bir işlem yapılmış
mıdır?

7.Hilvan Kazası'nda kaymakamının can
güvenliğini sağlayamayan, kaymakamına yapılan
saldırıyı gerçekleştiren kişi
ve kişiler hakkında gerekli işlemi yapamayan
güvenlik güçlerinin bölgede ve ilçede
yaşayan insanların can güvenliğini sağlaması
ve ilçe halkına güven vermesi mümkün
müdür?

 T.C.

 İçişleri Bakanlığı

 Jandarma Genel Komutanlığı 9.1.1997

 HRK : 7500-15-97/ASYŞ.Ş.ŞİK.(6766)

Konu : Yazılı soru önergesi

Türkiye Büyük Millet Meclisi Başkanlığına

(Genel Sekreterliğine)

İlgi : TBMM Başkanlığının
24.12.1996 gün ve A.01.0.GNS.0.10.00.02-4754/12962 (7/1778-4680/12962)
sayılı yazısı.

1.Adıyaman Milletvekili Celal Topkan'ın verdiği
ve ilgi İçişleri Bakanlığınca
cevaplandırılması istenilen soru önergesi
hakkında gerekli incelemeler yapılarak, tespit edilen
hususlar müteakip maddelere çıkarılmıştır.

2.Soru : “Şanlıurfa İli, Hilvan
Kazasına bağlı Kepirhisar Köyünde
8.9.1996 tarihinde yapılmakta olan sünnet düğününde
Belediye Başkanı Mustafa Bayık, Jandarma Bölük
Komutanı Üstteğmen Şadi Uçakcan ve
Askerlik Şubesi Başkanı Üsteğmen Mehmet
Çalışkan'ın katıldığı
ve gece geç saatlere kadar silah sıkılarak
eğlendiği doğru mudur?”

Cevap : Anılan köyde 8.9.1996 tarihinde, İlçe
Jandarma Komutanı J.Ütğm. Şadi Uçakcan
ve Hilvan  Askerlik Şube Başkanı Kd.Ütğm.
Mehmet Çalışkan halkla kaynaşmak ve
iyi ilişkiler kurmak düşüncesiyle sünnet
düğününe katılmışlardır.
Düğün esnasında geç saatlere kadar
silah atıldığı iddiası doğru
değildir. Bölgenin örf ve adetleri gereği düğünde
silah atılmaya başlanması üzerine, İlçe
Jandarma Komutanı anında müdahale ederek silah
atılma olayını durdurmuştur.

3.Soru : “Gece geç saatlere kadar devam eden
silah sıkmanın yasak olduğunu, gerekli önemin
alınması ve işlemin yapılması
için Bölük Komutanlığını
arayan Hilvan Kaymakamı H. İbrahim Akpınar'a
bölük komutanının da Kepirhisar Köyünde
olduğu söylendiğinde kaymakamın kendisinin
mülki amir olarak gerekil önlemin alınmasını
istemesi sonrasında Kepirhisar Köyünden Hilvan'a
biri Toros, diğeri Tempra marka iki araçla Jandarma
Bölük Komutanlığına gelindiği,
Kaymakamlık ikametgâhına 50 m. mesafede olan
bölükten çıkan Toros marka arabadan G-3
marka silah ile Kaymakamlık ikametgâhına (12)
el ateş edildiği doğru mudur?

Cevap : Kepirhisar Köyü Hilvan İlçe Merkezine
çok yakındır. Silah seslerinin duyulması
ve İlçe kaymakamının silah atılmasını
kesmeleri ile ilgili istemi ve İlçe Jandarma Komutanının
silah atılmasını men etmesi aynı zaman
dilimi içinde çok kısa bir sürede gerçekleşmiştir.
İlçe Jandarma Komutanı 8.9.1996 gecesi Tempra
marka otomobil ile sünnet düğününden dönüp,
lojmanında istirahate çekilmiştir. Aynı
gece saat 02:00 sıralarında kaymakamlık lojmanına
bir kaç el uzun namlulu silah ile ateş edildiği
haberinin alınması üzerine, İlçe
Jandarma Komutanı ile birlikte Emniyet Amirliği olaya
el koyarak suçluları Hilvan C. Başsavcılığına
mevcutlu olarak teslim etmiştir.

4.Soru : “Daha sonra yapılan incelemede MKE
yapımı G-3'e ait boş kovanların ve
mermi çekirdeklerinin bulunduğu aynı şekilde
doğru mudur?”

Cevap : Emniyet Amirliğince olay yerinde yapılan incelemede,
olay yerinde G-3 Piyade Tüfeğine ait (9) adet boş
kovan bulunup Hilvan C. Başsavcılığına
teslim edilmiştir. Boş kovanların düğüne
davet edilen koruculara ait G-3 tüfeklerinden olabileceği
değerlendirilmektedir.

5.Soru : “Olaya karışanlardan Belediye
Başkanının damadı olan Bilal Bayık,
kendisine ait Tempra marka araçla Jandarma Komutanı
Şadi Uçakcan'la beraber Şanlıurfa istikametine
kaçarken polis tarafından yakalandığı,
Bilal Bayık tutuklanırken Jandarma Komutanı
Şadi Uçakcan hakkında herhangi bir işlem
yapılmadığı doğru mudur?”

Cevap : Olaya karışanlardan Bilal Bayık olay
gecesi yakalanarak C. Başsavcılığına
sevk edilmiştir. Bilal Bayık'ın yanında
İlçe Jandarma Komutanı J.Ütğm. Şadi
Uçakcan'ın bulunduğu iddiası doğru
değildir.

6.Soru : “Gıyabi tutuklu olarak aranmakta olan
Mehmet Baysal adlı şahsın da Jandarma Komutanları
ile beraber olduğu, silahı kullanan kişinin bu
şahıs olduğu doğru mudur?”

Cevap : 1996 yılı genel atamalarında göreve
başlayan İlçe Jandarma Komutanı Gıyabi
Tutuklu olarak aranmakta olan Mehmet Baysal'ı tanımamaktadır.
Anılan şahıs İlçe Jandarma Komutanının
yanında herhangi bir silah kullanmamıştır.
İddia edilen husus Hilvan C. Başsavcılığınca
da soruşturulmaktadır.

7.Soru : “Olayın sanıklarından
Belediye Başkanının damadı Bilal Bayık,
Mustafa Mastar ve Necmi Bayık'ın tutuklanmış
olup, Ağır Ceza'da yargılanmakta olmasına
karşın olaya azmettirmede etkin olduğu söylenen
Belediye Başkanı ve komutanlar hakkında herhangi
bir işlem yapılmış mıdır?”

Cevap : Olayın sanıkları Bilal Bayık,
Mustafa Mastar ve Necmi Bayık suçlu görülerek
Hilvan Asliye Ceza Mahkemesince tutuklanmışlardır.
Olaya azmettirmede etkin olduğu iddia edilen J.Ütğm.
Şadi Uçakcan ile Askerlik Şube Başkanı
Kd.Ütğm. Mehmet Çalışkan'ın
ise Siverek Ağır Ceza Mahkemesinde yargı işlemleri
devam etmektedir. Ayrıca Diyarbakır Valiliğinin
talimatı ile J.Ütğm. Şadi Uçakcan
hakkında İl Jandarma Komutanlığınca,
Kd.Ütğm. Mehmet Çalışkan hakkında
ise Diyarbakır  Askerlik Daire Başkanlığınca,
Mustafa Bayık hakkında ise Diyarbakır Valiliğinin
talebi üzerine, İçişleri Bakanlığınca
soruşturma başlatılmıştır.

8.Soru : “Hilvan Kazasında kaymakamının
can güvenliğini sağlayamayan, kaymakamına
yapılan saldırıyı gerçekleştiren
kişi ve kişiler hakkında gerekli işlemi
yapamayan güvenlik güçlerinin bölgede ve
ilçede yaşayan insanların can güvenliğini
sağlaması ve ilçe halkına güven
vermesi mümkün müdür?”

Cevap : Olayla ilişkisi olan ve olduğu iddia edilen
şahıslar ilgili güvenlik güçlerince
yakalanmış ve yargı makamlarına teslim
edilmiştir.

Güvenlik güçlerimiz daima halkımızın
can ve mal güvenliği ile devletimizin otorite ve itibarını
sağlamaktadır.

Bilgilerine arz ederim.

  Meral Akşener

  İçişleri Bakanı

13. -Afyon Milletvekili Osman Hazer'in, Afyon'a bağlı
bazı ilçelerin meteoroloji hizmet binası
ihtiyacına ilişkin sorusu ve Devlet Bakanı
Ahmet Cemil Tunç'un yazılı cevabı
(7/1789)

Türkiye Büyük Millet Meclisi Başkanlığına

Aşağıdaki sorularımı Devlet Bakanı
Sayın A. Cemil Tunç tarafından yazılı
olarak cevaplandırılmasına saygı ile
arzederim.

  12.12.1996

  Osman Hazer

  Afyon

1.Afyon merkez, Emirdağ, Bolvadin, Dinar ilçelerimizin
Meteoroloji hizmet binaları mevcut olup diğer 14 ilçemizin
hizmet binasının olmadığı görülmektedir.
1997 yılında bahsedilen 14 ilçede hizmet
binalarının açılması konusunda
çalışmalarınız var mı?

 T.C.

 Devlet Bakanlığı 9.1.1997

 Sayı : B.02.0.012/04.01-030

Türkiye Büyük Millet Meclisi Başkanlığına

İlgi : TBMM Başkanlığının
26.12.1996 tarih ve A.01.0.GNS.0.10.00.02-4794/12994 sayılı
yazınız.

Bakanlığımıza ilgi yazıyla intikal
ettirilen, Afyon Milletvekili Osman Hazer'in 7/1789-4693 sayılı
yazılı soru önergesine verilen cevap ekte gönderilmiştir.

Bilgilerinizi ve gereğini arz ederim.

  Ahmet Cemil Tunç

  Devlet Bakanı

Afyon Milletvekili Sn. Osman Hazer'in 7/1790-4694 Sayılı
Yazılı

Soru Önergesine Verilen Cevaptır

Soru 1.Afyon merkez, Emirdağ, Bolvadin, Dinar İlçelerimizin
Meteoroloji hizmet binaları mevcut olup, diğer 14 ilçemizin
hizmet binasının olmadığı görülmektedir.
1997 yılında bahsedilen 14 ilçede hizmet
binalarının açılması konusunda
çalışmalarınız var mı?

Cevap 1.Bakanlığım bağlı kuruluşu
Devlet Meteoroloji İşleri Genel Müdürlüğü'nce;
Afyon İlinde, merkez dahil Bolvadin, Dinar ve Emirdağ
ilçelerinde Meteoroloji İstasyon Müdürlüğü
hizmet binası, lojmanı ve rasat parkı mevcut
olup, halen Büyük Klima İstasyonu olarak görev
yapmaktadır.

Genel Müdürlüğün planları dahilinde
Sandıklı İlçesinde Büyük
Klima Meteoroloji İstasyonu kurulması planlanmakta
olup, meteorolojik şartlara haiz Maliye Hazinesine ait arsa
bulunduğu takdirde yatırım programına
teklif edilecektir. 

14.-Afyon Milletvekili Osman Hazer'in, Akdeğirmen
ve Yavaşlar Barajı projelerine ilişkin sorusu
ve Enerji ve Tabiî Kaynaklar Bakanı M. Recai Kutan'ın
yazılı cevabı (7/1798)

Türkiye Büyük Millet Meclisi Başkanlığına

Aşağıdaki sorularımı Enerji ve
Tabiî Kaynaklar Bakanı Sayın M. Recai Kutan
tarafından yazılı olarak cevaplandırılmasına
delaletlerinizi saygı ile arz ederim.

  16.12.1996

  Osman Hazer

  Afyon

Afyon İli için çok önemli olan Akdeğirmen
ve Yavaşlar Barajı bugüne kadar ihalesi yapılıyor,
ayrılan ödenek az olduğu için hiç
firma ihaleye çıkmıyor, dolayısı
ile barajların inşaatına başlanamıyordu.
1997 yılı içinde her iki barajın inşaatına
başlanabimesi için yeterli ödenek ayrılacak
mı?

 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon

 Kurulu Başkanlığı 10.1.1997

 Sayı : B.15.0.APK.0.23-300-46

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığı'nın
26.12.1996 tarih ve A.01.0.GNS.0.10.00.02-4793/13037 sayılı
yazısı.

Afyon Milletvekili Sayın Osman Hazer'in tarafıma
tevcih ettiği ve Türkiye Büyük Millet Meclisi
İçtüzüğü'nün 99 uncu maddesi
gereğince cevaplandırılması istenen 7/1798
esas no. lu yazılı soru önergesi ile ilgili
bilgiler hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar 

  Bakanı

Afyon Milletvekili Sayın Osman Hazer'in

Yazılı Soru Önergesi ve Cevabı

(7/1798-4702)

Soru : Afyon İli için çok önemli olan
Akdeğirmen ve Yavaşlar Barajı bugüne kadar
ihalesi yapılıyor, ayrılan ödenek az
olduğu için hiç firma ihaleye çıkmıyor,
dolayısı ile barajların inşaatına
başlanamıyordu. 1997 yılı içinde
her iki barajın inşaatına başlanabilmesi
için yeterli ödenek ayrılacak mı?

Cevap : Afyon-Gecek Projesi kapsamında; Afyon İli
Akdeğirmen Köyünün 1,5 km batısında
Akarçay Çayı üzerinde inşa edilecek
olan Akdeğirmen Barajında depolanacak 50 milyon m3
su ile Gecek Ovasında 6 676 hektar, Sincanlı Ovasında
1 876 hektar olmak üzere toplam 8 552 hektarlık alanını
sulanması hedef alınmıştır.
1993 yılında ihale edilen Akdeğirmen Barajı
işi 94/6019 Sayılı Kararname'nin (10-3) maddesinin
(c) fıkrasına istinaden tasfiye edilmiştir.

1994 yılında TBMM Plan-Bütçe Komisyonunda
verilen önerge ile DSİ Genel Müdürlüğü'nün
yatırım programına alınan Sandıklı-Yavaşlar
Projesi kapsamında; Sandıklı İlçesi
Yavaşlar Kasabası Gümü Deresi üzerinde
yapılacak olan Yavaşlar Barajında depolanacak
27, 22 milyon m3 su ile Yavaşlar Ovasında 1 263 hektarlık
alanın sulanması gerçekleştirilecektir.

DSİ Genel Müdürlüğü'nün 1996
Yılı Yatırım Programında yeralan
Afyon-Gecek ve Sandıklı-Yavaşlar Projeleri;
Başbakanlığın 1996/27 Sayılı
Tasarruf Tedbirleri Genelgesi uyarınca, Devlet Planlama
Teşkilatınca belirlenen uygulanmasına devam
edilecek projeler arasında yeralmaması nedeniyle,
1996 yılında ihale edilememiştir.

1997 yılında; Afyon-Gecek Projesi için 500
milyon TL, Sandıklı-Yavaşlar Projesi için
500 milyon TL ödenek tahsis edilmiş olup; önümüzdeki
yıllarda bütçe imkânları çerçevesinde
ihaleleri gerçekleştirilecektir.

15. -İzmir Milletvekili Veli Aksoy'un, Sayıştay
personelinin yurtdışı gezilerine ilişkin
sorusu ve Türkiye Büyük Millet Meclisi Başkanı
Mustafa Kalemli'nin yazılı cevabı (7/1860)

Türkiye Büyük Millet Meclisi Başkanlığına

Aşağıdaki soru önergemin tarafınızdan
yazılı olarak cevaplandırılmasını
saygılarımla arz ederim.

  Veli Aksoy

  İzmir

Denetim yönünden TBMM bağlı olan Sayıştayın,
denetçi ve yöneticilerinden bir çok kişinin
1996 yılı içerisinde amaçsız
ve gereksiz yere yurtdışına gittikleri söylentisi
yaygın haldedir.

1.1996 yılı içerisinde Sayıştay
bünyesinde görev yapan kamu görevlilerinden kimler;
hangi amaç ve gerekçeyle hangi ülkelere gitmişlerdir?

2.Eğer yurtdışına gitmişler
ise gezi giderleri şahısların kendisi tarafından
mı yoksa devlet veya bağlı kurumlarının
bütçelerinden mi karşılanmıştır?

3.Devlet veya bağlı kurumun bütçelerinden
karşılanmış ise ödenen yolluk ve
harcırah miktarı ne kadardır?

4.Bu gezilere onay veren Sayıştayı denetlemekle
görevli Meclis Denetçisi Kırıkkale Milletvekili
Sayın Hacı Filiz katılmış mıdır?

5.TBMM denetçisi Kırıkkale Milletvekili
Sayın Hacı Filiz bu geziye katılmış
ise bu katılım hangi ilişkiler sonucu oluşmuştur?

6.Kırıkkale Milletvekili Sayın Hacı
Filiz'in gittiği ülkenin Sayıştayını
veya Sayıştay yerine geçen kurumunu denetleme
yetkisi var mıdır? Yoksa gezinin amaç ve
gerekçesi nedir?

 T.C.

 Türkiye Büyük Millet Meclisi Başkanlığı

 Genel Sekreterliği

 Kanunlar ve Kararlar Dairesi Başkanlığı
13.1.1997

 Sayı : A.01.0.GNS.0.10.00.02-7/1860-4587/12690

Sayın Veli Aksoy

İzmir Milletvekili

İlgi : 11.12.1996 tarihli yazılı soru önergeniz.

Sayıştay personelinin yurtdışı
gezilerine ilişkin ilgi önergenizde yer alan sorular
aşağıda cevaplandırılmıştır.

Bilgilerinizi rica ederim.

Saygılarımla.

  Mustafa Kalemli

  Türkiye Büyük Millet Meclisi

  Başkanı 

Cevap 1, 2, 3.3677 sayılı “21.2.1967
Tarih ve 832 Sayılı Sayıştay Kanununun
Bazı Maddelerinin Değiştirilmesine ve Bu Kanuna
Bir Ek Madde Eklenmesine Dair Kanun”un 5 inci maddesinde,
aynen, “Sayıştay meslek mensuplarının
bilgi ve görgülerini artırmak ve meslekleriyle
ilgili araştırma yapmak veya kurs ve öğrenim
görmek amacıyla yabancı ülkelere iki yılı
aşmamak üzere Sayıştay Başkanlığınca
gönderilebilirler.” denilmek suretiyle Sayıştay
meslek mensuplarının yabancı ülkelere
gönderilmelerine cevap verilmiştir. Bu madde uyarınca
Sayıştay Genel Kurulunca çıkarılan
“Sayıştay Meslek Mensuplarının
Yabancı Ülkelere Gönderilme Usul ve Esasları
Hakkında Yönetmelik” ile de bu konu ayrıntılarıyla
düzenlenmiş bulunmaktadır.

Bu Yönetmeliğin tanımlara ilişkin 3 üncü
maddesinde “Meslek Mensubu” meyanında daire başkanı
ve üyeler de sayılmış; 4 üncü
maddesinde I inci grup, bilgi ve görgülerini artırmak,
yabancı ülkelerin mali sistemleri ile Sayıştayları
hakkında bilgi edinmek ve kurs veya seminerlere katılmak;
II nci grup olarak da öğrenim görmek ve mesleki
konularda araştırma yapmak olmak üzere iki tür
gönderilme şekli kabul edilmiş; gönderilme
şartlarına ilişkin 5 inci maddesinde, yabancı
ülkelere I inci grupta belirtilen nedenlerle gönderilecek
daire başkanı ve üyeler içi özel
bir şart öngörülmediği gibi herhangi
bir yaş sınırlaması da getirilmemiş;
7 nci maddesinde de bu tür göndermelerde gönderilenlerin
Başkanlıkça tespit edileceği belirtilmiştir.

26.6.1996 tarih ve 4149 sayılı “832 Sayılı
Sayıştay Kanununun Bazı Maddelerinin Değiştirilmesine
ve Bu Kanuna Bazı Maddeler Eklenmesine Dair Kanun”la
Sayıştay, denetimine tabi kurum ve kuruluşların
kaynakları ne ölçüde verimli, etkin ve
tutumlu kullandıklarını incelemeye yönelik
olarak performans denetimiyle yetkili kılınmıştır.
Performans denetimi, yıllardan beri tartışılan,
gerek literatürde gerekse denetimle ilgili çevrelerde
bir ihtiyaç olarak kabul edilen, geçmiş yasama
dönemlerinde pekçok milletvekili tarafından
da ısrarla vurgulanan ve diğer ülke sayıştaylarının
çok büyük bir kısmında yıllardır
uygulanmakta olan bir denetim türüdür. İşte
bu yeni ve çağdaş denetim tekniklerinin yerinde
görülüp öğrenilebilmesi ve dönüşte
tatbiki bakımından Sayıştay mensuplarının
yurtdışına gönderilmesi daha bir önem
ve ivedilik kazanmıştır.

Sayıştay'ın müstakbel gelişmeleri
nazara alınarak mezkur mevzuat esaslarına göre
diğer yüksek mahkeme üyelerinin gönderilmesine
benzer şekilde onsekiz Sayıştay daire başkanı
ve üyesi, Amerika Birleşik Devletleri Sayıştay'ı
ile yüksek denetim ve yargı konularında uzmanlığı
olan diğer kurumların katkılarıyla oluşturulan
bir eğitim, araştırma ve inceleme programına
katılmak üzere ABD'ye gönderilmiştir.

10 Kasım-8 Aralık 1996 tarihleri arasında
29 gün süreyle ABD'deki eğitim programına
katılan Sayıştay daire başkanları;
İ. Hakkı Kaya, Oktay Gökdeniz, Selahattin Fettahlıoğlu,
A. İlhan Oğuz, Sayıştay üyeleri;
Sezai Ekinci, Ertan Dalgıç, Cavit Özkahraman,
M. Eren Şenocak, Cengiz Alpay, Mehmet Sarıtaş,
Ahmet Mescioğlu, Ş. Tamer Gözde, İ. Mesut
Yükseltürk, Ö. Faruk Doğan, Mehmet Damar, M.
Hikmet Büyükbozkırlı, Günaydın
Ersoy ve E. Hadi Erdem için yurtdışı
geçici görev yolluğu ve uçak bilet ücretlerine
karşılık olmak üzere avans olarak 9 201
600 000 lira ödeme yapılmıştır.

Bakanlık mensupları, programları da kendileri
tarafından yapılmak suretiyle bir yıl süreyle
yabancı ülkelere gönderilmekte olup; yukarıda
anılan mevzuata göre daha uzun süreli gönderilmeleri
mümkün iken 29 gün gönderilen Sayıştay
mensuplarına çok yoğun bir program uygulanmıştır.
Amerika Birleşik Devletlerindeki eğitim programı
ekte sunulmuştur.

Cevap 4, 5, 6.Sayıştay Üyelerinin ABD'de
devam eden eğitimlerine katılmak, izlemek ve sözkonusu
ülkedeki denetimle ilgili usul ve esasları yerinde
görmek üzere; TBMM Hesaplarını İnceleme
Komisyonu Denetçi Üyesi Kırıkkale Milletvekili
Sayın Hacı Filiz Başkanlık Makamının
1.11.1996 gün ve 175 sayılı onayı ile
18-28 Kasım tarihlerinde ABD'de görevlendirilmiştir.

İlgili ayrıca, sözkonusu seyahat ve çalışmalarını
içeren ayrıntılı bir raporu da Başkanlığımıza
sunmuştur.  

19 Kasım 1996 Salı

 -Özel Savcılık Dairesi

 -Liyakat sistemi Koruma Kurulu

 - Öğle Yemeği

 -Birlik ve Verimlilik ile ilgili Başkanlık
Konseyi

20 Kasım 1996 Çarşamba

 -ABD Sayıştay'ı (Genel Muhasebe Ofisi)
yapısı ve işleyişi

 - Öğle Yemeği

 - ABD Sayıştay'ını ziyaret

21 Kasım 1996 Perşembe

 -ABD Sayıştay'ı Program Değerlendirme
ve Metodoloji       Bölümü

 - ABD Sayıştay'ı Politik tespit ofisi

 -Enformasyon Yönetimi

 - Teknoloji Bölümü

 - Öğle Yemeği

 -Yönetim ve Bütçe Ofisi

 -Federal Mali Yönetim Ofisi

22 Kasım 1996 Cuma

 - Kongre Komiteler Sisteminin incelenmesi

 -Kongre Kütüphanesini ziyaret

 -Öğle Yemeği

 - Seneto Hükümet İşleri Komitesi

 - Kapitol'ü Ziyaret

23 Kasım 1996 Cumartesi

 -Serbest gün

24 Kasım 1996 Pazar

 - Serbest gün

25 Kasım Pazartesi

 -Meclis Hükümet İşleri Komitesi

 -Gözetim ve Soruşturma Alt Komitesi

 - Öğle Yemeği

 -Senato Enerji ve Ticaret Komitesi

 -Meclis Adalet Komitesi

26 Kasım 1996 Salı

 -ABD Sayıştayı Savunma Programı
Örnek olay incelemesi

 -Pentagon Program Görevlisini ziyaret

 - Öğle Yemeği

 -Pentagon Genel Müfettişini Ziyaret

27 Kasım 1996 Çarşamba

 -ABD Sayıştay'ı İç Program
Örnek Olay İncelemesi

 - Kongre İlgili Komitesinin Endüstri Temsilcisi

 -Öğle Yemeği

 - İç Program Görevlisi veya Genel Müfettişi

28 Kasım 1996 Perşembe

 -Şükran Günü-Serbest gün

29 Kasım 1996 Cuma

 -Washington'dan ayrılış-Tuscan'a hareket

29 Kasım 1996 Cuma

 -Tuscan'a hareket

30 Kasım 1996 Cumartesi

 -Serbest gün

1 Aralık 1996 Pazar

 -Serbest gün

2 Aralık 1996 Pazartesi

 - Otobüsle Phoenix'e gidiş

 -Öğle Yemeği

 - Phoenix'de Bölgesel Sayıştay'ı Ziyaret

3 Aralık 1996 Salı

 -Genel Denetçi

 - Öğle Yemeği

 - Devlet Mali Yönetimi Performans değerlendirilmesi,
     Denetim ve Soruşturma Fonksiyonlarının
İncelenmesi

4 Aralık 1996 Çarşamba

 -Şehir Turu (New York)

7 Aralık 1996 Perşembe

 -Phoenix'den Ayrılış-New York'a hareket

 - New York'a varış

6 Aralık 1996 Cuma

 - Şehir Turu (New York)

7 Aralık 1996 Cumartesi

 - Serbest Gün

8 Aralık 1996 Pazar

 - Türkiye'ye Hareket

Malatya Milletvekili Ayhan Fırat ve 38 Arkadaşının
SSK Sınavında Usulsüzlük ve İltimas
Yapılmasını Önleyecek Tedbirler Almadığı
İddiasıyla Çalışma ve Sosyal
Güvenlik Bakanı 

Necati Çelik Hakkında Bir Gensoru açılmasına
verilen oyların sonucu :

                                                             
                                                      Reddedilmiştir.

 Üye Sayısı  : 549

 Kullanılan Oy : 465

 Kabul Edenler : 215

 Reddedenler : 247

 Çekimserler : -

 Mükerrer Oylar : 3

 Geçersiz Oylar : -

 Oya Katılmayanlar : 87

 Açık Üyelik : 1

(Kabul Edenler)

ADANA

Uğur Aksöz

İbrahim Yavuz Bildik

Mehmet Büyükyılmaz

Erol Çevikçe

Tuncay Karaytuğ

Mustafa Küpeli

Arif Sezer

ADIYAMAN

Mahmut Bozkurt

Celal Topkan

AFYON

H. İbrahim Özsoy

AĞRI

Yaşar Eryılmaz

AKSARAY

Sadi Somuncuoğlu

AMASYA

Aslan Ali Hatipoğlu

Haydar Oymak

ANKARA

Nejat Arseven

Yılmaz Ateş

Gökhan Çapoğlu

Ali Dinçer

Eşref Erdem

Halis Uluç Gürkan

İrfan Köksalan

M. Seyfi Oktay

Önder Sav

İlker Tuncay

Aydın Tümen

Hikmet Uluğbay

ANTALYA

Deniz Baykal

Emre Gönensay

İbrahim Gürdal

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Cengiz Altınkaya

M. Fatih Atay

İsmet  Sezgin

Yüksel Yalova

BALIKESİR

Safa Giray

Tamer Kamber

Mustafa Güven Karahan

İ. Önder Kırlı

Hüsnü Sıvalıoğlu

BARTIN

Zeki Çakan

Cafer Tufan Yazıcıoğlu

BATMAN

Ataullah Hamidi

BAYBURT

Ülkü Güney

BİTLİS

Edip Safder Gaydalı

BOLU

Avni Akyol

Abbas İnceayan

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

İlhan Kesici

Hayati Korkmaz

Feridun Pehlivan

Yahya Şimşek

ÇANAKKALE

Hikmet Aydın

Mustafa Cumhur Ersümer

Ahmet Küçük

ÇANKIRI

Mete Bülgün

ÇORUM

Ali Haydar Şahin

DENİZLİ

Hilmi Develi

Adnan Keskin

Hasan Korkmazcan

EDİRNE

Mustafa İlimen

ERZİNCAN

Mustafa Kul

Mustafa Yıldız

ESKİŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Hikmet Çetin

Ali Ilıksoy

Mustafa R. Taşar

Ünal Yaşar

Mustafa Yılmaz

GİRESUN

Burhan Kara

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

HATAY

Fuat Çay

Ali Günay

Nihat Matkap

Levent Mıstıkoğlu

Atilla Sav

IĞDIR

Adil Aşırım

ISPARTA

Erkan Mumcu

İÇEL

Oya Araslı

Halil Cin

Ali Er

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Ziya Aktaş

Ahat Andican

Refik Aras

Nami Çağan

Halit Dumankaya

Bülent Ecevit

Algan Hacaloğlu

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Osman Kılıç

Mehmet Tahir Köse

Emin Kul

Necdet Menzir

Mehmet Moğultay

Yusuf Namoğlu

Altan Öymen

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

İZMİR

Veli Aksoy

Ali Rıza Bodur

Işın Çelebi

İ. Kaya Erdem

Şükrü Sina Gürel

Aydın Güven Gürkan

Birgen Keleş

Atilla Mutman

Metin Öney

Ahmet Piriştina

Rüşdü Saraçoglu

Rıfat Serdaroğlu

Zerrin Yeniceli

KAHRAMANMARAŞ

Ali Doğan

Ali Şahin

KARABÜK

Erol Karan

KARAMAN

Fikret Ünlü

KARS

Y. Selahattin Beyribey

Çetin Bilgir

KASTAMONU

Murat Başesgioğlu

Hadi Dilekçi

KAYSERİ

İbrahim Yılmaz

KIRKLARELİ

İrfan Gürpınar

Cemal Özbilen

KOCAELİ

Bülent Atasayan

Halil Çalık

Onur Kumbaracıbaşı

Hayrettin Uzun

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Mehmet Keçeciler

KÜTAHYA

Emin Karaa

MALATYA

Miraç Akdoğan

Ayhan Fırat

MANİSA

Abdullah Akarsu

Tevfik Diker

Hasan Gülay

Sümer Oral

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Zeki Çakıroğlu

Fikret Uzunhasan

NEVŞEHİR

Abdülkadir Baş

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Teoman Akgür

Ahmet Neidim

Ersin Taranoğlu

SAMSUN

Cemal Alişan

Ayhan Gürel

Yalçın Gürtan

Murat Karayalçın

Biltekin Özdemir

Adem Yıldız

SİİRT

Nizamettin Sevgili

SİNOP

Metin Bostancıoğlu

Yaşar Topçu

SIVAS

Mahmut Işık

ŞIRNAK

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Enis Sülün

TOKAT

Metin Gürdere

Şahin Ulusoy

TRABZON

Eyüp Aşık

Ali Kemal Başaran

İbrahim Çebi

Hikmet Sami Türk

TUNCELİ

Orhan Veli Yıldırım

UŞAK

Yıldırım Aktürk

Mehmet Yaşar Ünal

VAN

Şerif Bedirhanoğlu

YALOVA

Yaşar Okuyan

ZONGULDAK

Tahsin Boray Baycık

Hasan Gemici

(Reddedenler)

ADANA

Cevdet Akçalı

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

Osman Hazer

Yaman Törüner

AĞRI

M. Sıddık Altay

Cemil Erhan

Celal Esin

M. Ziyattin Tokar

AKSARAY

Mehmet Altınsoy

Nevzat Köse

Murtaza Özkanlı

AMASYA

Ahmet İyimaya

Cemalettin Lafcı

ANKARA

İlhan Aküzüm

Saffet Arıkan Bedük

Ahmet Bilge

Hasan Hüseyin Ceylan

Ömer Ekinci

Mehmet Gölhan

Şaban Karataş

Ahmet Tekdal

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

ARDAHAN

Saffet Kaya

ARTVİN

Hasan Ekinci

AYDIN

Ali Rıza Gönül

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BATMAN

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

Mahmut Sönmez

BİTLİS

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

Abdülkadir Cenkçiler

Mehmet Altan Karapaşaoğlu

Cemal Külahlı

Ali Osman Sönmez

Turhan Tayan

Ertuğrul Yalçınbayır

ÇANAKKALE

Nevfel Şahin

ÇANKIRI

İsmail Coşar

ÇORUM

Bekir Aksoy

Mehmet Aykaç

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Ramazan Yenidede

DİYARBAKIR

Abdülkadir Aksu

Ferit Bora

M. Salim Ensarioğlu

Sacit Günbey

Seyyit Haşim Haşimi

Ömer Vehbi Hatipoğlu

Yakup Hatipoğlu

EDİRNE

Ümran Akkan

Evren Bulut

ELAZIĞ

Ömer Naimi Barım

Hasan Belhan

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Lütfü Esengün

Abdulilah Fırat

İsmail Köse

Ömer Özyılmaz

Aslan  Polat

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

GİRESUN

Turhan Alçelik

GÜMÜŞHANE

Lütfi Doğan

HAKKÂRİ

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

IĞDIR

Şamil Ayrım

ISPARTA

Ömer Bilgin

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Turhan Güven

Ayfer Yılmaz

İSTANBUL

Meral Akşener

Yıldırım Aktuna

Tayyar Altıkulaç

Azmi Ateş

Mustafa Baş

Mukadder Başeğmez

Tansu Çiller

Gürcan Dağdaş

Süleyman Arif Emre

Ekrem Erdem

Mehmet Fuat Fırat

İsmail Kahraman

Hüseyin Kansu

Hayri Kozakçıoğlu

Göksal Küçükali

Ali Oğuz

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Hasan Denizkurdu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Sabri Güner

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Abdullah Gül

Nurettin Kaldırımcı

Salih Kapusuz

KIRIKKALE

Kemal Albayrak

Hacı Filiz

Mikail Korkmaz

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

KOCAELİ

Necati Çelik

İsmail Kalkandelen

Şevket Kazan

Osman Pepe

KONYA

Hüseyin Arı

Veysel Candan

Remzi Çetin

Necmettin Erbakan

Abdullah Gencer

Ali Günaydın

Teoman Rıza Güneri

Hasan Hüseyin Öz

Mustafa Ünaldı

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Mehmet Korkmaz

Metin Perli

MALATYA

Oğuzhan Asiltürk

Yaşar Canbay

Fikret Karabekmez

M. Recai Kutan

MANİSA

Rıza Akçalı

Bülent Arınç

Yahya Uslu

MARDİN

Fehim Adak

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Enis Yalım Erez

MUŞ

Necmettin Dede

Nedim İlci

Erkan Kemaloğlu

Sabahattin Yıldız

NEVŞEHİR

Mehmet Elkatmış

Esat Kıratlıoğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Hasan Öz

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SIVAS

Musa Demirci

Tahsin Irmak

Temel Karamollaoğlu

Abdüllatif Şener

ŞANLIURFA

Necmettin Cevheri

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Mehmet Tatar

TEKİRDAĞ

Nihan İlgün

TOKAT

Abdullah Arslan

Ali Şevki Erek

Ahmet Fevzi İnceöz

Bekir Sobacı

TRABZON

Yusuf Bahadır

Kemalettin Göktaş

Şeref Malkoç

İsmail İlhan Sungur

UŞAK

Hasan Karakaya

VAN

Maliki Ejder Arvas

Mustafa Bayram

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kazım Arslan

Abdullah Örnek

ZONGULDAK

Necmettin Aydın

Ömer Barutçu

(Mükerrer Oylar)

GİRESUN

Burhan Kara (Kabul)

KASTAMONU

Hadi Dilekçi (Kabul)

ORDU

Nabi Poyraz (Kabul)

(Oya Katılmayanlar)

ADANA

İmren Aykut

M. Ali Bilici

Orhan Kavuncu

AFYON

Kubilay Uygun

Nuri Yabuz

ANKARA

Cemil Çiçek

Mehmet Ekici

Ünal Erkan

Agah Oktay Güner

Mehmet Sağdıç

Yücel Seçkiner (İ.A.)

AYDIN

Sema Pişkinsüt

BARTIN

Köksal Toptan

BATMAN

Alaattin Sever Aydın

Musa Okçu

BİLECİK

Şerif Çim

BİTLİS

Zeki Ergezen (K. Üye)

Kâmran İnan

BURSA

Ali Rahmi Beyreli

Cavit Çağlar

İbrahim Yazıcı

 ÇANAKKALE

A. Hamdi Üçpınarlar

ÇANKIRI

Ahmet Uyanık

ÇORUM

Hasan Çağlayan

DENİZLİ

Haluk Müftüler

DİYARBAKIR

Muzaffer Arslan

Sebgetullah Seydaoğlu

Salih Sümer

EDİRNE

Erdal Kesebir

ELAZIĞ

Mehmet Ağar

Cihan Paçacı

ERZURUM

Zeki Ertugay

Necati Güllülü

GAZİANTEP

Mehmet Batallı

GİRESUN

Yavuz Köymen

Ergun Özdemi

HATAY

Ali Uyar

Hüseyin Yayla

ISPARTA

A. Aykon Doğan

İSTANBUL

Sedat Aloğlu

Mehmet Aydın

Ali Coşkun

H. Hüsnü Doğan

Hasan Tekin Enerem

Metin Işık

Cefi Jozef Kamhi

Aydın Menderes

Korkut Özal

Ali Talip Özdemir

Güneş Taner

İZMİR

Turhan Arınç

Sabri Ergül

Gencay Gürün

Mehmet Köstepen

Süha Tanık

Hakan Tartan

KAHRAMANMARAŞ

Esat Bütün

KARABÜK

Şinasi Altıner

KAYSERi

İsmail Cem

Ayvaz Gökdemir

Recep Kırış

KIRIKKALE

Recep Mızrak

KIRKLARELİ

Necdet Tekin

KİLİS

Doğan Güreş

KONYA

Necati Çetinkaya

KÜTAHYA

Mustafa Kalemli (Bşk.)

MALATYA

Metin Emiroğlu

MANİSA

Ayseli Göksoy

MUĞLA

Lale Aytaman

Mustafa Dedeoğlu

SAMSUN

İrfan Demiralp

Nafiz Kurt (B.)

SIVAS

Nevzat Yanmaz

Muhsin Yazıcıoğlu

ŞANLIURFA

Sedat Edip Bucak

İbrahim Halil Çelik (İ. A.)

Seyit Eyyüpoğlu

Eyyüp Cenap Gülpınar

ŞIRNAK

Bayar Ökten

TEKİRDAĞ

Hasan Peker

TOKAT

Hanefi Çelik

TUNCELİ

Kamer Genç (Bşk. V.)

YOZGAT

Yusuf Bacanlı

Lütfullah Kayalar

İsmail Durak Ünlü

ZONGULDAK

Veysel Atasoy

Osman Mümtaz Soysal

(Açık Üyelik)

KIRŞEHİR : 1



TUTANAĞIN SONU





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












