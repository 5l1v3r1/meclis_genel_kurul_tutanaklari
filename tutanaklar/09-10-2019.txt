



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

4’üncü Birleşim
9 Ekim 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça Genel Kurulu teşrif eden Pakistan
Federal Mesleki Eğitim ve Ulusal Miras Bakanı Shafqat Mahmood ve beraberindeki
heyete “Hoş geldiniz.” denilmesi
2.- Başkanlıkça Yurtdışı Türkler Topluluğu Projesi
kapsamında ülkemizi ziyaret eden Hamburg Türk Veliler Birliği ve öğrencilerine
“Hoş geldiniz.” denilmesi
3.- Başkanlıkça, Genel Kurulu teşrif eden Letonya
Parlamentosu Dışişleri Komisyonu Başkanı Rihards Kols ve beraberindeki heyete
“Hoş geldiniz.” denilmesi

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Radiye Sezer Katırcıoğlu’nun,
20 Kasım Birleşmiş Milletler Çocuk Haklarına Dair Sözleşme’nin kabulünün
30’uncu yıl dönümüne ve 20 Kasım Dünya Çocuk Günü ile 11 Ekim Dünya Kız
Çocukları Günü’nü kutladığına ilişkin gündem dışı konuşması
2.- Adana Milletvekili Muharrem Varlı’nın, çiftçilerin
sorunları ile alınması gereken tedbirlere ilişkin gündem dışı konuşması
3.- Balıkesir Milletvekili Ahmet Akın’ın,
Kuvayımilliye’nin başkenti Balıkesir’in İstiklal Madalyası’yla onurlandırılması
gerektiğine ilişkin gündem dışı konuşması 

V.- AÇIKLAMALAR
1.- İzmir Milletvekili Murat Bakan’ın, Gezi olayları
davasının tutuklu sanıklarından Osman Kavala’nın özgürlüğüne kavuşması gerektiğine
ve Gezi’nin toplumun eşitlik, özgürlük, kardeşlik talebiyle yükselttiği onurlu
bir itiraz olduğuna ilişkin açıklaması
2.- Bursa Milletvekili Erkan Aydın’ın, Bursa ili
Harmancık ilçesi Dedebali köyünde açılmak istenen taş ocağının tarımsal ve hayvancılık
faaliyetlerini olumsuz etkileyeceğine ilişkin açıklaması
3.- Kocaeli Milletvekili İlyas Şeker’in, bu milletin
her zaman yurduna alçakları uğratmamak için gövdesini siper ettiğine ilişkin
açıklaması
4.- Gaziantep Milletvekili İmam Hüseyin Filiz’in, et ve
canlı hayvan konusunda hem ithalatçı hem de ihracatçı konumunda olan Türkiye’nin
mantık hatası içinde olmasıyla mağdur olan kasap esnafı ile vatandaşların
mağduriyetinin giderilmesi gerektiğine ilişkin açıklaması
5.- Mersin Milletvekili Ali Cumhur Taşkın’ın, 8-12 Ekim
Ahilik Kültürü Haftası vesilesiyle esnaf ve sanatkârların Ahilik Haftası’nı
kutladığına ilişkin açıklaması
6.- İzmir Milletvekili Mehmet Ali Çelebi’nin, Balyoz
kumpası kararlarının onanmasını alkışlayanların ülkemizi 15 Temmuzda uçurumun
kenarına getirdiğine, sürecin faillerinin hukuk ve adalet önünde hesap vermesini
sağlamadan peşlerini bırakmayacaklarına ilişkin açıklaması
7.- Osmaniye Milletvekili Mücahit Durmuşoğlu’nun,
küresel ekonomik saldırılara rağmen ihracatımızın yükselmeye devam ettiğine ve
cumhuriyet tarihinin en yüksek eylül ayı ihracat rakamına ulaşıldığına ilişkin
açıklaması
8.- Mersin Milletvekili Hacı Özkan’ın, millî birlik ve
beraberliğimizi ön planda tuttuğumuz her dönemde büyük sıçramaların gerçekleştirildiğine
tarihin şahitlik ettiğine ilişkin açıklaması
9.- İstanbul Milletvekili Sibel Özdemir’in, kuvvetler
ayrılığı ilkesini gerçek anlamda tesis etmeden yasal düzenleme paketlerinin
vadedilen sonuçları yaratmayacağına ilişkin açıklaması
10.- Manisa Milletvekili Bekir Başevirgen’in, Soma
maden emekçilerinin kazanılmış tazminat haklarının bir an önce ödenerek
mağduriyetlerine son verilmesi gerektiğine ilişkin açıklaması
11.- Kütahya Milletvekili Ali Fazıl Kasap’ın, Emet
Termal Turizm Merkezi ile Hisarcık Esire Termal Turizm Merkezinin Cumhurbaşkanlığı
kararnamesiyle turizm merkezi olma statülerinin iptal edilmesinin yanlış karar
olduğuna ilişkin açıklaması
12.- Kırklareli Milletvekili Türabi Kayan’ın, Kuzey
Marmara Otoyolu Projesi kapsamında Edirne-Kırklareli arasındaki yolun tamamlanmaması
ve Kırklareli-Pınarhisar, Pınarhisar-Vize, Vize-Saray arasında bulunan bölgede
hâlen yol çalışmasının yapılmamış olması nedeniyle mağduriyet yaşandığına
ilişkin açıklaması
13.- Bursa Milletvekili Nurhayat Altaca Kayışoğlu’nun,
yetkilileri kayak merkezi Uludağ’ın değerini bulması için yapılacak olan
çalışmalar konusunda hassasiyete ve koordinasyona davet ettiğine ilişkin
açıklaması
14.- Adana Milletvekili Orhan Sümer’in, AK PARTİ
iktidarının ticari işletmeleri politikleştirmesinin ülkeye zarar verdiğine,
günlük yayımlanan ve ülke genelinde dağıtımı yapılan bazı gazetelerin Türk Hava
Yolları uçaklarına alınmamasının haber alma hakkının ihlali olduğuna ilişkin
açıklaması
15.- Karaman Milletvekili İsmail Atakan Ünver’in,
yaprak kurdu zararlısının yol açtığı verim kaybından dolayı pancar üreticisine
eksik tonaj cezasının yansıtılmaması için gerekli düzenlemelerin yapılmasını
Tarım ve Orman Bakanından talep ettiğine ilişkin açıklaması
16.- İstanbul Milletvekili Hayati Arkaz’ın, günde 26
hastanın organ nakli olamadığı için yaşamını yitirdiğine, organ bağışı konusunda
halkın bilinçlendirilmesi gerektiğine ilişkin açıklaması
17.- Kocaeli Milletvekili Tahsin Tarhan’ın, Kocaeli ili
Gebze ilçesinde Mermerciler Fuar Alanı olarak ifade edilen arazide uygulanmak
istenen projenin değişikliğe uğratılarak rant istismarına dönüştüğüne ilişkin
açıklaması
18.- Malatya Milletvekili Mehmet Celal Fendoğlu’nun,
mali müşavirler ile diğer meslek grupları ayrımcılığın ortadan kaldırılabilmesi
için avukatlık hizmetlerinde düşürülen KDV oranının kendilerine de
uygulanmasını Hazine ve Maliye Bakanından talep ettiklerine ilişkin açıklaması
19.- Kırşehir Milletvekili Metin İlhan’ın, Kırşehir
ilindeki çiftçilerin mağduriyetinin giderilmesi gerektiğine ilişkin açıklaması
20.- Adana Milletvekili Ayhan Barut’un, emeklilikte
yaşa takılanlar sorununun ortadan kaldırılıp kaldırılmayacağını öğrenmek istediğine
ve milyonlarca mağdur yurttaş için mücadeleyi sürdüreceklerine ilişkin
açıklaması
21.- Düzce Milletvekili Ümit Yılmaz’ın, Düzce ilindeki
ulaşım problemini kavşakları kapatarak mı çözmek istediğini Ulaştırma ve
Altyapı Bakanından öğrenmek istediğine ilişkin açıklaması
22.- Mersin Milletvekili Cengiz Gökçel’in, Çukurova
bölgesinde yetiştirilen mandarinde yaşanılacak arz fazlalığı konusunda önlem
alınması ve çiftçi borçlarının yapılandırılması gerektiğine ilişkin açıklaması
23.- Gaziantep Milletvekili Bayram Yılmazkaya’nın,
dünyanın en tehlikeli uyuşturucuları arasında gösterilen “ateş-buz” adlı uyuşturucu
konusunda kamuoyunun bilinçlendirilerek, önlemlerin alınması gerektiğine
ilişkin açıklaması
24.- İzmir Milletvekili Tamer Osmanağaoğlu’nun, Gazi
Meclisin Mehmetçik’in yanında olduğuna, Fırat’ın doğusundaki terör unsurlarının
temizlenmesiyle kazanılacak zaferin, Fırat Kalkanı ve Zeytin Dalı Harekâtı’yla
önsözü yazılan destanın ortasına vurulacak Türk mührü olduğuna ilişkin
açıklaması
25.- Denizli Milletvekili Gülizar Biçer Karaca’nın,
Denizli ili Pamukkale ilçesinin Irlıganlı, Kurtluca ve Güzelpınar Mahallelerini
kapsayan ovada verilen taş ocağı işletmesi ruhsatının iptal edilmesi gerektiğine
ilişkin açıklaması
26.- Kocaeli Milletvekili Lütfü Türkkan’ın, Irak ve
Suriye’ye yönelik sınır ötesi operasyon yetkisinin bir yıl daha uzatılmasına
ilişkin tezkereye İYİ PARTİ olarak destek verdiklerine, Soma maden işçilerinin
haklı mücadelesinin yanında olduklarına, EYT sorununu gündeme getirmeye devam
edeceklerine, Hükûmetin her gün zam haberleri açıklamaya devam ettiğine ilişkin
açıklaması
27.- Sakarya Milletvekili Muhammed Levent Bülbül’ün,
kazanılmış tazminatlarını alamayan Soma maden işçilerinin mağduriyetinin
giderilmesi gerektiğine, Sakarya ilinin Türkiye’nin mısır üretiminde önemli
yere sahip olduğuna ve mısır çiftçisine yapılan desteklemelerin devamlı hâle
getirilmesini talep ettiklerine ilişkin açıklaması
28.- İstanbul Milletvekili Hakkı Saruhan Oluç’un, Soma
maden işçilerinin Ankara yürüyüşünün engellenmemesi konusunda partilere çağrıda
bulunduklarına, Gezi olayları davasının tutuklu sanıklarından Osman Kavala
başta olmak üzere hukuksuz ve haksız yere cezaevinde tutulanların serbest
bırakılması gerektiğine ilişkin açıklaması
29.- Sakarya Milletvekili Engin Özkoç’un,
mağduriyetleri giderilmeyen Soma maden işçilerinin yaşamlarını nasıl
sürdüreceğini, çalışanın hakkını alamadığı bir Türkiye’ye dış dünyanın nasıl ve
niye yatırım yapacağını, işsizliğin nasıl yok edileceğini, bu ülkede yasaların
mı yoksa sarayın kararlarının mı üstün olduğunu öğrenmek istediğine,
uygulanılan yanlış dış politikalar neticesinde askerlerimizin Suriye sınırında
Ruslar tarafından korunduğuna, Cumhurbaşkanlığı kararıyla Tank Palet
Fabrikasının özelleştirme kapsamına alındığına ilişkin açıklaması
30.- Çanakkale Milletvekili Bülent Turan’ın, toplumun
yargı reformu konusundaki beklentilerini bildiklerine, 9 Ekim Dünya Posta
Günü’nü kutladığına, birlikte adım atılarak Soma maden işçileriyle ilgili sorunun
çözümü konusunda sonuç alınmasını ümit ettiğine, kendi silahımızı ürettiğimiz
farklı bir dönemin yaşandığına ilişkin açıklaması
31.- Kocaeli Milletvekili Lütfü Türkkan’ın, Kocaeli
Milletvekili Fikri Işık’ın İYİ PARTİ grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
32.- Sakarya Milletvekili Engin Özkoç’un, İç Tüzük’ün
kendilerine tanıdığı karar yeter sayısı isteme hakkını kullanacaklarına ilişkin
açıklaması
33.- Kocaeli Milletvekili Fikri Işık’ın, iç siyaset
yapmak adına Türkiye’nin menfaatlerinin heba edilmemesi gerektiğine ilişkin açıklaması
34.- Sakarya Milletvekili Engin Özkoç’un, Kocaeli
Milletvekili Fikri Işık’ın yaptığı açıklamasındaki bazı ifadelerine ilişkin
açıklaması
35.- Çanakkale Milletvekili Bülent Turan’ın, Türk
Silahlı Kuvvetlerinin Suriye Millî Ordusuyla birlikte Suriye’nin kuzeyinde PKK,
PYD ve DEAŞ terör örgütlerine karşı Barış Pınarı Harekâtı’nı başlattığına
ilişkin açıklaması
36.- Sakarya Milletvekili Engin Özkoç’un, Barış Pınarı
Harekâtı’na katılan Mehmetçik’in sağ salim dönmesi için duacı olduklarına
ilişkin açıklaması
37.- Sakarya Milletvekili Muhammed Levent Bülbül’ün,
Barış Pınarı Harekâtı’nın ciddiyetinin herkes tarafından kavranması gerektiğine
ilişkin açıklaması
38.- Aksaray Milletvekili Ayhan Erel’in, Türk ordusunun
gittiği yerlere adaleti, insanlığı, hoşgörüyü götürdüğüne ilişkin açıklaması
39.- Afyonkarahisar Milletvekili Burcu Köksal’ın,
Afyonkarahisar ili Sinanpaşa ilçesine bağlı Güney köyünde kapatılan belediyenin
tekrar açılmasına yönelik yargı kararının uygulanmasına izin verilmediğine ve
Afyonkarahisar iline bağlı Saraydüzü köyünün merasının yabancı firmaya
verilmesiyle köylülerin çaresiz bırakıldığına ilişkin açıklaması
40.- Çanakkale Milletvekili Bülent Turan’ın, İzmir
Milletvekili Murat Çepni’nin CHP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
41.- Mersin Milletvekili Fatma Kurtulan’ın, Oturum
Başkanı TBMM Başkan Vekili Levent Gök’ün tutumunun adaletli olmadığına, Barış
Pınarı Harekâtı’nın başka ülkenin toprak bütünlüğünün ihlali olduğuna ilişkin
açıklaması
42.- Sakarya Milletvekili Muhammed Levent Bülbül’ün,
Barış Pınarı Harekâtı’nın amacının sınırımızdaki terör unsurlarını yok etmek
olduğuna ilişkin açıklaması
43.- Kocaeli Milletvekili Lütfü Türkkan’ın, PYD ve
YPG’nin Türkiye’yi tehdit eden terör örgütü olduğuna ilişkin açıklaması
44.- Sakarya Milletvekili Engin Özkoç’un, Cumhuriyet
Halk Partisinin barışa karşı olan güvencesinden, insanlara karşı olan sevgisinden,
bayrağımıza ve milletimize olan tutumundan kimsenin şüphesinin olamayacağına
ilişkin açıklaması
45.- İstanbul Milletvekili Hakkı Saruhan Oluç’un,
Türkiye’nin Suriye politikalarına yönelik eleştirilerini daha önce de dile
getirdiklerine, muhataplarının siyasi irade olduğuna, maksadı aşan ifadelerin düzeltilmesinin
herkesin görevi olduğuna ilişkin açıklaması
46.- Eskişehir Milletvekili Utku Çakırözer’in,
Türkiye’nin en kaliteli pancarını üreten ve haksızlığa maruz bırakılan
Eskişehir ili Günyüzü ilçesindeki pancar çiftçilerinin zararının karşılanması
gerektiğine ilişkin açıklaması
47.- Niğde Milletvekili Ömer Fethi Gürer’in,
engellilerin yaşadığı sorunlara iktidarın duyarsız kaldığına ilişkin açıklaması
48.- İstanbul Milletvekili Mahmut Tanal’ın, görüşülen
yargı paketiyle bağlantılı kanun teklifleri olduğu hâlde komisyonda birleştirilmediğine
ilişkin açıklaması
49.- Sakarya Milletvekili Engin Özkoç’un, Manisa
Milletvekili İsmail Bilen’in görüşülmekte olan 105 sıra sayılı Kanun
Teklifi’nin tümü üzerinde şahsı adına yaptığı konuşmasındaki bazı ifadelerine
ilişkin açıklaması
50.- Kocaeli Milletvekili Lütfü Türkkan’ın, Manisa
Milletvekili İsmail Bilen’in hukukçu kimliğiyle, teröristbaşı Abdullah Öcalan’ın
mektubunu okutmanın suç kapsamına girip girmeyeceğini cevaplamasını istediğine
ilişkin açıklaması
51.- Manisa Milletvekili İsmail Bilen’in, Cumhurbaşkanı
Recep Tayyip Erdoğan’ın AK PARTİ Genel Başkanı olmasının yanı sıra bu devleti
temsil eden, bu milleti temsil eden seçilmiş Cumhurbaşkanı olduğuna ve herkesin
saygı göstermesi gerektiğine ilişkin açıklaması
52.- Çanakkale Milletvekili Bülent Turan’ın, Siirt
Milletvekili Meral Danış Beştaş’ın görüşülmekte olan 105 sıra sayılı Kanun Teklifi’nin
birinci bölümü üzerinde şahsı adına yaptığı konuşmasındaki bazı ifadelerine ilişkin
açıklaması
53.- Sakarya Milletvekili Muhammed Levent Bülbül’ün,
Siirt Milletvekili Meral Danış Beştaş’ın görüşülmekte olan 105 sıra sayılı
Kanun Teklifi’nin birinci bölümü üzerinde şahsı adına yaptığı konuşmasındaki
bazı ifadelerine ilişkin açıklaması
54.- İstanbul Milletvekili Hakkı Saruhan Oluç’un,
Çanakkale Milletvekili Bülent Turan ile Sakarya Milletvekili Muhammed Levent
Bülbül’ün yaptığı açıklamalarındaki bazı ifadelerine ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Soma maden işçileriyle ilgili Meclisten çıkan yasanın uygulamadaki aksaklığının
giderilmesinin sosyal devletin gereği olduğuna ilişkin konuşması
2.- Oturum Başkanı TBMM Başkan Vekili Levent Gök’ün,
Barış Pınarı Harekâtı’nın Türkiye’nin ulusal güvenliği açısından önemli
olduğuna ve Türk Silahlı Kuvvetlerine başarılar dilediğine ilişkin konuşması
3.- Oturum Başkanı TBMM Başkan Vekili Levent Gök’ün,
oylamalarda aranılan oy sayısı hakkında Genel Kurulu bilgilendirmek istediğine
ilişkin konuşması
4.- Oturum Başkanı TBMM Başkan Vekili Levent Gök’ün,
Türkiye Büyük Millet Meclisinde yapılan oylamayla yurt dışına asker
gönderilmesine karar verildiğine ve görüşler ifade edilirken kullanılan
sözcüklerin önemli olduğuna ilişkin konuşması
5.- Oturum Başkanı TBMM Başkan Vekili Levent Gök’ün,
TBMM İçtüzüğü’nün Komisyonların kendilerine havale edilen kanun tekliflerinden
birbirleriyle ilgili gördüklerini birleştirerek görüşebileceği yönünde amir
hükmü bulunduğuna ilişkin konuşması
6.- Oturum Başkanı TBMM Başkan Vekili Levent Gök’ün,
siyasi partilerin belli bir konuda değişik duruşlarının olabileceğine, terör
karşısında herkesin aynı duyarlılığı sergilemesi ve siyasetçilerin
kutuplaştırmayı artırmayacak dil kullanması gerektiğine, Barış Pınarı Harekâtı’nın
dış kamuoyuna iyi anlatılmasının iktidar partisine düşen en önemli görev
olduğuna ilişkin konuşması

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 9/10/2019 tarihinde Grup Başkan
Vekili Kocaeli Milletvekili Lütfü Türkkan tarafından, İncirlik Üssü’nün
faaliyetlerinin incelenmesi, varsa İncirlik Üssü üzerinden terör örgütlerine
verilen lojistik ve mühimmat desteğinin tespit edilmesi amacıyla verilmiş olan
Meclis araştırması önergesinin görüşmelerinin, Genel Kurulun 9 Ekim 2019
Çarşamba günkü birleşiminde yapılmasına ilişkin önerisi
2.- HDP Grubunun, 8/10/2019 tarihinde İstanbul
Milletvekili Oya Ersoy ve arkadaşları tarafından, ekonomik krizin nedenlerinin
araştırılması amacıyla verilmiş olan Meclis araştırması önergesinin
görüşmelerinin, Genel Kurulun 9 Ekim 2019 Çarşamba günkü birleşiminde
yapılmasına ilişkin önerisi
3.- CHP Grubunun, 9/10/2019 tarihinde Artvin
Milletvekili Uğur Bayraktutan ve arkadaşları tarafından, Artvin Cerattepe’de
yapılan madencilik faaliyetlerinin araştırılması, ihale süreçlerinin
incelenmesi, hukuksuzluk iddialarının aydınlatılması amacıyla verilmiş olan
Meclis araştırması önergesinin görüşmelerinin, Genel Kurulun 9 Ekim 2019
Çarşamba günkü birleşiminde yapılmasına ilişkin önerisi


4.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; 105 sıra sayılı Kanun Teklifi’nin kırk
sekiz saat geçmeden gündemin "Kanun Teklifleri ile Komisyonlardan Gelen
Diğer İşler" kısmının 1’inci sırasına; 104, 48 ve 88 sıra sayılı Kanun
Tekliflerinin ise yine bu kısmın sırasıyla 2’nci, 3’üncü ve 4’üncü sıralarına
alınmasına ve diğer işlerin sırasının buna göre teselsül ettirilmesine; 9, 10,
15, 16, 17, 22, 23, 24, 30 ve 31 Ekim 2019 salı, çarşamba ve perşembe günkü
birleşimlerinde denetim konularının görüşülmeyerek gündemin "Kanun
Teklifleri ile Komisyonlardan Gelen Diğer İşler” kısmında yer alan işlerin
görüşülmesine; 105 ve 104 sıra sayılı Kanun Tekliflerinin İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Afyonkarahisar Milletvekili Ali Özkaya ve Adalet ve
Kalkınma Partisi Grup Başkanvekilleri İstanbul Milletvekili Mehmet Muş,
Çanakkale Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi (2/2215) ve Adalet Komisyonu Raporu (S. Sayısı:
105)

IX.- YAZILI SORULAR VE CEVAPLARI
1.- -Niğde Milletvekili Ömer Fethi Gürer’in, özel
okullar ve vakıf üniversitelerinin öğrenim ücreti belirleme kriterlerine,
-Giresun Milletvekili Necati Tığlı’nın, geçici veya
sözleşmeli olarak çalışan usta öğreticilerin memur kadrolarına atanma
şartlarına yönelik düzenleme yapılması önerisine,
İlişkin Cumhurbaşkanı Yardımcısı Fuat Oktay’a soruları
ve Milli Eğitim Bakanı Ziya Selçuk’un cevabı (7/15305), (7/15494)
2.- Adana Milletvekili Burhanettin Bulut’un,
Cumhurbaşkanlığı İnsan Kaynakları Ofisi Kamu Çalışanı Anketi’ne ilişkin sorusu
ve Cumhurbaşkanı Yardımcısı Fuat Oktay’ın cevabı (7/15432)
3.- Niğde Milletvekili Ömer Fethi Gürer’in,
yükseköğrenim mezunlarının işsizlik oranının azaltılması ve istihdam
olanaklarının artırılmasına yönelik projelere,
Ülkemizdeki yabancı öğrencilerin uyruklarına göre
dağılımına,
Öğretim elemanı açığının giderilmesine,
İlişkin soruları ve Milli Eğitim Bakanı Ziya Selçuk’un
cevabı (7/15714), (7/15718), (7/15720)
4.- Kocaeli Milletvekili Ömer Faruk Gergerlioğlu’nun,
kamu görevinden ihraç edilen bir kişinin hesaplarına TMSF tarafından bloke
konulduğu iddiasına ilişkin sorusu ve Cumhurbaşkanı Yardımcısı Fuat Oktay’ın
cevabı (7/15987)


5.- -Eskişehir Milletvekili Arslan Kabukcuoğlu’nun, YKS
sonuçlarına göre öğrencilerin düşük başarı oranlarının nedenlerine,
-Balıkesir Milletvekili İsmail Ok’un, 2019 YKS
sonuçlarına göre geleceğe dönük eğitim politikalarına,
Suriye uyruklu çocukların Türk eğitim sistemine
entegrasyonu için harcanan kaynakların hangi fon ya da bütçeden karşılandığına,
-Gaziantep Milletvekili Bayram Yılmazkaya’nın, hizmet
sınıflarına göre Bakanlık bünyesinde görevli kamu personeli ve engelli personel
sayılarına,
-Niğde Milletvekili Ömer Fethi Gürer’in, 2018-2019
eğitim ve öğretim yılında öğretmenlerle ilgili bazı verilere,
-İstanbul Milletvekili Mustafa Sezgin Tanrıkulu’nun,
Bakanlığa bağlı birimlerde görevli kadrolu personel ve taşeron işçi sayıları
ile önümüzdeki üç yıl içinde yapılması planlanan personel istihdamına,
Bakanlığa bağlı birimlerin kullanımındaki binalara,
bunlardan kiralık olanların sayısına ve yıllık kira giderlerine,
İlişkin soruları ve Milli Eğitim Bakanı Ziya Selçuk’un
cevabı (7/16619), (7/16620), (7/16621), (7/16622), (7/16623), (7/16624),
(7/16625)
6.- Denizli Milletvekili Gülizar Biçer Karaca’nın,
Cumhurbaşkanlığı İnsan Kaynakları Ofisi Kamu Çalışanı Anketi’ne ilişkin sorusu
ve Cumhurbaşkanı Yardımcısı Fuat Oktay’ın cevabı (7/17062)
7.- Mersin Milletvekili Ali Mahir Başarır’ın, Cumhurbaşkanlığı
İnsan Kaynakları Ofisi tarafından yapılan Kamu Çalışanı Anketi’ne ilişkin
sorusu ve Cumhurbaşkanı Yardımcısı Fuat Oktay’ın cevabı (7/17063)
8.- Van Milletvekili Muazzez Orhan’ın, Cumhurbaşkanlığı
İnsan Kaynakları Ofisi tarafından kamu personeline yönelik olarak yapılan
ankete ilişkin sorusu ve Cumhurbaşkanı Yardımcısı Fuat Oktay’ın cevabı
(7/17066)
9 Ekim
2019 Çarşamba 
BİRİNCİ
OTURUM
Açılma
Saati: 14.00
BAŞKAN: Başkan Vekili Levent GÖK
KÂTİP
ÜYELER: Bayram ÖZÇELİK (Burdur), Burcu KÖKSAL (Afyonkarahisar)
---0---
BAŞKAN
– Türkiye Büyük Millet Meclisinin 4’üncü Birleşimini açıyorum. 
Toplantı
yeter sayısı vardır, görüşmelere başlıyoruz.
III.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça Genel Kurulu teşrif eden Pakistan
Federal Mesleki Eğitim ve Ulusal Miras Bakanı Shafqat Mahmood ve beraberindeki
heyete “Hoş geldiniz.” denilmesi
BAŞKAN
– Değerli milletvekilleri, gündem dışı söz vermeden önce, Meclisimizi teşrif
eden Pakistan Federal Mesleki Eğitim ve Ulusal Miras Bakanı Shafqat Mahmood ve
beraberindeki heyet Genel Kurulumuzu onurlandırmışlardır. 
Kendilerine
Türkiye Büyük Millet Meclisi Genel Kurulu adına hoş geldiniz diyorum.
(Alkışlar) 
2.- Başkanlıkça Yurtdışı Türkler Topluluğu Projesi
kapsamında ülkemizi ziyaret eden Hamburg Türk Veliler Birliği ve öğrencilerine
“Hoş geldiniz.” denilmesi
BAŞKAN
– Bu arada yine, yurt dışından öğrenci ve veli konuklarımız var, onlar da
izleyici localarında şu anda yerlerini aldılar, onları da selamlamak isterim.
Yurt
dışı Türkler topluluğu projesi kapsamında ülkemizi ziyaret eden Hamburg Türk
Veliler Birliği ve öğrencilerini de selamlıyorum, hoş geldiniz diyorum
kendilerine. (Alkışlar)
Değerli
milletvekilleri, gündem dışı ilk söz, Amerika Birleşik Devletleri’nin New York
eyaletinde gerçekleşen Birleşmiş Milletler Çocuk Hakları Sözleşmesi’nin
kabulünün 30’uncu yıl dönümü etkinlikleri nedeniyle söz isteyen Kocaeli
Milletvekilimiz Sayın Radiye Sezer Katırcıoğlu’na aittir.
Buyurun
Sayın Katırcıolu. (AK PARTİ sıralarından alkışlar) 
Süreniz
beş dakika.
(Uğultular)
BAŞKAN
– Arkadaşlar, biraz sessiz olabilir miyiz.
Buyurun.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Radiye Sezer Katırcıoğlu’nun,
20 Kasım Birleşmiş Milletler Çocuk Haklarına Dair Sözleşme’nin kabulünün
30’uncu yıl dönümüne ve 20 Kasım Dünya Çocuk Günü ile 11 Ekim Dünya Kız
Çocukları Günü’nü kutladığına ilişkin gündem dışı konuşması
RADİYE
SEZER KATIRCIOĞLU (Kocaeli) – Sayın Başkan, değerli milletvekilleri; bilindiği
üzere İnsan Haklarını İnceleme Komisyonu tüm partilerin ortak ittifakı ve
kararıyla Çocuk Hakları Alt Komisyonunu 3 Temmuz 2019 tarihinde kurmuştur.
Komisyon, ilk toplantısında Başkan olarak görevi şahsıma tevdi etmiştir. Gazi
Meclis çatısı altında bir ilk olan bu komisyonumuz, çocuklarımızın yüksek
yararını önceleyen başta yaşam hakkı, sağlık, eğitim, güvenlik, barınma gibi
konulardaki çalışmalarına hızlıca başlamıştır; ilk olarak Bağlum Çocuk Destek
Merkezine inceleme ziyareti, arkasından Çocuk Hizmetleri Genel Müdürlüğümüzün
bilgilendirilmesi şeklinde bir toplantı gerçekleştirmiştir.
Bununla
birlikte, Çocuk Hakları Sözleşmesi’nin kabulünün 30’uncu yıl dönümü nedeniyle
25 Eylülde UNICEF’in New York’ta Birleşmiş Milletlerde düzenlediği yüksek
düzeyli anma etkinliğine katılım sağladık. Bu anma toplantısında Birleşmiş
Milletler 74’üncü Genel Kurul Başkanı, Birleşmiş Milletler Genel Sekreteri,
UNICEF Direktörü ve Barış Elçisi Malala Yousafzai ve sözleşmeyi ilk onaylayan
ülkelerin temsilcileri konuşma yaptılar. Toplantıda şunlara değinildi:
EUROPOL’ün verilerine göre 2014 yılından itibaren 10 binin üzerinde göçmen
çocuğun Avrupa Birliği topraklarında kaybolduğu belirtildi, bu çocukların
çeteler tarafından seks işçiliğine, köleliğe ve organ mafyasının ağına
düşebileceği uyarısı yapıldı. Yine bu toplantıda, İsveçli yetkililer,
ülkelerinde 100 bin mülteci çocuğun kayıp olduğunu raporladı ve aynı zamanda
INTERPOL’ün verilerine yer verilerek her gün 1 çocuğun kaybolduğu ifade edildi.
Ayrıca, Dünya Sağlık Örgütünün verilerine de yer verilerek dünyada her 3 kız
çocuğundan 1’inin, her 5 erkek çocuğundan 1’inin istismara uğradığı, sadece
Avrupa’da 18 milyon çocuğun cinsel istismara, altını çiziyorum… 
(Uğultular)
Sayın
Başkanım, Genel Kurulu sessizliğe davet edebilir misiniz. 
BAŞKAN
– Değerli arkadaşlar, bakın, önemli bir konu konuşuluyor. Lütfen…
Buyurun. 
RADİYE
SEZER KATIRCIOĞLU (Devamla) – Bu verileri tekrarlamak istiyorum: Dünya Sağlık
Örgütünün verilerine göre, dünyada her 3 kız çocuğundan 1’inin ve her 5 erkek
çocuğundan 1’inin istismara uğradığı, sadece Avrupa’da 18 milyon çocuğun cinsel
istismara, 44 milyon çocuğun fiziksel şiddete, 55 milyon çocuğun duygusal
istismara maruz kaldığı ifade edildi. 
Yine,
başka bir rapora yer verildi ki o da Birleşmiş Milletler Güvenlik Konseyine
sunulan “Çocuklar ve Silahlı Çatışma” başlıklı rapor. Bu, 2018 yılında çatışma
bölgelerindeki çocuklarla ilgili ağır ihlallerin konu olduğu bir rapor. 20
ülkenin verileri burada. Başta Suriye, Irak, Filistin ve Yemen gibi birçok
ülkenin olduğu verilerde 24 bine ulaştığı ifade edilmiştir. Bunun dünya
genelindeki çatışma bölgelerinde ise geçtiğimiz yıl 12 binden fazla çocuğun
öldürüldüğü ya da yaralandığı ifade edilmiştir. 
Yine,
aynı toplantıda, Ürdün kamplarında büyümüş Suriyeli bir mülteci kız çocuğu olan
ve barış elçisi olarak seçilen Muzoon Almellehan ile bir görüşme
gerçekleştirdik. Kendisi bir konuşma yaptı. Bu görüşmesinde kendisinin
Cumhurbaşkanımızı çok sevdiğini, nedenini sorduğumuzda Türkiye’de çok uzun
yıllar Suriyelileri, çok sayıda Suriyeliyi barındırdığını, eğitim, sağlık ve
güvenlik noktasındaki desteklerinden dolayı kendilerine teşekkür etmek
istediğini ifade etti ve görüşme talebini bizlere iletti. 
Sayın
Başkan, değerli milletvekilleri; Birleşmiş Milletlere üye ülkelerin kararıyla
2012 yılından itibaren 11 Ekim Dünya Kız Çocukları Günü olarak kutlanmaya
başlanmıştır. Bu karar da Türkiye, Kanada ve Peru’nun önderliğiyle anılmıştır.
Yine, ekim ayının ilk pazartesi günü Dünya Çocuk Günü olarak kutlanmaktadır.
Ülkemin ve tüm dünya çocuklarının bu anlamlı günlerini en içten dileklerimle
kutluyorum. 
Çocukların
sorumluluk sahibi, bilinçli, nitelikli bireyler olarak yetiştirilmesinin
toplumun bugünü ve geleceği için çok önemli olduğunun altını çizmek istiyorum.
Ayrıca kız çocuklarının, geleceği şekillendiren ve toplumları dönüştüren
bireyler olmaları sebebiyle, önlerindeki engelleri kaldırmak hepimizin
sorumluluğudur diyorum. Bu sorumluluk ve bu bilinç medeniyetimizden ve
inancımızdan aldığımız çok önemli bir mirastır. Her birimiz kız çocuklarının
diri diri gömülmesini yasaklayan ve ortadan kaldıran bir inancın mensuplarıyız.
Yine, öyle bir inancın mensuplarıyız ki “Bir şey ikram edilecekse ilk önce kız
çocuklarından başlayın.” diyen ve kuşu ölen bir çocuğa taziyeye giden bir
Peygamber’in ümmetiyiz. 
Sayın
Başkan, değerli milletvekilleri; bir ayı geçen Diyarbakırlı annelerin evlat
nöbetlerinde tarifi imkânsız acılarına şahit oluyoruz.
(Mikrofon
otomatik cihaz tarafından kapatıldı) 
RADİYE
SEZER KATIRCIOĞLU (Devamla) – Sayın Başkan, bir dakika daha…
BAŞKAN
– Devam edin.
RADİYE
SEZER KATIRCIOĞLU (Devamla) – Diyarbakır’da başlayan sessiz çığlık bugün güçlü
bir sese dönüşmüştür. Bu duruş ve cesaret, terör örgütlerine ve onun siyasi
uzantılarına karşı onurlu annelerin başkaldırısıdır. Tarih, Diyarbakır’daki
anneleri ve teröre meydan okuyan direnişleri saygıyla yazacaktır. 
Sayın
Başkan, değerli milletvekilleri; Türkiye, 2023’e doğru tarihsel yürüyüşünde
yani Türkiye’mizin, cumhuriyetimizin 100’üncü yılında ülke nüfusunun üçte 1’ini
oluşturan göz bebeğimiz, cennet kokularımız çocuklarımızın mutlu, huzurlu,
güven içinde, yarına umutla bakan, annelerinden, ailelerinden hiçbir sebeple
koparılmayan, hiçbir kötü emele alet edilmeyen evlatların ülkesi olma yolunda
ilerleyecektir. Bunun gerçekleşmesi için hepimiz, bizler, 82 milyon, özellikle
buradaki tüm milletvekili arkadaşlarımızla bunu farklılıklarımızı sıfırlayarak
siyasetüstü ve vicdani bir konu olarak ele alacağız. Bunu da
gerçekleştireceğimize inancım tamdır.
(Mikrofon
otomatik cihaz tarafından kapatıldı) 
BAŞKAN
– Selamlayalım Sayın Katırcıoğlu.
RADİYE
SEZER KATIRCIOĞLU (Devamla) – Son paragrafım.
Sayın
Başkan, değerli milletvekilleri; Cumhurbaşkanımız Recep Tayyip Erdoğan’ın her
zaman vurguladığı gibi, çocuk dünyanın her yerinde masumiyetin simgesidir
diyor, Dünya Çocuk Günü’nü, 11 Ekim Dünya Kız Çocukları Günü’nü en kalbî
duygularımla tekrar kutluyorum.
Artık,
Nupelda’nın, Yasin Börü’nün, Nurcan annenin ve 11 aylık bebeğinin ve diğer tüm
terör mağduru çocukların ve her türlü mağduriyete maruz kalmış çocuklarımızın olmadığı
bir ülkede sadece çocuklarımızın başarısını andığımız, konuştuğumuz,
kutladığımız özel günlerimiz ve özel haftalarımız olsun diyor, Gazi Meclisi
saygıyla selamlıyorum. (AK PARTİ sıralarından alkışlar) 
BAŞKAN
– Gündem dışı ikinci söz, çiftçilerin genel sorunları ve borçların ertelenmesi
hakkında söz isteyen Adana Milletvekilimiz Sayın Muharrem Varlı’ya aittir.
Buyurun
Sayın Varlı. (MHP sıralarından alkışlar) 
Süreniz
beş dakika.
2.- Adana Milletvekili Muharrem Varlı’nın, çiftçilerin
sorunları ile alınması gereken tedbirlere ilişkin gündem dışı konuşması
MUHARREM
VARLI (Adana) – Sayın Başkan, değerli milletvekilleri; hepinizi saygıyla
selamlıyorum.
Bu
yıl pamuk, mısır ve ayçiçeği üreticileri ciddi manada ürün kaybına uğradılar.
Gerek kuraklıktan gerek iklim değişikliğinden kaynaklanan bu ürün kaybıyla
birlikte, aynı zamanda pamuk üreticileri geçen yılki fiyatlardan en az yüzde
30’a varan bir fiyat kaybıyla bu yıl ürünlerini satmak mecburiyetinde kaldılar.
Burada onların sıkıntılarını, onların bizlerle paylaştığı problemleri sizlerle
paylaşmak ve Bakanlık yetkililerini uyarmak adına söz aldım. Bu manada, umarım,
inşallah başarılı bir söz söylemiş olur ve bu arkadaşlarımızı rahatlatacak bir
sonuca erişmiş oluruz. 
Değerli
arkadaşlarım, geçen yıl pamuk fiyatları 4.200 liradan başladı, 3.500 liraya
kadar geriledi ve bu fiyatlar arasında çiftçimiz pamuğunu sattı. Bu yıl pamuk
fiyatları şu anda 2.800 lira ile 3.000 lira arasında yani eski rakamla
söylüyorum çiftçilerimizin daha iyi anlaması açısından. Yine, ürün kaybı
açısından da geçen yıl ortalama 500-550 kilogram pamuk alınmışken bu yıl 350
kilogram civarında bir ortalama rekolte var. Dolayısıyla ciddi manada hem yüzde
30’a, yüzde 40’a varan rekolte kaybı var hem de fiyatta yüzde 30, yüzde 35
kayıp var. Dolayısıyla çiftçimiz, özellikle pamuk üreticisi çok ciddi bir
mağduriyet içerisinde. Aynı zamanda, dolardaki kur artışından kaynaklanan girdi
maliyetleri de çok ciddi manada yükseldi. Bir önceki yıl gübre fiyatı 1 milyon
lirayken yani 1 TL’yken, bu yıl ürünü toplayan çiftçimiz almış olduğu gübreyi 2
liradan veya 2.100 liradan satın aldı. Dolayısıyla gübre ve mazot fiyatlarında
ciddi artışlar oldu.
Aynı
zamanda yine, kur artışından, dolardaki kur artışından kaynaklanan kimyasal
ilaçlarda da yüzde 70 ile yüzde 150’ye varan ciddi manada artışlar oldu.
Dolayısıyla çiftçimiz hem ürün kaybı hem fiyat kaybı hem de maliyet
girdilerinin çok yüksek olmasından dolayı çok ciddi bir kayıp içerisinde. Bu
kaybı gidermek ve gelecek yıl çiftçimizin tekrar pamuk ve diğer ürünleri ekip
yetiştirmesini temin edebilmek adına bazı tedbirleri almamız gerektiği
kanaatindeyim. Nedir bu tedbirler?
Bir:
Ziraat Bankası ve Tarım Krediye olan çiftçi borçlarının bir an önce ertelenmesi
ya da uzun yıllara taksitlendirerek düşük faizlere bölünüp çiftçinin bu konuda
bir an önce rahatlatılması lazım. Yani Tarım Kredi faizleri şu anda yüzde
20’nin üzerinde değerli arkadaşlarım, bunu çok aşağılara çekmek lazım ve Tarım
Krediye olan çiftçi borçlarını erteleyerek, yine Ziraat Bankası borçlarını da
düşük faizle uzun yıllara bölerek çiftçimizin rahat bir nefes almasını temin
etmemiz lazım. 
Yine,
ithal edilen pamuk ve pamuk ürünlerine -Hazine Bakanlığı bunu çok iyi bilir-
Türkiye Cumhuriyeti devleti olarak yüzde 6 oranında vergi koyma hakkımız var.
Bunu bir an önce koyarsak, yüzde 6 vergiyi, bu, çiftçinin kütlü pamuk fiyatına
en az 400 lira, 500 lira bir artı getiri sağlayacaktır. Dolayısıyla dışarıdan
gelen ürünleri biraz hafifleteceği için, pamuğunu satmamış olan çiftçilerimiz
adına, çiftçimizin kısa vadede bu sıkıntılarına bir an önce rahatlama
sağlayacaktır. 
Yine,
iki yıl üst üste aynı ürünü ekenlerin prim desteğinden faydalandırılmamasıyla
ilgili Tarım Bakanlığının bir tebliği var. Bu tebliğin de bir an önce ya
ertelenmesi ya da kaldırılması lazım. Eğer bu kaldırılmazsa önümüzdeki yıl
pamuk ekme oranı çok fazla düşecektir, dolayısıyla Türkiye dışarıdan pamuk
ithal etmek mecburiyetinde kalacaktır. Eğer dışarıdan pamuk ithal edersek bu,
aşağı yukarı 1 milyon ton balya pamuk ithal etmek demektir ki bu da Türkiye
Cumhuriyeti devletine çok ciddi bir maliyet getirecektir. Hâlbuki biz bu
desteği çiftçimize verirsek çiftçimiz hem pamuk hem mısır hem soya fasulyesini
üretebilecek durumdadır. Allah’a çok şükür, Türk çiftçisi bunların hepsini
yapabilecek durumdadır. Ayrıca, Tarım Bakanlığının bir an önce kilograma vermiş
olduğu prim desteğinin yanı sıra, dönüm olarak da çiftçimize en az 70-75 TL
yani 70-75 kuruş bu yıla mahsus bir destekleme vermesini talep ediyoruz. Bunu
çiftçilerimiz talep ediyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Varlı.
MUHARREM
VARLI (Devamla) – Bu konuda Tarım Bakanlığı yetkililerini, burada görev yapan
değerli milletvekili arkadaşlarımı, özellikle Adana, Kahramanmaraş, Şanlıurfa
ve Ege Bölgesi’nin değerli milletvekillerini de bu konuda desteğe davet
ediyorum çünkü bu sıkıntı hepimizi ilgilendiren sıkıntı. Bölgemize gittiğimiz
zaman bütün çiftçi kardeşlerimiz bu konudan muzdarip olduklarını söylüyorlar.
Bu manada, Tarım Bakanlığında hep birlikte çalışma yaparsak hem çiftçimizi
rahatlatmış oluruz hem de ülkemizi rahatlatmış oluruz. 
Bakın
arkadaşlar, 1 milyon ton pamuk ithal etmemiz bizim sırtımıza çok önemli bir yük
getirecektir, Türkiye Cumhuriyeti devletinin. Zaten en büyük sıkıntı yağlı
tohumlarla ilgili. Bakın, biz petrolden sonra en büyük ithalatı yağlı
tohumlarda yapıyoruz. Yani pamuk üretmek demek pamuğun çiğidinden yağ üretmek
demek. Yağ ithalatını da engelleyecektir. Yani hep birlikte bu konuya çözüm
bulursak biz kendi çiftçimizi kalkındırmış olacağız. 
(Mikrofon
otomatik cihaz tarafından kapatıldı) 
BAŞKAN
– Sayın Varlı, tamamlayalım. 
MUHARREM
VARLI (Devamla) – Sabrınıza teşekkür ediyorum Sayın Başkanım. 
Yoksa
1 milyon ton pamuk Amerikalı Coni’nin ya da Yunanlı Dimitri’nin cebine gidecek
ki bunu da hiçbirimiz istemeyiz.
Hepinize
saygılar sunuyorum. (MHP ve İYİ PARTİ sıralarından alkışlar) 
BAŞKAN
– Gündem dışı üçüncü söz, Balıkesir ve İstiklal Madalyası hakkında söz isteyen
Balıkesir Milletvekilimiz Sayın Ahmet Akın’a aittir. 
Buyurun
Sayın Akın. (CHP sıralarından alkışlar)
3.- Balıkesir Milletvekili Ahmet Akın’ın,
Kuvayımilliye’nin başkenti Balıkesir’in İstiklal Madalyası’yla onurlandırılması
gerektiğine ilişkin gündem dışı konuşması 
AHMET
AKIN (Balıkesir) – Sayın Başkanım, teşekkürler. 
Çok
değerli milletvekili arkadaşlarım, hepinizi saygıyla selamlıyorum. 
Değerli
arkadaşlar, Kuvayımilliye, yanmış, yıkılmış, işgal edilmiş, düzenli orduları
için tasfiye kararı alınmış bir milletin yeniden doğuş hareketidir; amacı,
hiçbir devletin ve ulusun egemenliğini kabul etmeden, yüce Türk milletinin ay
yıldızlı bayrağı altında yaşama hakkını ve bağımsızlığını oluşturmaktır. Vatanı
işgal edilmiş, bağımsızlığı ve özgürlüğü elinden alınmış Türk milletinin
yeniden doğuş hareketi olan Kuvayımilliye meşalesi, Balıkesir’de yakılmıştır
değerli arkadaşlar.
Balıkesir,
Kuvayımilliye’nin en güçlü, en kuvvetli halkasıdır. İzmir’in işgalinden hemen
sonra yiğit Balıkesirliler 16 Mayıs 1919’da önce eski belediye binasında, daha
sonrasında da okuma yurdunda bir araya geldiler. İşgali protesto kararının
alındığı bu toplantıdan sonra 18 Mayıs 1919’da yapılan Birinci Alaca Mescit ve
ardından İkinci Alaca Mescit toplantılarında Balıkesir’in kahraman evlatları
silahlı mücadele kararı aldılar. Bu toplantılarla Kuvayımilliye hareketi, ilk
kez olarak Balıkesir’de başlamış ve tüm Anadolu’ya yayılmıştır. 
Sayın
milletvekilleri, Balıkesir halkı ilk silahlı mücadeleyi başlatarak cepheler
kurmuş, varını yoğunu vatan savunması için feda etmiş, seferber etmiş ve yüce
Türk milletinin haklı davasının bütün dünyaya duyurulmasını sağlamıştır.
Balıkesir, Kuvayımilliyesi, mutasarrıfı, belediye reisi, ilçe kaymakamları,
aydını, subayı, din adamı, genci yaşlısı hep birlikte 5 kongre düzenlemiş ve on
dört ay boyunca Ayvalık, Soma, Akhisar ve İvrindi cephelerinde mücadele ederek
işgal ordusunu yıpratmıştır. Kurtuluş Savaşı’nın ilk kurşunu Ayvalık’ımızda,
son kurşunu da Bandırma’mızda atılmıştır. 
Değerli
arkadaşlar, Balıkesirliler Gazi Mustafa Kemal Atatürk’ün 19 Mayıs 1919’da
Bandırma Vapuru’yla Samsun’a çıkışının ardından Türkiye Cumhuriyeti’ne giden
yolun ilk harcını koyarak da Türk milletinin bağımsızlık ve özgürlük
mücadelesinde önemli katkılar vermişlerdir. Balıkesirlilerin işgal karşısında
gösterdiği vatanseverlik duygusu ve bu uğurda verdikleri mücadele de tarihte
yerini almıştır. 
Sayın
milletvekilleri, 1924’te Türkiye Büyük Millet Meclisinde alınan kararla ilk kez
İnebolu’ya İstiklal Madalyası verildi. Şehirlerini Fransız işgalinden kurtaran
Kahramanmaraşlılar 1925’te İstiklal Madalyası’yla onurlandırıldı. 2008 yılında
geçmişte gösterdikleri kahramanlıklarla tam 87 yıl sonra Gaziantep İstiklal
Madalyası’na kavuştu. Kurtuluş Savaşı’nda verdiği destansı mücadeleyle büyük
bir kahramanlık gösteren Şanlıurfa’ya da İstiklal Madalyası 2016 yılında Türkiye
Büyük Millet Meclisinde oy birliğiyle verildi.
Değerli
milletvekili arkadaşlarım, Balıkesir Kuvayımilliye’nin başşehridir; bunu hem
tarihçiler hem de bu konudaki uzmanlar açık ve net olarak ortaya koyuyor.
Balıkesir, yüz yıl önce yaktığı Kuvayımilliye ateşinin İstiklal Madalyası gibi
büyük bir sembolle onurlandırılmasını bekliyor. (CHP sıralarından alkışlar)
Balıkesir’e verilecek İstiklal Madalyası’yla şehit ve gazilerimize geç kalmış
olan bir vefa borcunu ödemiş olacağız. Tüm yiğit Balıkesirli hemşehrilerim bu
hakkın Balıkesir’e teslim edilmesi için tam bir birlik beraberlik içinde yek
olmuş durumdalar. Hangi siyasi görüşten olursa olsun tüm Balıkesirliler bu
hakkın Millet Meclisi tarafından teslim edileceğine yürekten inanıyor ve bunu
bekliyor. Verilecek olan İstiklal Madalyası, Kurtuluş Savaşı’nda fedakârca,
vatan aşkıyla vatanın bağımsızlığı ve özgür bir gelecek için mücadele veren
yiğit Balıkesirlilere duyduğumuz minnetin bir ifadesi ve bu büyük mücadelenin
simgesi olacaktır. Türkiye Büyük Millet Meclisinin, yiğit Balıkesirlilerin
gösterdiği kahramanlığa karşı kayıtsız kalmayacağına inanıyorum ve bu vefayı,
Kuvayımilliye’nin başkenti Balıkesir’i İstiklal Madalyası’yla da
onurlandıracağına yürekten inanıyorum. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Tamamlayalım.
AHMET
AKIN (Devamla) – Teşekkür ederim.
Değerli
milletvekili arkadaşlarım, Balıkesir’imize İstiklal Madalyası verilmesi için
hem geçen dönem hem de bu dönem kanun tekliflerini verdim. Bu kanun tekliflerimiz
şu anda komisyonda bekliyor. Bizler bu vatanın evlatları ve bu cumhuriyeti
Mustafa Kemal Atatürk’ten emanet alan, cumhuriyetin, Atatürk’ün evlatları
olarak emanet aldığımız cumhuriyeti ileri götürmek ve gazilerimize ve
şehitlerimize karşı borcumuzu ve vefamızı göstermek için komisyondaki
teklifimizi isterseniz Türkiye Büyük Millet Meclisinin onayıyla bir günde,
isterseniz bir saatte kanunlaştırıp yüce Türk milletinin fedakârlığını ve
vefasını Balıkesirlilere göstererek Balıkesir’i İstiklal Madalyası’yla
onurlandırabiliriz.
Hepinize
saygılar sunuyorum. (CHP sıralarından alkışlar)
BAŞKAN
– Balıkesir doğumlu ve ilkokul sona kadar Balıkesir’de yaşamış bir kardeşiniz
olarak ben de tüm Balıkesirli hemşehrilerimizi sevgiyle saygıyla selamlıyorum.
(CHP sıralarından alkışlar)
Sayın
milletvekilleri, şimdi, sisteme giren milletvekillerimize yerlerinden birer
dakika süreyle söz vereceğim. Ondan sonra, Sayın Grup Başkan Vekillerimizin söz
taleplerini karşılayacağım.
İlk
söz, Sayın Bakan…
V.- AÇIKLAMALAR
1.- İzmir Milletvekili Murat Bakan’ın, Gezi olayları
davasının tutuklu sanıklarından Osman Kavala’nın özgürlüğüne kavuşması
gerektiğine ve Gezi’nin toplumun eşitlik, özgürlük, kardeşlik talebiyle
yükselttiği onurlu bir itiraz olduğuna ilişkin açıklaması
MURAT
BAKAN (İzmir) – Sayın Başkan, değerli milletvekilleri; Gezi direnişiyle ilgili
soruşturmayı başlatan savcı FETÖ’den firari, polis fezlekesini hazırlayan şube
müdürü FETÖ’den tutuklu ama gelin görün ki 2015’de FETÖ’cüler tarafından açılan
ve beraatle sonuçlanan davanın delilleri yıllar sonra yeniden kıymetlendirilip
dava açılıyor. Dün Silivri’de duruşma vardı; mahkeme, bir hücrede tek başına
tutuklu olan Osman Kavala’nın tutukluluk hâlinin devamına karar verdi. Osman
Kavala, yedi yüz sekiz gündür tutuklu. Bu dava bir an önce sonuçlanmalı ve
Osman Kavala özgürlüğüne kavuşmalıdır. Altı yıl önce hepimiz oradaydık, bugün
yine Gezi’yi savunuyoruz. 
Değerli
arkadaşlar, Gezi, toplumun eşitlik, özgürlük, kardeşlik talebiyle yükselttiği
onurlu bir itirazdır. Gezi, gençlerin büyüttüğü demokrasi direnişidir. Gezi
umuttur, gelecektir.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Sayın Aydın…
2.- Bursa Milletvekili Erkan Aydın’ın, Bursa ili
Harmancık ilçesi Dedebali köyünde açılmak istenen taş ocağının tarımsal ve
hayvancılık faaliyetlerini olumsuz etkileyeceğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bursa
ili Harmancık ilçesi Dedebali köyünün yaklaşık 200 metre yakınında aktif bir
taş ocağı bulunmaktadır. Bu taş ocağının doğaya vermiş olduğu zararlar ortada
iken ÇED rapor süreci istenmeden ve gerek olmadığına dair bir kararla yeni bir
taş ocağı açılmak isteniyor. Taş ocağı açılacak yerde 4 dönüm tarla, mera ve
yeşil alan olduğundan, tarım ve hayvancılık faaliyetlerinin de olumsuz
etkileneceği kaçınılmazdır. 
Gölcük
Mahallesi’nin içme suyu, açılmak istenen taş ocağının sahasındadır ve ağaç
olan, orman potansiyelinin yüzde 80’i de saha içinde kalmış olup bu vesileyle
de yok edilecektir. Danıştay kararına rağmen muhatap kurumlar aldatılmakta ve
yöre halkı mahkemeye mecbur edilerek sindirilmeye çalışılmaktadır ve bir
anlamda verilen Danıştay kararlarına rağmen de adli makamlar meşgul
edilmektedir. Bu konunun bir an önce durdurulup…
(Mikrofon
otomatik cihaz tarafından kapatıldı) 
BAŞKAN
– Sayın Şeker…
3.- Kocaeli Milletvekili İlyas Şeker’in, bu milletin
her zaman yurduna alçakları uğratmamak için gövdesini siper ettiğine ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan.
Ülkemize
yönelik terörü ve sınırlarımızda oluşabilecek terör devletçiklerini bertaraf
etmek için Sayın Cumhurbaşkanımız Recep Tayyip Erdoğan’ın, terör örgütlerinin
yuvası Fırat’ın doğusuna yönelik sınır dışı operasyon kararına karşı ABD
Başkanı Trump “Ekonominizi mahvederim.” demiş. Ey Trump, unutma ki bu millet,
İstiklal Savaşı’nı parayla değil inancıyla, imanıyla kazandı. Bizler İstiklal
Savaşı’nda cephede un çorbası (helle) ile karnını doyuran, uçak kanatlarını
emayit sıvısı bulamadığı için patates, yumurta ve paça suyundan elde edilen sıvıyla
koruyan bir milletin torunlarıyız. Millî şairimiz Mehmet Akif Ersoy’un
söylediği gibi bu millet her zaman yurduna alçakları uğratmamak için gövdesini
siper etti ve etmeye de devam edecektir. Mesele vatansa, bayraksa, milletse,
ezansa Allah’a güvenir, bismillah der yola çıkarız. Bunun örneğini dün Genel
Kurul göstermiştir diyor, yüce Meclisi saygıyla selamlıyorum.
BAŞKAN
– Sayın Filiz...
4.- Gaziantep Milletvekili İmam Hüseyin Filiz’in, et ve
canlı hayvan konusunda hem ithalatçı hem de ihracatçı konumunda olan
Türkiye’nin mantık hatası içinde olmasıyla mağdur olan kasap esnafı ile
vatandaşların mağduriyetinin giderilmesi gerektiğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Et
ve canlı hayvan konusunda bir taraftan ithalatçı, diğer taraftan ihracatçı olan
Türkiye bir mantık hatası içindedir. Küçükbaş canlı hayvanların çoğunluğu
ihracata yöneltildiği için hızla erimeye başlayan canlı hayvan stokumuz üçte 1
oranına kadar düşmüş ve iç tüketimi karşılayamayacak duruma gelmiştir.
Gaziantepli kasaplar, canlı hayvan ihracatının serbest olması ve üreticilerin
ihracatçıyı tercih etmesi nedeniyle küçükbaş hayvan bulmakta zorluk
yaşamaktadırlar. Artan girdi maliyetlerinin de et fiyatlarına yansımasıyla, iki
ay öncesine göre küçükbaş canlı hayvan et fiyatlarında yaklaşık yüzde 20 artış
olduğunu belirten Gaziantep kasap esnafları, vatandaşın et fiyatlarından dolayı
mağdur olduğunu, kendilerinin de işi bırakma noktasına geldiklerini
belirtmektedirler. Tarım ve Orman Bakanlığı yetkililerinin gerekli tedbirleri
alması ve esnafımıza destek vermesi gerektiğini ifade ediyor, Genel Kurula
saygılar sunuyorum.
BAŞKAN
– Sayın Taşkın...
5.- Mersin Milletvekili Ali Cumhur Taşkın’ın, 8-12 Ekim
Ahilik Kültürü Haftası vesilesiyle esnaf ve sanatkârların Ahilik Haftası’nı
kutladığına ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bilindiği
gibi 8-12 Ekim Ahilik Kültürü Haftası olarak kutlanmaktadır. Bu vesileyle tüm
esnaf ve sanatkârlarımızın Ahilik Haftasını kutluyorum. Esnaf ve sanatkârlığı
doğruluk, alçakgönüllülük, kardeşlik, yardımseverlik gibi ahlaki değerlerle
harmanlayan, mesleki ilkelerle süsleyen Ahilik kültürü aziz milletimizin
geçmişinde ticari ve toplumsal hayatın tanziminde çok önemli görevler ifa ederek
Anadolu’da dirlik ve düzenin sağlanmasında, birlik ve beraberliğin tesisinde de
etkin rol üstlenmiştir. Esnaf ve sanatkârın piri Ahi Evran Veli’nin “Akıl ve
ahlakla çalışıp bizi geçen bizdendir.” düsturuyla ticaret ahlakı, yardımlaşma
ve dayanışma gibi ilkelere dayanan felsefesi günümüzde de esnaf ve
sanatkârlarımıza yol göstermekte, ticaret erbabına kılavuzluk etmektedir diyor,
Genel Kurulu saygıyla selamlıyorum.
BAŞKAN
– Sayın Çelebi...
6.- İzmir Milletvekili Mehmet Ali Çelebi’nin, Balyoz
kumpası kararlarının onanmasını alkışlayanların ülkemizi 15 Temmuzda uçurumun
kenarına getirdiğine, sürecin faillerinin hukuk ve adalet önünde hesap
vermesini sağlamadan peşlerini bırakmayacaklarına ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Altı
yıl önce bugün FETÖ ve iş birlikçilerince kurgulanan Balyoz kumpası, Yargıtay
9. Ceza Dairesi tarafından, siyasi iktidarın ve yandaş medyanın her türlü
manipülasyon desteği altında üretilmiş sahte delillere ve bu sahtekârlıkları
ispatlayan onlarca bilirkişi raporuna rağmen onandı. O gün bu kararı
alkışlayanlar, manşetlerinde bayram ilan eden sözde gazeteciler, askerleri
betona gömen FETÖ yargısına saygı duymaya devam eden siyasiler ülkemizi 15
Temmuzda uçurumun kenarına getirmiş, 250 vatandaşımızın şehadetine sebep
olmuştur. Ne kumpas davaları sürecinde kaybettiğimiz şehitlerimizi ne
yaşadığımız haksızlığı, hukuksuzluğu ne de bu sürecin faillerini asla
unutmayacağız; sürecin bütün failleri gerçek suçlarından hukuk ve adalet önünde
hesap vermeden peşlerini bırakmayacağız. 
Yüce
Meclisi saygıyla selamlarım. 
BAŞKAN
– Sayın Durmuşoğlu…
7.- Osmaniye Milletvekili Mücahit Durmuşoğlu’nun,
küresel ekonomik saldırılara rağmen ihracatımızın yükselmeye devam ettiğine ve
cumhuriyet tarihinin en yüksek eylül ayı ihracat rakamına ulaşıldığına ilişkin
açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Küresel
ekonomik saldırılara rağmen ülkemizin ihracatı yükselmeye devam ediyor.
Geçtiğimiz günlerde Ticaret Bakanımız Sayın Ruhsar Pekcan tarafından Türkiye
İhracatçılar Meclisi verilerine dayanılarak yapılan eylül ayı ihracat
açıklamasına göre cumhuriyet tarihinin en yüksek eylül ayı ihracat rakamına
ulaşılarak 15,2 milyar dolar olarak gerçekleştirmiştir. Bu yılın ilk dokuz
aylık döneminde ise ihracatımız yüzde 2,6 yükselişle 132,5 milyar dolar
olurken, son on iki aylık ihracatımız da 180,2 milyar dolara ulaşarak yeni bir
rekora imza atıldı. Seçim bölgem Osmaniye’de faaliyet gösteren iki organize
sanayi bölgesiyle, 2019 yılının ilk dokuz aylık döneminde, geçen yılın aynı
dönemine göre yüzde 35 artışla 246 milyon dolar ihracat gerçekleştirdik, en
fazla ihracat yapan iller sıralamasında 31’inci sırada yer aldık. 
Ülkemizin
ihracat seferberliğine katkı veren başta Osmaniyeli ihracatçılarımız olmak
üzere tüm ihracat yapan ihracatçılarımızı yürekten kutluyorum, Genel Kurulu
saygıyla selamlıyorum. 
BAŞKAN
– Sayın Özkan…
8.- Mersin Milletvekili Hacı Özkan’ın, millî birlik ve
beraberliğimizi ön planda tuttuğumuz her dönemde büyük sıçramaların
gerçekleştirildiğine tarihin şahitlik ettiğine ilişkin açıklaması
HACI
ÖZKAN (Mersin) – Sayın Başkan, Türkiye gücünü, coğrafyasından, yüz yıllara
dayanan devlet tecrübesinden, tarih yapıcı rolünden, geleceğe dönük
hesaplarından beslenerek alır. Türkiye, tarihinden aldığı sorumluluk gereği,
mazlum ve mağdurları sahiplenerek her zaman kucaklamıştır. Cumhurbaşkanımız
Sayın Recep Tayyip Erdoğan’ın Birleşmiş Milletler Genel Kurulunda yaptığı
konuşmayı bugünün dünya liderlerinden hiçbiri yapamazdı. Hiçbir ülke lideri, ne
kadar güçlü olursa olsun, böyle bir sorumluluk duygusunu, adalet ve vicdan
duygusunu bu kadar güçlü ifadelerle bütün dünyaya ilan etmezdi, edemezdi. Millî
birliğimizi, beraberliğimizi, kardeşliğimizi ön planda tuttuğumuz her dönemde
büyük sıçramalar gerçekleştirdiğimize tarih şahittir. 
Birliğimizin
ve beraberliğimizin güçlenerek devam edeceğine inanıyor, Genel Kurulu saygıyla
selamlıyorum. 
BAŞKAN
– Sayın Özdemir.
9.- İstanbul Milletvekili Sibel Özdemir’in, kuvvetler
ayrılığı ilkesini gerçek anlamda tesis etmeden yasal düzenleme paketlerinin
vadedilen sonuçları yaratmayacağına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Bugün
Genel Kurula gelecek olan Yargı Reformu Strateji Belgesi’nin birinci yargı
paketi görüşmelerine başlayacağız. 
Özellikle
son on yılda, tarafı olduğumuz uluslararası anlaşmalar ve resmî aday ülkesi
olduğumuz Avrupa Birliği ilerleme raporlarında en fazla geriye gidişin
yaşandığı alanlar olarak yargı bağımsızlığı ve tarafsızlığı, adil yargılanma,
adalete olan güven ve temel insan hakları olduğu kaydedilmektedir. Dolayısıyla,
Avrupa Birliği müktesebatını, ilerleme raporlarını, AİHM kararlarını, Venedik
Komisyonu raporlarını, tavsiyelerini dikkate almayan bir düzenlemenin asla bir
reform olmayacağı bilinmelidir. Daha önemlisi, yürütmenin başının bir siyasal
partinin genel başkanı olduğu yeni hükûmet sistemiyle ortaya çıkan yürütmenin
yargı üzerindeki tahakkümünü ortadan kaldırmadan, özellikle yargı üst
kurullarının oluşumunu yürütmenin baskısı ve etkisinden kurtarmadan, yani
kuvvetler ayrılığı ilkesini gerçek anlamda tesis etmeden bu yasal düzenleme
paketleri maalesef vadedilen sonuçları yaratmayacaktır.
Teşekkürler.

BAŞKAN
– Sayın Başevirgen.
10.- Manisa Milletvekili Bekir Başevirgen’in, Soma
maden emekçilerinin kazanılmış tazminat haklarının bir an önce ödenerek
mağduriyetlerine son verilmesi gerektiğine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkanım.
2014
ila 2017 arasında Uyar Madencilik ve Soma Holding bünyesinde çalışan 4.180
maden emekçisi işlerinden çıkartıldı ve hâlâ kıdem tazminatlarını alamadı.
Usule göre, iş akdi son bulan işçilerin kıdem tazminatlarının tek seferde
ödenmesi esas iken, MADEN-İŞ Sendikasının araya girmesiyle mağdur işçilere
sözler verildi, protokol yapılıp taksitle ödeneceği söylendi. MADEN-İŞ
Sendikası ve Soma Kömür İşletmeleriyle yaptıkları protokol kapsamında 36
takside bölüne borcun bugün sadece 3 taksiti ödenmiş durumda. 
Çiftçiye,
esnafa bir yıl boyunca ödenmediğinde icra takibini başlatan devlet, kendi
borcunu beş yıldır ödemiyor. Ortada maden şirketleri, Türkiye Kömür
İşletmeleri, TMSF, sarı sendika ve AKP’nin içinde olduğu bir gasp var. 
Hiçbir
zaman susmayacağız, haksızlığa boyun eğmeyeceğiz. Devlet olarak bu sesi duyun
ve bu mağduriyetlere bir an önce son verin; maden emekçilerinin kazanılmış
tazminat haklarını bir an önce ödeyin. 
BAŞKAN
– Sayın Kasap.
11.- Kütahya Milletvekili Ali Fazıl Kasap’ın, Emet
Termal Turizm Merkezi ile Hisarcık Esire Termal Turizm Merkezinin
Cumhurbaşkanlığı kararnamesiyle turizm merkezi olma statülerinin iptal
edilmesinin yanlış karar olduğuna ilişkin açıklaması
ALİ
FAZIL KASAP (Kütahya) – Teşekkürler Sayın Başkanım.
İktidar,
Kütahya’yı cezalandırmaya devam ediyor. 12/9/2019 tarihli ve 1532 sayılı
Cumhurbaşkanlığı Kararnamesi’yle, Emet Termal Turizm Merkezi ile Hisarcık Esire
Termal Turizm Merkezi bölgelerinin turizm merkezi olma statüleri iptal edildi.
Kütahya’nın can damarı olan Emet Termal Turizm Merkezi ile Hisarcık Esire
Termal Turizm Merkezi bölgelerinin turizm merkezi olma statülerinin iptal
edilmesi Kütahya’yı yok saymaktır. Termal kaplıcalarıyla Türkiye’nin dört bir
tarafından gelen vatandaşlara hizmet veren Emet Termal Turizm ile Hisarcık
Termal Turizm Merkezi’nin gelişmesi, korunması ve gelişimi için daha çok
desteklenmesi gerektiği bir dönemde Cumhurbaşkanlığı tarafından böyle bir
kararın verilmesi Kütahya’yı cezalandırmaktır. Bölgenin sosyal, ekonomik ve
kültürel özellikleri ve arazi kullanım ve ulaşım sistemleriyle doğa ve çevreye
etkileri göz önüne alındığında termal turizm bölgesi olan bu alanın iptal
edilmesi son derece yanlış bir karardır. Kütahya daralan ekonomisi,
özelleştirilen fabrikaları…
(Mikrofon
otomatik cihaz tarafından kapatıldı) 
ALİ
FAZIL KASAP (Kütahya) – ...kamu yatırımlarının yetersizliği, özel sektörün gerekli
girişimlerde bulunmaması nedeniyle zaten zor durumdadır.
BAŞKAN
– Sayın Kayan…
12.- Kırklareli Milletvekili Türabi Kayan’ın, Kuzey
Marmara Otoyolu Projesi kapsamında Edirne-Kırklareli arasındaki yolun
tamamlanmaması ve Kırklareli-Pınarhisar, Pınarhisar-Vize, Vize-Saray arasında
bulunan bölgede hâlen yol çalışmasının yapılmamış olması nedeniyle mağduriyet
yaşandığına ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan. 
Kuzey
Marmara Otoyolu kapsamında yapılmakta olan üçüncü boğaz köprüsü ile Edirne
arasında yer alan yolun Edirne-Kırklareli arası hâlâ devam etmekte fakat bir
türlü tamamlanmamaktadır. İki il arasındaki ulaşım hâlen gidiş gelişli yoldan
yapılmakta ve büyük hasarlara, kazalara, can kaybına ve maddi hasarlara yol açmaktadır.
Bunun yanında, Kırklareli-İstanbul arasında kalan Kırklareli-Pınarhisar,
Pınarhisar-Vize, Vize-Saray arasında bulunan bölgede hâlen bir çalışma
yapılmamıştır. Türkiye’nin en büyük sanayi bölgesi olan Kapaklı ve Çerkezköy’e
ulaşım alanı olan bu bölgede şu anda gidiş gelişli tek yol hâlâ devam
etmektedir.
Kış
aylarının en sert geçtiği bu bölgemizde yol zemininin ıslak, don ve karlı oluşu
trafik kazalarına sebebiyet vermekte, dolayısıyla can kaybına ve mal kaybına
yol açmaktadır. Pınarhisar ve Vize arasının çevre yollarıyla geçilmesi şehir
merkezini de rahatlatacaktır. 
Teşekkür
ediyorum. 
BAŞKAN
– Sayın Kayışoğlu. 
13.- Bursa Milletvekili Nurhayat Altaca Kayışoğlu’nun,
yetkilileri kayak merkezi Uludağ’ın değerini bulması için yapılacak olan
çalışmalar konusunda hassasiyete ve koordinasyona davet ettiğine ilişkin
açıklaması
NURHAYAT
ALTACA KAYIŞOĞLU (Bursa) – Tarım Bakanlığı tam da kış sezonu başlamak üzereyken
Uludağ’da kanalizasyon çalışması başlatıyor. Bütün yaz, hatta bahar dururken
kanalizasyon çalışması yapmak için kışı beklemişler. Bu yetmezmiş gibi,
Uludağ’da kayak yapanlara yıllardır güvenli kaymaları konusunda destek olan
Kayak ve Snowboard Öğretmenleri Derneğine ihtarname çekip yedi gün içinde
bürolarını boşaltmaları isteniyor ve yer de gösterilmiyor.
On
sekiz yıldır iktidarda olanlar “Uludağ’ı Davos yapacağız.” deyip maalesef sonuç
itibarıyla Uludağ’ı kimin yönettiği, kimin ne yaptığı belli olmayan bir kaos
dağına çevirdiler. 
Yetkilileri,
Uludağ’ın değerini bulması için çalışmalar konusunda hassasiyete ve
koordinasyona davet ediyorum.
BAŞKAN
– Sayın Sümer…
14.- Adana Milletvekili Orhan Sümer’in, AK PARTİ
iktidarının ticari işletmeleri politikleştirmesinin ülkeye zarar verdiğine,
günlük yayımlanan ve ülke genelinde dağıtımı yapılan bazı gazetelerin Türk Hava
Yolları uçaklarına alınmamasının haber alma hakkının ihlali olduğuna ilişkin
açıklaması
ORHAN
SÜMER (Adana) – Teşekkür ederim Sayın Başkan.
AK
PARTİ iktidarının ülkeye ve topluma verdiği en büyük zararlardan biri de ticari
işletmeleri politikleştirmesi, “senin-benim” diye ayırması oldu. Türk Hava
Yolları başta olmak üzere Hamidiye su alımından vazgeçen kuruluşlar aslında
kendi marka değerlerini düşürüyorlar. Türk Hava Yolları, hadi içme suyunu
değiştirmesini ticari bir tasarruf olarak açıklayabilir ama muhalif gazetelerin
uçaklara alınmamasını hangi gerekçeyle açıklayacak? Cumhuriyet, Sözcü, BirGün,
Evrensel gibi günlük yayınlanan ve ülke genelinde dağıtımı yapılan gazetelerin
Türk Hava Yolları uçaklarına alınmaması açıkça bir partizanlıktır, haber alma
hakkının ihlalidir, bu gazetelerin okurlarına Türk Hava Yolları tarafından
yapılan bir saygısızlıktır. 
Türk
Hava Yolları yönetimini içme suyuyla, gazetelerle uğraşmak yerine rötar yapan
uçaklarla, iptal edilen uçuşlarla ilgilenmeye davet ediyorum.
BAŞKAN
– Sayın Ünver…
15.- Karaman Milletvekili İsmail Atakan Ünver’in,
yaprak kurdu zararlısının yol açtığı verim kaybından dolayı pancar üreticisine
eksik tonaj cezasının yansıtılmaması için gerekli düzenlemelerin yapılmasını
Tarım ve Orman Bakanından talep ettiğine ilişkin açıklaması
İSMAİL
ATAKAN ÜNVER (Karaman) – Teşekkür ediyorum Sayın Başkan.
Bu
yıl Karaman’da ve Konya, Aksaray, Niğde gibi diğer KOP bölgesi illerindeki
pancar tarlalarında, Çukurova bölgesinin pamuk tarlalarında görülen çizgili yaprak
kurdu (karadrina) önemli zararlara yol açmıştır. Pancar çiftçisinin
“karadrina”yla yaptığı mücadele dekara 25 lira maliyet olarak çiftçiye
yansımıştır. “Karadrina”, bunun yanında pancarda ciddi verim düşüşüne de sebep
olmuştur.
Bilindiği
üzere, pancarda kota uygulanmakta ve bu kotayı dolduramayanlara da eksik tonaj
cezası yansıtılmaktadır. Bu yıl pancar çiftçisine hem maliyet hem de verim
kaybı açısından büyük zarar veren “karadrina” zararlısının yol açtığı verim
kaybından dolayı pancar üreticisine eksik tonaj cezası yansıtılmaması için
gerekli düzenlemelerin ve girişimlerin yapılmasını Tarım ve Orman
Bakanlığından, çiftçimiz adına, talep ediyorum.
BAŞKAN
– Sayın Arkaz…
16.- İstanbul Milletvekili Hayati Arkaz’ın, günde 26
hastanın organ nakli olamadığı için yaşamını yitirdiğine, organ bağışı
konusunda halkın bilinçlendirilmesi gerektiğine ilişkin açıklaması
HAYATİ
ARKAZ (İstanbul) – Sayın Başkan, değerli milletvekilleri; geçtiğimiz yıl 10 bin
civarında diyaliz hastası hayatını kaybetti. Günde 26 hasta organ nakli
olmadığı için yaşamını yitiriyor. Türkiye’de 70 bin civarı diyaliz hastası var.
Böbrek nakli bekleme listesinde ise 22 bin hasta var. Yani yaklaşık 50 bin
hasta ya sistemin adaletine inanmıyor ya da organ bulabileceğinden umutsuz.
Öncelikle organ nakli sisteminin tamamıyla adaletli olduğu konusunda halkımız
bilinçlendirilmelidir. Sağlık Bakanlığının bilgi sistemindeki sıraya göre nakil
yapılır. “Organımı verirsem yarım insan olurum, kısa yaşarım.” düşüncesi
yanlıştır. Aksine bağışçılar sürekli kontrol altında tutulduğu için yaşam
ömürleri çok daha uzundur. Organ bağışı hayırların en güzelidir. 
Genel
Kurulu saygıyla selamlıyorum.
BAŞKAN
– Sayın Tarhan…
17.- Kocaeli Milletvekili Tahsin Tarhan’ın, Kocaeli ili
Gebze ilçesinde Mermerciler Fuar Alanı olarak ifade edilen arazide uygulanmak
istenen projenin değişikliğe uğratılarak rant istismarına dönüştüğüne ilişkin
açıklaması
TAHSİN
TARHAN (Kocaeli) – Teşekkür ediyorum Sayın Başkan.
Kocaeli’de
“Mermerciler fuar alanı” olarak kamuoyuna yansıyan Pelitli Mahallesi’nde önce
250 dönüm fuar alanı ihtiyacı olduğu dile getirildi. Proje ilçe belediye
meclisinde onaylandıktan sonra Büyükşehir Belediye Meclisinde içerisine 500
dönüm orman arazisi eklenerek 750 dönüm fuar alanı projesi olarak sunuldu;
amacından saptı, rant istismarına dönüştü. Durumun tespit edilmesiyle
Cumhuriyet Halk Partisi Gebze örgütümüzün mahkemeye başvurmasıyla yürütmeyi
durdurma kararı çıkmıştır. Mahkeme kararı emsal alınarak acilen iptal kararı
verilmelidir.
Teşekkür
ediyorum.
BAŞKAN
– Sayın Fendoğlu…
18.- Malatya Milletvekili Mehmet Celal Fendoğlu’nun,
mali müşavirler ile diğer meslek grupları ayrımcılığın ortadan kaldırılabilmesi
için avukatlık hizmetlerinde düşürülen KDV oranının kendilerine de
uygulanmasını Hazine ve Maliye Bakanından talep ettiklerine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım.
Hazine
ve Maliye Bakanlığına iletilmek üzere…
Devletin
vergi gelirlerinin toplanmasında ve mali politikaların tabana yayılmasında,
uygulanmasında en önemli, en ağır görevleri yerine getiren mali müşavirler
devletin bir anlamda gönüllü memurları ve müfettişleridir. Bilindiği gibi 2
Ekim 2019 tarih ve 1594 sayılı Resmî Gazete’de yayımlanan Cumhurbaşkanı
Kararı’yla bazı avukatlık hizmetlerinde KDV oranı yüzde 18’den yüzde 8’e
indirilmiştir. Yıllardır serbest muhasebeci mali müşavirlerin talebi yüzde
18’lik KDV oranının düşürülmesidir. Bu uygulamanın sadece avukatlık mesleğinde
değil diğer tüm meslek gruplarında da uygulanması, KDV oranının uygulanabilir,
makul seviyeye indirilmesi ve tahsisat esasına bağlanarak meslek grupları
arasındaki ayrımcılığın ortadan kaldırılması tüm mali müşavirlerimizin ve diğer
meslek gruplarının isteği ve beklentisidir. 
BAŞKAN
– Sayın İlhan…
19.- Kırşehir Milletvekili Metin İlhan’ın, Kırşehir
ilindeki çiftçilerin mağduriyetinin giderilmesi gerektiğine ilişkin açıklaması
METİN
İLHAN (Kırşehir) – Teşekkür ederim Başkanım.
2019
yılı tüm Türkiye’de olduğu gibi Kırşehir’de de çiftçilerimiz için çok kötü
geçmektedir. Kırşehir ili için 2019 yılı yerli hayvan kesim desteğinin henüz
başvurusu bile alınmadı. 2018 yılı ikinci dönem ve 2019 yılı buzağı destekleri
de henüz ödenmiş değildir. Ayrıca sertifikalı tohum destekleri de ödenmedi. Son
olarak dolu, sel, kuraklık ve diğer sebeplerle zarara uğramış çiftçilerimizin
de beklentileri vardır. Bu konuda da herhangi bir adım atılmamıştır. Hâl
böyleyken çiftçimizin borçlarının ertelenmesi de hayati derecede önem arz
etmektedir. Sayın Bakandan Kırşehirliler adına rica ediyorum, temel üretim
potansiyeli sadece tarım ve hayvancılık olan şehrimizin beklentilerine lütfen
bir an önce kulak verelim.
Teşekkürler.
BAŞKAN
– Sayın Barut…
20.- Adana Milletvekili Ayhan Barut’un, emeklilikte
yaşa takılanlar sorununun ortadan kaldırılıp kaldırılmayacağını öğrenmek
istediğine ve milyonlarca mağdur yurttaş için mücadeleyi sürdüreceklerine
ilişkin açıklaması
AYHAN
BARUT (Adana) – Ekonomik ve siyasi krizle boğuşan “emeklilikte yaşa takılanlar”
olarak bilinen yüz binlerce yurttaşımız var. Bizim de çözüm için defalarca
kanun teklifi, Meclis araştırması ve soru önergesiyle gündeme getirdiğimiz,
kangrene dönüşen sorunla ilgili Cumhurbaşkanı Erdoğan daha önce
Cumhurbaşkanlığı Sosyal Politikalar Kurulu Üyesi Profesör Doktor Vedat Bilgin’i
görevlendirdiğini ve bu sorunun çözümü için bir çalışma yapıldığını duyurmuştu.
Dört gözle yapılan çalışmayı beklerken Maliye Bakanı Berat Albayrak “EYT
gündemimizde yok, böyle bir çalışma da yok.” diye açıklama yaptı. Bu ne perhiz
bu ne lahana turşusu! Aklımızla, halkımızla alay ettikleri yetmiyor gibi bir de
dalga geçiyorlar. Verdikleri sözleri unutuyorlar, bir söyledikleri diğerini
tutmuyor. Hani emeklilikte yaşa takılanlar için yeni düzenleme yapılıyordu?
Hani EYT sorunu ortadan kalkacaktı? Size rağmen milyonlarca mağdur yurttaşımız
için mücadeleyi sürdüreceğiz, ellerinden alınan emeklilik hakkını isteyen
EYT’lilerin haklı mücadelelerinde yanlarında olacağız.
Teşekkürler.
BAŞKAN
– Sayın Yılmaz…
21.- Düzce Milletvekili Ümit Yılmaz’ın, Düzce ilindeki
ulaşım problemini kavşakları kapatarak mı çözmek istediğini Ulaştırma ve
Altyapı Bakanından öğrenmek istediğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Karayolları
FİSKOBİRLİK kavşağını kapattı Düzce’de. Sebebini sorduğumuzda üstten geçişi
sağlayamayacaklarını, yatırım programlarında olmadığını ifade ettiler. Buradan
kendilerine seslenmek istiyorum: Her yerde yol yapılarak ulaşım rahatlatılırken
FİSKOBİRLİK kavşağını kapatmak hangi mantığa sığmaktadır?
Düzce’nin
Ulaştırma Bakanlığından birçok isteği vardır. Yığılca yolunda çalışmalar
tamamen durdu. Olimpiyat kavşağı okulların açıldığı sezonda yapılmaya
kalkılarak trafik tam bir keşmekeş hâline geldi. Kuzeybatı çevre yolu hâlâ
yapılmadı. Sakarya-Düzce bağlantı yolunun Melenağzı geçişi hâlâ tamamlanmadı.
Buradan
Ulaştırma Bakanına seslenmek istiyorum: Düzce’deki ulaşım problemini kavşakları
kapatarak mı çözmek istiyorsunuz? 
BAŞKAN
– Sayın Gökçel…
22.- Mersin Milletvekili Cengiz Gökçel’in, Çukurova
bölgesinde yetiştirilen mandarinde yaşanılacak arz fazlalığı konusunda önlem
alınması ve çiftçi borçlarının yapılandırılması gerektiğine ilişkin açıklaması
CENGİZ
GÖKÇEL (Mersin) – Sayın Başkan, Mersin ve Çukurova bölgesinden yapraklı olarak
hasadı gerçekleştirilen mandarin çeşitlerinin Irak’a ihracatı geçtiğimiz yıl
dâhil olmak üzere serbest iken bu yıl sadece işlenmiş olarak ihracatına izin
verilmektedir. Yapraklı olarak ihraç edilmek üzere hazırlanan ve gönderilen
mandarin ürünleri sınır kapılarından geri döndürülerek iç piyasada
değerlendirilmesiyle arz fazlalığına neden olmuş ve fiyatlar düşmüştür. Yoğun
hasadın olacağı ilerideki dönemde fazla sıkıntı yaşanmaması için bu konuda
önlem alınmasını rica ediyorum. 
Bir
de bugün ziraat odaları birliklerinin başkanları pamuk yetiştiriciliğinin
yapıldığı bölgelerinden gelerek pamukta yaşanan sıkıntıyı burada
milletvekillerimizle sohbet edip anlatmaya çalışıyorlar. Değerli Başkan, 24
Hazirandan bu tarafa çiftçi borçlarını ve tarımda yaşanan sıkıntıları sürekli
dile getiriyoruz ama maalesef ülkede tarım adına yapılması gerekenleri
yapmayanlardan bunu dikkate alarak çiftçi borçlarının yapılandırılmasını talep
ediyorum, rica etmiyorum. (CHP sıralarından alkışlar)
BAŞKAN
– Sayın Yılmazkaya…
23.- Gaziantep Milletvekili Bayram Yılmazkaya’nın,
dünyanın en tehlikeli uyuşturucuları arasında gösterilen “ateş-buz” adlı
uyuşturucu konusunda kamuoyunun bilinçlendirilerek, önlemlerin alınması
gerektiğine ilişkin açıklaması
BAYRAM
YILMAZKAYA (Gaziantep) – Teşekkürler Sayın Başkan.
“Ateş-buz”
adlı sentetik uyuşturucu maalesef çocuklarımızın ve gençlerimizin yeni belası
hâline gelmiştir. Dünyanın en tehlikeli uyuşturucuları arasında gösterilen
“ateş-buz” adı verilen bu sentetik uyuşturucunun kullanımının hızla yayıldığı
görülmüş olup bu ürünün diğer uyuşturuculardan daha fazla bağımlılık yapan bir
zehir olarak gençlerimizi tehdit ettiği görülmektedir. Gaziantep ilimizde, son
yıllarda Suriyelilerin gelmesiyle birlikte bölgede yoğun bir şekilde kullanımı
artan, beyin ve vücut üzerinde kalıcı hasarlar oluşturan, eroin ve bonzaiye
göre daha çok bağımlılık yapan ve temini kolay olan bu “ateş-buz” adlı sentetik
uyuşturucuyla ilgili acilen gerekli tedbirlerin alınarak kamuoyunun
bilinçlendirilmesi lazım. Alındığından itibaren yaklaşık on iki saat etkisi
süren bu uyuşturucu, kullanan kişiyi şuur bozukluğu sonrası suça teşvik etmekte
ve kişide sağlık açısından ölümcül sonuçlara neden olmaktadır. Buradan
İçişleri, Sağlık ve Aile Bakanlığını uyarıyor, bu zehirle ilgili gerekli
önlemleri almaya davet ediyorum.
Genel
Kurulu saygıyla selamlıyorum.
BAŞKAN
– Sayın Osmanağaoğlu…
24.- İzmir Milletvekili Tamer Osmanağaoğlu’nun, Gazi
Meclisin Mehmetçik’in yanında olduğuna, Fırat’ın doğusundaki terör unsurlarının
temizlenmesiyle kazanılacak zaferin, Fırat Kalkanı ve Zeytin Dalı Harekâtı’yla
önsözü yazılan destanın ortasına vurulacak Türk mührü olduğuna ilişkin
açıklaması
TAMER
OSMANAĞAOĞLU (İzmir) – Teşekkür ederim Sayın Başkan.
Bir
asır evvel hürriyet meşalesini tutuşturanlar, çatırdayan gök kubbeyi
omuzlarında tutanlar, ay yıldızın ışığı altında bu çatıyı inşa etmiştir.
“Düşman ilerliyorsa bir adım geriye giden haindir.” diye haykıran irade bu
Meclise ruh vermiştir. Dumlupınar önlerinde bir destanın ilk heceleri
Mehmetçik’in süngüsüyle kazınırken bu Meclis tarihin şahidi olmuştur. 
Tarih
şahitlik etsin, Gazi Meclis bugün de aynı ruh ve vakur duruşuyla Mehmetçik’in
yanındadır. Fırat’ın doğusundaki terör unsurlarının da temizlenmesiyle
kazanılacak bir zafer, Fırat Kalkanı ve Zeytin Dalı Harekâtı’yla önsözü yazılan
destanın altına atılacak imza ihanetin tam ortasına vurulacak Türk mührüdür. 
Şairin
dediği gibi, fetih hırsı olanın değil aşkı olanın nasibidir.
(Mikrofon
otomatik cihaz tarafından kapatıldı)
TAMER
OSMANAĞAOĞLU (İzmir) – Aşkımız insan, aşkımız vatan, aşkımız nizamdır.
BAŞKAN
– Sayın Çakırözer…
Sayın
Çakırözer yok mu?
Sayın
Gül Yılmaz…
Sayın
Gülizar Biçer Karaca…
25.- Denizli Milletvekili Gülizar Biçer Karaca’nın,
Denizli ili Pamukkale ilçesinin Irlıganlı, Kurtluca ve Güzelpınar Mahallelerini
kapsayan ovada verilen taş ocağı işletmesi ruhsatının iptal edilmesi
gerektiğine ilişkin açıklaması
GÜLİZAR
BİÇER KARACA (Denizli) – Teşekkür ederim Sayın Başkan.
Seçim
bölgem Denizli’nin Irlıganlı, Kurtluca ve Güzelpınar Mahallelerini kapsayan
ovada 75 hektarlık alanda taş ocağı işletmesi ruhsatı verilmiştir. 
Güzelpınar’da,
Türkiye’de üretilen 14 bin ton organik kekiğin yüzde 80’i üretilmektedir.
Kurtluca ve Irlıganlı Mahallelerimizde ise nar, ayva, zeytin, ceviz
üretilmektedir. Çevredeki yerleşim alanlarının tek içme suyu kaynağı ise bu
işletme ruhsatının verildiği alanda yer almaktadır. Vatandaşımızın içeceği
suyu, soluyacağı havayı kirletecek olan ve on yıl içerisinde kekik üretimini
tamamen yok edecek olan taş ocağı ruhsatının derhâl iptal edilmesi
gerekmektedir.
Teşekkür
ediyorum.
BAŞKAN
– Teşekkür ederim değerli milletvekillerimiz.
Değerli
milletvekilleri, şimdi grup başkan vekillerimizin söz taleplerini
karşılayacağım.
İlk
söz, İYİ PARTİ Grubu adına Grup Başkan Vekili Sayın Türkkan’da.
26.- Kocaeli Milletvekili Lütfü Türkkan’ın, Irak ve
Suriye’ye yönelik sınır ötesi operasyon yetkisinin bir yıl daha uzatılmasına
ilişkin tezkereye İYİ PARTİ olarak destek verdiklerine, Soma maden işçilerinin
haklı mücadelesinin yanında olduklarına, EYT sorununu gündeme getirmeye devam
edeceklerine, Hükûmetin her gün zam haberleri açıklamaya devam ettiğine ilişkin
açıklaması
LÜTFÜ
TÜRKKAN (Kocaeli) - Sayın Başkan, değerli milletvekilleri; dün Irak ve
Suriye’ye yönelik sınır ötesi operasyon yetkisinin bir yıl daha uzatılmasına
ilişkin tezkere Türkiye Büyük Millet Meclisi Genel Kurulunda kabul edildi. İYİ
PARTİ olarak tezkereye güçlü bir destek verdik ve “evet” dedik. Mevzubahis
vatansa Hükûmete her türlü eleştirimiz saklı kalmak şartıyla devletimizin ve
ordumuzun yanında olmayı millî bir görev ve bilinç olarak kabul ediyoruz. Allah
Türk askerini ve Türk devletini korusun, muzaffer kılsın, kahraman
Mehmetçik’imizin ayağına taş değdirmesin. 
Sayın
Başkan, değerli milletvekilleri; bugün Mecliste bir grup misafirim vardı.
Misafirlerden bazıları da haklarını alamadıkları için Soma’dan yürüyüşe geçen
maden işçileriydi. Soma’da beş yıl önce atılan ve hâlâ tazminatları ödenmeyen
madencilerin Ankara’ya başlattığı bu yürüyüşü yakından takip ediyoruz, ekmeğini
taştan çıkaran kardeşlerimizin haklı mücadelesini destekliyoruz. Manisa 1.
İdare Mahkemesi tarafından yürüyüşün madencilerin en temel ve en demokratik
hakkı olduğu belirtilmesine rağmen Manisa Valiliği tarafından madencilerin
yürüyüşlerinin engellenmesini de kınıyoruz. Manisa Kırkağaç’ta kurdukları
çadırlarda soğuğa ve yağışa rağmen zor şartlarda bekleyişlerini sürdüren madencilerin
sesini Hükûmet duymalıdır. Devlet vatandaşını mağdur etmemekle yükümlüdür. 
(Mikrofon
otomatik cihaz tarafından kapatıldı)
BAŞKAN
– Devam edelim Sayın Türkkan.
LÜTFÜ
TÜRKKAN (Kocaeli) - Kışa girerken aileler mağdur edilmemeli, madencilerimizin
haklı talepleri karşılanmalıdır. Mecliste çıkarılan kanunla bu madenci
kardeşlerimizin tazminatlarının otuz altı ayda ödeneceğine dair bir hüküm
getirilmiştir. Buna rağmen bu otuz altı ayda, bu paralarını almayı bırakın
sadece 3 taksit ödenmiş, diğer taksitler ödenmemiştir. Bu mağduriyetin bir an
önce Hükûmet tarafından giderilmesini talep ediyoruz.
Geçen
seneden beri İYİ PARTİ olarak sürekli gündemde tuttuğumuz ve desteğimizi bir an
olsun çekmediğimiz emeklilikte yaşa takılanlar mevzusunda, geçtiğimiz hafta Sayın
Cumhurbaşkanının konuya ilişkin olarak Cumhurbaşkanlığı Sosyal Politikalar
Kurulunu görevlendirdiği ve sorunun çözümü için bir çıkış yolu arandığı öne
sürülmüştü. Fakat, dün “EYT’lilere yönelik çalışma başlatıldı.” haberi bizzat
Hazine ve Maliye Bakanı Sayın Berat Albayrak tarafından “Gündemimizde yok.”
denilerek yalanlandı. 
(Mikrofon
otomatik cihaz tarafından kapatıldı)
BAŞKAN
– Devam edelim.
LÜTFÜ
TÜRKKAN (Kocaeli) – EYT’liler, Hükûmetin ve Sayın Albayrak’ın gündeminde
olmayabilir ama milyonlarca vatandaşımızı sıkıntıya sokan ilk gündem maddesi
budur. İktidar, EYT’lileri yok saymaya devam ettikçe biz İYİ PARTİ olarak
konuyu gündeme getirmeye ısrarla ve inatla devam edeceğiz. 
Sayın
Başkan, değerli milletvekilleri; gün geçmiyor ki millet olarak zam haberleri
almayalım. Başta, paket üstüne paket açıklayarak ekonomimizin her fırsatta çok
iyi gittiğini anlatan Sayın Albayrak olmak üzere, enflasyonu tek haneli
rakamlarda gösteren TÜİK gibi kuruluşlara rağmen Hükûmet her gün zam haberi
açıklamaya devam ediyor. Geçen hafta elektriğe ve LPG’ye gelen zamlardan sonra
bu haftaya da yeni zamlarla uyandık. Karayolları Genel Müdürlüğü otoyol ve
köprü geçiş ücretlerine, Devlet Demiryollarıysa tren biletlerine “TÜİK’in
açıkladığı enflasyon rakamını tanımıyoruz.” diye meydan okuyarak yüzde 20 zam
yapmış. PTT de normal ve diğer gönderim bedellerinin yüzde 20 artırıldığını
açıkladı.
(Mikrofon
otomatik cihaz tarafından kapatıldı)
BAŞKAN
– Devam edelim.
LÜTFÜ
TÜRKKAN (Kocaeli) – Zamların devamı gün geçtikçe artarak gelecek gibi
gözüküyor. Hükûmet zamlara yaptığı artış hızı gibi, aynı hızda ekonomide dibe
çakılmaya devam ediyor. Bizden uyarması, bizden söylemesi. 
Yüce
Parlamentoyu saygıyla selamlıyorum. 
BAŞKAN
– Söz sırası, Milliyetçi Hareket Partisi Grubu adına Grup Başkan Vekili Sayın
Bülbül’de. 
27.- Sakarya Milletvekili Muhammed Levent Bülbül’ün,
kazanılmış tazminatlarını alamayan Soma maden işçilerinin mağduriyetinin
giderilmesi gerektiğine, Sakarya ilinin Türkiye’nin mısır üretiminde önemli
yere sahip olduğuna ve mısır çiftçisine yapılan desteklemelerin devamlı hâle
getirilmesini talep ettiklerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkanım. 
Sayın
Başkan, değerli milletvekilleri; 13 Mayıs 2014’te Soma’da meydana gelen maden
faciasında 301 madencimiz hayatını kaybetmiştir. Kaza sonrası Meclis
araştırması komisyonu kurulmuş, raporunu vermiştir. Raporda yer alan önerilerin
bir bölümüyle ilgili kanuni düzenlemeler de yapılmıştır. 
Maden
kazası sonrası 2.800’den fazla maden işçimiz işten çıkarılmıştır. Maalesef
aradan beş yılı aşkın süre geçmesine rağmen bu madencilerimiz hâlen
tazminatlarını alamamışlardır. Bu madencilerimizin mağduriyetlerinin Enerji ve
Tabii Kaynaklar Bakanlığı ve Tasarruf Mevduatı Sigorta Fonu yetkilileri tarafından
bir an önce giderilmesi gerektiği hususunu yüce Meclisimize arz ediyorum. 
Sayın
Başkan, Sakarya ili Türkiye’de mısır üretiminde önemli bir yere sahiptir. Ne
yazık ki bu yıl TMO tarafından açıklanan fiyatlar çiftçimizin beklentilerinin
altında kalmıştır. Tarımsal girdilerin yüzde 70 ila yüzde 100 arasında arttığı
bir durumda taban fiyatın geçen yıla göre yüzde 21 oranında artmış olması
çiftçimizi oldukça zora sokmuştur. 
TMO’nun
mevcut durumda az olarak bulduğumuz, düşük olarak bulduğumuz fiyattan dahi alım
yapmaya başlamaması neticesinde fiyatlar serbest piyasada çok daha azalmış,
düşmüş ve bunun neticesinde çiftçimiz mağdur olmuştur. 
Bu
konuda Tarım Bakanlığımıza çağrıda bulunarak mısır fiyatlarıyla ilgili olarak
özellikle TMO’nun yönlendirilmesi suretiyle…
(Mikrofon
otomatik cihaz tarafından kapatıldı) 
BAŞKAN
– Devam edelim.
MUHAMMED
LEVENT BÜLBÜL (Sakarya) - …çiftçilerimizin sıkıntılarına bir nebze olsun çare
bulunmasını talep ediyoruz. 
Yine,
mısır çiftçilerimiz açısından önemli bir sıkıntı daha vardır. Sakarya’da mısır
ekilen alanlarda başka bir ürün üzerinden tarım yapılmamaktadır. Bu, 3 defa
aynı ürünü ektikten sonra 4’üncü defa karşılıksız desteklemelerin verilmeyeceği
noktasındaki bu zamana kadar yapılan uygulama son derece isabetsizdir. Bundan dolayı
mısır çiftçimiz son derece sıkıntıya düşmektedir. Bunu önlemek son derece
önemlidir. Arka arkaya ürün ekilmesinden dolayı, 3 defa ürün ekilmesinden
dolayı 4’üncü ekim sürecinde devletimizin karşılıksız desteklerinden
faydalanılamaması durumunun ortadan kaldırılarak mısır çiftçimize bu
desteklemelerin devamlı hâle getirilmesini yüce Meclis huzurunda ilgili
makamlardan talep ediyoruz. 
Saygılar
sunarım. 
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Oluç’ta. 
Buyurun.

28.- İstanbul Milletvekili Hakkı Saruhan Oluç’un, Soma
maden işçilerinin Ankara yürüyüşünün engellenmemesi konusunda partilere çağrıda
bulunduklarına, Gezi olayları davasının tutuklu sanıklarından Osman Kavala
başta olmak üzere hukuksuz ve haksız yere cezaevinde tutulanların serbest
bırakılması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
milletvekilleri, Türkiye’nin yakın tarihinde en fazla kayıp verdiğimiz iş
cinayetlerinden biri 13 Mayıs 2014’te Soma’da gerçekleşmiştir. 301 maden
işçisini kaybettiğimiz bu facianın ardından Soma Holding ve Uyar Madencilik
şirketlerinden çıkarılan ve sendika üyesi olan işçiler, aradan geçen beş yılın
ardından tazminatlarını alamamış ve emeklilik haklarıyla ilgili hukuksuz
uygulamalara tabi tutulmuşlardır. Bu işçiler haklarını aramak amacıyla,
kendileriyle aynı durumda olan ve sayıları 2 bini aşan işçinin taleplerini
duyurmak için ve Mecliste görüşmeler yapmak için 5 Ekim günü Ankara’ya bir
yürüyüş başlatacaklarını duyurdular ve başlattılar da. 301 kilometre yürüyerek
Ankara’ya geleceklerdi ve Enerji Bakanlığı önünde de yürüyüşlerini
sonlandıracak ve sorunlarını, taleplerini ileteceklerdi. Bu, demokratik bir
haktır. Bu demokratik hak, bu yürüyüş defalarca engellenmeye çalışıldı, işçiler
gözaltına alınmakla tehdit edildi. Şimdi ise Manisa Kırkaağaç’ta
bekletiliyorlar, daha ileri gitmelerine izin verilmiyor. Açıkça bir suç
işleniyor işçilerin yürüyüşleri engellenmekle ve oraya çeşitli sivil toplum
kuruluşlarının, sendikaların, siyasi partilerin ziyaretleri oluyor işçilerle
dayanışmalarını göstermek için. 
Şimdi,
geçen beş yıla baktığımız zaman Soma’da haklarını arayan işçiler ve onları
savunan avukatlar, ÇHD’li avukatlar ceza alırken, çeşitli mağduriyetlerle karşı
karşıya kalırken, cezaevinde tutuklu durumda bulunurken Soma’da yaşanmış olan
bu işçi katliamının sorumluları cezasız bırakıldılar. 
Şimdi,
Türkiye'de madencilik alanında redevans ve taşeron uygulaması devam etmektedir
maalesef. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Bu devam ettiği gibi tazminat da ödenmemektedir,
özlük hakları gasbedilmeye çalışılmaktadır. Bu, kabul edilebilir bir durum
değildir. Öyle sanıyorum ki bu Meclisin çatısı altında bulunan bütün partiler,
iktidarıyla muhalefetiyle, mağdur durumda olan Soma madencilerinin bu
taleplerinin buraya heyetleriyle gelip dinlenmesini, onların taleplerinin nasıl
aşılabileceğine, nasıl karşılanabileceğine dair görüş alışverişinde bulunulmasını
doğru bulmaktadırlar. Dolayısıyla bütün partilere çağrımız şudur: Soma
madencilerinin bu yürüyüşünün engellenmesi ortadan kaldırılmalıdır ve bu engel
Anayasa’ya da aykırıdır üstelik. Madenciler Ankara’ya gelmelidir, bizlerle
görüşmelidir.
İkinci
bir hukuksuzlukla ilgili kısaca bir şey söylemek istiyorum. 2013 yılında
gerçekleşen ve 8 kişinin hayatını kaybettiği Gezi direnişiyle ilgili açılan
davanın 3’üncü duruşması dün İstanbul’da…
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – …30. Ağır Ceza Mahkemesinde görüldü ve iş insanı ve
sivil toplum aktivisti olan Osman Kavala’nın tutukluluğunun devamına karar
verildi. 1 Kasım 2017’de talimatla gözaltına alındı Osman Kavala ve yandaş
medya aracılığıyla saldırıya maruz kaldı, ardından da tutuklandı. İçi boş,
mesnetsiz bir iddianameyle haksız yere aylardır cezaevinde tutulmaktadır.
Kavala da aslında iktidarın kontrolü altındaki, iktidarın direktifleriyle
hareket eden bir yargının kararıyla âdeta rehin alınmış vaziyettedir. Sivil
topluma, muhalif olan herkese, özellikle de Gezi’de yer almış herkese yönelik
bu baskının, gözdağının somut ve güncel örneklerinden bir tanesidir Kavala’nın
tutukluluğunun devam etmesi ve bu devamı hukuken de vicdanen de kabul etmek
mümkün değildir. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
HAKKI
SARUHAN OLUÇ (İstanbul) – Tamamlıyorum.
Dolayısıyla
bu konuda Osman Kavala başta olmak üzere bugün hukuksuz ve haksız yere
cezaevinde tutulan herkesin, siyasetçi, gazeteci, sendikacı, akademisyen kim
varsa herkesin, bu hukuksuz ve haksız tutuklamalarla karşı karşıya olan,
muhalif olduğu için bu hak ihlalleriyle karşı karşıya olan insanların bir an
evvel serbest bırakılması gerekiyor. Hem de bugün bunu konuşuyoruz yani biraz
sonra Türkiye’de yargı alanında hangi düzenlemelerin yapılması gerektiğini
tartışacağımız günde bunu konuşuyoruz. Yani bu hukuksuzlukları yapanlar ve
yaptıranlar bilsinler ki adil yargılanma hakkı ve bağımsız ve tarafsız yargı
herkese her zaman lazımdır, yarın onlara da lazım olacaktır.
Teşekkür
ediyorum.
BAŞKAN
– Söz sırası Cumhuriyet Halk Partisi Grubu Başkan Vekili Sayın Özkoç’ta.
29.- Sakarya Milletvekili Engin Özkoç’un,
mağduriyetleri giderilmeyen Soma maden işçilerinin yaşamlarını nasıl
sürdüreceğini, çalışanın hakkını alamadığı bir Türkiye’ye dış dünyanın nasıl ve
niye yatırım yapacağını, işsizliğin nasıl yok edileceğini, bu ülkede yasaların
mı yoksa sarayın kararlarının mı üstün olduğunu öğrenmek istediğine,
uygulanılan yanlış dış politikalar neticesinde askerlerimizin Suriye sınırında
Ruslar tarafından korunduğuna, Cumhurbaşkanlığı kararıyla Tank Palet
Fabrikasının özelleştirme kapsamına alındığına ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; az önce Grup
Başkan Vekili arkadaşlarımın da ifade ettiği gibi bugün Mecliste Soma’dan gelen
işçilerimiz vardı. 2014 yılında 301 madencimizin can verdiği katliamın
gerçekleştiği Eynez ocağında işten çıkartılan 2.831 madenci hâlâ tazminatlarını
alamamıştır. Bu işçilerimizin kıdem tazminatlarını alabilmesi için biz 2015
yılında burada, bu Meclisin çatısı altında bir yasa çıkarttık. Bu yasaya
rağmen, açılmış onca davaya rağmen işçilerimizin hakları olan tazminatı
alamamış olmaları şaşırtıcıdır. Gelecek ayın sonunda, 30 Kasım 2019’da bu yasal
hakları zaman aşımına uğrayacaktır. Bu nedenle 5 Ekimde Soma’dan Ankara’ya bir
yürüyüş başlattı arkadaşlarımız. Bu yasal hakları da Valilik tarafından
engellendi. İnsanlara hem hak ettikleri tazminatı ödemiyorsunuz hem bu konuyla
ilgili Meclisten çıkan yasayı uygulamıyorsunuz hem mahkemelerin çıkardığı
kararları uygulamıyorsunuz hem de insanların -bıçak kemiğe dayanınca- feryadını
da susturmaya çalışıyorsunuz kolluk kuvvetleriyle. Peki, ne yapacak bu
insanlar? Nasıl yaşayacaklar? Bu ülkede yaşamın güvencesi nedir? Çalışan
insanların haklarını alamadıkları bir ülkeye, Türkiye’ye dış dünya nasıl bir
yatırım yapacak, niye gelecek bu ülkeye, niye bu ülkede üretim yapacaklar? Bu
ülkede işsizliği siz nasıl yok edeceksiniz? Bu ülkede üstün olan nedir, yasalar
mıdır, mahkeme kararları mıdır yoksa sarayın kararları mıdır? Buna bir karar
vermek gerekmiyor mu bu ülkede? 
(Mikrofon
otomatik cihaz tarafından kapatıldı) 
BAŞKAN
– Devam edelim. 
ENGİN
ÖZKOÇ (Sakarya) – Değerli arkadaşlarım, dün bir tezkere çıkardık. O da bir
torba tezkere, Suriye ile Irak aynı pakette, her ikisini de ayrı ayrı
değerlendirmemiz gerekiyor. O tezkereyi çıkarmadan önce, burada arkadaşlarımız
konuştu, Türkiye Cumhuriyeti’nin uyguladığı dış politikalar neticesinde,
iktidarın uyguladığı yanlış dış politikalar neticesinde askerlerimiz Suriye
sınırında Ruslar tarafından korunuyor. Türkiye Cumhuriyeti’nin iktidarı da
Türkiye Büyük Millet Meclisine gelip “Türkiye'nin menfaatleri doğrultusunda
gerekirse bize oraya girme izni verin.” diyor. Askerlerimiz o bölgede DEAŞ’ın
ve terör örgütünün saldırılarına karşı Ruslar tarafından korunurken Türkiye
Büyük Millet Meclisinde biz bu izni vermeyeceğiz de ne yapacağız? 
(Mikrofon
otomatik cihaz tarafından kapatıldı) 
BAŞKAN
– Devam edin. 
ENGİN
ÖZKOÇ (Sakarya) – Biz, bununla ilgili bu Mecliste ne konuşulması gerekiyorsa,
nasıl bir uyarıda bulunulması gerekiyorsa bulunuyoruz fakat bakın, hem bu izni
vereceğiz hem Türkiye bir savaşın eşiğine gelecek hem de Kıbrıs Türk
Cumhuriyeti’yle ilgili Türkiye savaşa girdiğinde, Amerika ambargo koyduğunda ve
silah vermediğinde, Türkiye kendi gücüyle kurduğu Tank Palet Fabrikasını yani
obüsleri yapan Tank Palet Fabrikasını yani 40 kilometrede nokta atışı yapan
Tank Palet Fabrikasını, yani obüsleri yeri geldiği zaman Mehmetçik’e gönderip
de tamirini yapan Tank Palet Fabrikasını Katar ordusuna peşkeş çekecek. 140
tane obüsün bugüne kadar yapılıyor olması gerekiyordu, elimde sözleşme var,
Tank Paletin yapması gerekiyordu, Mehmetçik’in ve Türk işçisinin yapması gerekiyordu.
(Mikrofon
otomatik cihaz tarafından kapatıldı)
BAŞKAN
– Tamamlayalım.
ENGİN
ÖZKOÇ (Sakarya) – Şimdi, bunların özelleştirme kapsamına alındıktan sonra,
sekiz gün sonra, yani Tank Palet Fabrikası 20 Aralık 2018 tarihli
Cumhurbaşkanlığı kararıyla özelleştirme kapsamına alınıyor, özelleştirme
kapsamına alındıktan sekiz gün sonra da 28 Aralık 2018’de Millî Savunma
Bakanlığının emriyle Tank Palet Fabrikası içindeki obüslerin üretildiği üretim
atölyesi iki yıl için bedelsiz olarak Katar ordusuna veriliyor. Peki, obüsler,
140 tane yapılması gereken obüsler yapılıyor mu, bilmiyoruz; akıbeti nedir,
bilmiyoruz. Peki, bizim ürettiğimiz obüsleri biz yeteri kadar üretip yeri
geldiği zaman bir müdahale anında kullanabilecek gücümüz şu anda var mıdır, onu
da bilmiyoruz. Türkiye nereye savruluyor, onu da bilmiyoruz. Meclisin bu konuda
bir an önce gereğini yapması lazım.
Teşekkür
ediyorum. (CHP sıralarından alkışlar)
BAŞKAN
– Söz sırası, AK PARTİ Grup Başkan Vekili Sayın Turan’da.
Buyurun
Sayın Turan.
30.- Çanakkale Milletvekili Bülent Turan’ın, toplumun
yargı reformu konusundaki beklentilerini bildiklerine, 9 Ekim Dünya Posta
Günü’nü kutladığına, birlikte adım atılarak Soma maden işçileriyle ilgili
sorunun çözümü konusunda sonuç alınmasını ümit ettiğine, kendi silahımızı
ürettiğimiz farklı bir dönemin yaşandığına ilişkin açıklaması
BÜLENT
TURAN (Çanakkale) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Bugün,
biliyorsunuz, kamuoyunda “yargı reformu” diye bilinen strateji belgemizin ilk
adımı olan kanun teklifini görüşmeye başlayacağız. Bu konuda toplumun
beklentilerini biliyoruz, Meclisimizin, vekillerimizin beklentilerini de
biliyoruz. Ümit ediyorum, saygın bir ortamda karşılıklı görüşmelerle, uzlaşıyla
bu kanunu bugün yarın sonuçlandırırız, beraber takip ederiz. Bu yargı
paketinin, toplumumuzda yargıya olan güvenin artmasında çok büyük bir adım
olacağını düşünüyorum. Ancak bunun devamında da diğer yargı paketleriyle
beraber sürecin devam edeceğini duyurmak istiyorum.
Sayın
Başkan, değerli milletvekilleri; bugün 9 Ekim Dünya Posta Günü ve küresel
iletişim devriminin başlangıcı olarak kabul edilen Dünya Posta Birliğinin
145’inci yaşı. Dolayısıyla, yağmur çamur demeden işlemlerimizi kolaylaştıran
tüm posta çalışanlarımızın bu özel gününü kutluyorum. 
Sayın
Başkan, değerli arkadaşlar; Grup Başkan Vekillerimiz haklı olarak Soma maden
işçilerimizle ilgili uygulamadaki sorunları dile getirdiler. Soma’yla ilgili o
üzüntülü hadiseden sonra tüm gruplarımızın, tüm partilerimizin ortak çalışmalarıyla
çok önemli yasal değişiklikler yaptık, çok önemli hakların hayata geçmesini
beraber sağlamaya çalıştık ancak görüyoruz ki uygulamada -aslında yasadan
kaynaklı olmayan, tam aksine, uygulama sorunu olan- bir sorunla karşı
karşıyayız. Arkadaşlarımızla görüştüm, bugün ilerleyen saatlerde diğer Grup
Başkan Vekillerimizle toplantısı olacak bu işçi arkadaşlarımızın. Bu konudaki
hassasiyetimizi ifade etmek istiyorum. Ümit ediyorum konunun çözümü için hep
beraber adım atar ve sonuç alırız.
Yine,
aynı şekilde, Grup Başkan Vekilinin ısrarla ordumuzun sıkıntısı olabilecek
konuda ifade ettiği başlığa değinmek isterim. Bu, polemik konusu değil, ordu
bizim ordumuz. Suriye’de özel bir dönem yaşıyoruz, tezkeremizi dün hep beraber
ittifakla geçirdik. 
(Mikrofon
otomatik cihaz tarafından kapatıldı)
BAŞKAN
– Buyurun. 
BÜLENT
TURAN (Çanakkale) - Ama şunu söylemeden geçemeyeceğim Sayın Başkan: Türkiye’de
bundan on beş-on altı sene önce yüzde 20’lerde olan ülkemizin yerli, millî
savunma oranı bugün yüzde 70’leri geçmiş durumda. Bu, çok kıymetli bir değer.
Artık kendi mühendisimizin, kendi askerimizin kendi silahını yaptığı, ürettiği
çok farklı bir dönemi yaşıyoruz, hatta üretilen bu savunma sistemlerinin
dünyaya ihracı söz konusu, değişik ülkelere ihracı söz konusu. İlerleyen
zamanlarda daha büyük çalışmaları hep beraber yapacağız Sayın Başkanım. 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Efendim, müsaade ederseniz, kayıtlara geçmesi açısından
söylüyorum: Türkiye Büyük Millet Meclisinde gerçekleri konuşmak zorundayız.
“Millî tank projesi” diye başladı, yüzde 50’si Katar ordusuna verilen, 13
yönetim kurulu üyesinin 7’si Katar ordusuna verilen yani yetkinin tamamı Katar
ordusuna verilen bir proje millî olamaz; bu, bir. İki, bize ait olamaz. Üç,
ASFAT AŞ’nin kuruluş ana sözleşmesinden “Türk Silahlı Kuvvetlerinin menfaatinin
öncelikle” maddesinin kaldırılarak bunu tamamen Silahlı Kuvvetlerin imkân ve
kabiliyetlerini artırmadan ayrıştıran maddeyi de oraya koyan zihniyetin millete
hesap vermesi gerekiyor. (CHP sıralarından alkışlar) 
BÜLENT
TURAN (Çanakkale) – Sayın Başkan, bu uzatılacak konu değil ama bununla ilgili
Sayın Genel Başkanlar değişik ortamlarda defaatle cevap verdiler birbirlerine.
Özeti şu: Millî savunmada Türkiye’nin aştığı mesafeyi herkes biliyor,
konuşuyor. Bu farklı tartışma konusu, teknik konu fakat özetle yerli savunma
sanayimizin çok büyük bir ilerleme katettiğini, yüzde 70’lere varan oranda
yerli üretime başladığımızı dünyaya ilan ettiğimizi de söylemek istiyorum. 
BAŞKAN
– Peki.
Değerli
milletvekilleri…
ENGİN
ÖZKOÇ (Sakarya) – Efendim, bu doğru değil. 
RECEP
ÖZEL (Isparta) – Nasıl doğru değil ya? 
ENGİN
ÖZKOÇ (Sakarya) – Yani biz gerçekleri… Özür diliyorum, sizin karşınızda
defalarca söz almak istemem ama bir, millî savunmada geldiğimiz nokta
anlatıldığı gibi değil; iki, büyük Türkiye Cumhuriyeti’nin başında bulunan
kişi, “Ben millî tank üreteceğim.” derken, Türk askeri üretirken, Türk
mühendisi üretirken bunu alıp da hiçbir şekilde teknolojik üstünlüğü olmayan
Katar ordusuna peşkeş çekerse bunun adı vatana ihanettir. (CHP sıralarından
alkışlar)
BAŞKAN
– Peki.
BÜLENT
TURAN (Çanakkale) – Öyle değil Sayın Başkan. Biz izah ettik, yine ederiz.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Soma maden işçileriyle ilgili Meclisten çıkan yasanın uygulamadaki aksaklığının
giderilmesinin sosyal devletin gereği olduğuna ilişkin konuşması
BAŞKAN
– Değerli milletvekilleri, Grup Başkan Vekillerimizin hepsinin değindiği bir
konuda, Soma maden işçileri konusunda anlıyorum ki herkes bir hassas duruş
sergiliyor. Meclisten çıkan bir yasanın da uygulanması konusunda uygulamadaki
-az önce Sayın Turan’ın bahsettiği- aksaklığın bir an önce giderilmesi bir
sosyal devletin de gereğidir. Büyük acılar yaşamış Soma’daki maden işçisi
kardeşlerimizin yasayla kazanılmış haklarının ödenmesi konusunda bir an önce
çaba gösterilmesinin yararlı olacağını herkes söylüyor, ben de katılıyorum.
Umarım, en kısa zamanda bu sorun çözülür. 
Değerli
milletvekillerimiz, şimdi, gündeme geçiyoruz. 
Başkanlığımızın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi var;
okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 9/10/2019 tarihinde Grup Başkan
Vekili Kocaeli Milletvekili Lütfü Türkkan tarafından, İncirlik Üssü’nün
faaliyetlerinin incelenmesi, varsa İncirlik Üssü üzerinden terör örgütlerine
verilen lojistik ve mühimmat desteğinin tespit edilmesi amacıyla verilmiş olan
Meclis araştırması önergesinin görüşmelerinin, Genel Kurulun 9 Ekim 2019
Çarşamba günkü birleşiminde yapılmasına ilişkin önerisi
9/10/2019
Türkiye Büyük Millet Meclisi
Başkanlığına
Danışma Kurulu 9/10/2019 Çarşamba günü (bugün) toplanamadığından,
grubumuzun aşağıdaki önerisinin İç Tüzük’ün 19’uncu maddesi gereğince Genel
Kurulun onayına sunulmasını saygılarımla arz ederim. 
 Lütfü
Türkkan 
 Kocaeli

 Grup
Başkan Vekili 
Öneri:

Suriye'nin
kuzeyinde konuşlanmış YPG terör örgütünün Amerika Birleşik Devletleri'nden ağır
silah ve mühimmat desteği aldığı kamuoyunca bilinmektedir. 6 Haziran 2017'de
Pentagon Sözcüsü Jeff Davis, Rakka Operasyonu sürecinde silah desteğinin yanı
sıra obüs topları ve füzelerle Suriye PKK'sına destek verdiklerini ifade etmiş
ve bu süreçte İncirlik Üssü’nü kullandıklarını da itiraf etmiştir. 
İncirlik
Üssü’nün faaliyetlerinin incelenmesi, varsa İncirlik Üssü üzerinden terör
örgütlerine verilen lojistik ve mühimmat desteğinin tespit edilmesi amacıyla
Kocaeli Milletvekili ve Grup Başkan Vekili Lütfü Türkkan tarafından 9/10/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerinin
9/10/2019 Çarşamba günkü birleşimde yapılması önerilmiştir.
BAŞKAN
– Teşekkür ederim. 
Şimdi,
önerinin gerekçesini açıklamak üzere, öneri sahibi İYİ PARTİ Grubu adına
Kocaeli Milletvekilimiz Sayın Lütfü Türkkan. 
Buyurun
Sayın Türkkan. (İYİ PARTİ sıralarından alkışlar) 
Süreniz
beş dakika. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; 2011 yılında Suriye’de başlayan iç savaşla birlikte PYD
bölgede kendisine alan açmış ve rejim ile PYD arasında defakto bir anlaşma
sağlanmıştır. Bu anlaşma çerçevesinde Esad rejimine bağlı güçler Kuzey
Suriye’den çekilirken bu bölgeler PYD ve onun silahlı yapılanması olan YPG
tarafından doldurulmuş ve Suriye’nin kuzeyinde bir PKK devletine zemin
hazırlanmıştır. Suriye’nin kuzeyinde Türkiye'nin bekasını tehdit eden terör
unsurları, Amerika Birleşik Devletleri desteğiyle birlikte, bir virüs gibi
yayılırken siyasi iktidar maalesef bu tehditlere bigâne kalmıştır. 
Sayın
Erdoğan’ın Suriye politikası, kendi ifadesiyle “Şam’a gideceğiz ve orada Emevi
Camisi’nde namaz kılacağız.” gibi, gerçekçi olmayan stratejik hatalara
saplanmış ve dış politikadaki o hatalar Türkiye’ye çok ağır bedeller
ödetmiştir. O ifadeden bugüne tam yedi yıl geçti. Sayın Erdoğan Şam’a gidemedi
ancak resmî rakamlara göre 3,8 milyon Suriyeli Türkiye’ye geldi. Dönemin Dışişleri
Bakanı olan Davutoğlu ise Suriye içerisindeki bu savaşla ilgili olarak şu
ifadeleri kullanmıştır: “Esad’ın gidişine haftalar kaldı.” Davutoğlu’nun
kendisi gideli çok oldu ama Esad hâlâ yerinde. İşte bu öngörüsüzlük sonucunda,
bu yanlış dış politikanın sonucunda ülkemiz dünyanın en çok sığınmacı
bulunduran ülkesi konumuna geldi. Bu hataların sonucunda PKK-YPG Suriye’nin
kuzeyinde bir terör devleti kuracak zemini oluşturdu. Öyle ki Türk Silahlı
Kuvvetlerimiz, 2016 yılında Fırat Kalkanı, 2018 yılında Zeytin Dalı
Operasyonlarıyla Fırat’ın batısında oluşan terör koridorunu temizlemek zorunda
kaldı. Şimdi geldiğimiz noktada, Türk ordusu, Fırat’ın doğusunda bulunan ve
Türk devletinin bekasını tehdit eden terör organizasyonunu bölgeden tamamen
temizleyecek büyük bir askerî harekâtın hazırlığı içindedir. İYİ PARTİ olarak,
böyle bir süreçte Türk ordusunu akamete uğratacak ya da toplumda moral
bozukluğu yaratacak hiçbir yaklaşımı kabul etmeyiz, edemeyiz. Ancak şunu
söylemek durumundayız: Yeri ve zamanı geldiğinde, İYİ PARTİ iktidarı, Türk
ordusunu bu hamleleri yapmak zorunda bırakan iktidardan bunun hesabını
sormalıdır, soracaktır. 
Değerli
milletvekilleri, Suriye’nin kuzeyinde konuşlanmış YPG terör örgütü 2014
yılından beri Amerika Birleşik Devletleri’nden ağır silah ve mühimmat desteği
alıyor. Cumhurbaşkanı Erdoğan’ın ifadesine göre, bugüne kadar Amerika Birleşik
Devletleri’nden YPG’ye 30 bin tır civarında silah ve mühimmat verilmiştir. O
silahlardır ki yarın Mehmetçik’e karşı terör örgütleri tarafından kullanılacak
ve teröristler tarafından Türk ordusunun üzerine çevrilecek. Bu noktada şu
soruyu sormak zorundayız: YPG’ye gönderilen bu silahlar nereden ve nasıl
bölgedeki terör unsurlarına ulaştırıldı? Bu silahlar YPG’ye Amerika tarafından
yalnızca Irak bölgesi üzerinden ulaştırılmamıştır. Suriye PKK’sına ağır silah
ve mühimmat sevkiyatı yapan Amerika’nın, Rakka Operasyonu’nda İncirlik Üssü’nü
kullandığı bilinen bir gerçek. Bunu ben söylemiyorum, bunu Pentagon Sözcüsü
Jeff Davis söylüyor 6 Haziran 2017’de. Pentagon Sözcüsü Davis, silah desteğinin
yanı sıra, obüs topları ve füzelerle Suriye’nin PKK’sına destek verdiklerini
açıkça söylemiş ve dahası, İncirlik Üssü’nü kullandıklarını da itiraf etmiştir.
Bunun anlamı şudur: Türk ordusuna karşı kullanılmak üzere YPG terör örgütüne
binlerce tır silahı veren Amerika yönetimi, bu desteğin bir kısmını Türk askerî
kaynaklarını kullanarak İncirlik üzerinden gerçekleştirmiştir ve bugün
Türkiye’ye düşmanca ve küstah tavrını sürdüren Amerika’ya karşı İncirlik
Üssü’ndeki faaliyetlerin incelenmesi, gerekirse İncirlik dâhil tüm Amerikan
üslerinin kapatılması bir seçenek hâline gelmiştir. İncirlik Üssü, bir NATO
üssü değildir. 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Türkkan.
LÜTFÜ
TÜRKKAN (Devamla) – Teşekkür ederim efendim.
Türkiye
izin verdiği için Amerika bugün orada askerî kuvvet bulundurma hakkına sahiptir
ve son dönemde Amerika’nın güttüğü düşmanca politikaya karşı, İncirlik Üssü’nün
kapatılması dâhil, tüm seçenekler ihtimal dâhilinde olmalıdır. Türk devleti,
kırk dört yıl önce kendisine silah ambargosu uygulayan Amerika’nın memleket
dâhilindeki tüm üslerini kapatmıştı, gerekirse yine yapar. Ancak her şart
altında yapılması gereken, İncirlik Üssü’nün kullanım süresinin yeniden
değerlendirilmesi dâhil olmak üzere, bugüne kadar Türk milletinin aleyhinde
hangi faaliyetlerin yapıldığının tespit edilmesidir. Biz inanıyoruz ki Türkiye
Büyük Millet Meclisinde İncirlik Üssü’ndeki faaliyetlere yönelik bir araştırma
başlatılması, bu süreçte Amerika’yla olan ikili ilişkide Türkiye Cumhuriyeti
devletine bir ivme kazandıracaktır. Bu sebeple önergemize desteğinizi rica
ediyorum.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Türkkan. 
LÜTFÜ
TÜRKKAN (Devamla) - Bu vesileyle bir kez daha ifade etmek istiyorum:
Mehmetçik’imize Türk milletinin varlığını ve birliğini muhafaza etmek, Türk
toplumunun huzur ve refah içinde yaşamasını temin etmek amacıyla
gerçekleştireceği askerî operasyonlarda Allah’tan üstün başarılar niyaz
ediyoruz, Allah ordumuzu daim muzaffer kılsın.
Teşekkür
ediyorum. (İYİ PARTİ sıralarından alkışlar)
BAŞKAN
– Öneri üzerinde söz isteyen Cumhuriyet Halk Partisi Grubu adına İzmir
Milletvekilimiz Sayın Atila Sertel. (CHP sıralarından alkışlar)
Süreniz
üç dakika Sayın Sertel. 
CHP
GRUBU ADINA ATİLA SERTEL (İzmir) – Teşekkür ederim Sayın Başkanım.
Genel
Kurulu saygıyla selamlıyorum.
Gerçi
azınlıkta ama AKP Grubuna bir soru sorarak başlamak istiyorum. Kendisini
milliyetçi, millî ilan edenlere 2 soruyla sözüme devam edeyim. İncirlik Üssü’ne
muamele yapabilir misiniz? İncirlik üzerinden ülkemize muamele yapanlara karşı
tavrınız ne olur? Bu sorunun cevabı, aslında İYİ PARTİ’nin verdiği önergenin
ortaya çıkaracağı bir durumdur.
VELİ
AĞBABA (Malatya) – Bir de Kürecik’e, Kürecik’e...
ATİLA
SERTEL (Devamla) – Buradan öyle hamasi nutuk atmayacağım, sayın İYİ PARTİ’nin
sözcüsü söyledi, İncirlik bir NATO üssü değil elbette, Amerikan askerleri,
silahları, bütün cihazları, uçakları, dinleme aygıtları, marketleri,
süpermarketleri, Türkiye izin verdiği için orada duruyor. Son dönemde
Amerika’yla olan ilişkilerinizde Trump’ın Twitter üzerinden Türkiye’yi
tehditleri karşısında sadece yandaş medyanın manşetlerinde ve Twitter üzerinden
verdiğiniz cevaplarla millî ve milliyetçi olduğunuzu söylüyorsunuz.
VELİ
AĞBABA (Malatya) - Onu da veremiyor, onu da veremiyor, keşke “tweet” atabilse. 
ATİLA
SERTEL (Devamla) – Adam diyor ki, Trump: “Obama döneminde Kürtlerle değil,
müttefikimiz Türkiye Cumhuriyeti’nin can düşmanı olan PKK’yla iş tuttuk, bu
politikayla Türkiye'nin, Türk-PKK savaşının tohumlarını ektik.” Devamla, taraf
olduğu ve Türkiye'nin aleyhinde bir politika izlediği gibi “Eğer bizim
politikamıza uymazsanız sizin ekonominizi mahvederiz.” diyen bir Trump’la karşı
karşıyayız. Zaten damat mahvetti ekonomiyi, Trump’a gerek yok ama yine bir
tehdit söz konusu. Bu tehditlere karşı varsa cesaretiniz, varsa yüreğiniz, eğer
millîyseniz, eğer milliyetçiyseniz gelin, İYİ PARTİ’nin bu… İncirlik üzerinden
ülkemize yönelik yaptığı muameleyi ve o bölgeye silah yığılmasını önlemeniz
gerekmektedir. Açıkça, o İncirlik Hava Üssü’nün, o üsten ne yardımlar
yapıldığının araştırılması lazım. 
Geçen
gün Genel Başkanımız grup toplantısında söyledi: “Suriye’deki teröristlere
Türkiye üzerinden silah gönderen kimlerdir?” diye sordu. “Meşru olmayan bu yolu
size kimler önerdi?” diye sordu. “Bu gayrimeşru yolu sana önerenler hâlâ senin
yanında mı? Silahlar geliyordu Türkiye’ye, kara yoluyla, hava yoluyla geliyordu
ve yasa dışı, meşru olmayan yollardan Suriye topraklarına silahlar gidiyordu.
Müslüman’ı Müslüman’a kırdırdınız ve o ‘Müslüman’ı Müslüman’a kırdır.’ diye
sana kim söyledi?” diye sordu. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Sertel.
ATİLA
SERTEL (Devamla) – Sağ olun Sayın Başkanım.
“Kim
kırdırdı?” diye sordu, “Bunun cevabını bekliyorum.” dedi. İnanın, tık yok,
hiçbir yanıt yok. Hiçbir yanıt olmayacağı gibi, hamasi nutuklar var.
Başından
söyledim: Varsa yüreğiniz, varsa cesaretiniz, eğer millîyseniz, eğer
milliyetçiyseniz gelin, Türkiye’ye düşmanlık eden bu emperyalist yapıya karşı
birlikte hareket edelim. İncirlik Üssü’nden Suriye topraklarına gönderildiği
söylenilen silahların araştırmasını yapalım. 
Sayın
Veli Ağbaba da söylüyor, Malatyalı. Kürecik’te de aynı olaylar oluyor. Biz,
Amerika’nın Türkiye toprakları üzerinde uygulamaları karşısında, Türkiye
Cumhuriyeti olarak, gerçekten, ne yapıyoruz ne yapmıyoruz, gelin, bunu Meclis
araştırmasıyla gündeme getirelim. 
Size
saygılarımı sevgilerimi sunarak bu önerinin desteklenmesini istiyorum. (CHP ve
İYİ PARTİ sıralarından alkışlar) 
BAŞKAN
– Öneri üzerine söz isteyen Adalet ve Kalkınma Partisi Grubu adına Kocaeli
Milletvekilimiz Sayın Fikri Işık. (AK PARTİ sıralarından alkışlar) 
Süreniz
üç dakika Sayın Işık. 
AK
PARTİ GRUBU ADINA FİKRİ IŞIK (Kocaeli) – Sayın Başkan, değerli milletvekilleri;
İYİ PARTİ grup önerisinin aleyhinde AK PARTİ Grubu adına söz almış bulunuyorum.
Bu vesileyle yüce Meclisi saygıyla selamlıyorum. 
Değerli
arkadaşlar, sözlerimin başında Amerika Birleşik Devletleri’nin özellikle son
dönemde Türkiye aleyhine aldığı tutumu kesinlikle kabul etmediğimizi,
reddettiğimizi ifade etmek istiyorum. Türkiye'nin belki bölgede kendi başına
bir oyun kurma gücü olmayabilir ama Türkiye, bölgede Türkiye’ye rağmen kurulan
her oyunu bozma gücüne ve kudretine sahiptir; bunun herkes tarafından özellikle
bilinmesi lazım. 
Değerli
arkadaşlar, Türkler ile Kürtler bu topraklarda yüzyıllardır savaşmıyor, aksine
bin yıldır kardeşçe yaşıyor, bin yıldır aynı kaderi paylaşıyor, aynı olaya
seviniyor, aynı olaya üzülüyor. Çanakkale’de, Sarıkamış’ta, Kutülamare’de,
Kurtuluş Savaşı’nda, terörle mücadelede ve en son 15 Temmuzda kader
birliğimizin ne kadar güçlü olduğunu bir kez daha bütün dünyaya göstermiş
olduk. Bundan dolayı son dönemde yapılan açıklamaları kesinlikle reddettiğimizi
buradan bir kez daha ifade etmek istiyorum. 
Evet,
Amerika Birleşik Devletleri’nin terör örgütleri arasında yaptığı ayrımın kabul
edilemez olduğunu defalarca ifade ettik. Bugün hâlâ FETÖ’nün elebaşının
Amerika’da serbestçe dolaşıyor olması, Amerika adına utanç vericidir, dünya
adına utanç vericidir. Terör örgütünün, FETÖ’nün faaliyetlerinin Amerika’da
devam ediyor olması, Amerika’nın terörle mücadelede ikircikli davranışının en
önemli göstergelerinden bir tanesidir. Yine, aynı şekilde DEAŞ’a karşı PKK’nın Suriye
kolu olan PYD-YPG’yi desteklemesi Amerika’nın terörle mücadelesinde samimi
olmadığının bir göstergesidir. 
Değerli
arkadaşlarım, Türkiye bugüne kadar terörle mücadelede daima ilkeli davrandı.
Bizim için FETÖ, PKK/PYD-YPG neyse DEAŞ da odur. Dolayısıyla, DEAŞ’a karşı da
aynen PYD/PKK terör örgütüne gösterdiğimiz tavrı gösterdik.
İncirlik
Üssü’yle ilgili konuya geldiğimizde… Değerli arkadaşlarım, İncirlik Üssü’nün
kullanımı 29 Mart 1980 tarihli Savunma ve Ekonomik İşbirliği Anlaşması çerçevesinde
yapılmaktadır. Biraz önce İYİ PARTİ sözcüsü de, Cumhuriyet Halk Partisi sözcüsü
de ifade etti; evet, İncirlik Üssü bir NATO üssü değildir, kontrol tamamen
Türkiye’dedir. Dolayısıyla, Türkiye’den, İncirlik Üssü’nden PYD-YPG
teröristlerine yönelik bir tek silahın gitmesi dahi mümkün değildir. Bu,
Türkiye Cumhuriyeti’ne atılan bir iftiradır. Bu konuda sadece AK PARTİ Hükûmeti
değil, aslında bugüne kadar bütün hükûmetlerimiz aynı hassasiyeti göstermiştir.
(Mikrofon
otomatik cihaz tarafından kapatıldı) 
VELİ
AĞBABA (Malatya) – Kürecik ne zaman kuruldu Sayın Işık, Kürecik?
BAŞKAN
– Tamamlayalım Sayın Işık.
FİKRİ
IŞIK (Devamla) – Bakınız, 1974 Kıbrıs Barış Harekâtı’ndan sonra Amerikan
Kongresinin aldığı ambargoya karşılık o günkü Türkiye Cumhuriyeti Hükûmeti,
Amerika’nın Türkiye’deki tüm üsleriyle ilgili gerekli kararı tereddüt etmeden
almıştı, bugün de bu kararların alınmasında hiçbir tereddüt olamaz, olmaz.
Bunun aslında en güzel göstergesini dün burada birlikte yaşadık. Biz dün burada
Türkiye Büyük Millet Meclisi olarak Türk Silahlı Kuvvetleri unsurlarımızın
kuzey Suriye’ye, Suriye’nin tamamına, Irak’a, Mali’ye gönderilmesiyle ilgili
Hükûmete yetki verdik. Bu aslında millî duruşun Meclis bünyesinde güzel bir
insicamıdır. 
Evet,
şu anda en önemli önceliğimiz nedir? Değerli arkadaşlar, şu anda en önemli
önceliğimiz Fırat’ın doğusunun terörist unsurlardan temizlenmesidir.
Türkiye'nin en önemli önceliği, bu bölgedeki terör yuvalarının dağıtılması,
bölgenin, başta orada yaşayan Kürt, Arap, tüm kardeşlerimiz için huzurlu ve
güvenli bir bölge hâline getirilmesidir. 
(Mikrofon
otomatik cihaz tarafından kapatıldı) 
FİKRİ
IŞIK (Devamla) – Sayın Başkanım, son cümle…
BAŞKAN
- Tamamlayalım Sayın Işık.
FİKRİ
IŞIK (Devamla) – Bu noktada, Türk Silahlı Kuvvetleri başta olmak üzere tüm
devlet kurumlarımız, tüm milletimiz aslında kararlılığını her vesileyle ortaya
koymaktadır. Ümit ediyoruz, bu mesaj çok iyi anlaşılır. Ümit ediyoruz,
Türkiye'nin kararlılığı test edilmez, sınanmaz. Ümit ediyoruz, bütün dünya
Türkiye'nin bu haklı mücadelesini görür ve bu noktada gerekli desteği verir. Bu
noktada, Meclisimizden de güçlü desteğinin devam etmesini özellikle istiyoruz.
İncirlik
konusunda, Türkiye’den PYD’ye yönelik herhangi bir silah sevkiyatının
yapılmadığını bir kez daha altını çizerek ifade ediyorum. Sadece şunun
bilinmesinde fayda var: Sayın Başkan, Türkiye, DEAŞ’la mücadele koalisyonunun
bir parçasıdır. Bu, Türkiye'nin terörle mücadelesinde ilkeli duruşunun da bir
göstergesidir. Bundan dolayı, İncirlik’ten yapılan lojistik, eğitim desteği
gibi DEAŞ’la mücadele kapsamında yapılan faaliyetleri bugün “PYD’ye destek”
diye algılamak, değerli arkadaşlar, insafla bağdaşmaz, insaf ölçüsüne sığmaz.
Bu, sadece ve sadece bölgeden terör örgütü DEAŞ’ın çıkarılması için Türkiye'nin
üzerine düşen yükümlülüğü yerine getirmesidir diyorum.
Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim, sağ olun.
LÜTFÜ
TÜRKKAN (Kocaeli) – Sayın Başkan, müsaade ederseniz…
BÜLENT
TURAN (Çanakkale) – Sayın Başkan, biz karar yeter sayısı istiyoruz.
VELİ
AĞBABA (Malatya) – Karar yeter sayısı! Meclisin çalışmasını engellemeye
çalışacak AK PARTİ Grubu. 
ENGİN
ÖZKOÇ (Sakarya) – Çünkü burada değiller.
BÜLENT
TURAN (Çanakkale) – Bravo Veli Bey!
VELİ
AĞBABA (Malatya) – Allah bugünleri de bize gösterdi. 
BAŞKAN
– Buyurun Sayın Türkkan.
V.- AÇIKLAMALAR (Devam)
31.- Kocaeli Milletvekili Lütfü Türkkan’ın, Kocaeli
Milletvekili Fikri Işık’ın İYİ PARTİ grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, hemşehrim Sayın Bakan ağzındaki baklayı en
son cümlesinde çıkardı aslında. O da şu: O dönemde “IŞİD’le mücadele” adı
altında YPG unsurlarına destek veren Amerika’nın “IŞİD’le mücadele etsin.” diye
YPG’ye İncirlik üzerinden sevk ettiği silahlar şu anda Türk ordusuna karşı
kullanan bir terör örgütünün elinde. 
FİKRİ
IŞIK (Kocaeli) – Vermedik, silah sevkiyatı yok.
LÜTFÜ
TÜRKKAN (Kocaeli) – Pentagon Sözcüsü Davis, İncirlik’in maksadın dışında
kullanılmasını gösteren bu ifadeyi bilerek kullanamaz. Yani kendi ülkesini
riske atacak bu cümleyi gerçeğe karşı kullanması mümkün değildir. Ama ben şunu
anlayabilirim: “Biz, İncirlik’in kapatılması da dâhil olmak üzere Türkiye'nin
elindeki kozları araştırmak üzere bu komisyonun kurulmasına, Amerika’yla olan
iktidarımızın ilişkilerine zarar verir endişesiyle kabul etmiyoruz.” derseniz
biz bunu anlayabiliriz. Zira “Biz Amerika’nın onayıyla iktidar olmuş bir
partiyiz.” derseniz bunu kabullenmekte çok zorlanmayız. Ama onun dışındaki
bahaneleriniz bu konuda hilafıhakikate beyandan başka hiçbir şey değildir.
Teşekkür
ediyorum. (CHP sıralarından alkışlar)
BAŞKAN
– Buyurun Sayın Özkoç.
32.- Sakarya Milletvekili Engin Özkoç’un, İç Tüzük’ün
kendilerine tanıdığı karar yeter sayısı isteme hakkını kullanacaklarına ilişkin
açıklaması
ENGİN
ÖZKOÇ (Sakarya) – Biz muhalefet olarak, Cumhuriyet Halk Partisi olarak
iktidarın buraya getirdiği yasaları zamanında ve düzenli görüşmek için yeterli
sayıda arkadaşımızla burada bulunuyoruz ve yardımcı oluyoruz. Bazen karar yeter
sayısı istediğimizde muhalefeti suçlayan iktidar “Meclisin çalışmasını
engelliyor.” derken şu anda kendilerinin yeter sayıda olmamasından dolayı karar
yeter sayısı istemelerinin karşılığı olarak bundan sonra her konuda karar yeter
sayısı isteyeceğimizi iktidara belirtiyoruz. (CHP sıralarından alkışlar)
BAŞKAN
– Peki, teşekkür ederim.
MURAT
EMİR (Ankara) – İç Tüzük’ü istismar ediyorlar Sayın Başkan.
BÜLENT
TURAN (Çanakkale) - Sayın Başkan, bu İç Tüzük’e ilişkin bir haktır, onu
kullanıyoruz. 
ENGİN
ÖZKOÇ (Sakarya) - Bu hakkımızı sonuna kadar kullanacağız Sayın Başkan. 
MAHMUT
TANAL (İstanbul) - Hakkın kötüye kullanılmasını kanun korumaz Sayın Başkan.
VELİ
AĞBABA (Malatya) - Ya, böyle bir şey olabilir mi ya!
LÜTFÜ
TÜRKKAN (Kocaeli) - Anlaşıldı, yargı reformu bir ay sürecek.
BAŞKAN
– Fikri Bey, siz de bir dakikayla toparlayın lütfen.
33.- Kocaeli Milletvekili Fikri Işık’ın, iç siyaset
yapmak adına Türkiye’nin menfaatlerinin heba edilmemesi gerektiğine ilişkin
açıklaması
FİKRİ
IŞIK (Kocaeli) – Sayın Başkanım, bakınız öncelikle şunu ifade edeyim.
Türkiye’de AK PARTİ milletin oyuyla iktidar oldu.
VELİ
AĞBABA (Malatya) - İç Tüzük’ü kötü niyetle kullanıyorlar. Allah bu günleri de
gösterdi bize ya! 
FİKRİ
IŞIK (Kocaeli) – Onun desteği, bunun desteği demek daha önceden Türkiye’nin
hükûmetlerinin başka ülkelerin desteğiyle iktidar olduğunu zımnen kabul etmek
anlamına gelebilir; bu tehlikelidir. AK PARTİ 3 Kasım 2002 seçimlerinde yüzde
34 oy aldı, 2007’de yüzde 46,5 aldı, 2011’de yüzde 49 aldı, 2015’te yüzde 49,5
aldı ve 2018’de de en son Cumhurbaşkanımız yüzde 52’nin üzerinde bir oyla
seçildi. Bu, birinci konu.
İkinci
konu: Değerli arkadaşlar, bakın, iç siyaset yapacağız diye Türkiye’nin
menfaatlerini düşüncesizce heba etmeyelim. Bakın, çok net bir şey ifade ettim. 
ENGİN
ÖZKOÇ (Sakarya) – Düşüncesizce ne demek ya!
VELİ
AĞBABA (Malatya) - Bu nasıl ağır bir laf ya!
ENGİN
ÖZKOÇ (Sakarya) - Bu nasıl bir laf!
VELİ
AĞBABA (Malatya) – Böyle bir hitap olabilir mi ya! Kınıyoruz Sayın Başkan!
BAŞKAN
– Sayın Işık, bir açıklama yaparken tartışma doğurmayın lütfen.
FİKRİ
IŞIK (Kocaeli) – İncirlik üssünden YPG’ye, PYD’ye bir tek silah gönderilmesi
mümkün değildir.
ENGİN
ÖZKOÇ (Sakarya) – Bu nasıl bir hitabe!
BAŞKAN
– Sayın Işık, toparlayın, tamamlayın
FİKRİ
IŞIK (Kocaeli) – Yani böyle bir iddia kesinlikle doğru değildir. 
BAŞKAN
– Teşekkür ederim Sayın Işık, teşekkür ederim.
ENGİN
ÖZKOÇ (Sakarya) – Sayın Başkan, lütfen…
BAŞKAN
– Bir saniye… Bir saniye…
ENGİN
ÖZKOÇ (Sakarya) – Öyle şey olur mu?
BAŞKAN
– Değerli arkadaşlar, açıklamalar için söz verdiğimde lütfen yeni tartışmalar
doğuracak açıklamalarda bulunmayın. Yani konular rehâmeti içerisinde Mecliste
tartışılsın. Her bir aykırı söz bir başka tartışmayı doğuruyor ama gündemimiz
yoğun, çalışacaksak bu zamanı da iyi kullanmamız gerekiyor.
Buyurun
Sayın Özkoç.
34.- Sakarya Milletvekili Engin Özkoç’un, Kocaeli
Milletvekili Fikri Işık’ın yaptığı açıklamasındaki bazı ifadelerine ilişkin
açıklaması
ENGİN
ÖZKOÇ (Sakarya) – Sayın Başkanım, az evvel ifade ettiğim gibi gündemimizin
yoğun olmasına rağmen muhalefet partisi olarak her konuda karar yeter sayısını
arayacağız, her konuda. Birincisi bu.
BAŞKAN
– Peki. 
ENGİN
ÖZKOÇ (Sakarya) – İkincisi, Türkiye Cumhuriyeti’nde Türkiye Büyük Millet
Meclisinde eğer iktidar çoğunluktan yanaysa, milletin çoğunluğunu
kastediyorlarsa azınlık orasıdır, çoğunluk burasıdır. (CHP ve İYİ PARTİ
sıralarından alkışlar)
BAŞKAN
– Peki, teşekkür ederim. 
Değerli
milletvekilleri…
ENGİN
ÖZKOÇ (Sakarya) – Herkes haddini bilerek konuşmalıdır. Çoğunluk işte buradadır,
Türkiye Büyük Millet Meclisindeki çoğunluk, milletin iradesi buradadır. 
BAŞKAN
– Peki.
ENGİN
ÖZKOÇ (Sakarya) – Bir üçüncüsü, “düşüncesizce” diyerek kendisini kibirli bir
şekilde bir yere koyup Türkiye Büyük Millet Meclisindeki muhalefeti aşağılayan
sözü neticesinde kendisini kınıyorum. Hiç yakışmamıştır. Böyle bir kibir olmaz.
BAŞKAN
– Peki, teşekkür ederim. 
BÜLENT
TURAN (Çanakkale) – Sayın Başkan…
BAŞKAN
– Sayın Turan, tamamlayalım artık. 
Buyurun.
BÜLENT
TURAN (Çanakkale) – Engin Bey gibi nezaket sahibi bir insanın bu “had” vesair
sözlerini doğru bulmadım, bu hoşuma gitmedi ama şunu paylaşmak isterim:
Bakınız, Genel Kurulda olmak görevimiz, buralardayız fakat aynı şekilde
komisyonlar var, genel merkez görevleri var, vesair.
VELİ
AĞBABA (Malatya) – Hepsi yatıyor. Yalan. 
BAŞKAN
– Bir saniye arkadaşlar, Sayın Turan bir sözünü tamamlasın.
Buyurun
Sayın Turan.
Sayın
Turan, lütfen siz bize hitap ediniz.
BÜLENT
TURAN (Çanakkale) – Mesela, CHP’nin kıymetli 130 milletvekili var ama şu an 20
kişi var. Bizde de olabiliyor bunlar. 
Dolayısıyla
komisyon var, genel merkez var, ondan bunlar oluyor. 
VELİ
AĞBABA (Malatya) – Doğru söyle. Yatıyor dese, iş takibi yapıyor dese, ihale
takibi yapıyoruz dese olabilir. 
BÜLENT
TURAN (Çanakkale) – Çok terbiyesiz bir ifade Sayın Başkan. 
BAŞKAN
– Peki, Sayın Turan, mesele anlaşılmıştır, tamam. Sayın Turan, tamam. 
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 9/10/2019 tarihinde Grup Başkan
Vekili Kocaeli Milletvekili Lütfü Türkkan tarafından, İncirlik Üssü’nün
faaliyetlerinin incelenmesi, varsa İncirlik Üssü üzerinden terör örgütlerine
verilen lojistik ve mühimmat desteğinin tespit edilmesi amacıyla verilmiş olan
Meclis araştırması önergesinin görüşmelerinin, Genel Kurulun 9 Ekim 2019
Çarşamba günkü birleşiminde yapılmasına ilişkin önerisi (Devam)
BAŞKAN
– Değerli arkadaşlar, İYİ PARTİ grup önerisini oylarınıza sunuyorum, karar
yeter sayısı arayacağım: Kabul edenler… Kabul etmeyenler… Karar yeter sayısı
yoktur.
Birleşime
on dakika ara veriyorum.
Kapanma Saati: 15.40
İKİNCİ OTURUM
Açılma Saati: 15.54
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL (Afyonkarahisar)
---0---
BAŞKAN
– Türkiye Büyük Millet Meclisinin 4’üncü Birleşiminin İkinci Oturumunu
açıyorum. 
İYİ
PARTİ grup önerisinin oylamasında karar yeter sayısı bulunamamıştı, şimdi
öneriyi tekrar oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… 
Değerli
milletvekilleri, karar yeter sayısı yoktur, birleşime on beş dakika ara
veriyorum. 
Kapanma Saati: 15.55
ÜÇÜNCÜ OTURUM
Açılma Saati: 16.10
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL (Afyonkarahisar)
---0---
BAŞKAN
– Türkiye Büyük Millet Meclisinin 4’üncü Birleşiminin Üçüncü Oturumunu
açıyorum. 
İYİ
PARTİ grup önerisinin ikinci oylamasında da karar yeter sayısı bulunamamıştı,
şimdi öneriyi tekrar oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Değerli
arkadaşlar, herhangi bir tartışmaya mahal vermemek açısından, kâtip üyelerimiz
arasında da bir uzlaşma olmadığından öneriyi elektronik oylama şeklinde
yapacağız.
Elektronik
oylama için üç dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, öneri kabul edilmemiştir, karar yeter sayısı vardır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 8/10/2019 tarihinde İstanbul
Milletvekili Oya Ersoy ve arkadaşları tarafından, ekonomik krizin nedenlerinin
araştırılması amacıyla verilmiş olan Meclis araştırması önergesinin
görüşmelerinin, Genel Kurulun 9 Ekim 2019 Çarşamba günkü birleşiminde yapılmasına
ilişkin önerisi
9/10/2019
Türkiye Büyük Millet Meclisi
Başkanlığına
Danışma
Kurulu 9/10/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
8
Ekim 2019 tarihinde, İstanbul Milletvekili Sayın Oya Ersoy ve arkadaşları
tarafından, ekonomik krizin nedenlerinin araştırılması amacıyla Türkiye Büyük
Millet Meclisine verilmiş olan 3857 sıra numaralı Meclis araştırması
önergesinin diğer önergelerin önüne alınarak, görüşmelerinin 9/10/2019 Çarşamba
günkü birleşimde yapılması önerilmiştir.
BAŞKAN
– Değerli milletvekilleri, şimdi önerinin gerekçesini açıklamak üzere, öneri
sahibi Halkların Demokratik Partisi Grubu adına İstanbul Milletvekilimiz Sayın
Oya Ersoy. 
Süreniz
beş dakika Sayın Ersoy. 
HDP
GRUBU ADINA OYA ERSOY (İstanbul) – Sayın Başkan, Genel Kurulumuzu saygıyla
selamlıyorum. 
Savaş
tamtamları altında şu an hayat pahalılığını konuşuyoruz. Maalesef buna mecbur
bırakılmış durumdayım. Ülkemizde hayat pahalılığı evet, gün geçtikçe artıyor.
Açıklanan enflasyon rakamı ile halkın hissettiği enflasyon rakamı arasında
dağlar kadar fark var, ücretli çalışanların geliri enflasyon karşısında gün
geçtikçe eriyor. Hemen hemen her gün yeni zam haberleriyle uyanıyoruz. Temel
gıda ürünlerinden elektrik ve doğal gaza, köprü ve otoyol hizmetlerine kadar
ardı ardına yapılan bu zamlar halkın üzerinde kaldırılamayacak bir yük
oluşturuyor.
Kalem
kalem örnekler verelim eğer dinlerseniz. Çok geçmişe gitmeden, son bir yılda
yapılan zamlara baktığımızda, 1 Ekimde elektriğe yapılan yüzde 15’lik zamla
birlikte Ocak 2019’dan bu yana yaklaşık yüzde 32 oranında bir artış
gerçekleşmiş. 
Bizden
enflasyon yüzde 9,9 diye sevinmemiz isteniyor. Sayın Bakanın ifadesiyle, bakın,
burası çok önemli: 1 Ekim 2018’den 1 Ekim 2019’a kadar elektriğin kilovatı
neredeyse yüzde 100 zamlanmış ve 17,27 kuruştan 35 kuruşa çıkmış. Peki, nedeni
ne bu zamların? Çünkü elektrik üretim ve dağıtımı özelleştirildi ve enerji
şirketleri boğazına kadar borçlu. Onlar batarsa onlara kredi veren bankalar da
batacak. Elektrik üretim ve dağıtım sektörünün mevcut borç stoku 37 milyar
dolar. Peki, Hükûmet bu koşullarda kendine neyi görev biliyor? Elbette ki
kamulaştırma, halkın enerji hakkına sahip çıkmak; bunlar yok. Ülkeyi
yönetenlerin derdi enerji üretim ve dağıtım şirketlerini kurtarmak olunca bu
zamlar da arka arkaya geliyor.
Bir
örnek de doğal gazdan verelim: Enerji ve Tabii Kaynaklar Bakanı Fatih Dönmez’in
“Hem doğal gazda hem de elektrikte önümüzdeki dönemde herhangi bir tarife
değişikliği yoktur, olmayacak. Vatandaşımıza hayırlı uğurlu olsun.” demesinin
ardından doğal gaza bir yılda toplam 53,8 zam yapıldı. Kış ayına girerken bu
zammın anlamı çok açık, halkın daha da yoksullaşması. Ama unutmayalım, Sayın
Bakana göre enflasyon tek haneli diye hepimizin sevinmesi gerekiyor.
Gelelim
otoyol ve köprü zamlarına. Burada da hesapsız bir borç halkın sırtına
yükleniyor. O yolu yaptık, köprü yaptık, şehir hastaneleri yaptık diye
kamu-özel iş birliğiyle yürütülen projeler kapsamında yapılan tüm bu şehir
hastanelerinin, havalimanlarının, köprülerin, yolların toplam borcu 93 milyar
dolara ulaşmış durumda. İşte o borç şimdi ekonomik krizin ortasında yüzde 20 olan
zamla halkın sırtına yükleniyor. Peki, biz bu zamlarla kime kaynak aktarıyoruz
acaba? Sadece iktidarın yani AKP’nin desteklediği inşaat şirketlerine, enerji
şirketlerine mi? Hayır. Cebinizden çıkan o para o inşaat şirketlerinin kredi
aldığı uluslararası bankalara gidecek. İşte, emperyalizm budur arkadaşlar.
Antiemperyalizme karşı mücadele halkın soyulup soğana çevrilmesine ilişkin bu
soygun düzeninin yok edilmesidir, bu soygun düzenine son vermekle mümkündür,
yoksa emperyalistlerin silahıyla komşu ülke topraklarına girmek değildir
antiemperyalizm. Antiemperyalist olmak, halkın cebinden emperyalist tekellere
giden, özelleştirme politikalarıyla kurulan bu hortumu hep birlikte kesmektir.
Antiemperyalist olmak, bu ülkenin kendi kendine gıda ihtiyacını karşılayabilen
bir ülke olması için mücadele etmektir, çok uluslu tarım tekellerinin çıkarı
için Türkiye’deki tarımı ve hayvancılığı yok etmek değildir. 
Peki,
bu gıda fiyatlarındaki artışı engellemek için iktidarın bir çözüm önerisi var
mı? Yok. Sağlıklı ve ucuz temel gıda ürünlerinin halka ulaşması için herhangi
bir ekonomi politikanız var mı? O da yok. Ne var? İthalata bağımlılık var. Ne
var? ABD merkezli çok uluslu tarım tekeli Cargill’in çıkarlarını korumak var.
Örneğin sendikalaştıkları için, anayasal haklarını kullandıkları için işinden
atılan Cargill işçilerinin hakkını teslim etmek yerine onların karşısına polisi
dikmek var. İşte, emperyalizmle iş birliği budur, zamların hikâyesi bu.
(Mikrofon
otomatik cihaz tarafından kapatıldı)
BAŞKAN
– Tamamlayın.
OYA
ERSOY (Devamla) – Peki, bu zamlar ücret artışlarıyla telafi edilecek mi? Bunun
yanıtını biz IMF’den aldık. Bildiğiniz gibi IMF heyeti Türkiye’ye geldi ve
ziyaret sonrası bir rapor açıkladı. Ve ne istedi? Ücretlerin gerçekleşen değil
hedeflenen enflasyona göre belirlenmesini istedi. Yani dedi ki: “Bu zam
yağmuruyla yaşanan yoksullaştırmayı telafi etmeyin.” Tesadüf bu ya, Bakanın bir
hafta sonra açıkladığı Yeni Ekonomi programında da bu talep aynen yer aldı.
Alın size halkına karşı IMF’yle bir olmak.
Değerli
milletvekilleri, sonuç olarak, ekonomik krizin çözümü ne yüksek zamlar ne
özelleştirme politikalarıdır, bunun tek bir çözümü vardır: Halkın hakkı olanı
halka iade etmek yani kamusallaştırma politikalarıdır. Bu nedenle, ekonomik
krizin asıl nedenlerinin araştırılması ve krizin karşısında halkın çıkarlarını
koruyan tedbirlerin alınmasına yönelik Meclis araştırması açılmasını öneriyoruz
ve bu konuda desteklerinizi bekliyoruz. (HDP sıralarından alkışlar)
BAŞKAN
– Sayın Turan, kısa bir açıklamanız olacaktır.
Buyurun.
V.- AÇIKLAMALAR (Devam)
35.- Çanakkale Milletvekili Bülent Turan’ın, Türk
Silahlı Kuvvetlerinin Suriye Millî Ordusuyla birlikte Suriye’nin kuzeyinde PKK,
PYD ve DEAŞ terör örgütlerine karşı Barış Pınarı Harekâtı’nı başlattığına
ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; dün Gazi Meclisimizde
kabul edilen tezkere içeriğiyle ilgili Sayın Cumhurbaşkanımızın az önce bir
açıklaması oldu, onu paylaşmak isterim izin verirseniz.
“Türk
Silahlı Kuvvetlerimiz, Suriye Millî Ordusuyla birlikte Suriye’nin kuzeyinde
PKK/YPG ve DEAŞ terör örgütlerine karşı Barış Pınarı Harekâtı’nı başlatmıştır.
(AK PARTİ, MHP ve İYİ PARTİ sıralarından alkışlar) Amacımız, güney sınırımızda
oluşturulmaya çalışılan terör koridorunu yok etmek ve bölgeye barış ve huzuru
getirmektir. Barış Pınarı Harekâtı’nda görev alan kahraman Mehmetçiklerimizin
her birinin alınlarından öpüyor, kendilerine ve bu harekâtta Türkiye’yle
birlikte olan tüm yerel destek unsurlarına muvaffakiyetler diliyorum. Allah yâr
ve yardımcımız olsun.”
Hayırlı
olsun Sayın Başkanım. (AK PARTİ sıralarından alkışlar)
BAŞKAN
– Sayın Özkoç, sizin de bir söz talebiniz oldu.
Sayın
Bülbül, sizin de bir talebiniz var.
Sayın
Özkoç, buyurun.
36.- Sakarya Milletvekili Engin Özkoç’un, Barış Pınarı
Harekâtı’na katılan Mehmetçik’in sağ salim dönmesi için duacı olduklarına
ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; dün bütün
gerekçelerini tezkere konuşmasında yaptığımız ve Mehmetçiğimiz adına aldığımız
kararın bugün fiilî durumu az önce başlamıştır. Silahlı Kuvvetlerimiz şu anda
bir harekât hâlindedir. Hem orada bulunan hem bu harekâta katılan Mehmetçik’e,
Allah’tan onların yolunun açık olması, tek bir tanesinin ayağına taş değmemesi,
canlarının sağ salim gelmesi için duacıları olduğumuzu buradan ifade ediyoruz.
Türk milletinin her konuda başarıyla girdiği mücadeleden çıkması Meclisimizin
yüz akı olacaktır.
Saygılar
sunuyoruz. (CHP ve AK PARTİ sıralarından alkışlar)
BAŞKAN
– Sayın Bülbül, sizin de bir söz talebiniz oldu, buyurun. 
37.- Sakarya Milletvekili Muhammed Levent Bülbül’ün,
Barış Pınarı Harekâtı’nın ciddiyetinin herkes tarafından kavranması gerektiğine
ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Sayın
Başkan, değerli milletvekilleri; biz de ordumuza Allah’tan muzafferiyet,
mansuriyet diliyoruz. Allah yâr ve yardımcıları olsun. Bu, Türkiye Cumhuriyeti
tarihinde girişilen en önemli harekâtlardan, operasyonlardan bir tanesidir.
Bunun ciddiyetinin herkes tarafından kavranması gerektiği kanaatindeyiz. 
Burada
basit, kısır siyasi çekişmeleri artık bu meseleler üzerinde yapmama konusunda
bütün Meclisin de hassasiyet göstereceğini biliyorum, umuyorum, bunu diliyorum.
Bu nokta bizim açımızdan millî bir meseledir ve sonuna kadar Türkiye Büyük
Millet Meclisi çelikleşmiş iradesiyle devletinin ve ordusunun yanında olmalıdır
ve olacaktır diyorum. 
Allah
hayırlı uğurlu etsin inşallah diyorum. 
Sağ
olun. (MHP ve AK PARTİ sıralarından alkışlar)
BAŞKAN
– Sayın Erel, İYİ PARTİ Grubu adına size söz vereyim. 
Buyurun.

38.- Aksaray Milletvekili Ayhan Erel’in, Türk ordusunun
gittiği yerlere adaleti, insanlığı, hoşgörüyü götürdüğüne ilişkin açıklaması
AYHAN
EREL (Aksaray) – Teşekkür ederim Sayın Başkanım. 
Dün
Meclisin almış olduğu karar neticesinde, tarihi kahramanlıklarla dolu şanlı
ordumuz bu karar çerçevesinde bugün harekâta başlamıştır. Türk ordusu ezelden
beri gittiği yerlere adaleti, insanlığı, hoşgörüyü götürmüştür. Gittiği bu
topraklarda da yine Türklüğe yakışır şekilde hareket ederek oradaki sivil
vatandaşlara zarar vermeksizin Türkiye’nin varlığını, birliğini tehdit eden
unsurları ortadan kaldıracağına inancımız tamdır. 
Biz
İYİ PARTİ olarak ordumuza büyük zaferler, muzafferiyetler diliyoruz. Bu kararı
alan Meclise de saygılar sunuyorum. (İYİ PARTİ, AK PARTİ ve MHP sıralarından
alkışlar)
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün,
Barış Pınarı Harekâtı’nın Türkiye’nin ulusal güvenliği açısından önemli
olduğuna ve Türk Silahlı Kuvvetlerine başarılar dilediğine ilişkin konuşması
BAŞKAN
– Değerli milletvekilleri, Türkiye’nin ulusal güvenliği açısından önemli bir
harekâtın başladığını az önce öğrendik. Türkiye’nin uluslararası hukuktan
aldığı yetkiyle, kendi güvenliğini tehlikeye atan unsurları bertaraf etmek
maksadıyla ve Suriye’nin de toprak bütünlüğüne saygı göstermeyi taahhüt ettiği
bu harekâtta, harekâta katılan bütün komutanlarımıza, askerlerimize ben de
başarılar diliyorum. Hiçbir askerimizin ayağına bir çakıl taşı dahi gelmesini
arzu etmeyiz. Umarım bu harekât kısa sürede sonuçlandırılır ve hepimizin özlem
duyduğu, Türkiye’mizin güvenliğinin sağlandığı ve kimsenin tehdit altında
hissetmediği bir coğrafi sınırlar içerisinde, komşularıyla iyi ilişkiler
içerisinde olan ve tüm dünyaya adaleti, hukuku ve insanlara olan saygısını
gösteren bir anlayış çerçevesinde, bu harekâtın başarılı geçmesi dileğiyle Türk
Silahlı Kuvvetlerine ve devletimize başarılar diliyorum. Allah onların yanında
olsun. (AK PARTİ, CHP, MHP ve İYİ PARTİ sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 8/10/2019 tarihinde İstanbul
Milletvekili Oya Ersoy ve arkadaşları tarafından, ekonomik krizin nedenlerinin
araştırılması amacıyla verilmiş olan Meclis araştırması önergesinin
görüşmelerinin, Genel Kurulun 9 Ekim 2019 Çarşamba günkü birleşiminde
yapılmasına ilişkin önerisi (Devam)
BAŞKAN
– Öneri üzerinde konuşmak isteyen, İYİ PARTİ Grubu adına İstanbul
Milletvekilimiz Sayın Hayrettin Nuhoğlu. (İYİ PARTİ sıralarından alkışlar)
Süremiz
üç dakika Sayın Nuhoğlu. 
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, Türkiye Büyük
Millet Meclisinin değerli üyeleri; selamlarımı sunarak sözlerime başlıyorum. 
Türk
Silahlı Kuvvetlerinin başlatmış olduğu harekâtın başarıyla tamamlanmasını Yüce
Allah’tan niyaz ediyorum. 
Ekonomik
krizin asıl nedenlerinin araştırılması için verilmiş olan önerge üzerine
konuşacağım. Gerçekten de araştırılması gerekir ama öncelikle bir kriz
olduğunun kabul edilmesi gerekir. Bence bir kriz vardır, hem de epey zamandan
beri vardır. Esasen, Adalet ve Kalkınma Partisi iktidarlarının ilk yıllarından
itibaren tercih edilen tüketim ekonomisi modeliyle Türk halkı borçlu yaşamaya
teşvik edilmiş ve bu borçlu yaşam bir hayat tarzı olmuştur. İşsizliğin
getirdiği ağır sonuçlarla ekonomik kriz birleşince toplumun huzuru öylesine
bozuldu ki her gün artarak devam eden aile faciaları ve korkunç cinayetler
dayanılmaz noktalara ulaşmıştır. Bununla birlikte sosyal yapı sarsılmış,
insanlarımızın psikolojisi de bozulmuştur. 
Değerli
arkadaşlar, bugün Kırıkkale 1. Ağır Ceza Mahkemesinde bir duruşma vardı, Emine
Bulut cinayeti davası. Hatırlatmak isterim: 18 Ağustosta Kırıkkale’nin Bahşili
ilçesinde eski eşi tarafından bıçaklanarak öldürülen Emine Bulut hem de 10
yaşındaki kızının gözleri önünde. Emine Bulut “Ölmek istemiyorum!" diye
çığlık atarken kızı da “Anne ölme!” diye ağlıyordu. Çok daha vahimi, bu
manzarayı sosyal medyada yayınlayan kişi telefonunun kamerasıyla çekim
yapıyordu. Büfede ve çevrede onları seyredenler de vardı. Siz değerli
milletvekillerine ve bütün Türk milletine şimdi sormak istiyorum: Bu kamera
çekimini yapan kişi çekim yapmak yerine telefonunu bu caninin kafasına fırlatıp
atsaydı katil “Ne oluyor?” diyerek bir an bocalar, Emine Bulut belki de
kurtulmaz mıydı? Bu durumun izahını yapmak mümkün değildir. Günahsız yere bir
kişiyi öldüren bütün insanlığı öldürmüş olur, bir insanı yaşatan da bütün
insanlığı yaşatmış olur. Bu bir ayetin açıklamasıdır, inancımızın temel
direğidir. Bu nasıl Müslümanlıktır? 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Nuhoğlu.
HAYRETTİN
NUHOĞLU (Devamla) – Bu yapılan ne Türk töresine İslam ahlakına sığar ne de
Kırıkkale insanının anlayışına sığar. Kırıkkale insanını çok iyi tanırım, mert
ve cesurdur, böyle olaylara fırsat vermez; mutlaka müdahale eder ve caninin
elinden o kadını kurtarırdı. Olayın bu yönü araştırılmalıdır.
Değerli
milletvekilleri, benzer olaylar ülkenin her yöresinde artarak devam ediyor.
Türk milleti bu ağır tabloyu asla hak etmiyor, çok çok acil tedbir alınmalıdır.
Elbette altında yatan sebebin sadece ekonomik kriz olduğunu söylemiyorum ama
tetikleyen sebeplerden birinin ekonomik olduğunu ve yaşanan krizle birlikte çok
arttığını söylüyorum, mutlaka çare bulmalıyız. “Görev Hükûmetindir, çareyi
bulsun.” diyemeyiz. Topyekûn bütün Türk milleti, bütün kesimler hep beraber
ayağa kalkmalıyız, çare bulmalıyız, hemen de uygulamalıyız. Biz varız, haydi,
iktidarı da görelim. 
Saygılar
sunuyorum. (İYİ PARTİ sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına Kayseri
Milletvekilimiz Sayın Çetin Arık. (CHP sıralarından alkışlar)
Süreniz
üç dakika Sayın Arık.
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan.
Gazi
Meclisimizi saygıyla selamlıyorum.
Öncelikle,
geçmişi şanla, şerefle dolu Mehmetçik’imize bu çıktıkları yolda başarılar
diliyorum; umarım ki tırnaklarına taş değmeden sevdiklerine, ülkemize
kavuşurlar.
Sayın
milletvekilleri, Türkiye’yi on sekiz yıldır yöneten Adalet ve Kalkınma Partisi
nasıl iktidar oldu, hep birlikte hatırlayalım. Hatırlayınız, Bursa’da Genel
Başkanları çay-simit hesabı yapmıştı, 5 kişilik bir ailenin çay ve simit
parasını hesaplayıp “Değerli kardeşlerim, bu zalim yönetim bu aziz millete 1
bardak çay ile 1 simidi bile layık görmüyor. Bunların peşinden nasıl
gideceksiniz?” diyerek iktidar olmuştu.
Sayın
milletvekilleri, geliniz, çay-simit hesabını şimdi de beraber yapalım. Bursa
Milletvekilimiz Sayın Erkan Aydın burada. Erkan Bey, Bursa’da çay-simit ne
kadar?
ERKAN
AYDIN (Bursa) – 5 lira, Çetin Bey, 5 liraya çay içip simit yiyemiyoruz.
ÇETİN
ARIK (Devamla) – 5 liraya çay içip simit yiyemiyorsunuz.
ERKAN
AYDIN (Bursa) – Çok pahalandı.
HASAN
ÇİLEZ (Amasya) – Nerede 5 lira Sayın Vekilim?
ERKAN
AYDIN (Bursa) – Pahalandı, ağabey, 5 liraya…
HASAN
ÇİLEZ (Amasya) – Benim içtiğim kahvede 1 lira.
ÇETİN
ARIK (Devamla) – Şimdi 5 liradan hesap yapalım Sayın Milletvekili, 5 liradan.
HASAN
ÇİLEZ (Amasya) – Yapmayın ya.
ALİ
ŞAHİN (Gaziantep) – Hiç inandırıcılığın kalmaz yani.
ÇETİN
ARIK (Devamla) – Şimdi… 
BAŞKAN
– Sayın Arık, siz Genel Kurula hitap edin. 
HASAN
ÇİLEZ (Amasya) – Sayın Vekilim, davet ediyorum Amasya’ya, simit 1 lira, çay 1
lira. 
BAŞKAN
- Değerli arkadaşlar, oturur musunuz yerinize. 
ÇETİN
ARIK (Devamla) – Bakınız, Meclisin karşısında…(AK PARTİ sıralarından
gürültüler) 
BAŞKAN
– Değerli arkadaşlar, lütfen yerinize oturun. 
MEHMET
ERDOĞAN (Gaziantep) – Yalan konuşma. 
BAŞKAN
- Sayın milletvekili, bakın, sayın milletvekili… 
OSMAN
AŞKIN BAK (Rize) – Kemeraltı’nda 1 lira simit. 
BAŞKAN
– Değerli arkadaşlar, bundan sonra konuşma sırası başka bir arkadaşımızda. 
ÇETİN
ARIK (Devamla) – Sayın milletvekili, Meclisin karşısında simitçi var. Bakın,
Meclis Başkanımız burada. (AK PARTİ ve CHP sıraları arasında karşılıklı laf
atmalar) 
OSMAN
AŞKIN BAK (Rize) – Gel, Kızılay’a gidelim, içelim çay. 
BAŞKAN
– Lütfen… Böyle bir usul yok. 
ÇETİN
ARIK (Devamla) – Meclisin karşısında simitçi var, birlikte gidelim, bir bardak
çay içelim, bir simit yiyelim, kaç lira verecekmiş, yüce milletimiz görsün. 
HASAN
ÇİLEZ (Amasya) – Hemen görsünler, haydi. 
ÇETİN
ARIK (Devamla) - Hemen Meclisin karşısında ve birlikte gidelim diyorum. 
HASAN
ÇİLEZ (Amasya) – Sayın Vekilim, halktan kopuk olduğunuzu görsünler. 
BAŞKAN
– Arkadaşlar, rica ediyorum… 
Sayın
Arık, siz Genel Kurula hitap edin. 
ÇETİN
ARIK (Devamla) – Bakın, 5 kişilik bir hesap yaptığımızda… (AK PARTİ
sıralarından gürültüler) 
BAŞKAN
– Arkadaşlar, lütfen, sessizlik… 
ÇETİN
ARIK (Devamla) – 5 kişilik bir aile için hesap yaptığımızda…
CENGİZ
GÖKÇEL (Mersin) – 2,5 lira… 2,5 lira. 
BAŞKAN
– Sayın Gökçel, sayın milletvekilimiz konuşuyor. 
ÇETİN
ARIK (Devamla) – 2.250 lira diyor, “Çay-simit 2.250 lira.” diyor. 
OSMAN
AŞKIN BAK (Rize) – Yanlış hesap!
ÇETİN
ARIK (Devamla) – Ben, şimdi, azim milletime sesleniyorum: Ey aziz milletim,
çay-simit hesabıyla iktidara gelip senin elinden çayını da alıp sana kuru
simidi layık görenlerin peşinden daha ne kadar koşacaksınız? 
Değerli
milletvekilleri, 2001 ekonomik krizinin yaşandığı günlerde bir esnaf, dönemin
Başbakanı merhum Bülent Ecevit’in önüne bir yazar kasa fırlatmıştı. Bu yazar
kasa sizin iktidarınızın önünü açtı çünkü o günlerde ülkede demokrasi vardı,
adalet vardı, özgürlükler vardı, gazeteciler haber yapabiliyorlardı çünkü o
gün, devlet parti devleti hâline gelmemişti. Bugün, Kayseri’de bir vatandaş 2
bin liralık borcu için kendini yakıyor, haber olmuyor, bir vatandaşımız
Meclisin önünde kendini ateşe veriyor ama televizyonlar, gazeteler yazmıyor.
Niye? Çünkü çocuğuna okul pantolonu alamayan babanın haberini yapan gazeteciyi
hapse attırıyorlar, onun için. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Arık. 
ÇETİN
ARIK (Devamla) – Teşekkür ederim Sayın Başkan. 
Sayın
milletvekilleri, şirketler bir bir konkordato ilan ediyor. Kayseri’de 10 büyük
firma konkordato ilan etmiş. Ekonomik kriz nedeniyle aileler dağılıyor,
insanlar canına kıyıyor. Sosyete damat çıkıyor “Burası çok önemli” diyerek
masallar anlatıyor. 
PAKİZE
MUTLU AYDEMİR (Balıkesir) – Sensin sosyete!
ÇETİN
ARIK (Devamla) - Yandaş medya da bunları müjdeli haberler olarak veriyor.
BÜLENT
TURAN (Çanakkale) – Ayıp, bu üslup çok ayıp. Ayıp bunlar ya!
ÇETİN
ARIK (Devamla) - Sosyete damada göre sorun yok, yatlarda, katlarda gününü gün
ediyor ama halkın gerçeği sosyete damadın gerçeğinden çok farklı. 
Bakınız,
bu 81 yaşındaki Gazel Nine. Gazel Nine, su borcu nedeniyle gözaltına alınıyor.
Yine, işte, bu da, çocuğuna çöpten ekmek toplayan ananın görüntüsü. İşte, bu
da, “Hastalık değil, parasızlık öldürdü.” diye çıkan Dilara kızımızın haberi.
İşte, sizin gerçeğiniz de bu, siz bunların servetine servet katmak için
varsınız. Sizin gerçeğiniz halktan kopmuş, halktan kopuk olan da sizlersiniz
(CHP sıralarından alkışlar) 
Hani
hadsiz Trump efendi diyor ya, Türkiye ekonomisini batırmakla tehdit ediyor ya,
inanın, Trump’a hiç gerek yok, sosyete damadın varlığı zaten Türkiye
ekonomisini batırıyor (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Selamlayın Sayın Arık, Genel Kurulu selamlayın.
ÇETİN
ARIK (Devamla) – O, ne zaman “Burası çok önemli.” diye konuşmaya başlasa her
şey çok daha kötüye gidiyor, zam bombardımanlarına tutuluyor.
BAŞKAN
– Açalım arkadaşlar.
ÇETİN
ARIK (Devamla) – Teşekkür ediyorum Sayın Başkanım
İşte,
son bir yılda doğal gaza yüzde 53,8’lik zam, elektriğe yaklaşık yüzde 100’lük
zam, gıda fiyatlarına yüzde 54’lük zam yapıldı ama hâlâ “Enflasyon tek haneli.”
diyerek aklımızda dalga geçiyorsunuz.
Heyetinizi
saygıyla selamlıyor, teşekkür ediyorum. (CHP sıralarından alkışlar)
ERKAN
AYDIN (Bursa) – TÜİK’in aldığı yerlerden alacaksınız, TÜİK’in, oralarda ucuz.
TÜİK nereye gidiyorsa oradan alacaksınız, orası ucuz.
BÜLENT
TURAN (Çanakkale) – Sayın Başkan, her türlü eleştiriye açığız… (CHP
sıralarından “Simit hariç, çay da hariç.” sesleri)
BAŞKAN
– Bir saniye, değerli arkadaşlarım, AK PARTİ Grup Başkan Vekiline söz verdik.
Buyurun.
BÜLENT
TURAN (Çanakkale) – Toplumun tüm dertlerini burada konuşmaya açığız. 
HASAN
ÇİLEZ (Amasya) – En son simidi nerede yediniz, çayı nerede içtiniz? (AK PARTİ
ve CHP sıraları arasında karşılıklı laf atmalar)
BAŞKAN
– Arkadaşlar, değerli arkadaşlar, bakın, bir Grup Başkan Vekili konuşuyor.
Buyurun.
BÜLENT
TURAN (Çanakkale) – Ordumuz sınır ötesine operasyona başlamış, daha sağduyulu,
daha saygılı olarak görev bilincimiz var diye düşünüyorum. Bu ülkenin
birliğini, beraberliğini her zamandan daha fazla göstermek gereken bir zamandan
geçiyoruz. Bu dil, bu üslup sokak ağzı tabiri caizse, bu yakışmaz bize, ben
bundan rahatsızım, bundan rahatsızım Sayın Başkan. Partili olmayı bir yere
bırakın. Ben bu ülkenin bir evladıyım. Bu dil yanlış bir dil. O yüzden sizin,
arkadaşları, madde 67’deki temiz bir dille konuşma talebine davet etmenizi
istiyorum. Yani “sosyete damat” yok öyle, yok böyle, bunlar ayıp şeyler Sayın
Başkan.
BAŞKAN
– Sayın Turan…
BÜLENT
TURAN (Çanakkale) – Yani bunlara disiplin cezası uygulama talebi değil mesele
ama bu yakışmıyor kimseye. Yani kürsüyü bırakın, çay içerken, beraberken
söylenmez bu laflar.
ENGİN
ÖZKOÇ (Sakarya) – Hangi laflar, hangi laflar?
BÜLENT
TURAN (Çanakkale) - Ben tüm kürsüye çıkan arkadaşlarımızı daha edepli, daha
efendi, daha sağduyulu bir dile davet ediyorum Sayın Başkan. (AK PARTİ
sıralarından alkışlar) 
BAŞKAN
– Peki, teşekkür ederim, sağ olun.
Değerli
arkadaşlarım, konu anlaşıldı.
ÇETİN
ARIK (Kayseri) - Sayın Başkan…
BAŞKAN
– Buyurun Sayın Arık.
ÇETİN
ARIK (Kayseri) – Sayın Grup Başkan Vekili “sokak ağzı” dedi, başka ifadeler de
kullandı; sataşmadan söz istiyorum. 
BAŞKAN
– O, genelleme yaptı Sayın Arık, sizinle ilgili değil. Siz oturun.
BÜLENT
TURAN (Çanakkale) – O zaman biz bir daha diyelim Sayın Başkan.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
OSMAN
AŞKIN BAK (Rize) – Sen de sosyete damatsın o zaman; sen de sosyete damatsın, ne
olacak şimdi!
BAŞKAN
– Lütfen, rica ediyorum…
Buyurun
Sayın Özkoç.
ENGİN
ÖZKOÇ (Sakarya) – Birincisi…
OSMAN
AŞKIN BAK (Rize) – İnsanın kişiliğiyle ilgili şey yapma, sana da laf söylerler…
BAŞKAN
– Arkadaşlar, bir saniye... Bir tartışmadan devamlı tartışmalar doğurmayalım.
Bakın, epey de bir ara verdik.
BÜLENT
TURAN (Çanakkale) – Ben temiz bir dil istiyorum Sayın Başkan.
BAŞKAN
- Buyurun Sayın Özkoç.
ENGİN
ÖZKOÇ (Sakarya) – Türk Silahlı Kuvvetlerinin girdiği bir mücadeleye, burada bir
milletvekilimizin ekonomiyle ilgili yaptığı konuşmayı alet etmek kadar
küçültücü bir durum olamaz. Bir Grup Başkan Vekilinin buna tevessül etmesi çok
küçük düşürücüdür. Milletvekilimiz kime hakaret etmiştir, ne söylemiştir?
Milletimizin ekonomik çaresizliğiyle ilgili, Mecliste konuşmasını yapmıştır. 
ABDULLAH
NEJAT KOÇER (Gaziantep) – Doğru konuşsun, doğruyu söylesin.
ENGİN
ÖZKOÇ (Sakarya) – Bunu eleştirebilirsiniz, kalkıp onun aleyhinde
konuşabilirsiniz…
ABDULLAH
NEJAT KOÇER (Gaziantep) – Dalga geçmesin, doğru konuşsun.
ENGİN
ÖZKOÇ (Sakarya) - …ama Türk Silahlı Kuvvetlerini buna alet edemezsiniz. (CHP
sıralarından alkışlar) 
BAŞKAN
– Teşekkür ediyorum. 
BÜLENT
TURAN (Çanakkale) – Sayın Başkan…
BAŞKAN
– Sayın Turan, bitiriyoruz.
BÜLENT
TURAN (Çanakkale) – Ama Sayın Başkan, mesela bir grubumuzda bir cenaze olsa o
gün daha sakin olmaz mıyız?
ENGİN
ÖZKOÇ (Sakarya) – Ne alakası var ya, ne alakası var!
BÜLENT
TURAN (Çanakkale) – Bir dakika Engin Bey…
ABDULLAH
NEJAT KOÇER (Gaziantep) – Çok alakası var.
BAŞKAN
– Değerli arkadaşlar, lütfen…
BÜLENT
TURAN (Çanakkale) – Sayın Başkan, bir millî bayram olsa daha heyecanlı olmaz
mıyız?
ENGİN
ÖZKOÇ (Sakarya) – Türk Silahlı Kuvvetlerinin yaptığı harekât buna malzeme
edilir mi ya!
BAŞKAN
– Sayın Özkoç, bir saniye lütfen.
BÜLENT
TURAN (Çanakkale) – Sayın Başkan, cenazemiz varsa…
ENGİN
ÖZKOÇ (Sakarya) – Ne oldu, cenazemiz mi var?
BÜLENT
TURAN (Çanakkale) - …düğünümüz varsa, millî bayramsa onun psikolojisi bize
yansır; kuruma yansır, ailemize yansır. Ben diyorum ki: “Her zaman temiz dil
ama bugün ekstra temiz dil istiyorum.” Söylediğim bu. 
BAŞKAN
– Peki, teşekkür ederim, sağ olun.
ÇETİN
ARIK (Kayseri) – Neresi kirliydi Sayın Başkan, hakaret edenler kendileri, o
lafı edenler kendileri. 
BAŞKAN
– Sayın Arık, lütfen…
Değerli
arkadaşlarım, bütün milletvekillerimiz sorumluluklarının bilincinde. Elbette
önemli bir harekât yapıyoruz, bütün Grup Başkan Vekillerimiz bu konudaki duygu
ve düşüncelerini, ben de dâhil, ifade ettik. Bütün yüreğimiz, duygularımız
ordumuzun arkasında, bunda hiçbir tereddüt yok. Tabii, Mecliste yapılacak görüşmelerde
sert tartışmalar da olabilir, bu da Meclisin içinden gelen bir gelenek. Sayın
milletvekillerimizin konuşmalarındaki üslubun Meclise yakışan bir tarzda olması
hepimizin arzu ettiği bir tablodur. Bir sayın vekil konuşurken sürekli laf
atmak da iyi, hoş bir şey değil. Ben arzu eden arkadaşıma yerinden söz
veriyorum. Yani onları da önlemek gerekir yoksa burada konuşmak isteyen her
arkadaşımıza söz verme olanağımız mevcuttur. Hem konuşanların insicamını
bozmayalım hem de herkesin Meclisin saygınlığına yakışır bir üslup da
kullanması bütün milletvekilleri açısından, her parti açısından geçerlidir. 
Şimdi
öneri üzerinde Adalet ve Kalkınma Partisi Grubu adına Edirne Milletvekilimiz
Sayın Fatma Aksal. (AK PARTİ sıralarından alkışlar) 
Süreniz
üç dakika Sayın Aksal.
AK
PARTİ GRUBU ADINA FATMA AKSAL (Edirne) – Sayın Başkan, değerli milletvekilleri;
yüce Meclisimizi saygıyla selamlıyorum. Ben de konuşmama başlamadan önce
kahraman Mehmetçiklerimize başarılar diliyorum. Dualarımız sizinle, Allah yâr
ve yardımcımız olsun diyorum. (AK PARTİ sıralarından alkışlar) 
Değerli
arkadaşlar, sürdürülebilir sağlıklı ve dengeli büyümeyi temin etmek üzere
2019-2021 dönemini kapsayan Yeni Ekonomi Programı dengelenmeyi odağına almış ve
bu doğrultuda alınan önlemlerin etkisiyle tüketici enflasyonu 2019 Eylül ayında
9,26 seviyesine gerilemiştir. Cari işlemler dengesi 2019 Temmuz ayında
yıllıklandırılmış olarak 4,4 milyar dolar fazla vermiştir. Türkiye’de ekonomik
kriz olduğu ifadesi gerçeği yansıtmamaktadır. 2018 yılının ikinci yarısında
daralan Türkiye ekonomisi, tüm yaşananlara rağmen, mevsimsel düzeltilmiş
verilere göre 2019 yılının ilk ve ikinci çeyreğinde sırasıyla yüzde 1,6, yüzde
1,2 seviyelerinde büyüme kaydetmiştir.
Değerli
arkadaşlar, kurun önemli ölçüde istikrar kazanması, para politikasındaki sıkı
duruş, gıda fiyatlarında yaşanan iyileşmeyle enflasyonda düşüş sağlanmıştır.
Enflasyon yüzde 15,01’den yüzde 9,26’ya düşerken enflasyondaki düşüşün 1,8
puanı gıdadan; 1,4 puanı ulaştırmadan; 0,9 puanı mobilya ve ev aletlerinden ve
0,6 puanı konuta ilişkin harcamalardaki düşüşten kaynaklanmıştır. 
Enflasyonla
mücadele çerçevesinde 2019 yılı Ocak ayında yapılan yüzde 10 indirim
sonrasında, şirketlerin finansal yapısını güçlendirmek adına, hem BOTAŞ hem de
EÜAŞ’ta yılın ikinci yarısından sonra fiyat ayarlaması yapılması ihtiyacı
doğmuştur. Söz konusu fiyat ayarlamaları yeni ekonomi programı hazırlığında
içselleştirilmiş ve önceden programlanmış değerlerdir. Bu artışların halkımızı
en az etkilemesi için gerekli tedbirler alınmaktadır. Yeni ekonomi programı
enflasyon tahminleri de söz konusu fiyat ayarlamaları dikkate alınarak
yapılmıştır. Kamu maliyesindeki disiplinin enflasyonla mücadeleye destek
vereceği de yeni ekonomi programında belirtilmiştir. 
(Mikrofon
otomatik cihaz tarafından kapatıldı) 
FATMA
AKSAL (Devamla) – Başkanım, çok az kaldı, toparlıyorum. 
BAŞKAN
– Tabii, buyurun, toparlayın. 
FATMA
AKSAL (Devamla) – Bununla birlikte, Türkiye’de kişi başına gelir gerek reel
gerekse satın alma gücüne göre artış göstermiştir. Reel olarak kişi başına
düşen gelir 2002 yılında 3.581 dolar iken 2018 yılı itibarıyla 9.693 dolar
olmuştur. Satın alma paritesine göre bakıldığında ise 2002 yılında 9.209 dolar
olan kişi başına düşen gelir 2018 yılı itibarıyla 28.380 dolar olmuştur. 
Sözlerimi
burada bitirirken yüce Meclisi saygıyla selamlıyorum. (AK PARTİ sıralarından
alkışlar) 
ENGİN
ÖZKOÇ (Sakarya) – Karar yeter sayısı…
BAŞKAN
– Halkların Demokratik Partisi grup önerisini oylarınıza sunacağım ve karar
yeter sayısı arayacağım.
Öneriyi
kabul edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 16.48
DÖRDÜNCÜ OTURUM
Açılma Saati: 17.06
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Nurhayat ALTACA KAYIŞOĞLU (Bursa)
---0---
BAŞKAN
– Türkiye Büyük Millet Meclisinin 4’üncü Birleşiminin Dördüncü Oturumunu
açıyorum. 
Halkların
Demokratik Partisi grup önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Kabul
edenler… Kabul etmeyenler… 
Değerli
arkadaşlar, Divan üyelerimizin arasındaki aykırılıktan dolayı, sağlıklı bir
tartışmayı yürütmek için elektronik cihazla oylama yapacağım.
Oylama
için üç dakika süre veriyorum ve oylamayı başlatıyorum.
(Elektronik
cihazla oylamaya başlandı)
MAHMUT
TANAL (İstanbul) – Sayın Başkanım, bu arada bir konuya da açıklık getirelim.
Değerli arkadaşlarımız dediler ki “Simit 1 liraymış.” Ben, şimdi, burada,
Mecliste baktım, 1,5 lira; yedim 1 tanesini de çok güzel, lezzetli. Yani 1 lira
değil, 1,5 liraymış burada. 
OSMAN
AŞKIN BAK (Rize) – 5 lira değil yani.
MAHMUT
TANAL (İstanbul) – Yani tüm milletvekilleri, “1 lira” diyen arkadaşlar da
yararlansınlar.
(Elektronik
cihazla oylamaya devam edildi)
BAŞKAN
– Öneri kabul edilmemiştir, karar yeter sayısı vardır. 
III.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
3.- Başkanlıkça, Genel Kurulu teşrif eden Letonya
Parlamentosu Dışişleri Komisyonu Başkanı Rihards Kols ve beraberindeki heyete
“Hoş geldiniz.” denilmesi
BAŞKAN
– Değerli milletvekilleri, Letonya Parlamentosu Dışişleri Komisyonu Başkanı
Sayın Rihards Kols ve beraberindeki heyet Genel Kurulumuzu teşrif etmişlerdir.
(Alkışlar) 
Kendilerine
Türkiye Büyük Millet Meclisi Genel Kurulu adına hoş geldiniz diyorum. 
VI.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
oylamalarda aranılan oy sayısı hakkında Genel Kurulu bilgilendirmek istediğine
ilişkin konuşması
BAŞKAN
– Sayın milletvekilleri, bir açıklamada bulunmak istiyorum. Bazı arkadaşlarımız
bu oylamalarda nasıl bir oy sayısı arandığını soruyorlar.
Değerli
arkadaşlarım, Meclisimizin bir toplantı yeter sayısı vardır, bir de karar yeter
sayısı vardır ve Anayasa’mızın 96’ncı maddesine göre, Türkiye Büyük Millet
Meclisi bütün işlerinde üçte 1 çoğunlukla toplanmak durumundadır. Herhangi bir
siyasi parti yoklama ister ise -aranacak sayı- 200 kişinin burada bulunması
gerekiyor. Bu, Anayasa’dan alınan bir hüküm. Karar yeter sayısı istendiğinde
ise Anayasa’mız dörtte 1’inden 1 fazla sayı ister, o da 151’dir. Burada bugün
yaptığımız işlemlerde, Anayasa’mızın 96’ncı maddesine göre, dörtte 1’inden 1
fazla olan sayı “ret” ya da “kabul”den hangisine tekabül ediyorsa ona göre
değerlendirmelerde bulunuyoruz. 
Bu
açıklamayı bazı arkadaşlarımızın sorması üzerine Genel Kurulu bilgilendirmek
amacıyla yaptım. 
Ayrıca,
bu oylamalarda işari oylama olduğunda yani “Kabul edenler… Etmeyenler…” deyip
bazen ellerinizi kaldırıp indirdiğiniz gibi bir işlem yapıyoruz. Kimin sisteme
girdiği gözükmediğinden oy pusulası gönderen arkadaşlarımızın oy pusulalarını
almıyoruz, bazı istisnai olan arkadaşlarımızın dışında. 
Bunu
da ben sizlerin bilgilerinize sunmak isterim.
Değerli
milletvekilleri, şimdi Cumhuriyet Halk Partisi Grubunun Meclis İçtüzüğü’nün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 9/10/2019 tarihinde Artvin
Milletvekili Uğur Bayraktutan ve arkadaşları tarafından, Artvin Cerattepe’de
yapılan madencilik faaliyetlerinin araştırılması, ihale süreçlerinin
incelenmesi, hukuksuzluk iddialarının aydınlatılması amacıyla verilmiş olan
Meclis araştırması önergesinin görüşmelerinin, Genel Kurulun 9 Ekim 2019
Çarşamba günkü birleşiminde yapılmasına ilişkin önerisi
09/10/2019
Türkiye Büyük Millet Meclisi
Başkanlığına
Danışma
Kurulu, 9/10/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Engin
Özkoç
 Sakarya
 Grup
Başkan Vekili
Öneri:

Artvin
Milletvekili Uğur Bayraktutan ve arkadaşları tarafından Artvin Cerattepe’de
yapılan madencilik faaliyetlerinin araştırılması, ihale süreçlerinin
incelenmesi, hukuksuzluk iddialarının aydınlatılması amacıyla 9/10/2019
tarihinde Türkiye Büyük Millet Meclisi Başkanlığına verilmiş olan 1125 sıra
numaralı Meclis Araştırması Önergesi’nin, diğer önergelerin önüne alınarak
görüşmelerinin 9/10/2019 Çarşamba günlü birleşimde yapılması önerilmiştir. 
BAŞKAN
– Teşekkür ederim.
Görüşmelere
başlamadan önce Sayın Köksal, 60’a göre bir söz talebiniz vardı; onu hemen
alayım, ondan sonra, değerli konuşmacılarımız, rahat edelim. 
Buyurun.

V.- AÇIKLAMALAR (Devam)
39.- Afyonkarahisar Milletvekili Burcu Köksal’ın,
Afyonkarahisar ili Sinanpaşa ilçesine bağlı Güney köyünde kapatılan belediyenin
tekrar açılmasına yönelik yargı kararının uygulanmasına izin verilmediğine ve
Afyonkarahisar iline bağlı Saraydüzü köyünün merasının yabancı firmaya
verilmesiyle köylülerin çaresiz bırakıldığına ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan. 
Seçim
bölgem Afyonkarahisar ili, Sinanpaşa ilçesine bağlı Güney köyünde belediye
kapatılmıştı ve bunun üzerine köy halkı yargıya başvurdu. Yargı belediyenin
yeniden açılmasına karar verdi. Ancak bu kararı beğenmeyen AKP’li yönetici ve
vekiller seçim öncesi oy almak için “Belediyeniz açılacak.” diye söz verdikleri
hâlde yargı kararını uygulattırmamak için baskı yapmaktalar. 
Buradan
kararı uygulamayanlara sesleniyorum. Sizin keyfî adalet anlayışınız batsın. 
Yine,
seçim bölgem Afyonkarahisar iline bağlı Saraydüzü köyünün merası yabancı bir
firmaya peşkeş çekilmekte. Köylüler çaresiz. Buradan AKP’ye soruyorum: Peşkeş
çektiğiniz firma servetine servet katarken o köyde hayvancılıkla uğraşan
hemşehrilerim ne yapacak? (CHP sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 9/10/2019 tarihinde Artvin
Milletvekili Uğur Bayraktutan ve arkadaşları tarafından, Artvin Cerattepe’de
yapılan madencilik faaliyetlerinin araştırılması, ihale süreçlerinin
incelenmesi, hukuksuzluk iddialarının aydınlatılması amacıyla verilmiş olan
Meclis araştırması önergesinin görüşmelerinin, Genel Kurulun 9 Ekim 2019 Çarşamba
günkü birleşiminde yapılmasına ilişkin önerisi (Devam)
BAŞKAN
– Değerli milletvekilleri, Cumhuriyet Halk Partisi grup önerisinin gerekçesini
açıklamak üzere öneri sahibi Cumhuriyet Halk Partisi Grubu adına Artvin
Milletvekilimiz Sayın Uğur Bayraktutan. (CHP sıralarından alkışlar)
Süremiz
beş dakika, Sayın Bayraktutan. 
CHP
GRUBU ADINA UĞUR BAYRAKTUTAN (Artvin) – Sayın Başkan, çok değerli
milletvekilleri; sözlerimin başında Türk Silahlı Kuvvetlerine başarılar
diliyorum, yolları açık, bahtları aydınlık olsun diyorum. 
Bugün
Letonya Parlamentosu heyetinin burada olmasına çok sevindim çünkü AKP Grubuna
sekiz yıldır bunu anlatıyorum, dinlemiyorlar; çok istirham ediyorum, dikkatle
dinlerlerse… Onlara buradan teşekkür ediyorum. (CHP sıralarından alkışlar)
Değerli
arkadaşlarım, Cerattepe’yle alakalı büyük bir sıkıntı çekiyoruz. Bakın, Artvin
1993 yılından beri Cerattepe’yle alakalı bir cinayetle karşı karşıya kalıyor.
1993’te Cominco Madencilikle başlayan bir serüven, Artvin’in hemen üzerinde,
tepesinde bir maden arama, 1990’lı yıllardan bu tarafa, çeyrek asır. 1995
yılında Yeşil Artvin Derneği kuruluyor, bunlarla mücadele etmek istiyor. Hemen
arkasından, Cominco Madencilik 1990’lı yıllarda, 2002’nin başlarında maden
işletmesini başka bir şirkete devrediyor, Kanadalı bir şirkete “Inmet Mining”
diye. Bunlarla hem Yeşil Artvin Derneği hem Artvin Barosu hem de -o tarihte
avukattım- milletvekili olarak ben, bir hukuk mücadelesine giriyoruz. Bu hukuk
mücadelesini kazanıyoruz ve diyoruz ki bu iş bitti. 2009’da bu iki önemli
şirket Artvin halkına bir açıklama yapıyor, diyorlar ki: “Biz Artvin halkının
yapmış olduğu bu mücadelenin karşısında ezildik, yenildik; bu mücadeleyi
saygıyla karşılıyoruz.” ve Artvin’i terk ediyorlar değerli arkadaşlarım. Bizler
de bütün Artvinliler gibi diyoruz ki herhâlde başımızdan bu belayı savdık. 
Aradan
epey bir zaman geçiyor, 2011’de ben Parlamentoya geliyorum, 2012’de bu
Parlamentoda kulağımıza bir şey geliyor, önce inanmıyoruz; Maden İşleri Genel
Müdürlüğü bir ihale açacağım diyor. Bakın, AKP’deki çok değerli milletvekili
arkadaşlarım, bu ülkede yolsuzluk nasıl yapılıyor size bir örnek vereceğim.
İhale şartnamesi burada, buraya getiriyoruz, bakın, ihale şartnamesi burada.
İhale şartnamesinin 8’inci maddesinde diyor ki: Cerattepe’yle alakalı bir ihale
açacağım ama bu ihaleye girecek olan firmanın yıllık 10 bin ton metal bakır,
500 bin ton tüvenan malzeme işleyecek kapasiteye sahip olması lazım. Sayın
Bakan Taner Yıldız demin buradaydı, Bakana soruyorum, Sayın Bakan, bu koşullara
sahip Türkiye’de kaç firma vardır, kime aittir diye. Sayın Bakan bana yazılı
cevap veriyor -merak edene gönderirim- diyor ki: Türkiye’de bir tane vardır,
isminde 6 harf, soy isminde 6 harf olan yani ETİ Bakır, Mehmet Cengiz, Cengiz
grubuna aittir. Böyle bir tesadüf olur mu, bir tek şirketin gireceği ihale olur
mu diyorum, Sayın Bakan bunu göz ardı ediyor, ihaleyi o almıyor. Çıktı buraya,
kürsüde dedi ki: “Uğur Bey yanıldı.” İhaleyi başka bir firma aldı, Özaltın,
aradan iki ay geçtikten sonra bana adamlarını gönderdiler “Üzerine gitme.”
diye, tekrar Mehmet Cengiz’e redevansla devrettiler değerli arkadaşlarım. Benim
avukatlık yaptığım yıllarda bunun karşılığı şuydu: İhaleye fesat karıştırmak.
Bir iş adamı büyük bir cesaretle bu şekilde ihaleye fesat karıştırma suçunu işleyemezdi
arkadaşlar, arkasında bir siyasi irade olmasa, bir büyük ağabey olmasa bu suçu
işleyemezdi. Ne demek istediğimi CHP Grubu gayet iyi anlıyor değerli
arkadaşlar, inanıyorum ki oradaki arkadaşlarımız da anlıyorlar. (CHP
sıralarından alkışlar)
Değerli
arkadaşlarım, arkasından biz bu kararın iptali için dava açıyoruz ve Rize İdare
Mahkemesinde açmış olduğumuz bu davayı kazanıyoruz. Arkasından, Danıştaydan bu
kararla alakalı gerekli kararlar geçiyor. Arkasından diyoruz ki: “Herhâlde bu
iş bitti.” ÇED olumlu kararını iptal ettiriyoruz. Ne diyorlar? Diyorlar ki:
“Artvin’de madencilik faaliyeti yapılamaz. Madencilik faaliyeti Artvin’i yok
etmektir.” Arkasından ne oluyor? (2009/7), Tarım ve Orman Bakanlığının bir
genelgesine dayanarak bir fiilî durum yaratıyorsunuz -bunun arkasında da bir
siyasi irade var- ve diyorsunuz ki: “Hayır, bu mahkeme kararı geçerli
değildir.” Yeniden bir ÇED olumlu kararı çıkarıyorsunuz, maden faaliyetinin
yasaklanmış olması kararını göz ardı ediyorsunuz ve yeni bir fiilî durum yaratıyorsunuz
değerli arkadaşlar. Ona karşı dava açıyoruz. O davada ilginç bir şey daha
oluyor, Rize İdare Mahkemesindeki hâkimleri değiştiriyorsunuz, Rize İdare
Mahkemesinin hâkimlerini derdest ediyorsunuz -hatta onlardan bir bölümü içeri
alındı başka şeylerden dolayı, bilmiyoruz- yeni hâkimler getiriyorsunuz. Yani
Türkiye'nin bağımsız hâkimlerini değil, majestelerinin yargıçlarını atıyorsunuz
değerli arkadaşlarım ve buradan da yeni bir karar ihdas ediyorsunuz. (CHP
sıralarından alkışlar) Bu kararda da ne oluyor? Diyorlar ki: “Burada herhangi
bir şekilde madencilik faaliyeti yapılabilir, hiçbir engel yoktur.” 
Değerli
arkadaşlar, bakın, tablo bu kadar vahimdir. Arkasından neler yapılıyor? 22
hektarla alakalı olarak ÇED raporu veriyorsunuz, 240 hektarla alakalı işletme
iznini getirip bunların önüne koyuyorsunuz. 
Değerli
arkadaşlarım, daha vahim olaylar oluyor Artvin’de. Artvinli, Türkiye'nin hiçbir
yerinde olmadığı şekilde, ormanı devletten koruyor, iki yüz kırk beş gün iki
vardiya hâlinde sabahlara kadar nöbet tutuyorlar, devletten koruyorlar. (CHP
sıralarından alkışlar) Benim avukatlık yaptığım yıllarda böyle değildi, devlet,
ormanı vatandaştan korurdu değerli arkadaşlarım. 
2016’nın
15 Şubatında bir fiilî durum yaratıyorlar, yedi ilden getirdiğiniz Jandarma kolluk
kuvvetleriyle geliyorsunuz, Artvin’e sanki terörist muamelesi yaparak gaz
bombalarıyla Artvin’i yıldırmaya çalışıyorsunuz değerli arkadaşlarım. Bunu
şiddetle reddediyoruz, bunu kabul etmiyoruz. Mahkeme kararlarını şiddetle
reddediyoruz, yırtıp atıyoruz değerli arkadaşlar. (CHP sıralarından alkışlar)
Sonra
ne oluyor? Başka bir şey daha oluyor değerli arkadaşlarım, daha üzücü bir olay
oluyor. Belki kamuoyu bu şekilde duymadı, bunu da buradan açıklıyorum. Sayın
İçişleri Bakanına 2 kere soru sordum, dedim ki: “Bu Mehmet Cengiz’in kapısında
Mustafa Kemal’in askerini niye nöbet tutturuyorsunuz? Niye nöbet tutuyor
Jandarmalar?” Sorular burada. 
(Mikrofon
otomatik cihaz tarafından kapatıldı)
BAŞKAN
– Sayın Bayraktutan, devam edin. 
UĞUR
BAYRAKTUTAN (Devamla) – Teşekkür ederim Başkanım. 
Jandarmaların
iaşesini, yemeklerini kim karşılıyor biliyor musunuz değerli arkadaşlar? O
şirketin kapısında duran jandarmanın iaşesinin, yemeğinin parasını Mehmet
Cengiz karşılıyor. İki kere sordum 2018’de Süleyman Soylu’ya: “Doğru mudur?”
Duvardan ses var, beyefendiden yok, “Doğru mudur?” dedim, duvardan ses var,
beyefendiden yok. Eğer jandarmanın onu kapısında beklemesinden utanç duyuyorsan
sen bekle Mehmet Cengiz’in kapısında, sen bekle. (CHP sıralarından alkışlar) 
O
nedenle değerli arkadaşlarım, şunu iyi bilin: Yolumuz zordur. Burada birçok
konuşma yaptık, sabahlara kadar burada nöbet tuttuk. Bir şarkımız var, bir
direncimiz var. Bu mücadele, bu şarkı, bu türkü bitmedi. Şair ne diyor? “Yok
öyle umutları yitirip karanlıkta savrulmak./Unutma, aynı gökyüzü altında bir
direniştir yaşamak.” diyor. Direnmeye devam edeceğiz. Bu şarkıları Türkiye’nin
her tarafında söylemeye devam edeceğiz. “Cerattepe geçilmez, Artvin halkı
yenilmez.” diyeceğiz, “Cerattepe geçilmez, Artvin halkı yenilmez.” diyeceğiz,
“Cerattepe geçilmez, Artvin halkı yenilmez.” diyeceğiz.
Bu
duygularla yüce heyetinizi ve sizleri saygıyla sevgiyle selamlıyorum. (CHP
sıralarından alkışlar)
BAŞKAN
– Öneri üzerinde söz isteyen İYİ PARTİ Grubu adına Trabzon Milletvekilimiz Sayın
Hüseyin Örs. (İYİ PARTİ sıralarından alkışlar) 
Süreniz
üç dakika Sayın Örs.
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, değerli
milletvekilleri; Cumhuriyet Halk Partisinin grup önerisi üzerinde İYİ PARTİ
Grubu adına söz almış bulunuyorum. Hepinizi en derin saygılarımla selamlıyorum.

Sözlerimin
başında Cenab-ı Hak şanlı ordumuzu muzaffer eylesin diyorum. Milletimizin
beklentisi Fırat’ın doğusundan girilip terör koridorunun yarılması ve terör
unsurlarının bölgeden atılmasıdır; Allah yâr ve yardımcımız olsun. 
Değerli
milletvekilleri, Anayasa’nın 169’uncu maddesini hatırlatarak sözlerime
başlıyorum çünkü Türkiye’de ormanlar Anayasa’nın 169’uncu maddesiyle korunuyor.
Bu maddede özetle “Ormanlara zarar verebilecek hiçbir faaliyet ve eyleme müsaade
edilemez.” deniliyor. 
Çok
kısa bir zaman önce altın madeni çalışmaları nedeniyle Kaz Dağları’nda yapılan
doğa kıyımını hepimiz hatırlıyoruz. Şimdi de içerisinde 125 endemik olmak üzere
1.349 bitki çeşidini barındıran Artvin Hatila Vadisi Millî Parkı aynı kıyımla
karşı karşıyadır. Kaz Dağları’nda ve Artvin Cerattepe’de yapılan kıyım Hatila
Vadisi Millî Parkı’nda devam ettirilmeye çalışılmaktadır. 
Değerli
milletvekilleri, Tarım ve Orman Bakanlığına bağlı Orman Genel Müdürlüğünün
verilerine göre 2012-2018 yıllarını kapsayan son yedi yılda 65.883 hektar orman
madencilik faaliyetine açılmıştır. Orman Genel Müdürlüğünün 2018 orman
istatistiklerine göre ise 7.962 hektar ormanda madencilik izni verilmiştir. Çok
yakın bir zamanda, yirmi beş yıldır maden karşıtı mücadelenin sürdürüldüğü
Artvin’de maden arama ruhsatı için 3 ihale daha sonuçlandı. Maden arama
faaliyetleri için yapılan ihaleleri iktidara yakın 2 şirketin kazanması,
belirlenen bölgenin tamamı için değil de bir kısmı için ÇED raporu hazırlanması
da işin düşündürücü olan başka bir yanıdır. Ruhsat alanlarına bakıldığında, bu
bölgenin Kafkasya turizmini geliştirme, koruma bölgesi ilan edilen alanı, kent
ormanlarının yer aldığı ve şehir sularının olduğu alanı içine aldığını ve bu
ruhsatlandırmaya Cerattepe ile Hatila Vadisi Millî Parkı arasındaki boşluğun da
dâhil edildiğini görmekteyiz. İhaledeki alanların bir kısmının Millî Park
sınırları içerisinde yer aldığına dikkatinizi çekmek isterim. 
Değerli
milletvekilleri, tüm bunlar görmezden gelinerek, çevre dostlarının ve Artvin
halkının yirmi beş yıllık mücadelesi yok sayılarak yapılmak istenilen… 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Örs. 
HÜSEYİN
ÖRS (Devamla) - …Artvin’i talan edecek, doğayı yok edecek madencilik faaliyetlerinin
araştırılması, söz konusu ihale süreçlerinin incelenmesi ve hukuksuzluk
iddialarının aydınlatılması amacıyla verilen bu önergeye İYİ PARTİ Grubu olarak
kabul oyu vereceğiz. (İYİ PARTİ ve CHP sıralarından alkışlar) 
Çevrenin
kirlenmesini ve doğanın yok edilmesini önlemek Anayasamıza göre devletin ve
milletin görevidir, milletimizin hakkını, hukukunu ve çevresini korumak da
bizim aslî görevimizdir. 
Sözlerimin
sonunda, “'Bahçesi var, bağı var, / Ayvası var, narı var, / Atamızdan yadigâr /
Serhat Artvin’imiz var.” diyor, hepinize saygılarımı sunuyorum. (CHP
sıralarından “Bravo” sesleri, alkışlar)
BAŞKAN
– Öneri üzerine söz isteyen Halkların Demokratik Partisi Grubu adına İzmir
Milletvekilimiz Sayın Murat Çepni. (HDP sıralarından alkışlar)
Süreniz
üç dakika Sayın Çepni. 
HDP
GRUBU ADINA MURAT ÇEPNİ (İzmir) – Teşekkürler Başkan. 
Genel
Kurul ve değerli halkımız; dün Genel Kurulda bir savaş tezkeresi oylandı ve
biz, Halkların Demokratik Partisi olarak bu tezkereye “Hayır” oyu verdiğimizi
buradan bir kez daha ifade etmek istiyoruz. 
BÜLENT
TURAN (Çanakkale) – Kurtuluş Savaşı’na “Hayır” diyenler vardı başlarken. 
MURAT
ÇEPNİ (Devamla) – Çünkü bu savaş tezkeresi halkların iradesine yönelik
geliştirilen bir savaş ve işgal tezkeresidir. Dolayısıyla, Halkların Demokratik
Partisi olarak, halkımız olarak, emekten, demokrasiden, barıştan yana olanlar
olarak savaştan beslenenlere karşı durduğumuzu ve duracağımızı buradan bir kez
daha ilan ediyoruz. Tüm halkımız bunu bilmelidir. 
Bugün
savaş ve işgal başlamış durumda ve bu Mecliste bu alkışlanıyor. (AK PARTİ
sıralarından gürültüler) 
MÜCAHİT
DURMUŞOĞLU (Osmaniye) - Terörle mücadele…
ALİ
ŞAHİN (Gaziantep) – Terörle mücadele…
ABDULLAH
NEJAT KOÇER (Gaziantep) - İşgal değildir, terörle mücadele vardır. 
LÜTFÜ
TÜRKKAN (Kocaeli) – Terörle savaş yapılmaz mücadele edilir muhterem. 
BÜLENT
TURAN (Çanakkale) – Sayın Başkan…
MURAT
ÇEPNİ (Devamla) – Alkışlayanlar kendi bekalarını… (AK PARTİ sıralarından
gürültüler)
BAŞKAN
– Değerli arkadaşlar… (AK PARTİ sıralarından gürültüler)
MURAT
ÇEPNİ (Devamla) – Dinleyeceksiniz… Dinleyeceksiniz… 
ALİ
ŞAHİN (Gaziantep) - Türk ordusu orada PKK’yla savaşmak için var.
RECEP
AKDAĞ (Erzurum) – PKK işgaline karşı, terör işgaline karşı!
ALİ
ŞAHİN (Gaziantep) – PKK işgaline karşı… 
MEHMET
ERDOĞAN (Gaziantep) – PKK işgaline karşı… Yazık sana!
MURAT
ÇEPNİ (Devamla) – Dinleyin… Dinleyin… 
BAŞKAN
– Değerli arkadaşlar… (AK PARTİ sıralarından gürültüler)
MURAT
ÇEPNİ (Devamla) – Siz çünkü çok güzel çalışıyorsunuz. 
BAŞKAN
– Değerli arkadaşlar… (AK PARTİ sıralarından gürültüler)
MURAT
ÇEPNİ (Devamla) – Dinleyeceksiniz… Dinleyeceksiniz…
BAŞKAN
– Değerli arkadaşlar…
MURAT
ÇEPNİ (Devamla) – Savaştan beslenenler sizsiniz, dinleyeceksiniz. 
BAŞKAN
– Karşılıklı olmasın Sayın Çepni, lütfen Genel Kurula hitap edin. Gündemle
ilgili değerlendirmenizi alabilir miyiz? Grup önerisiyle ilgili
değerlendirmenize devam edin lütfen. 
Buyurun.

MURAT
ÇEPNİ (Devamla) – Bir halka karşı… 
ALİ
ŞAHİN (Gaziantep) – PKK işgaline karşı… Kınayacaksan onu kına! 
BAŞKAN
– Değerli arkadaşlar, lütfen…
MURAT
ÇEPNİ (Devamla) – Bu işgalin hiçbir hukuki gerekçesi yoktur. (AK PARTİ
sıralarından gürültüler) 
ALİ
ŞAHİN (Gaziantep) – Hangi işgal?
RECEP
AKDAĞ (Erzurum) – Hangi işgal?
BAŞKAN
– Değerli arkadaşlar…
Sayın
Çepni… 
MURAT
ÇEPNİ (Devamla) – Bu doğrudan Kuzey Suriye halklarına… (AK PARTİ sıralarından
gürültüler)
BAŞKAN
– Sayın Çepni… 
RECEP
AKDAĞ (Erzurum) – Bu hakaretlerden men ediyoruz! Bu Meclisin verdiği karara
böyle hakaret edemezsin! Bu kararı bu Meclis verdi, Türkiye Büyük Millet Meclisi
verdi!
BAŞKAN
– Değerli arkadaşlar…
Sayın
Çepni…
MURAT
ÇEPNİ (Devamla) – Ben burada itirazımı dile getiririm!
BAŞKAN
– Sayın Çepni… (AK PARTİ, MHP ve İYİ PARTİ sıralarından gürültüler) 
Değerli
arkadaşlar, bir saniye…
MURAT
ÇEPNİ (Devamla) – Siz emirlerinizi saraydan alabilirsiniz ama biz emirlerimizi
saraydan almıyoruz, halklarımızdan alıyoruz!
BAŞKAN
– Sayın Çepni…
MURAT
ÇEPNİ (Devamla) – Halklarımızdan alıyoruz! 
BAŞKAN
– Sayın Çepni…
MURAT
ÇEPNİ (Devamla) – Öyle bağırarak kimi korkutacağınızı zannediyorsunuz? 
RECEP
AKDAĞ (Erzurum) – Bu kararı bu Meclis verdi!
BAŞKAN
– Sayın Çepni, lütfen…
MURAT
ÇEPNİ (Devamla) – Bu Meclis halkın Meclisidir, sizin değil!
RECEP
AKDAĞ (Erzurum) – Bu Meclis görev verdi! 
BAŞKAN
– Değerli arkadaşlar…
Sayın
Çepni, bir saniye lütfen…
ŞAHİN
TİN (Denizli) - Vatan hainliği yapamazsın!
BAŞKAN
– Değerli arkadaşlar, bu…
MURAT
ÇEPNİ (Devamla) – Kuzey Suriye bir barış iklimidir.
BAŞKAN
– Sayın Çepni, gündemle ilgili konuşur musunuz lütfen.
MURAT
ÇEPNİ (Devamla) – Kuzey Suriye’de yaşanan şey, dünyanın başına bela olmuş,
tecavüzcü, katil sürüsü IŞİD’i yenenlerdir. 
RECEP
AKDAĞ (Erzurum) – Sayın Başkan, “işgal” sözünü geri almalıdır! Bu, Meclisimize
hakarettir!
MURAT
ÇEPNİ (Devamla) – Orada Kürtler, Araplar, Ermeniler, Türkmenler, Ezidiler hep
birlikte IŞİD barbarlığına karşı direndiler ve IŞİD’i yendiler.
RECEP
AKDAĞ (Erzurum) – Sayın hatip “işgal” sözünü geri almalıdır! Bunu kabul
etmiyoruz. 
MURAT
ÇEPNİ (Devamla) – Bu operasyon IŞİD’i kurtarma operasyonudur. (AK PARTİ, MHP ve
İYİ PARTİ sıralarından gürültüler) Bu operasyon Kürt halkına statü vermemek ama
IŞİD’i komşu yapma operasyonudur. 
MUSTAFA
HİDAYET VAHAPOĞLU (Bursa) - Dostlarının yanına git, dostlarının! 
MURAT
ÇEPNİ (Devamla) – Dolayısıyla, biz bu operasyona karşı çıkıyoruz.
MUSTAFA
HİDAYET VAHAPOĞLU (Bursa) - Dostlarının yanına git! 
MURAT
ÇEPNİ (Devamla) – Tüm Orta Doğu’nun kan gölüne döndüğü…
ŞAHİN
TİN (Denizli) - Sen bir hainsin, hain!
MERAL
DANIŞ BEŞTAŞ (Siirt) - Dinle, dinle!
MURAT
ÇEPNİ (Devamla) – …tüm Orta Doğu’da halkların birbirini boğazladığı koşullarda
Kuzey Suriye, Rojava halkları bir arada yaşama beceresini, iradesini ortaya
koymuşlardır. 
MUSTAFA
HİDAYET VAHAPOĞLU (Bursa) - Yazıklar olsun!
MURAT
ÇEPNİ (Devamla) – İşte, bu operasyon bu halkların bir arada yaşama iradesine
karşı bir operasyondur.
(Mikrofon
otomatik cihaz tarafından kapatıldı) 
MURAT
ÇEPNİ (Devamla) – Bu operasyon, içeride ekonomik krizin içinde boğulan…
BAŞKAN
– Sayın Çepni, tamamlayın lütfen ve selamlayın Genel Kurulu. 
MURAT
ÇEPNİ (Devamla) – …doğayı tahrip eden, doğayı sermayeye peşkeş çeken, “sarayın
bekası” denilen şeyi koruma operasyonudur. 
ZAFER
SIRAKAYA (İstanbul) - PKK’ya sor, PKK’ya!
RECEP
AKDAĞ (Erzurum) - YPG-PYD’nin sözcüsü müsün? Ayıp, ayıp!
MURAT
ÇEPNİ (Devamla) – Bu operasyon, Türkiye’nin çıkarına değildir, sarayın kendini
kurtarma operasyonudur. (AK PARTİ, MHP ve İYİ PARTİ sıralarından gürültüler) O
yüzden, halklarımıza çağrımız şudur: Bu savaş baronlarına karşı çıkın; bu,
Türkiye’nin hayrına değildir! 
BAŞKAN
– Teşekkürler...
RECEP
AKDAĞ (Erzurum) – Ayıp! YPG-PYD’nin, PKK’nın sözcüsü müsün? 
MURAT
ÇEPNİ (Devamla) – Bu, açlık ve yoksulluktur. 
BAŞKAN
– Sayın Çepni…
MURAT
ÇEPNİ (Devamla) – Bu, Orta Doğu’da savaşı körüklemekten başka bir işe
yaramayacaktır! 
RECEP
AKDAĞ (Erzurum) - Sen YPG-PYD’nin sözcüsü müsün? Ayıp, ayıp!
ŞAHİN
TİN (Denizli) - Vatan hainliği yapıyorsun!
MURAT
ÇEPNİ (Devamla) – Biz her yerde olduğu gibi burada da barışı, demokrasiyi,
eşitliği, adaleti savunmaya devam edeceğiz; savaştan beslenenlere karşı
eşitliği ve özgürlüğü savunmaya devam edeceğiz. 
MEHMET
TAYTAK (Afyonkarahisar) – Biz de savaşmaya devam edeceğiz! 
MURAT
ÇEPNİ (Devamla) – Halklarımıza da bunu buradan bir kez daha ilan ediyoruz. 
Teşekkür
ediyorum. (HDP sıralarından alkışlar; AK PARTİ, MHP ve İYİ PARTİ sıralarından
gürültüler)
BAŞKAN
– Değerli arkadaşlar, bir saniye…
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan… (AK PARTİ ve HDP sıraları arasında karşılıklı
laf atmalar)
BAŞKAN
– Arkadaşlar, bir saniye. Bir saniye değerli arkadaşlar, lütfen... 
Değerli
arkadaşlar, lütfen, oturur musunuz yerinize. 
MURAT
ÇEPNİ (İzmir) – Kimsin sen!
ŞAHİN
TİN (Denizli) – Sen kimsin! 
MURAT
ÇEPNİ (İzmir) – Ne diyorsun, ne!
BAŞKAN
– Sayın Çepni, lütfen…
ŞAHİN
TİN (Denizli) – Vatan hainisiniz.
MUSTAFA
LEVENT KARAHOCAGİL (Amasya) - Yahudilerin askerisiniz.
MEHMET
RUŞTU TİRYAKİ (Batman) - Yahudilerin askeri sensin.
BAŞKAN
– Bakın, grup başkan vekilinize söz verdim.
MUSTAFA
LEVENT KARAHOCAGİL (Amasya) - Sizsiniz, siz!
MEHMET
RUŞTU TİRYAKİ (Batman) – Lafa bak ya!
BAŞKAN
– Sayın Tiryaki, lütfen… 
MURAT
ÇEPNİ (İzmir) - Kendi çocuğunu gönder, kendi çocuklarınızı göndersenize oraya.
BAŞKAN
- Sayın Oluç… 
Sayın
Turan, siz arkadaşlarınızı lütfen susturun. (AK PARTİ ve HDP sıraları arasında
karşılıklı laf atmalar)
Sayın
Oluç, lütfen, arkadaşlarınızı susturur musunuz.
Sayın
Turan, lütfen, siz de arkadaşlarınızı susturun.
AYŞE
ACAR BAŞARAN (Batman) – Savaş propagandası yapıyorsunuz.
ŞAHİN
TİN (Denizli) – Vatan hainisiniz vatan! Vatan hainliği yapıyorlar.
MURAT
ÇEPNİ (İzmir) – Vatan haini sizsiniz, siz! 
AYŞE
ACAR BAŞARAN (Batman) – Vatan haini sizsiniz, siz! …(AK PARTİ ve HDP
sıralarından gürültüler)
BAŞKAN
– Sayın Turan, ben mikrofonunuzu açayım öyle konuşun. 
Buyurun.
Sayın
Oluç, arkadaşlarınızı lütfen susturun.
V.- AÇIKLAMALAR (Devam)
40.- Çanakkale Milletvekili Bülent Turan’ın, İzmir
Milletvekili Murat Çepni’nin CHP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan… 
BAŞKAN
– Değerli arkadaşlar, bakın, Meclisin saygınlığına lütfen gölge düşürmeyin. (AK
PARTİ ve HDP sıraları arasında karşılıklı laf atmalar) 
Değerli
arkadaşlar, ben herkese söz veriyorum, lütfen...
Sayın
Turan, lütfen, siz de arkadaşlarınıza müdahalede bulunun.
Buyurun.
BÜLENT
TURAN (Çanakkale) – Sayın Başkan, ben arkadaşları durdurayım ama sizin de Türk
milletinin Meclisinde, bu milletin Meclisinde bu milletin ordusuna “işgalci”
diyen adamın sözünü kesmeniz gerekir Sayın Başkan. (AK PARTİ sıralarından
alkışlar, HDP sıralarından gürültüler) 
Sayın
Başkan, her türlü demokratik tepki, her türlü fikir hürriyetinin baş üzerinde
yeri var, ancak bu ülkenin ordusu bugün besmeleyi çekmiş ve şu an sınır ötesi
operasyonuna başlamış. Böyle bir zamanda bu ülkenin ordusuna, askerine işgalci
demek ne vekillikle ne de vatandaşlıkla asla bağdaşmaz. (AK PARTİ sıralarından
alkışlar, HDP sıralarından sıra kapaklarına vurmalar)
BAŞKAN
– Lütfen arkadaşlar…
BÜLENT
TURAN (Çanakkale) - Ama biz nasıl ki başından beri bu partinin birçok vekilinin
başka başka ülkelerin, başka başka örgütlerin, başka ideolojilerin uzantısı
olduğunu söylüyoruz ya, en büyük delil bu konuşma oldu işte. Bu konuşma
Türkiye'nin konuşması değil, bu konuşma Kürtlerin konuşması değil, bu konuşma
Kürtleri bile yok etmeye çalışan PKK’nın konuşmasının ta kendisi Sayın Başkan.
(AK PARTİ sıralarından alkışlar, HDP sıralarından gürültüler) Bugün Meclisteki
her parti bir araya gelmiş, tüm fikir ayrılıklarına rağmen, tüm farklı
politikalarına rağmen, farklı tüzüklerine rağmen eğer bir konuda ittifak
etmişse insanlar buna saygı bekler, sakinlik bekler. 
(Mikrofon
otomatik cihaz tarafından kapatıldı) 
BAŞKAN
– Devam edin. 
EBRÜ
GÜNAY (Mardin) – Siz saygı duyacaksınız, siz.
ABDULLAH
NEJAT KOÇER (Gaziantep) – Konuşmayın be!
EBRÜ
GÜNAY (Mardin) – Sen konuşma be!
BAŞKAN
– Değerli arkadaşlar, lütfen...
Buyurun
Sayın Turan.
BÜLENT
TURAN (Çanakkale) – Ama siz dört partinin bir araya gelip tüm farklılıklarına
rağmen kabul ettiği tezkereye bu ülke için “işgalci tezkere” derseniz bunun
fikir hürriyetiyle hiçbir alakası olmaz Sayın Başkan, bu fikir hürriyeti
değildir.
ŞAHİN
TİN (Denizli) – Vatan haini bunlar,
EBRÜ
GÜNAY (Mardin) – Vatan haini sizsiniz.
BÜLENT
TURAN (Çanakkale) – Nasıl ki Kurtuluş Savaşı’nda nasıl ki yedi düvele karşı
meydan okurken yine bu salon içerisinde bazıları Kurtuluş Savaşı’na bile karşı
çıkmışlarsa onların uzantıları olan insanlar bunlar Sayın Başkan. 
Biz
diyoruz ki: Bütün millet, 82 milyon beraber bugün duamızla, besmelemizle
askerimizi uğurladık, teröre karşı uğurladık Sayın Başkan, teröre karşı
uğurladık Sayın Başkan. (AK PARTİ sıralarından alkışlar, HDP sıralarından
gürültüler) Ama nasıl ki birkaç malum ülke, birkaç örgüt bu karara da karşı
çıkarken birkaç vekilin de çıkmasının niçin olduğunu anlıyoruz Sayın Başkan.
MURAT
ÇEPNİ (İzmir) – Halk karşı, halk! Gidin, halka bir sorun bakalım.
BÜLENT
TURAN (Çanakkale) – Benim tavsiyem şudur: Ya “Kandil” ya “Ankara” demesi lazım
bu arkadaşlarımızın. Bir taraftan Kandil’e göz kırpıp bir taraftan Ankara’da
vekillik yaparlarsa buna hiç kimse izin vermez Sayın Başkan. Bu kürsü millete
rağmen, milletin değerlerine küfretme kürsüsü değildir Sayın Başkan. Bizim
Mehmetçik’imize hiç kimse “işgalci” diyemez. Mehmetçik’e “işgalci” diyen kişi
ya haindir, ya zalimdir. (AK PARTİ sıralarından alkışlar)
(Mikrofon
otomatik cihaz tarafından kapatıldı) 
AYŞE
ACAR BAŞARAN (Batman) – Hain de zalim de sizsiniz. Bu ülkenin başına bela
oldunuz, bela!
BAŞKAN
– Sayın Turan, devam edin.
BÜLENT
TURAN (Çanakkale) – Eğer askerimizle ilgili, tezkereyle ilgili bu kadar farklı,
bu kadar ithamkâr laf söyleyeceklerse vekilliği bıraksınlar Kandil’de istediği
her şeyi söylesinler, orada da Fırat Kalkanı’nı görsünler, Zeytin Dalı’nı
görsünler Sayın Başkan. (AK PARTİ sıralarından alkışlar) 
BAŞKAN
– Teşekkür ederim.
Sayın
Oluç, buyurun.
FATMA
KURTULAN (Mersin) – Ben istiyorum Sayın Başkan.
BAŞKAN
– Sayın Oluç istemişti.
FATMA
KURTULAN (Mersin) – Değiştirdik sonra, vazgeçtik, ben aldım. Olmaz mı? 
MUSTAFA
BAKİ ERSOY (Kayseri) – Öyle olmaz Başkanım. 
EBRÜ
GÜNAY (Mardin) – Başkana da mı karışıyorsunuz?
ŞENEL
YEDİYILDIZ (Ordu) – Kandil’i de başınıza yıkacağız!
ŞAHİN
TİN (Denizli) – Kandili de başınıza yıkacağız!
BAŞKAN
– Değerli arkadaşlar, lütfen…
Buyurun
Sayın Kurtulan. 
41.- Mersin Milletvekili Fatma Kurtulan’ın, Oturum
Başkanı TBMM Başkan Vekili Levent Gök’ün tutumunun adaletli olmadığına, Barış
Pınarı Harekâtı’nın başka ülkenin toprak bütünlüğünün ihlali olduğuna ilişkin
açıklaması
FATMA
KURTULAN (Mersin) – Teşekkürler Sayın Başkan. 
Öncelikle, sizin tavrınızın, tutumunuzun
adaletli olmadığını, burayı doğru yönetmede üzerinize düşeni yapmadığınızı
belirtmek istiyorum. Hatibimizin daha otuz beş saniyesi vardı. Bir dakika
geçtiğinden itibaren “Tamam, selamlayın.” diye uyarmanız doğru değil. AKP’ye bu
müsamahayı gösteriyorsunuz, diğer partilere de… Bizi böyle susturmayın lütfen.
Bunu sizden özellikle rica ediyorum Sayın Başkan. 
Şimdi, değerli arkadaşlar…
ŞENEL YEDİYILDIZ (Ordu) – “Demokrasi”
deyip ülkenin aleyhine konuşmuş.
FATMA KURTULAN (Mersin)
– Lütfen, bir dinleyin…
ŞENEL YEDİYILDIZ (Ordu) – “Demokrasi,
demokrasi” deyip aklınıza geleni söyleyin!
BAŞKAN – Bir saniye değerli arkadaşlar,
lütfen… 
FATMA KURTULAN (Mersin) – Şimdi, değerli
arkadaşlar, Tayyip Erdoğan’ın önünüze koyduğu bir tezkere geldi, 4 parti
birleştiniz, savaşa “evet” dediniz diye şimdi bizi burada susturmayı mı
hedefliyorsunuz? Bizimle 5 parti yapmayı mı hedefliyorsunuz bu desteği? 
ŞENEL YEDİYILDIZ (Ordu) – Kandil başınıza
geçecek! Korkunuz ondan.
FATMA KURTULAN (Mersin) – Şimdi, Bülent
Turan diyor ki “Demokratik tepkiler başımızın üstüne.” Arkadaşımızın elinde
silah mı vardı?
ŞAHİN TİN (Denizli) – Türk askerine
“işgalci” diyor, sen neden bahsediyorsun ya?
FATMA KURTULAN (Mersin) – O kürsü
demokrasinin kürsüsü değil mi? 
(Mikrofon otomatik cihaz tarafından
kapatıldı)
BAŞKAN – Devam edin Sayın Kurtulan. 
FATMA KURTULAN (Mersin) – Herkes gibi biz
de burada düşüncemizi ifade etmek zorundayız. 
ŞAHİN TİN (Denizli) – Düşünce ifade
edilemez böyle.
FATMA KURTULAN (Mersin) – Hepiniz savaşa
“evet” dediniz, Barış Pınarı dediniz, biz de o pınardan gözyaşı ve kan
akacağını iddia ediyoruz. 
Erdoğan dedi ki: “Oraya giderken 3 milyon
insanı götüreceğiz.” Bu, demografik yapının değişimidir. 
ŞAHİN TİN (Denizli) – Bırak demografiyi.
NAZIM MAVİŞ (Sinop) – Siz değiştirdiniz,
siz.
FATMA KURTULAN (Mersin) – Hayır, biz
değiştirmedik. 
Arap kemerini oluşturmadır. Bu, Hafız
Esad’ın rüyasının bir kez daha gerçekleşmesi anlamına gelir. “Oraya yapılar
oluşturacağız.” dediniz, kendiniz söylediniz, bu da ne demektir? 
NAZIM MAVİŞ
(Sinop) – Sizden olmayan Kürtleri
sürdünüz, sizden olmayan Kürtleri. 
FATMA KURTULAN (Mersin) – TOKİ’ye orada
alan açacaksınız, müteahhitlerinizi alıp götüreceksiniz. 
ŞAHİN TİN (Denizli) – Yazıklar olsun
size! 
FATMA KURTULAN (Mersin) – Yine orada
yapacağınız şey şudur: Tekrar, beslendiğiniz kanala, beslendiğiniz öfkeli
çocuklarınıza kucak açacaksınız.
(Mikrofon otomatik cihaz tarafından
kapatıldı)
BAŞKAN – Tamamlayın Sayın Kurtulan. 
MÜCAHİT DURMUŞOĞLU (Osmaniye ) – Yazıklar
olsun be! 
FATMA KURTULAN (Mersin) – Yani IŞİD’le bir kez daha iş
görmeye gidiyorsunuz. “Afrin’de biz gidip teröristleri temizleyeceğiz.”
dediniz, 1 milyona yakın insan, daha sonra başka yerlerden oraya göç etmek
zorunda olan insanların hepsi de dâhil orayı terk etmek zorunda kaldı. Şu an
Afrin’de Afrinliler yok, siz varsınız, çeteler var, başka kimse yok. Şimdi
bunun adı işgal değil de nedir? Bu, işgalin ta kendisidir.
RECEP AKDAĞ (Erzurum) – Afrin’de PKK’lılar yok,
PKK’lılar, onlar temizlendi.
İSMAİL TAMER (Kayseri) – PKK yok, YPG yok, teröristler
yok!
FATMA KURTULAN (Mersin) – Orayı işgale gidiyorsunuz.
Biz bunu söylemeye devam edeceğiz arkadaşlar, hiç buna kızmayın.
ŞAHİN TİN (Denizli) – Siz PKK savunuculuğu yapın.
FATMA KURTULAN (Mersin) – Orası bir işgaldir, başka
ülkenin toprak bütünlüğünü ihlaldir. Savaş suçu işliyorsunuz siz. (HDP
sıralarından alkışlar) 
BAŞKAN – Teşekkür ederim. 
Sayın Özkoç, talebiniz mi var?
ENGİN ÖZKOÇ (Sakarya) – Hayır.
BAŞKAN – Sayın Bülbül…
MEHMET ERDOĞAN (Gaziantep) – 4 milyon yurtsuz insan
yurduna dönecek. Bu operasyon odur. 
FATMA KURTULAN (Mersin) – Bakanlık yapmışsın, ayıp
değil mi? 
RECEP AKDAĞ (Erzurum) – Bana mı diyorsun? 
FATMA KURTULAN (Mersin) – Evet, size söylüyorum. 
RECEP AKDAĞ (Erzurum) – Sana ayıp, sana! 
FATMA KURTULAN (Mersin) – Şu Meclise saygılı ol!
RECEP AKDAĞ (Erzurum) – Ayıp sana! Senden mi ayıbı
öğreneceğim? 
FATMA KURTULAN (Mersin) – Müteahhitlerinizi alın,
çetelerinizi alın… Hepsiyle yakında orada kol kola gireceksiniz. 
BAŞKAN – Sayın Kurtulan, lütfen…
NAZIM MAVİŞ (Sinop) – Çetelerle iş tutmak sizin işiniz,
sizin. Siz terörle iş tutuyorsunuz. 
RECEP AKDAĞ (Erzurum) – Ayıbı sen mi öğreteceksin bana,
PKK savunuculuğu yaparak!
FATMA KURTULAN (Mersin) – Savaşa evet mi deseydik?
BAŞKAN – Sayın Bülbül, buyurun lütfen. 
42.- Sakarya Milletvekili Muhammed Levent Bülbül’ün,
Barış Pınarı Harekâtı’nın amacının sınırımızdaki terör unsurlarını yok etmek
olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan… (AK PARTİ ve HDP sıralarından
karşılıklı laf atmalar)
BAŞKAN
– Değerli arkadaşlar, lütfen… Lütfen… Değerli arkadaşlar, lütfen…
Buyurun
Sayın Bülbül.
MUHAMMED
LEVENT BÜLBÜL (Sakarya) – Şu anda çok net bir şekilde görülüyor ki Türkiye’nin
terörle mücadelesi bu safhada daha şimdiden, bir saat üzerinden geçmeden neticelerini
vermeye başlamıştır, Allah’a hamdolsun. (MHP ve AK PARTİ sıralarından alkışlar)
Bizim duamız bundan başka bir şey olmaz. Türkiye’nin neyle muhatap olduğunu
şimdi buradan gayet iyi bir şekilde görebiliyoruz, analiz edebiliyoruz. Türkiye
bir savaşta değil, Türkiye terör unsurlarını, sınırının dibindeki terör
unsurlarını yok etmek için o topraklara girip işini görecek Allah nasip ederse,
gereğini yapacak... 
EBRÜ
GÜNAY (Mardin) – Doğrudan…
METİN
NURULLAH SAZAK (Eskişehir) – Dinle, dinle!
EBRÜ
GÜNAY (Mardin) – Sizin savaş çığırtkanlığınızı dinlemek zorunda değiliz.
MUHAMMED
LEVENT BÜLBÜL (Sakarya) – Ve dün de ifade ettiğim gibi Kürt kardeşlerimizi de
PKK’nın, PYD’nin zulmünden kurtaracaktır. Bunu en yakın zamanda göreceksiniz.
(MHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Değerli arkadaşlar, lütfen…
Sayın
Bülbül, tamamlayın lütfen. 
MUHAMMED
LEVENT BÜLBÜL (Sakarya) – Finali yapıyoruz.
Bir
saniye. 
O
“IŞİD’liler için mücadele ettik.” dediğiniz IŞİD’liler, şimdi sakallarını kesip
sizlerle, PYD’yle, YPG’yle beraber Türk ordusuyla savaşmak için geliyorlar.
Hodri meydan! Alayını temizleyeceğiz Allah nasip ederse. (MHP ve AK PARTİ
sıralarından alkışlar) 
BAŞKAN
– Teşekkür ederim. 
ZÜLFÜ
DEMİRBAĞ (Elâzığ) – Hepsi Amerika’nın askeri! IŞİD’lisi de, PKK’lısı da
YPG’lisi de hepsi Amerikan’nın askeri.
BAŞKAN
- Değerli arkadaşlar, lütfen… 
Bakın,
grup başkan vekillerinin her birine söz veriyorum. 
Sayın
Türkkan, buyurun.
43.- Kocaeli Milletvekili Lütfü Türkkan’ın, PYD ve
YPG’nin Türkiye’yi tehdit eden terör örgütü olduğuna ilişkin açıklaması
LÜTFÜ
TÜRKKAN (Kocaeli) – Öncelikle, az evvel kürsüde bulunan hatibe sormak
istiyorum: PYD ve YPG bir terör örgütü müdür, bir ordu mudur? Bir terör
örgütüdür. Burada bir anlaşalım. Türkiye’yi tehdit eden bir terör örgütüdür.
Dolayısıyla Adalet ve Kalkınma Partisinin de diğer arkadaşların da Türk
ordusunu kendi bekası için, kendisine yönelen terör tehdidine karşı savunmak
için o bölgeyi terörden temizlemek uğruna yaptığı bu operasyona “işgal
kuvvetlerinin hareketi” diyemezsiniz. Bu konuda sizi men ediyorum. (İYİ PARTİ
ve AK PARTİ sıralarından alkışlar)
FATMA
KURTULAN (Mersin) – AKP’nin kuyruğuna takılmayı hiç gerekçelendirmeyin. Siz de
biliyorsunuz ki bu, Cumhur İttifakı’na nefes kazandırmadır. 
LÜTFÜ
TÜRKKAN (Kocaeli) – Ama bu arada bir şeyi daha ifade ediyorum. Aynı PYD’nin
eski Genel Başkanı Salih Müslim’i Türkiye’de kırmızı halıyla da ben
karşılamadım. Onu da siz karşıladınız. (İYİ PARTİ ve CHP sıralarından alkışlar)
Türk toplumunun takdirine sunuyorum.
Teşekkür
ederim.
BAŞKAN
– Sayın Özkoç, buyurun.
44.- Sakarya Milletvekili Engin Özkoç’un, Cumhuriyet
Halk Partisinin barışa karşı olan güvencesinden, insanlara karşı olan
sevgisinden, bayrağımıza ve milletimize olan tutumundan kimsenin şüphesinin
olamayacağına ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; dün burada
Cumhuriyet Halk Partisi Grubu olarak yaptığımız tezkere konuşmasında, ulusal
kurtuluş mücadelesini vermiş Mustafa Kemal Atatürk’ün tüm dünyaya karşı örnek
olacak bir sözünü burada ifade ederek, hatta defalarca ifade ederek konuşmamızı
gerçekleştirdik. 
Mustafa
Kemal Atatürk “Yurtta barış, cihanda barış.” diyor. Ancak Türkiye Cumhuriyeti
devletinin askeri o ya da bu nedenle -yanlış da bir karar alınmış olabilir- şu
anda başka bir ülkenin sınırları içerisindeyken Türkiye Büyük Millet Meclisine
kendi askerini koruma ve kollama görevi için eğer bir tezkere gelirse biz buna
“evet” deriz ve bundan bir adım geriye atmayız. Biz ordumuzu, biz milletimizi,
biz ülkemizi, biz bayrağımızı koruruz, arkasında dururuz. Bir Mehmetçik’imizin
dahi eğer can güvenliğiyle ilgili tek bir tehlike varsa bırakın ordumuzu, biz
kendimiz Cumhuriyet Halk Partisi olarak orada oluruz. (CHP sıralarından alkışlar)
Onun için, bizim barışa karşı olan güvencemizden, bizim insanlara karşı olan
sevgimizden, bizim bayrağımıza ve milletimize karşı olan tutkumuzdan kimsenin
şüphesi olamaz. Bunu biz, Türkiye kan içinde, yabancılara karşı, başta Amerika
olmak üzere ve onun müttefikleri olmak üzere, bütün düşmanlara karşı ulusal
kurtuluş mücadelesinde verdiğimiz mücadeleyle Türkiye Cumhuriyeti’nin tarihine
kazıdık. Bundan sonra da o tarihin arkasında dimdik durmaya devam edeceğiz.
(CHP sıralarından alkışlar) 
VI.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün,
Türkiye Büyük Millet Meclisinde yapılan oylamayla yurt dışına asker
gönderilmesine karar verildiğine ve görüşler ifade edilirken kullanılan
sözcüklerin önemli olduğuna ilişkin konuşması
BAŞKAN
– Değerli milletvekilleri, Türkiye Büyük Millet Meclisinde görüşülüp karara
bağlanan tezkereyle ilgili olarak ve Türkiye’nin yürüttüğü harekâtla ilgili
öncelerden başlayan ama dün Meclisimizde yürütülen tartışmaları hep beraber izledik.
Türkiye Büyük Millet Meclisi, oylamayla yapılan bir kararla Türk Silahlı
Kuvvetlerinin Irak ve Suriye’yle ilgili olarak bir harekât düzenlenmesine, yurt
dışına asker gönderilmesine karar vermiştir. 
Değerli
milletvekilleri, hepimiz Türkiye Cumhuriyeti’nin birer yurttaşıyız ve Türk
Silahlı Kuvvetleri de Türkiye’mizin en önemli kurumlarından bir tanesi. Elbette
görüşlerimizi açıklarken farklılıklarımız olacak. Zaten dün de bunu özgürce
bütün partiler kullandı ve bu konuda hiçbir kısıtlama da yapılmadı.
Görüşler
ifade edilirken kullanılacak sözcüklerin çok önemli anlamları var. Bazı
sözcükler söylendiği anlamın çok ötesinde bir anlam taşır ve söyleyen kişiyi
olduğu gibi kendi grubunu da belki kamuoyunda sıkıntıya düşürebilir çünkü bütün
siyasi partilerin, Türkiye'nin batısından doğusuna, kuzeyinden güneyine bütün
seçmen kitlelerine seslenecek bir düzeyde ve her birinin onayını alacak bir
şekilde söylemlerde bulunması en doğru olanıdır. 
Bu
bakımdan, az önce Sayın Çepni’nin ifade etmiş olduğu sözün ben amacını çok
aştığını düşünüyorum ve böyle bir söylemin konuşulmasının, bu ortamda
söylenmesinin -Meclis elbette en sert tartışmaların yapıldığı yerlerden bir
tanesidir ama- uygun olmadığını düşünüyorum.
Birleşime
beş dakika ara veriyorum, grup başkan vekillerini odama bekliyorum.
Kapanma Saati: 17.46
BEŞİNCİ OTURUM
Açılma Saati: 18.16
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL (Afyonkarahisar)
---0---
BAŞKAN
– Türkiye Büyük Millet Meclisinin 4’üncü Birleşiminin Beşinci Oturumunu
açıyorum. 
Değerli
milletvekilleri, birleşime on dakika ara veriyorum.
Kapanma Saati: 18.17
ALTINCI OTURUM
Açılma Saati: 18.44
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Burcu KÖKSAL (Afyonkarahisar)
---0---
BAŞKAN
– Türkiye Büyük Millet Meclisinin 4’üncü Birleşiminin Altıncı Oturumunu
açıyorum. 
Sayın
Oluç, bir söz talebiniz oldu.
Buyurun.
V.- AÇIKLAMALAR (Devam)
45.- İstanbul Milletvekili Hakkı Saruhan Oluç’un,
Türkiye’nin Suriye politikalarına yönelik eleştirilerini daha önce de dile
getirdiklerine, muhataplarının siyasi irade olduğuna, maksadı aşan ifadelerin
düzeltilmesinin herkesin görevi olduğuna ilişkin açıklaması
HAKKI
SARUHAN OLUÇ (İstanbul) - Teşekkür ederim Sayın Başkan.
Sayın
vekiller, zor bir dönemden geçmeye başladık. Bizim her dönemimiz zor oluyor
büyük ihtimalle bu ülkede ama sıkıntılı bir dönemden de geçiyoruz. Bugün bunun
ilk gününü yaşıyoruz. Bugünkü tartışma, bir süredir tartıştığımız ve itiraz
ettiğimiz bir konuyla ilgili çıktı. Biliyorsunuz, bizim siyasi olarak bu
konuda, özellikle Orta Doğu politikalarında, Suriye politikalarındaki
eleştirilerimiz ilk defa dile getirilmiş eleştiriler değil, daha önce de
söyledik. Siyasidir eleştirilerimiz, siyasi iradeye dönük eleştirilerdir.
Katılmadığımız noktalar vardır, bunları ifade ediyoruz çeşitli biçimlerde.
Fakat zor bir zamandan geçtiğimiz için de hepimizin, hem bizlerin hem sizlerin,
herkesin -farklı düşüncelerde olsak da- bu tartışmaları sakin, birbirimizi
anlamaya çalışarak yapmamızda büyük önem var. 
Zaman
zaman gerilimler olabilir elbette fakat bu tartışmayı kontrollü yapmak hem
Meclis çalışmaları açısından hem de topluma verilecek mesaj açısından önemlidir
diye düşünüyoruz. Bizim derdimiz, bizim muhatabımız –muhatap derken olumsuz
anlamda söylemiyorum, muadil anlamında söylüyorum- Türk Silahlı Kuvvetleri
değildir, bizim derdimiz siyasi iradeyledir, siyasi iradenin aldığı kararlara
dönük eleştirilerdir ve bunlar da esas itibarıyla siyasi eleştirilerdir. 
(Mikrofon
otomatik cihaz tarafından kapatıldı)
BAŞKAN
– Devam edin lütfen.
HAKKI
SARUHAN OLUÇ (İstanbul) – Bu konuda bizler dikkat etmeye çalışacağız, sizler de
bize yönelik eleştirilerinizde dikkatli bir dil kullanırsanız sanıyorum
-anlaşamasak da çeşitli konularda, önümüzdeki günlerde- bu tartışmaları en
azından demokratik bir kültür içinde, medeni bir şekilde sürdürme imkânına
sahip oluruz. 
Zaman
zaman maksadı aşan ifadeler kullanılırsa da onları elbette ki düzeltmek hepimiz
için bir görevdir diye düşünüyoruz.
Teşekkür
ederiz.
BAŞKAN
– Teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 9/10/2019 tarihinde Artvin
Milletvekili Uğur Bayraktutan ve arkadaşları tarafından, Artvin Cerattepe’de
yapılan madencilik faaliyetlerinin araştırılması, ihale süreçlerinin
incelenmesi, hukuksuzluk iddialarının aydınlatılması amacıyla verilmiş olan
Meclis araştırması önergesinin görüşmelerinin, Genel Kurulun 9 Ekim 2019
Çarşamba günkü birleşiminde yapılmasına ilişkin önerisi (Devam)
BAŞKAN
– Değerli milletvekilleri, Cumhuriyet Halk Partisi Grubu önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
4.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; 105 sıra sayılı Kanun Teklifi’nin kırk
sekiz saat geçmeden gündemin "Kanun Teklifleri ile Komisyonlardan Gelen
Diğer İşler" kısmının 1’inci sırasına; 104, 48 ve 88 sıra sayılı Kanun
Tekliflerinin ise yine bu kısmın sırasıyla 2’nci, 3’üncü ve 4’üncü sıralarına
alınmasına ve diğer işlerin sırasının buna göre teselsül ettirilmesine; 9, 10,
15, 16, 17, 22, 23, 24, 30 ve 31 Ekim 2019 salı, çarşamba ve perşembe günkü birleşimlerinde
denetim konularının görüşülmeyerek gündemin "Kanun Teklifleri ile
Komisyonlardan Gelen Diğer İşler” kısmında yer alan işlerin görüşülmesine; 105
ve 104 sıra sayılı Kanun Tekliflerinin İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi
Türkiye Büyük Millet Meclisi
Başkanlığına
Danışma Kurulu 9/10/2019 Çarşamba günü (bugün)
toplanamadığından İç Tüzük’ün 19’uncu maddesi gereğince grubumuzun aşağıdaki
önerisinin Genel Kurulun onayına sunulmasını arz ederim.
 Bülent
TURAN
 Çanakkale
 AK
PARTİ Grubu Başkan Vekili
Öneri:
Bastırılarak
dağıtılan 105 sıra sayılı Kanun Teklifi’nin kırk sekiz saat geçmeden gündemin
"Kanun Teklifleri ile Komisyonlardan Gelen Diğer İşler" kısmının
1'inci sırasına; 104, 48 ve 88 sıra sayılı Kanun Tekliflerinin ise yine bu
kısmın sırasıyla 2'nci, 3'üncü ve 4'üncü sıralarına alınması ve diğer işlerin
sırasının buna göre teselsül ettirilmesi;
Genel
Kurulun;
9,
10, 15, 16, 17, 22, 23, 24, 30 ve 31 Ekim 2019 salı, çarşamba ve perşembe günkü
birleşimlerinde denetim konularının görüşülmeyerek gündemin "Kanun
Teklifleri ile Komisyonlardan Gelen Diğer İşler” kısmında yer alan işlerin
görüşülmesi;
9
Ekim 2019 Çarşamba günkü (bugün) birleşiminde 105 sıra sayılı Ceza Muhakemesi
Kanunu ve Bazı Kanunlarda Değişiklik Yapılmasına Dair Kanun Teklifi’nin
görüşmelerinin tamamlanmasına kadar;
105
sıra sayılı Kanun Teklifi’nin görüşmelerinin 9 Ekim 2019 Çarşamba günkü (bugün)
birleşiminde tamamlanamaması hâlinde 10 Ekim 2019 Perşembe günkü birleşiminde
105 sıra sayılı Kanun Teklifi’nin görüşmelerinin tamamlanmasına kadar;
105
sıra sayılı Kanun Teklifi’nin görüşmelerinin 10 Ekim 2019 Perşembe günkü
birleşiminde tamamlanamaması hâlinde ise haftalık çalışma günlerinin dışında 11
Ekim 2019 Cuma günü saat 14:00'te toplanması ve bu birleşiminde denetim
konularının görüşülmeyerek gündemin "Kanun Teklifleri ile Komisyonlardan
Gelen Diğer İşler” kısmında yer alan işlerin görüşülmesi ve 105 sıra sayılı
Kanun Teklifi’nin görüşmelerinin tamamlanmasına kadar;
15,
16, 17, 22, 23, 24, 30 ve 31 Ekim 2019 salı, çarşamba ve perşembe günkü
birleşimlerinde saat 24:00'e kadar çalışmalarını sürdürmesi,
105
ve 104 sıra sayılı Kanun Tekliflerinin İç Tüzük’ün 91’inci maddesine göre temel
kanun olarak görüşülmesi ve bölümlerinin ekteki cetvellerdeki şekliyle olması
önerilmiştir.




105 sıra sayılı
Afyonkarahisar Milletvekili Ali Özkaya ve Adalet ve
  Kalkınma Partisi Grup
Başkanvekilleri İstanbul
  Milletvekili Mehmet Muş, Çanakkale
Milletvekili Bülent Turan, Tokat Milletvekili Özlem Zengin,
  Çankırı
Milletvekili Muhammet Emin Akbaşoğlu ve Denizli
  Milletvekili Cahit
Özkan ile 62 Milletvekilinin Ceza Muhakemesi Kanunu
  ve Bazı Kanunlarda Değişiklik 
Yapılmasına Dair Kanun Teklifi
(2/2215)




BÖLÜMLER


BÖLÜM MADDELERİ


BÖLÜMDEKİ
MADDE SAYISI




1. BÖLÜM


1 ila 20’nci maddeler


20




2. BÖLÜM


21 ila 39’uncu
maddeler


19




TOPLAM MADDE SAYISI


39









104 sıra sayılı
Konya Milletvekili Ziya
  Altunyaldız ile 85 Milletvekilinin Gümrük Kanununda Değişildik Yapılmasına
  Dair
Kanun Teklifi
(2/2213)




BÖLÜMLER


BÖLÜM
MADDELERİ


BÖLÜMDEKİ MADDE SAYISI




1.
  BÖLÜM


1 ila 10’uncu
maddeler


10




2.
  BÖLÜM


1 ila 21’inci
maddeler


11




TOPLAM MADDE SAYISI


21




BAŞKAN
– Adalet ve Kalkınma Partisi Grubunun vermiş olduğu öneri üzerinde konuşmacı
yoktur. 
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir. 
Sayın
Çakırözer, sisteme girmişsiniz, 60’a göre söz vereceğim. 
V.- AÇIKLAMALAR (Devam)
46.- Eskişehir Milletvekili Utku Çakırözer’in,
Türkiye’nin en kaliteli pancarını üreten ve haksızlığa maruz bırakılan
Eskişehir ili Günyüzü ilçesindeki pancar çiftçilerinin zararının karşılanması
gerektiğine ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkanım. 
Türkiye’nin
en kaliteli pancarını üreten Eskişehir’in Günyüzü ilçemizde pancar çiftçilerimiz
büyük haksızlıkla karşı karşıya. Pancarını Eskişehir Şeker Fabrikasına teslim
etmeye hazırlanan çiftçilerimiz bu hafta bir dayatmayla karşılaştı. Yaklaşık
1.500 çiftçinin pancarını 150 kilometre ötedeki Eskişehir yerine 450 kilometre
ötedeki Susurluk Şeker Fabrikasına teslim etmesi istendi. Gittim, gördüm. Bu
garip karardan hem çiftçi hem nakliyeci esnafının kaybı oluşuyor. Pancarın
besicilikte kullanılan küspesini Eskişehir’de 130 liraya satan çiftçimiz
Susurluk’ta ancak 60 liraya satabiliyor. Her çiftçinin en az 5-10 bin lira
kaybı oluşuyor. Daha önce Eskişehir’e taşıyan nakliyeciler ise şimdi bu
taşımacılığı yapamayacak. Devletin plansızlığının, öngörüsüzlüğünün bedeli
üreten, alın teri döken Günyüzülü kardeşlerimize asla çıkarılamaz. Çiftçimizin
bu garip karardan doğan tüm kayıpları son kuruşuna kadar karşılanmalıdır. 
Yine,
ekim yapıldıktan sonra…
(Mikrofon
otomatik cihaz tarafından kapatıldı) 
BAŞKAN
– Sayın Gürer, buyurun. 
47.- Niğde Milletvekili Ömer Fethi Gürer’in,
engellilerin yaşadığı sorunlara iktidarın duyarsız kaldığına ilişkin açıklaması
ÖMER
FETHİ GÜRER (Niğde) – Sayın Başkan, bugün engelliler Çalışma Bakanlığının
önünde atama taleplerini bir kez daha dile getirdiler. Ülkemizde engellilerin
yaşadığı sorunlara iktidar duyarsız kalıyor. 10 bine yakın engelli atama
bekliyor. Atama bekleyen engelli öğretmenlerle kamu kurum kuruluşlarında boş
olan engelli kadrolarının doldurulması gerekiyor. Bir sosyal devletin 10 bin
engelliye dahi iş bulamaması hem düşündürücü hem de bence ayıp. Çünkü onlar
çalışmak istiyorlar. “Sadaka değil, iş istiyoruz." diye Çalışma
Bakanlığının önünde bugün yaptıkları basın açıklamasına milletvekili
arkadaşlarımızla gidip biz de destek verdik. İktidarı buradan engelliler
sorununa duyarlı olmaya bir kez daha davet ediyorum.
Teşekkür
ederim. (CHP sıralarından alkışlar) 
BAŞKAN
– Teşekkür ederim. 
Değerli
milletvekilleri, alınan karar gereğince denetim konularını görüşmüyor ve
gündemin "Kanun Teklifleri ile Komisyonlardan Gelen Diğer İşler"
kısmına geçiyoruz.
1’inci
sıraya alınan, Afyonkarahisar Milletvekili Ali Özkaya ve Adalet ve Kalkınma
Partisi Grup Başkanvekilleri İstanbul Milletvekili Mehmet Muş, Çanakkale
Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi (2/2215) ve Adalet Komisyonu Raporu’nun
görüşmelerine başlayacağız.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Afyonkarahisar Milletvekili Ali Özkaya ve Adalet ve
Kalkınma Partisi Grup Başkanvekilleri İstanbul Milletvekili Mehmet Muş,
Çanakkale Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi (2/2215) ve Adalet Komisyonu Raporu (S. Sayısı:
105) (x)
BAŞKAN
- Komisyon? Yerinde.
Komisyon
Raporu 105 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Teklifin
tümü üzerindeki görüşmelere başlamadan Sayın Tanal’ın bir talebi oldu. 
Sayın
Tanal, buyurun.
V.- AÇIKLAMALAR (Devam)
48.- İstanbul Milletvekili Mahmut Tanal’ın, görüşülen
yargı paketiyle bağlantılı kanun teklifleri olduğu hâlde komisyonda
birleştirilmediğine ilişkin açıklaması
MAHMUT
TANAL (İstanbul) – Teşekkür ederim Değerli Başkanım. 
Değerli
milletvekilleri, hepinizi saygıyla selamlıyorum. 
Yargı
paketiyle ilgili torba kanun olarak bize dağıtılan tekliflerle bağlantılı ve
ilgili olarak İç Tüzük’ümüzün 35’inci maddesi uyarınca birbiriyle bağlantılı,
ilgili, ilintili olan kanun ve maddeler olursa birleştirilerek görüşülür
denildiği hâlde -Komisyonda bunları ben dile getirdim- Sayın Komisyon
Başkanımız -huzurunuzda- benim bu talebimi kabul etmediler, oylamaya bile
sunmadılar. 
Şimdi,
Değerli Başkanım, tabii, burası Türkiye Büyük Millet Meclisi. Şu anda bu yargı
paketiyle ilgili görüşülen, avukatlara yeşil pasaportla ilgili, aynı mahiyette
benim 7 Kasım 2018 tarihinde verdiğim kanun teklifi var ancak benden sonra,
daha yeni, eylül ayında -2019’un eylül ayında- verilen kanun teklifi
görüşülüyor, benimki bununla birleştirilmedi. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tanal. 
MAHMUT
TANAL (İstanbul) – Özür dilerim. 
Aynı
şekilde, yine, Avukatlık Kanunu… Mevcut olan kanunda bir kişi avukatlık
sınavına 100 sefer, 150 sefer girebilir. Yurt dışında bunun uygulaması:
Almanya’da 2 sefer girebilir, Avusturya’da 4 sefer girebilir. Bunun 6 seferle
sınırlanmasıyla ilgili kanun teklifi verdim. Bu yine birleştirilmedi. 
Avukatlık
ruhsatıyla ilgili yeni mezun olan avukat arkadaşlarımız avukat harcını, ruhsat
harcını ödeyemedikleri için devlet tarafından bu harçların ödenmesi gerekir;
kanun teklifi verdim, birleştirilmedi. 
Beş
yılı dolduruncaya kadar yeni mezun olan avukatlar gelir vergisinden muaf olsun,
bunun birleştirilmesini talep ettim, yine birleştirilmedi. 
Cumhurbaşkanına…
299’uncu maddesinin suç olmaktan çıkarılmasına ilişkin yani zaten 125’inci
madde gayet rahat tüm vatandaşlarımızı koruyor, Cumhurbaşkanını da koruyan bir
madde. Ceza Kanunu 299 suç olmaktan çıksın, bununla birleştirilmesini talep
ettim, kabul edilmedi.
(Mikrofon
otomatik cihaz tarafından kapatıldı)
MAHMUT
TANAL (İstanbul) - Özür dilerim, bitiriyorum, toparlıyorum Sayın Başkan.
BAŞKAN
– Sayın Tanal, ben talebinizi anladım.
MAHMUT
TANAL (İstanbul) - Son 3-4 tane kaldı, bitiriyorum, özür dilerim. (Gürültüler)
LÜTFÜ
TÜRKKAN (Kocaeli) – Daha ne olsun!
BAŞKAN
– Değerli milletvekilleri, bir saniye.
Sayın
Tanal şunu ifade ediyor: Benim aynı konuyla ilgili kanun tekliflerim var,
komisyonda birleştirilip görüşülmeli.
MAHMUT
TANAL (İstanbul) – Birleştirilmesini talep ediyorum. Evet, birlikte
görüşülmesini. Hatta son bir tane Sayın Başkanım, mesela eskiden tahliye
kararlarına karşı cumhuriyet savcılarının buna itiraz etme hakkı yoktu. Aynı
şekilde diyoruz ki: Tahliye kararını mahkeme vermişse cumhuriyet savcısı bir
daha ona itiraz etmesin. Amacımız burada insanların özgürlüğe kavuşması, bu
olay vardı ve SEGBİS sistemi vardı.
Teşekkür
ediyorum, saygılarımı sunuyorum.
BÜLENT
TURAN (Çanakkale) - Komisyon gündemine hâkimdir Sayın Başkanım.
VI.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Levent Gök’ün,
TBMM İçtüzüğü’nün Komisyonların kendilerine havale edilen kanun tekliflerinden
birbirleriyle ilgili gördüklerini birleştirerek görüşebileceği yönünde amir
hükmü bulunduğuna ilişkin konuşması
BAŞKAN
– Şimdi, tabii şöyle değerli arkadaşlarım, Anayasa değişikliğiyle ilgili olarak
kanun tekliflerinin milletvekilleri tarafından verileceğine dair hüküm
Anayasa’mızda dercedildikten sonra komisyonlarımızda aynı konudaki bir kanunla
paralel kanun tekliflerinin birleştirilmesi bence en uygun yoldur. Bu sayede
diğer milletvekillerimizin de verdikleri çalışmaların değerlendirilmesi,
onların sağlıklı bir tartışma ortamında bağdaştırılması ve… Yani sonuçta
milletvekillerinin bir ürünü olan kanun tekliflerinin de değerlendirilmesi
olanaklıdır; İç Tüzük’ümüz zaten bunu da amirdir. Umuyorum ve diliyorum ki
komisyonlarımızda bundan sonra ilgili kanunla bağlantılı kanun tekliflerinin
her birinin de görüşülmesine olanak tanınması zaten İç Tüzük’ümüzün de gereğidir
Sayın Tanal.
MAHMUT
TANAL (İstanbul) - Teşekkür ediyorum Sayın Başkan. Yani Başkanımız da
dinlemiyor gerçi ama, orada sohbet ediyor. 
BAŞKAN
– Şimdi değerli milletvekilleri…
Sayın
Başkanımız tecrübelidir, o konuyu dikkatle takip etmiştir. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve
Kalkınma Partisi Grup Başkanvekilleri İstanbul Milletvekili Mehmet Muş,
Çanakkale Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi (2/2215) ve Adalet Komisyonu Raporu (S. Sayısı:
105) (Devam)
BAŞKAN
- Değerli milletvekilleri, şimdi teklifin tümü üzerinde görüşmelere
başlayacağız.
Teklifin
tümü üzerinde konuşmak isteyen İYİ PARTİ Grubu adına Kocaeli Milletvekilimiz
Sayın Lütfü Türkkan. (İYİ PARTİ sıralarından alkışlar)
Süreniz
yirmi dakika Sayın Türkkan.
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi hakkında söz aldım. Yüce Meclisi saygıyla
selamlıyorum. 
Yargı
Reformu Strateji Belgesi Sayın Cumhurbaşkanı tarafından 30 Mayısta açıklanmış,
Adalet Bakanı Sayın Abdulhamit Gül tarafından “Yargı Reformu Stratejisi” adıyla
haziran ayında yani yasama yılı sona ermeden grubumuza gönderilmişti. Ancak
birçok vatandaşımızın uzun zamandır beklediği bu kanun teklifi geçtiğimiz
yasama yılına yetişemedi. Bu yasama yılının başlamasına kısa bir süre kala, 24
Eylülde yargı paketi taslak metni AK PARTİ Grup Başkan Vekili Sayın Mehmet Muş
ve beraberindeki Bakanlık mensupları tarafından grubumuza sunuldu. Yasa teklifi
önümüze geldiği andan itibaren hukukçu arkadaşlarımızla beraber incelemeye
başladık. Taslağın tamamı iktidar partisi tarafından bize sunulduğu zaman da
görüşlerimizi kendilerine ilettik, hatta basınla ve kamuoyuyla da paylaştık
bunu. Adalet Komisyonunda da hukukçu milletvekili arkadaşlarımız bu kanun
teklifiyle ilgili görüşlerimizi, çekincelerimizi komisyon toplantılarında dile
getirdiler. Benim de pazartesi günü katıldığım ve görüşlerimi beyan ettiğim
Adalet Komisyonunda “yargı reformu” adı verilen ancak hiçbir reform içermeyen
yasa teklifi görüşüldü ve Meclis Genel Kuruluna geldi bugün.
Sayın
Başkan, değerli milletvekilleri; bu kanun teklifini görüşürken her şeyden önce
ülkemizdeki yargı nereden nereye geldi, yargı bağımsızlığında nereden nereye
geldik, hangi noktadan itibaren ülkemizde yargı bitişe doğru sürüklendi, bu
konuda biraz geçmişe gitmenizi istiyorum. Yargıda bugün yaşanan durumun
kilometre taşları 2010 yılında yapılan referandumla döşenmeye başladı arkadaşlar.
Bu çöküşün başlangıç tarihi 12 Eylül 2010 tarihidir. Bugün o sürecin bedelini
ödüyoruz bizler. O dönem yapılan Anayasa değişikliğinin içine birçok şey
katıldı. Aslında amaç, iktidarın ve yıllarca birlikte hareket ettiği ortağının
egemen olduğu kurulların oluşturulmasıydı. O dönemki adıyla Hâkimler ve
Savcılar Yüksek Kurulu (HSYK)’nin yapısına, Yargıtay ve Danıştayın oluşumuna
ilişkin düzenlemeler yapıldı ve neticede bu durum ortaya çıktı. 
Hâkimler
ve Savcılar Kurulu üyelerinin 12 Eylül 2010 referandumuyla değişen yapısı,
çalışma usul ve esasları kuvvetler ayrılığını dışlayıp erkleri bağımlılığa
mecbur etti. Yürütme organına geniş bir yetki sistematiğini tanıdığı 2010
referandumuyla Hâkimler ve Savcılar Kurulunun bağımsızlığı ve tarafsızlığı yürütmenin
kontrolünde bir çizgiye getirildi. 
Şunu
net söyleyebiliriz ki Balyoz, Ergenekon kumpas davaları gibi Türkiye’nin başına
musallat edilen bütün belalar 2010 referandumuyla yapısı değişen HSK atamaları
kaynaklıdır. 2010 referandumuyla yapısı değişen HSK, kimin elindeyse onun
elinde bir silaha ve kumpas yuvasına dönüşen kurum, 2010 yılından beri
ülkemizde yargı eliyle yaşadığımız tüm belaların yuvasıdır. Silivri Cezaevi ise
bu yapının toplama kampına dönüşmüştür. Ergenekon ve Balyoz kumpaslarında birçok
suçsuz insanın Silivri’de hayatları çalınmıştır. Yargı bağımsızlığının, hukuk
içerisinde adaletin tecelli etmesinin önündeki en büyük engel HSK’nin bizatihi
kendisidir. Asıl sorun Hâkimler ve Savcılar Kurulunun yapısındadır. “Adalet
reformu” dediğiniz reformun tamamını değiştirseniz bile HSK’nin yapısında
değişikliğe gidilmediği sürece Türkiye’de yargının bağımsız olduğuna dair bir
ifadede bulunmak asla ve kata mümkün değildir çünkü kanun uygulayıcılar
iktidarın istemediği hiçbir kararı alamıyor. O zaman, çıkarılan yasaların ne
anlamı kalıyor arkadaşlar? HSK’nin resmî sitesine girip hiç baktınız mı? Ne
yazıyor orada? HSK’nin kendine koyduğu tanıma bir bakalım: HSK’nin misyonu,
adil yargıyı tesis etmek üzere, hâkim ve savcılarla ilgili işlemleri, hukukun üstünlüğü,
mahkemelerin bağımsızlığı ve tarafsızlığı ile hâkimlik ve savcılık teminatı
esaslarına göre yerine getirmek; vizyonu ise, adil, bağımsız, tarafsız,
güvenilir ve etkin yargının teminatı olarak belirlenmiş. Hukukun üstünlüğü,
mahkemelerin bağımsızlığı, tarafsızlığı, güvenilir ve etkin bir yargının
güvencesi kavramlarının yer aldığı HSK’de Başkanın dediğinin, tersine bir karar
alınabilir mi, mümkün mü böyle bir şey?
“Bizimle
istişare etmeden tahliye kararı vermeyin.” diye kitapçıkların hazırlanıp dağıtıldığı
konuşuldu. Bunları da gördü Türkiye. Yani bir kitapçık dağıtıldı, orada diyor
ki hâkimlere: “Bizimle istişare etmeden tahliye kararı vermeyin.” Siz bu
yapıdan nasıl bir bağımsız yargı bekliyorsunuz? İşinize gelince, Türkiye bir
hukuk devleti; işinize gelince, Türkiye’de yargı bağımsız. HSK’den bu mesajı
alan hangi hâkim veya savcı, az önce bahsettiğim o ifadeyi, “Bizimle istişare
etmeden tahliye kararı vermeyin.” dediğinizde ne düşünür? Bu ifadeyi
kullanmasanız da bunu ima eden davranışlar içindeyseniz o hâkim ve savcı nasıl
hareket eder? Kaldı ki ister gerçek anlamıyla istişare olsun ister dolaylı
anlamıyla örtülü talimat, her ikisi de aynı kapıya çıkıyor; yargıya baskıdır
bunun ismi.
Soru
basit: Eğer yargı bağımsızsa savunması alınan, tanıkları dinlenen, delilleri
tamamlanmış bir yargılamada ortaya çıkan tablo “tutuksuz yargılama” diyorsa bir
daha Ankara’yla istişareye ne gerek var? Bu dahi yargı bağımsızlığına ağır bir
gölge düşürmüyor mu? Hâkim ve savcıların önlerindeki davada nasıl bir tutum izleyeceklerine
HSK ve Adalet Bakanlığı mı karar verecek? Mahkemeler kimi tahliye edip kimin
tutukluluğunun devamı kararı verecekleri için onay bekliyorlar, maalesef
geldiğimiz nokta bu. Eğer böyleyse, HSK’nin resmî sitesindeki “bağımsızlık”
“adil yargılama” “güvence” kelimelerinin orada durmasına gerçekten hiç gerek
yok. Bana kalırsa “HSK” denen yapıya da ihtiyaç yok. Onun yerine, siyasetüstü,
hukuk ve adaletten asla şaşmayan ve yürütmenin baskısını üzerinde hissetmeyen
yeni bir yapı kurmak lazım; o zaman yargıda reform yapmış olursunuz. Sorun o
kadar derinlere işlemiş ki HSK’nin yapısındaki değişiklik Türk adalet sistemini
kurtarmaya yetmiyor. Aslında Hükûmet olarak HSK’deki yapıyı değiştirmeye de
niyetiniz olmadığı çok açık ortada. 
Hükûmetin
FETÖ konusunda da kafası çok karışık. FETÖ’yle ciddi anlamda mücadele ediliyor
denilemez. FETÖ’yle mücadele etmek için öncelikle FETÖ’yü devletin kurumlarına
yerleştirenlerden başlamak lazım. FETÖ bir tehlike, doğru ama bu FETÖ’yü
devletin kurumlarına yerleştirenlerden başlamadığınız sürece “FETÖ’yle mücadele
ediyoruz.” demeniz çok samimi olmuyor. FETÖ, kendisi dışarıdan iltihak etmedi
devletin kurumlarına, bizzat birileri tarafından yerleştirildi. İşte, o
yerleştirenlerin kim oldukları bulunmazsa, o yerleştirenlerin kim oldukları
ortaya çıkmazsa, o yerleştirenler yargı karşısına çıkarılmazsa FETÖ'nün siyasi
ayağı dâhil olmak üzere, FETÖ'yle hiçbir alanda mücadele ettiği söylenemez. 
Yargıda
FETÖ'yle ilgili şüpheler giderilmiş değil. Bakın, bize mağdur edilmiş
kişilerden her gün onlarca mail, telefon geliyor; hepinize geliyor, sadece bana
gelmiyor. Sokakta dolaşırken insanlar yolda bize derdini anlatmaya çalışıyor.
Örneğin, FETÖ'yle ilgili yargılanmış, aklanmış, kıyısından, köşesinden geçmeyi
bırak, FETÖ’yü karşısına almış hâkim ve savcıların, yalan beyan ve gizli
tanıklar yüzünden meslekleriyle beraber hayatları da ellerinden alınıyor.
Adalet bir şekilde tecelli ediyor, bu kişilerin suçsuz olduğu kanıtlarıyla
beraber ispat ediliyor ama bırakın mesleğe geri dönmeyi, avukatlık yapmalarına
bile izin verilmiyor. 
Örnek
mi istiyorsunuz? İhraç ettiğiniz hâkimlerden Ömer Şahin. Ömer Şahin, Rumeli
Türkleri Kültür ve Dayanışma Derneğinde benim bursiyer öğrencimdi. Hukuk
fakültesi öğrencisi olduğu süreçte bizzat benim de bursla katkıda bulunduğum,
bizzat ilgilendiğim bir çocuktu. Bir yalan tanıkla Ömer’i meslek hayatından
ihraç ettiniz. Ömer hâkimdi. O kadar mutlu olmuştuk ki hâkim olunca. Hakkında
takipsizlik kararı verildi, lehine kararlar alındı. FETÖ’cü olmadığı mahkemece
kanıtlanmasına rağmen Ömer şu anda avukatlık yapamıyor. Ömer geçen gün telefon
açtı. “Ağabey, ben avukatlık yapamıyorum, hâkimliğe dönemiyorum, çiftlikte bana
bir iş bulabilir misin?” Ömer çiftlikte ne yapabilir? Ömer çobanlık yapmak
istiyor çünkü 2 yavrusu var. Bu Ömer’in günahını biz omuzlarımızda taşımayalım.
Günah. Günah. Bu Ömer bizlerin evladı olabilirdi. İlgisi varsa, suçu varsa
yargılanacak, cezaevinde yatacak ama beraat ediyor, mesleğine dönmek istiyor.
Hayır. “Ben avukatlık yapayım.” Ona da hayır. Ya, Ömer ne yapacak? Ömer en
sonunda çobanlık yapmayı tercih ediyor. Böyle bir nokta içerisinde biz adalet,
yargı reform tasarısını tartışıyoruz. Yani adaletsizlik iliklerimize kadar
işlemiş. 
Bitmedi.
Bir başka örnek, Mehmet Gökhan Pehlivan. Eşi Emine Nur Pehlivan ile birlikte
2008 yılında başlıyorlar hâkimlik mesleğine ve 2016 yılında ihraç ediliyorlar.
Tutuklanıyorlar. İlk celsede beraat ediyorlar, FETÖ’cü olmadıkları anlaşılıyor
ancak mesleklerine dönemiyorlar. Yılmıyorlar. En iyi bildikleri şey hukuk;
barolar birliğinden avukatlık ruhsatı alıyorlar ancak Adalet Bakanlığı ona da
izin vermiyor, ruhsatlarını iptal ediyor. Sadece mesleklerini yapmak
istiyorlar, kendi vergilerini ödeyerek geçinmek istiyorlar. Adalet dağıtan
insanları, kenarda köşede çay dağıtmak, pazarda limon satmak, çiftlikte
çobanlık yapmak zorunda bırakıyorsak biz “Adalet dağıtıyoruz.” diye burada
oturmayalım. Bu hepimiz için geçerli. Sadece sizlere bakıp konuşmuyorum. Burada
hepimizin bir vebali olduğunu düşünüyorum. Bu vebalden kendimizi kurtarmak
bizlerin elinde ama iktidar partisi olarak bu konuda ilk girişimle başlamak da
size düşüyor. Bu girişimlerinizi de bir an önce bekliyoruz. 
Örneğin
askerî lise öğrencileri var mağdur, Kuleli Askerî Lisesi’nden Ali Akdoğan gibi.
Önce tutuklanıyor, suçsuz olduğu ortaya çıkınca tahliye ediliyor ama asker olma
hayali yarıda kalıyor birçok arkadaşı gibi. Şimdi sormak istiyorum: Bu
insanları FETÖ’cü olduğu için mi cezalandırıyorsunuz yoksa FETÖ’cü olmadıkları
için mi cezalandırıyorsunuz? Yani beraat edip tahliye oluyorlar, “Hayır, sen
FETÖ’cü değilsin, o yüzden seni cezalandırıyorum; sen hâkim veya avukat
olamazsın. Eğer FETÖ’cü olursan ben seni Turizm Bakanlığı Kalkınma Ajansına
yönetim kurulu üyesi yaparım.” (İYİ PARTİ ve CHP sıralarından alkışlar) “Ama
FETÖ’cü olmadığın için seni cezalandırıyorum.” diyorsunuz. Çünkü gerçek
FETÖ’cülerin hepsini siz bir yerlere taşıdınız. 
Önemli
kurumların başında, dikkat edin, Asya Bankın Genel Müdürlüğünü, Yönetim Kurulu
Başkanlığını yapmış insanlar var; kendi aldığı kooperatifin taksitlerini Asya
Banka ödüyor diye o adam mağdur oluyor, Genel Müdürü şu anda çok önemli bir
kurumda tekrar makam, mevki işgal ediyor yani FETÖ’cü olmayanlar
cezalandırılıyor, FETÖ’cü olanlar ödüllendiriliyor. Bunun ismi FETÖ’yle
mücadele mi? Kamuoyunun takdirlerine bırakıyorum.
O
zaman, bir de bir şey sormak istiyorum. Bu insanlara beraat veren, tahliye eden
hâkimleri niye ihraç etmiyorsunuz inanmıyorsanız verdikleri kararın doğru
olduğuna? İhraç edin. İnceleme başlatın. Hayır, onu da yapmıyorsunuz. İnsanların
hayatını karartıyorsunuz. Bir insana mermi sıkmakla, bir insanı ekmeğinden
etmek arasında hiçbir fark yok. Bu insanların önemli bir kısmı çoluk çocuk
sahibi, aile geçindiriyorlar. Çocuklarının yüzüne bakamıyorlar. 
Ceza
hukukunun en önemli ilkelerinden biri, suç ve cezanın şahsiliği ilkesidir. Yani
bu kadar hukukçunun bulunduğu yerde benim bu sözü söylemem çok uygun olmaz ama
çok bilinen bir şeydir. Bu kural gereğince kişi ancak kendisinin işlediği
fiiller nedeniyle sorumlu tutulabilir. Dün neticede Sayın Bülent Turan doğru
söyledi, ben de katılıyorum. Yani Mehmet Dişli FETÖ’cü, darbeci general, e,
Şaban Dişli… Yani 40 yaşında, 50 yaşında bir adamın kardeşiyle ne kadar alakası
olabilir? Ben kardeşime ne kadar hâkim olabilirim? Böyle bir şey var mı? Ayrı
hayatlarımız var, ayrı dünyamız var hatta birbirimizden çok farklı düşünüyoruz
çoğu konuda. Dolayısıyla suçun şahsiliği ilkesinden hareketle kalkıp Şaban
Dişli’yi burada suçlamanın da çok doğru olmadığını düşünüyorum. Ancak 29
yaşındaki Meryem Özel KPSS’ye 2017’de giriyor, 88 puan alıyor ve kimya
branşında Türkiye 3’üncüsü oldu fakat mülakatta 55 puan aldı. Neden biliyor
musunuz? Ailesinde KHK’yle işten çıkarılanlar var diye. Ne oldu bizim şu suçun
şahsiliği ilkesi? Yani suçun şahsiliği ilkesi Bekir Pakdemirli’ye işliyor,
bizim Şaban’da işliyor da, bizim bu Meryem kızımızda neden işlemiyor? Yani bu
hukuk neden hep sizin lehinize çalışıyor da vatandaşın aleyhine çalışıyor? Siz
hukuku çalıştırmak istemiyorsunuz, siz kendi hukukunuzu topluma dayatmak istiyorsunuz;
problem orada. (İYİ PARTİ sıralarından alkışlar) Hukukun peşinde değilsiniz.
Kendi hukukunuzu toplumda kaim kılmak istiyorsunuz, esas arıza burada. Bu
zihniyetiniz değişmediği sürece, istediğiniz kadar ismine “reform” deyin,
istediğiniz kadar kanun yapın, istediğiniz kadar teklif getirin; bunların hepsi
kadük kalır. Siz önce kendi zihniyetinizi değiştirin. Kendinize ait hukuku
topluma dikte ettirmeye kalkmayın. 
Sayın
Başkan, değerli milletvekilleri; Türkiye’nin giderek demokrasiden uzaklaşmasından
tutun da ekonomideki kötü gidişata, YSK’nin tartışmalı kararından tutun da
toplum vicdanını yaralayan mahkeme kararlarına kadar Türkiye’de hukukun ayaklar
altına alınmasının sebebi yargının bağımsız olmaması. Sizce şu fotoğraflara
bakıp “Yargı bağımsızdır.” diyebilir misiniz? Yani şu fotoğraftakiler kimler?
Yargının en üst noktasındaki arkadaşlar. Ne yapıyorlar? Çay topluyorlar. Yani
böyle bir kurumdan bağımsız yargı beklemeniz emin olun zor, çok zor. Yarın
göreceksiniz -Kemalettin Bey elinizi açıyorsunuz- hiç dua etmiyorum ama bir gün
yargıya ihtiyacınız kaldığında bunların ne kadar zararlı fotoğraf olduğunu siz
de anlayacaksınız. 
“Yargı
bağımsızlığı endeks grafiği” diye bir grafik var, bu grafiği size göstermek
istiyorum. Dünya Adalet Projesi her yıl hukukun üstünlüğü endeksini açıklıyor,
bu yıl Türkiye bu endekste kaçıncı sırada biliyor musunuz? 126 ülke arasında
109’uncu sırada. Kimler var bizim üstümüzde biliyor musunuz? Mozambik,
Madagaskar, Nijerya, Gine, Nijer; bizim üstümüzde bunlar. Yani yargı bağımsızlığı
konusunda geldiğimiz bu noktada bir reformla siz yargıyı toparlayacağınızı
zannediyorsanız yanılıyorsunuz. Yani Nijer, Mozambik, Nijerya, Mali, Togo,
Kenya, Zambiya, Gana gibi haritada bile gösteremeyeceğiniz, hatta birisine
sorsanız, İngilizce “banana rebuplic” dedikleri “Ya, bunlar muz cumhuriyeti.”
dediğiniz o ülkeler var ya, yargı bağımsızlığı konusunda bizden önde. Bu çok
üzücü değil mi? Bir Türk milliyetçisi olarak beni çok rahatsız ediyor,
gerçekten rahatsız ediyor. Yargının bağımsız olduğuna insanlar inanmak istiyor.
Sadece sizin “Bizde yargı bağımsız.” dediğinizde bağımsız olsa keşke, keşke
olsa ama öyle değil.
“En
üstte kim var?” diye sormayın utanmamak adına. Kabileler devlet oldu, bizi
geçti, biz ise kabile devleti olma yolunda hızlıca devam ediyoruz emin
adımlarla.
Bu
duygu ve düşüncelerle hepinizi saygıyla selamlıyorum efendim. Yeni yasa da
inşallah memleketimize hayırlar getirir. (İYİ PARTİ sıralarından alkışlar) 
BAŞKAN
– Teklifin tümü üzerinde söz sırası Milliyetçi Hareket Partisi Grubu adına
Sakarya Milletvekilimiz Sayın Levent Bülbül’de. 
Buyurun.
(MHP sıralarından alkışlar) 
Süreniz
yirmi dakika Sayın Bülbül.
MHP
GRUBU ADINA MUHAMMED LEVENT BÜLBÜL (Sakarya) – Sayın Başkan, değerli
milletvekilleri; bugün Genel Kurulda görüşülmeye başlanan (2/2215) esas sayılı
Ceza Muhakemesi Kanunu ve Bazı Kanunlarda Değişiklik Yapılmasına Dair Kanun
Teklifi’nin tümü üzerinde Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi saygıyla selamlarım.
Mezkûr
kanun teklifi 30 Mayıs 2019 tarihinde kamuoyuyla paylaşılan Yargı Reformu
Strateji Belgesi çerçevesinde oluşmuş ve oluşacak kanun teklifi paketlerinin
birincisi olarak ifade edilmektedir. Milliyetçi Hareket Partisi olarak Meclise
sunulmuş olan mevcut kanun düzenlemesinin Yargı Reformu Strateji Belgesi’nde
ifade edilmiş olan hedeflere ulaşmak yönüyle önemli değişiklikleri ihtiva
ettiğini düşünmekteyiz. 
Güçlü
devlet, güçlü yönetim ve demokratik istikrar anlayışı çerçevesinde temellenmiş
olan Cumhurbaşkanlığı hükûmet etme sistemi 24 Haziran seçimleri sonrasında 9
Temmuz 2018 tarihinde Sayın Cumhurbaşkanının yemin etmesiyle hayata geçmiş
bulunmaktadır. Türk demokrasisisin üçüncü fazı olarak değerlendirdiğimiz bu
sistem Türk devlet geleneğine, yönetim felsefesine uygun bir sistemdir.
Uygulamada ikinci yılına girmiş olduğumuz Cumhurbaşkanlığı hükûmet etme
sisteminin kökleşerek kurumsallaşması büyük önem taşımaktadır. Kuvvetler
ayrılığını daha belirgin hâle getirmiş olan yeni anayasal düzenin ruhuna uygun
olarak yasamada, yürütmede ve yargıda köklü değişikliklerin yapılması
kaçınılmazdır. Bu değişiklikler Türkiye’yi daha güçlü, daha müreffeh ve daha
demokratik bir ülke hâline getirecektir. 
Dünyada
hiçbir sistem yürürlüğe girdiği anda kusursuz bir şekilde işleyemez, mutlaka
süreç içerisinde görülecek eksikliklerin giderilmesiyle birlikte her sistem
zaman içerisinde tekemmül eder. Biz bunu sistemin kurum ve kurallarıyla
kökleşmesi ve yerleşmesi olarak ifade etmekteyiz. Bugün Türkiye’nin içinde
bulunduğu süreç böyle bir süreçtir. Cumhurbaşkanlığı yönetim sistemi hakkında
yapılan yapıcı eleştirileri bir yana bırakırsak sistemi tahkir eden ve doğmadan
öldürmeye çalışan anlayışların bugüne kadar yeni yönetim sistemi aleyhine
söylediklerinin gerçeklikten uzak ve çarpıtılmış değerlendirmeler olduğunu
ifade etmek gerekmektedir. 
Bugün
yürütme bizzat milletten yetkiyi almaktadır. 24 Haziran seçimleri sonrasında
yaşananlara baktığımızda yürütmenin sandıktan çıkmasının ne kadar değerli
olduğunu bir defa daha anlamış olmamız gerekir. 24 Haziran seçimleri sonrasında
ve 31 Mart seçim sürecinde Türkiye, ekonomisinde mevcut olan kırılganlıkların
üzerine, küresel güçlerin ekonomik saldırılarına muhatap olmuştur. Doların
yükselmesi, Türk lirasının değer kaybetmesine sebep olan bu saldırılardan sonra
Türk devleti, hızlı bir şekilde tedbir almaya yönelmiş, karşı hamlelerini
gecikmeden yürürlüğe koymuştur. Türk siyasi tarihine bakıldığında bu ölçekte
büyük ekonomik saldırıların ve sıkıntıların hemen ardından siyasi krizlerin
ortaya çıktığı görülmektedir. Bu krizler çoğu zaman hükûmet değişikliklerine ve
erken seçimlere sebep olmuştur. Yeni dönemde böyle bir gelişmenin olmayışının
arkasında Cumhurbaşkanlığı yönetim sistemiyle gelen güçlü yönetim anlayışının
olduğunu ifade etmek gerekmektedir. Yine, güçlü yönetim anlayışı ve imkânları
sayesinde Türkiye Cumhuriyeti devleti bekasına yönelen tehdit ve tehlikelere
karşı çok daha etkili karar alabilme ve uygulayabilme kabiliyetine erişmiş
bulunmaktadır. Milletimiz gün geçtikçe istikrarlı bir yönetim sisteminin ne tür
faydalar sağladığını daha somut bir şekilde görecektir. 
Aynı
şekilde yasamada da temsilde adalet anlayışı çerçevesinde vatandaşın siyasi
tercihlerinin daha fazla Meclise yansıdığını görmekteyiz. Türkiye Büyük Millet
Meclisi uzun zamandır bu kadar çok siyasi parti ve parti grubunun bulunduğuna
şahitlik etmemiştir. Şu anda Meclisimizde 9 siyasi parti ve 5 siyasi parti
grubu bulunmaktadır. Bu şartlar altında Meclisimizin demokratik olarak temsil
gücünün en üst seviyede olduğunu söyleyebiliriz. 
Yeni
sistemde Meclisin etkisizleştiği, yok sayıldığı, herhangi bir anlam taşımadığı
yönünde yapılan eleştirileri de samimi bulmadığımızı ifade etmek istiyoruz.
Geçtiğimiz yıl içerisinde birçok kanun teklifinde gerek komisyon gerekse Genel
Kurul süreçlerinde muhalefetin eleştirileri ve değerlendirmeleri çerçevesinde
çok sayıda önemli değişikliğin gerçekleştiğini biliyoruz. Bu değişiklikleri
görmezden gelmemek gerektiği kanaatindeyiz. Örnek vermek gerekirse en son
görüştüğümüz, temmuz ayı itibarıyla görüştüğümüz Askeralma Kanunu ve özellikle
Turizm Tanıtım Ajansına ilişkin verilen kanun tekliflerinde özellikle komisyon
ve Genel Kurul süreçlerinde ne tür değişikliklerin olduğunu ve tekliflerin
nasıl yasalaştığını hepimiz çok iyi bilmekteyiz. Bu değişiklikler kozmetik
birtakım değişiklikler değildi, aksine bizzat kanunun esasına yönelik çok
önemli değişikliklerdi. Gerçekleşen değişiklikler muhalefet partilerinin
eleştiri ve değerlendirmeleri neticesinde ortaya çıkmıştır. Yani yüce Meclis
kanun tekliflerine doğrudan ağırlığını koymuş, önemli bir etki oluşturmuştur. 
Sırası
gelmişken, geçtiğimiz yasama yılında geniş bir uzlaşmayla gerçekleşen İç Tüzük
değişikliğinden sonra yeni yönetim sisteminin ruhuna ve muradına uygun bir İç
Tüzük değişikliğinin daha yapılmasının gerekli olduğunu değerlendiriyoruz. Bu
sayede Meclisin yasama ve denetim kapasitesi artarken yasama ve yürütme
arasındaki ilişki daha sıhhatli bir zeminde gerçekleşmiş olacaktır. Yeni
dönemde tabii ki yürütmede, yasamada bu değişikliklerin olduğu bir süreçte,
bağımsız ve tarafsız olarak ifade ettiğimiz yargımızda da birtakım önemli
değişikliklerin yapılması beklenmelidir. Bu beklenti inşallah ortaya konulan
yargı reformuyla birlikte de gerçekleşmiş olacaktır. 
Toplumda
yargıya olan güvenin artması, yargı süreçlerinin hızlandırılması ve
mahkemelerin iş yükünün azaltılmasıyla adaletin daha doğru bir şekilde tecelli
etmesinin sağlanmasını amaçlayan Yargı Reformu Strateji Belgesi’ni ve şu anda
birincisi ortaya konulan yargı paketini önemsediğimizi ifade etmek istiyoruz. 
Görüşmekte
olduğumuz birinci yargı paketinde yer alan düzenlemeleri genel olarak olumlu
bulduğumuzu ifade etmek istiyoruz. Bu paketteki maddelerin ve teklifteki
hususların genel anlamda, bütün partilerce değerlendirilmesinde pozitif bir
bakışın olmasını da ayrıca önemsiyoruz. Kamuoyuna yansıyan bazı
değerlendirmelerde, birinci yargı paketiyle ilgili olarak “Bu paket reform
değil, bu nasıl reform? Bunu biz reform olarak kabul etmiyoruz.” şeklinde
yapılan değerlendirmeleri de daha birinci paket olarak ifade edilen ve sadece
39 maddeden ibaret olan bu kanun teklifinin görüşüldüğü süreçte doğru
bulmadığımızı ifade etmek istiyoruz. Yargı paketlerinin devamının geleceği
biliniyor olmasına rağmen sanki yargı reformu bundan ibaretmiş gibi bu maddeler
üzerinden bir değerlendirme yapılıp hüküm cümlelerinin bu şekilde kurulmuş
olması toplumumuzu yanıltmaktan başka bir neticeye sebep olmayacaktır.
Yargı
reformu olarak ifade edilen strateji belgesinde ifade edilen hususların bu
süreç içerisinde paketler hâlinde ne şekilde ortaya çıkacağını hep birlikte
değerlendireceğiz. Bu paketlerin tamamı ortaya çıkıp Meclise sunulduktan sonra
bunun Türk adalet sistemine yönelik olarak doğurduğu neticeleri hep beraber
göreceğiz. O zaman bunun reform olup olmadığı konusu da hep birlikte
tartışılır. Biz Milliyetçi Hareket Partisi olarak bu değişikliklerin
beraberinde ciddi bir reformu getirmesini ve Türkiye’de adalet anlayışına,
adalete olan güvene önemli katkılar sağlamasını temenni ediyoruz. 
Yargı
Reformu Strateji Belgesi çerçevesinde ortaya çıkan birinci pakette hapis cezası
beş yıla kadar olan belirli suçların bölge adliye mahkemesinden sonra Yargıtaya
temyiz imkânının verilmesi ve bu sayede bir içtihat birliğinin temin edilmesi,
yeknesak bir uygulamanın ortaya çıkması önemlidir. 
Tutukluluk
süreleri kanun teklifinde sınırlandırılmaktadır. Soruşturma evresinde ağır ceza
mahkemesinin görevine girmeyen işler bakımından altı ayı, ağır ceza
mahkemesinin görevine giren işlerde ise bir yılı geçemeyecektir. 
Türk
Ceza Kanunu’nda yer alan devletin güvenliğine karşı suçlar, anayasal düzenin
işleyişine karşı suçlar ve Terörle Mücadele Kanunu’na giren suçlarda bu süre
bir yıl altı ay olmuş, gerekçesi gösterilerek altı ay uzatılabileceği
düzenlenmiştir. 
Tutuklama
sürelerinin soruşturma süresince ciddi bir şekilde sınırlanmaya tabi tutulması,
savcılarımızın soruşturmayı çok daha iyi bir şekilde, hızlı bir şekilde
yapmasını ve tutuklamanın âdeta bir cezalandırma olmaktan çıkıp gerçek manada
bir koruma tedbiri hâlinde, kanunda murat edildiği, hedeflendiği şekilde bir
uygulama alanı içerisinde olmasını önemli bir değişiklik olarak
değerlendiriyoruz. 
Yine,
uzlaştırmanın, ön ödemenin, basit yargılama usulünün ve seri yargılama usulünün
getirilmesini yargı süreçlerini hızlandıracak, mahkemelerimizdeki dosya yükünü
azaltacak önemli bir gelişme olarak değerlendiriyoruz. 
Kuşkusuz
her yargılama usulünde olduğu gibi bu yargılama usulünün de uygulamaya
geçildikten sonra tespit edilebilecek birtakım eksik yönleri olabilir. Bunların
zaman içerisinde tekrar değerlendirmeye tabi tutulacağını da gözden uzak
tutmamak gerektiği kanaatindeyiz. 
Yine,
Adalet Akademisinin yeniden teşekkül ettirilmesini olumlu bir gelişme olarak
değerlendiriyoruz. Hukuk mesleklerine giriş sınavının Türkiye’de her zaman
kamuoyunda tartışılan bir mesele olduğunu biliyoruz. Yargı paketinde hukuk
mesleklerine giriş sınavının gelmiş olması isabetli olmuştur. Bunun tek bir
sınav altında, bir çatı sınav içerisinde olmasını; noterlik, hâkimlik, savcılık
açısından da olumlu değerlendirdiğimizi ifade etmek istiyoruz. 
2802
sayılı Hâkimler ve Savcılar Kanunu’nda öngörülen değişiklikle idari yargı hâkim
adayı alımlarında hukuk fakültesi mezunu olmayan adaylara oransal bir kontenjan
belirlenmiştir. Toplam aday sayısının yüzde 20’sini geçmeyecek şekilde,
adayların, üniversitelerin siyasal bilgiler, idari bilimler, iktisat ve maliye
alanlarından mezun olanlardan olabileceği hususu teklifte yer almıştır. 
4787
sayılı Aile Mahkemelerinin Kuruluş, Görev ve Yargılama Usullerine Dair Kanun’da
her adliyede oluşacak uzman psikolog, pedagog ve sosyal çalışmacılardan
mahkemelerin yararlanması temin edilecektir. Bu sayede, yargılamalarda, sayılan
uzman personelden daha etkin ve verimli bir şekilde faydalanılmış olunacaktır. 
Türk
Ceza Kanunu’nda öngörülen değişiklikle, çocukların istismarı suçunun
soruşturulmasında alınan beyanların ve görüntülerin hukuka aykırı olarak
yayılması durumunda verilecek cezanın 1 katı oranında artırılmasını da yerinde
bir düzenleme olarak görüyoruz. 
Ceza
Muhakemeleri Kanunu’nda teklif edilen değişiklikle, Türk Ceza Kanunu’nda yer
alan çocuk istismarı suçunun işlenmesi durumunda mağdur çocukların beyan ve
görüntülerinin soruşturma aşamasında cumhuriyet savcısının nezaretinde,
kovuşturma aşamasında ise görevlendirilecek naip hâkim tarafından özel
merkezlerde uzman eşliğinde alınmasına yönelik düzenlemeyi de gerekli bir
değişiklik olarak değerlendiriyoruz. 
Yine,
meslekte on beş yılını tamamlayan avukatlara yeşil pasaport verilmesi, internet
sitelerine erişimin engellenmesine yönelik düzenlemeler gibi burada
değinmediğim diğer düzenlemelerin Türkiye'de yargıya olan güveni artırmasını,
adaletin hızlı ve doğru bir şekilde tecelli etmesine hizmet etmesini temenni
ediyoruz. 
Milliyetçi
Hareket Partisi olarak görüşülmekte olan kanun teklifini desteklediğimizi ifade
ediyor, yasalaşması hâlinde Türkiye'ye, adalet sistemimize hayırlar
getirmesini, faydalı işler görmesini temenni ediyor, yüce Meclisi saygıyla
selamlıyoruz. (MHP ve AK PARTİ sıralarından alkışlar) 
BAŞKAN
– Söz sırası Halkların Demokratik Partisi Grubu adına İstanbul Milletvekilimiz
Sayın Hakkı Saruhan Oluç’a ait. (HDP sıralarından alkışlar) 
Süreniz
yirmi dakika Sayın Oluç. 
HDP
GRUBU ADINA HAKKI SARUHAN OLUÇ (İstanbul) – Sayın Başkan, değerli
milletvekilleri; bu tartışmayı Türkiye açısından son derece önemli bir tartışma
olarak görüyoruz, öncelikle bunu vurgulayayım. Bu paket gelmeden önce de
yaptığımız birçok tartışmada hem Meclis Genel Kurulunda hem komisyonlarda esas
itibarıyla yargıda tuzun koktuğunu ve iktidarın bundan sorumlu olduğunu
defalarca dile getirdik. Çünkü Türkiye'deki yargı mekanizması taraflı ve
bağımlı bir mekanizma hâline gelmiştir ve toplumda yargıya olan güven çok büyük
ölçüde kırılmıştır. 
Kamuoyu
araştırmaları yapılıyor, sizler de bir kısmını görüyorsunuzdur, bu konuda en
güven duyulan kurumlar sıralamasında yargı bugün en sonlarda yer almaktadır, en
aşağılara düşmüştür yargı kurumu. Birçok kamuoyu araştırma şirketinin
araştırmaları bunu göstermiştir yani toplum yargıya olan güvenini yitirmiştir.
Ve bu sadece siyasi davalar için geçerli değildir, belki biz bunu konuştuğumuz
için zannediyorsunuz ki sadece siyasi davalar, değil, ticari ve adli davalar
için de bu geçerlidir. Genel olarak yargıyla ilgili böyle bir durum vardır.
Yani, geçenlerde bir araştırma gördüm, baktım, diyor ki: “Adalet denince
aklınıza ne geliyor?” Cevaplardan yüzde 23’ü “Adaletsizlik.” diyor. Yani
düşünün, ülkede bir parti iktidarda, adında “adalet” kavramı var, soruya cevap
verildiğinde toplumun yüzde 23’ü “Adalet deyince aklımıza adaletsizlik
geliyor.” diyor, durum bu. Ama daha çok rakam vereceğim size. Yine, yapılan
araştırmalarda toplumun yüzde 48,5’u yargının bağımsız olmadığını dile
getiriyor. Yargıya güvenenlerin oranı yüzde 38’e düşmüş vaziyette. “Türkiye’de
mahkemeler tarafsız mıdır?” sorusuna ise “Tarafsızdır.” diyenlerin oranı sadece
yüzde 38. 
Şimdi,
Adalet ve Kalkınma Partisinin seçmenleri arasında da ciddi ölçüde düşük
rakamlarla karşı karşıya kalıyoruz. Yani, mesela Adalet ve Kalkınma Partisinin
seçmenlerinin yüzde 26’sı Türkiye’de yargının bağımsız olmadığını düşünüyor,
yüzde 16’sı Türkiye’de yargıya güvenmiyor, yüzde 23’ü mahkemelerin tarafsız
olmadığını düşünüyor. Bunlar doğrudan doğruya “Adalet ve Kalkınma Partisine oy
veriyorum.” diyen seçmenlerin söyledikleri. Şimdi, soruyorlar “Türkiye’de makam
mevki sahibi biri ile sıradan vatandaş mahkemelik olsa eşit koşullarda
yargılanır mı?” diye “Hayır.” diyenlerin oranı yüzde 79. Vahim bir durum. Bu,
yine baktığımızda, Adalet ve Kalkınma Partisi seçmenleri içinde de çok yüksek
bir oran; eşit yargılamanın olmayacağına inanıyor yüzde 63,5. Yani MHP ile
Adalet ve Kalkınma Partisini -dışında tutmayıp- birlikte değerlendirdiğimizde,
baktığımızda, yurttaşların yüzde 90’a yakını diyorlar ki: “Makam mevki sahibi
biriyle yargılanıldığında o kazanır.” 
Şimdi,
cinsel taciz ve istismar karşısında yargının gereken cezayı verebileceğine
inananların oranı nedir biliyor musunuz? Yüzde 19. Vahim yani kadınlar
açısından karşı karşıya kalınan durum vahim. Şimdi, diyeceksiniz ki “HDP, bunu
siz söylüyorsunuz.” Bakın, biz değil. Anayasa Mahkemesi Başkan Vekili
geçenlerde İstanbul’da bir toplantıda bir konuşma yaptı ve “Yargı sistemine
güven son derece düştü. Toplumda yargıyla yüz yüze gelen kim varsa yargıya
güveni azalıyor.” dedi, yani biz söylemiyoruz sadece, bizim dışımızda Anayasa
Mahkemesinin Başkan Vekili de söyledi. Şimdi, bu durum var ortada yani yargıda
tuz kokmuş. 
Peki,
bu görüştüğümüz paket bu sonuçları ortadan kaldıracak ve demokratik bir yargı
reformu nitelemesini hak edecek bir paket mi? Yani maalesef değil, öyle
olmasını isterdik, gerçekten değil. Uzun süredir ciddi beklentiler yaratıldı
toplumda, kamuoyunda -tırnak içinde söylüyorum- “Yargı reformu geliyor.” diye.
Ama bu gelen paket Türkiye’nin yargı sistemindeki sorunları, adaletsizlikleri gidermekten
ziyade demokrasi ve hukuk devletinden ne kadar uzaklaşıldığının göstergesi
olarak karşımıza geldi. 
Bu
paketin hazırlık aşamasında yanlışlar yapıldı yani muhalefetin, sivil toplum
örgütlerinin, meslek örgütlerinin -yargıyla ilgili meslek örgütlerini
kastediyorum- akademik camianın görüşleri yeterince alınmadı, bir ortaklaşma
sağlanmadı, bir ortak üretim anlayışıyla adım atılmadı, “Ben yaptım, oldu.”
bakış açısıyla hazırlanan bir teklif olarak karşımıza geldi. Toplumsal hayata
yönelik düzenlemeler yapılırken toplumun ihtiyaçlarına cevap verecek -teknik
anlamda değil- niteliği yüksek çalışmalar olması gerekirken önümüzdeki teklif
aslında toplumsal mutabakatı yakalayamamış, vasat altı düzenlemelerden biri
olarak karşımıza geldi. 
Şimdi,
bu iktidarın toplumsal mutabakatı reddeden, bıraktım toplumsal mutabakatı,
Meclis içinde bile bir mutabakatı, uzlaşmayı reddeden bir tutumu var;
demokrasiyi kendi sayısal çoğunluğuyla hızlı kararlar almak olarak tarif
ediyor, bu şekilde demokrasinin gerçekleşeceğine inanıyor ve bu anlayış öyle
görünüyor ki -yargı paketinde de bunu gördük- artık kemikleşmiş bir anlayış,
istişaresiz bir yönetim anlayışı esas itibarıyla, demokrasiyle ve demokratik
politik kültürle maalesef bir ilgisi yok. Yani aslında bu iktidar hukukun üstünlüğünden
yana değil, üstünlerin hukukunu hâkim kılıyor ve bunu sürdürmek istiyor esas
itibarıyla. 
Şimdi,
değerli vekiller, yargının yitirdiği tarafsızlığını ve bağımsızlığını yeniden
kazanabilmesi için gerçekten ciddi bir yargı reformuna ihtiyaç var. Bunun ilk
yolu, yürütmenin yani siyasi iktidarın yargı üzerindeki baskısını ve tehdidini,
yönlendirmesini kaldırması ve yargının yürütmeye bağımlı ve taraflı bir hâlde
olmaktan uzaklaşmasıdır. 
Şimdi,
Cumhurbaşkanının ağırlıklı atama yetkisini kaldıracak Anayasa değişikliğinin
yapılması mutlak bir gerekliliktir. Cumhurbaşkanının, biri devletin başı,
diğeri de partinin başı olmak üzere çift statüye sahip olması yargının
bağımsızlığı ve tarafsızlığı açısından en temel sorunlardan bir tanesidir çünkü
Cumhurbaşkanı o sıfatıyla üst yargıdaki insanları atamaktadır; Yargıtay,
Danıştay, Anayasa Mahkemesi, HSK. Bu, çok vahim bir durumdur yani bir partinin
genel başkanı yargının en temel üst organlarını belirlemektedir. 
Şimdi,
bakın, Cumhurbaşkanı kendisini o kadar hâkim sanmaktadır ki geçen gün ağzından
çıkardı. Konu ne? Selahattin Demirtaş’ın tahliye edilmesiyle ilgili kararlar.
Konuşurken dedi ki: “Biz onu bırakamayız.” Yani “Yargı onu bırakamaz, yargı onu
bırakmadı.” demedi “Biz onu bırakamayız.” dedi. Yani demiş oldu ki
Cumhurbaşkanı: Ben, yargının üstünde emir veriyorum, direktif veriyorum ve onu
orada tutuyorum. Kimi tutuyorsunuz? Bir siyasi partinin geçmiş dönem eş genel
başkanını. O siyasi parti, sizin siyasi rakibiniz, onun eş genel başkanını siz
hapiste tutuyorsunuz. O kişi aynı zamanda Cumhurbaşkanlığı seçimlerinde de
sizin rakibiniz olmuş, rakibinizi de hapiste tutuyorsunuz. Yani şimdi bu
yargının bağımsız ve tarafsız bir yargı olduğunu söylemek mümkün mü? Yürütmenin
tahakkümü altında olan bir yargıdan söz ediyoruz. 
Bu
yargı paketini getirmenin nedenlerinden bir tanesi vize muafiyeti ve Avrupa
Birliğiyle müzakereler konusundaki yargı faslının açılabilmesi meselesi,
ihtiyaçlar. Peki, baktığımızda ihtiyaç ne? Avrupa İnsan Hakları Mahkemesinin
içtihatlarına uyumlu hâle getirilmesi Türkiye’deki mekanizmaların. Şimdi
bakıyoruz, 2018’de Türkiye Avrupa İnsan Hakları Mahkemesi önünde hakkında en
fazla dava başvurusu olan ilk 4 içinde. AİHM başvurularında adil yargılanma
hakkı ve ifade özgürlüğünün ihlali başı çekiyor Türkiye hakkında 2018 sonunda
Avrupa İnsan Hakları Mahkemesi gündeminde işlem gören veya görmeyi bekleyen
7.100 dava başvurusu bulunuyormuş. Türkiye tek başına AİHM’in iş yükünün yüzde
12,6’sını oluşturuyor. 
Şimdi
değerli vekiller, Avrupa İnsan Hakları Mahkemesi 2018’de Türkiye aleyhine 146
karar vermiş. Bu 146 kararın 41’i adil yargılanma hakkının ihlal edildiğine
dair. Yani Türkiye’de adil yargılanma hakkının ihlal edildiği çok açık ortada,
net olarak saptanıyor. Peki, buna ilişkin bu pakette bir düzenleme var mı? Yok.
Şimdi Avrupa İnsan Hakları Mahkemesi deyip siz dudak bükeceksiniz ama öyle
değil. Anayasa Mahkemesinin kararlarına bakın, 2018’de alınmış kararların yüzde
45’i adil yargılanma hakkının ihlal edildiğine ilişkin, Anayasa Mahkemesinin
kendi kararları. Şimdi, demek ki Türkiye’de adil yargılanma hakkı ihlal
ediliyor. Peki, bu paket bunu değiştirecek adımlar atıyor mu? Yok, atmıyor.
Diğer konu ne? Düşünce ve ifade özgürlüğü, esas itibariyle Terörle Mücadele
Kanunu çerçevesinde. Hem AİHM’e göre hem Anayasa Mahkemesine göre son derece
sorunlu bir alan. Avrupa İnsan Hakları Mahkemesi 41 kararda “Türkiye düşünce ve
ifade özgürlüğü ihlali yapıyor.” demiş. Düzenleme var mı? Yok. Adalet
Bakanlığının verilerine bakıyoruz, Terörle Mücadele Kanunu’nun 6 ve 7/2
maddelerinden yargılananlara, 2013-2017 arasında, son beş yılda 81 bin kişi
ifade özgürlüğü kapsamında soruşturmalarla, davalarla karşı karşıya kalmış.
2018-2019 verileri daha vahim tabloyu ortaya koyuyor. Yani aklınıza esen kim
varsa, siyasal ya da toplumsal muhalefetini dile getiren kim varsa Terörle
Mücadele Kanunu’ndan dava açıyorsunuz. Peki bunu düzeltecek bir adım var mı bu
pakette? Yok. Bir adım var, şimdi ona geleceğim. Şu çok açık: Terörle Mücadele
Kanunu düşünce ve ifade özgürlüğünün ihlali açısından 1’inci sıradadır. Aslında
Terörle Mücadele Kanunu Türkiye hukuk sisteminin bir ayıbıdır. Üstelik oradaki
maddelerin neredeyse hepsi Ceza Kanunu’nun içinde de vardır. Aslında bu Terörle
Mücadele Kanunu’nun kaldırılması gerekir bizce fakat bu iktidarın TMK’yı
kaldırmak gibi bir siyasi cesareti ve iradesi olduğunu asla düşünmüyoruz. Ne
yapılabilir bu durumda? Bazı düzenlemeler yapılabilir. Neye uygun düzenlemeler
yapılabilir? Birleşmiş Milletlerin kararlarına ve Avrupa standartlarına, Avrupa
İnsan Hakları Mahkemesi ve Avrupa İnsan Hakları Sözleşmesi standartlarına
uygun, onların içtihatlarına uygun düzenlemeler yapılabilir. Ama bu yargı
paketinde o da yok. Bir değişiklik önerisi var TMK 7’ye ilişkin, hiçbir
ihtiyaca cevap vermiyor. Yani 5 kez Terörle Mücadele Kanunu’nu değiştirmişsiniz
şimdiye kadar, 7’nci maddesini, 5 kez. Ne yapmaya çalışıyorsunuz? Avrupa İnsan
Hakları Mahkemesinin içtihatlarını uygulamaya. Ya, 5 kez değiştirmişsiniz,
uygulayamadınız, şimdi 6’ncısı gelmiş, bu da tutmayacak çünkü diyorsunuz ki
7’ye 2’de: “Haber verme sınırını aşmayan veya eleştiri amacıyla yapılan düşünce
açıklamaları suç oluşturmaz.” Bu cümleye ekliyorsunuz, 7’ye 2’ye. Niye
ekliyorsunuz? Zaten evrensel hukukta Anayasa’da ve mevcut mevzuatta ifade
özgürlüğünün kapsamı bu düzenlemeye uygun. Anayasa’nın 25’inci maddesi bunu
söylüyor, TCK’de buna ilişkin maddeler var. Niye bunu yazıyorsunuz oraya? Bu
bir reform değil. Bu cümleyi yazmanız bile aslında adaletsiz ve hukuksuz
uygulamalarınızın itirafıdır. Yani siz bugüne kadar haber verme sınırını
aşmayan ve eleştiri amacıyla yapılan düşünce ve açıklamaları da TMK nedeniyle
yargıladınız ve ceza verdiniz, şimdi onu ortadan kaldırmaya çalışıyorsunuz,
yaptığınız hataları düzeltmeye çalışıyorsunuz. Bakınız Cumhuriyet gazetesi
davası, bakınız barış akademisyenleri davası. Anayasa Mahkemesi bunları bozdu.
Demek ki bu atılan adım da aslında meseleyi düzeltmek için değil, AİHM
içtihatlarına uygun hâle getirmek için değil. Şimdi, zaten Ceza Kanunu’nun
26’ncı maddesi der ki: “Hakkını kullanan kimseye ceza verilmez.” Haberleşme ve
iletişim hakkı var, evrensel bir hak; eleştiri hakkı düşünce ve ifade özgürlüğü
çerçevesinde evrensel bir hak. Bunları kullandığı için niye insanları
yargıladınız, binlerce insana ceza verdiniz? Hâlâ cezaevinde olanlar var, hâlâ
yargılamaları sürenler var. Önünüze gelene “terörist” yaftası yapıştırmayı bir
marifet zannediyorsunuz. Şimdi, böyle olmuyor, çok sayıda insan düşünce ve
ifade özgürlüğünü kullandığı için mağdur edildi. Eleştiriden korkuyorsunuz,
eleştiriden. Eleştirilince rahatsız oluyorsunuz. Neden? Demokratik bir politik
kültürünüz olsa eleştiriden niye çekiniyor olacaksınız? Ama çekiniyorsunuz. 
Şimdi,
bu, işin bir kısmı ama bir kısmı da yargıç ve savcılarda. Yargıç ve savcıların
zihniyetlerine bakın. Aslında Anayasa’da yazan bazı maddeleri uygulasalar bu
durumlarla karşı karşıya kalınmaz. Yasalarda, uluslararası demokratik
sözleşmelerde Türkiye'nin imzaladığı ve Anayasa’nın 90’ıncı maddesiyle amir
hüküm hâline gelmiş olan maddelere baksalar bu durumla karşı karşıya kalınmaz
ama HSK tedrisatından geçmiş yargı mensuplarının uygulamaları işte bugünkü
sonuçları yaratıyor. 
Şimdi,
değerli vekiller, Türkiye'yi de bir cezaevine dönüştürdünüz. Yargısı böyle
olunca kaçınılmaz olarak cezaevleri de feci durumda oluyor yani yargıda tuz
kokunca böyle oluyor işte. Tutukluların nüfusa oranı 2005 itibarıyla 60-80
bandındayken on yıl sonra bu oran 220’ye çıkmış, sizin iktidarınız döneminde,
şimdi daha da yükselmiş vaziyette. Yani cezaevine çevirdiniz ortalığı,
cezaevine çevirdiniz. Yani şu anda cezaevlerinde Ocak 2019 itibarıyla kalan
insan sayısı 264 bin, resmî rakamlar, Adalet Bakanlığının rakamları. Şimdi, ne
yapacaksınız bu kadar insanı cezaevinde tutarak? Peki, bu konuyu çözmek üzere
İnfaz Yasası’nda bir değişiklik yapmak üzere bu pakette bir şey var mı? O da
yok. İnfaz Yasası büyük bir eşitsizlik içeriyor. Kimisi cezasının dörtte 3’ünü
yatıyor, kimisi cezasının üçte 2’sini yatıyor, standart bir şey yok İnfaz
Yasası’nda. “Gelin, İnfaz Yasası’nda bir standardizasyon yapalım, bu
eşitsizliği giderelim. İnsanlar İnfaz Yasası’ndan faydalansınlar ve
cezaevlerinde bir rahatlama ortaya çıksın.” diyoruz; o da yok yargı paketinde.
“Gelecek, gelecek” diyorsunuz, biz gelecek olanın kesinlikle bugün gelenden çok
farklı olmayacağını düşünüyoruz. 
“Adaletsiz
yargı dosya biriktirir.” derler. Gerçekten son on yılda gelen dosya sayısı
yüzde 52 artmış vaziyette. İşte, en başında söyledim ya “Neden toplumda yargıya
güven yok? diye. Bunun için güven yok. Sorun çözmüyor yargı, sorun yaratıyor esas
itibarıyla.
Şimdi,
paket bu hâliyle geçerse Türkiye’deki adaletsizlik duygusu derinleşir, yargı
mekanizmasının sorunları aşılmaz. Yapılması gereken birkaç nokta var,
söyleyelim; bir kez daha söylemiş olalım bunu. 
Birincisi,
adil yargılanma hakkının gereğini yerine getirecek bir pakete ihtiyaç var,
madde değişikliklerine ihtiyaç var, bunların içinde bir kısmı da Anayasa’da
madde değişikliğine ihtiyaç duyuyor. 
İkincisi,
düşünce ve ifade özgürlüğünde bunu engelleyen TMK başta olmak üzere çeşitli TCK
maddelerinde de acil düzenlemeye ihtiyaç var; yapılması gereken bu. 
Üçüncüsü,
İnfaz Yasası’nda çok ciddi bir standardizasyona ihtiyaç var. 
Bütün
bunlarla beraber bir şeye daha ihtiyaç var. Hâkimler ve Savcılar Kurulu
bağımsızlığını yitirmiştir; eskiden de değildi o kadar, şimdi iyice
yitirmiştir. Hâkimler ve Savcılar Kurulunun 13 üyesinden 6’sını partili bir
Cumhurbaşkanı seçiyor, böyle bir şey olmaz; bir partinin genel başkanı seçiyor,
böyle bir şey olmaz. Dolayısıyla, bu konuda da adım atılması gerekir. Hâkimler
ve Savcılar Kurulunun o mekanizması değiştirilmediği, düzenlenmediği müddetçe
yargıda reformdan bahsetmek mümkün değildir. 
İstinaf
mahkemelerini kurdunuz, felaket. Yani kusura bakmayın, çöplük hâline geldi;
sizin âdeta hukuk komisyonlarınız gibi. Verdikleri kararlar felaket. Şimdi,
düzeltmek için… İstinaf mahkemelerinden beş yıl altındaki cezalar Yargıtaya
gitmiyordu ya, orada herkese cezayı çaktırdınız, çaktırdınız, sizin hukuk
komisyonlarınıza, şimdi, o tabii artık içinden çıkılmaz bir noktaya geldi;
şimdi Yargıtaya göndereceksiniz bazı konuları. Onu da sınırlamışsınız, niye
sınırlıyorsunuz? İstinaf mahkemesinde o hukuk bilmeyen hâkimlerin verdiği
kararların tamamı Yargıtaya gitmeli. Hani Yargıtay çok matah olduğundan değil
ama biraz daha uluslararası içtihatları ve hukuk ilkelerini bilen hâkimler var,
hiç olmazsa onlar bu felaketleri elden geçiriyorlar. 
Şimdi,
bu düzenlemeler yapılmadığı müddetçe bizim yargı reformundan bahsetmemiz söz
konusu olamaz. Evet, Türkiye'nin bir demokratik yargı reformuna ihtiyacı var
ama sizin bu getirdiğiniz paket bu ihtiyaca maalesef cevap vermiyor. Bunu
yapabilmek için bir uzlaşmaya ihtiyaç var, bunu yapabilmek için önce bu
Mecliste bulunan siyasi partilerle gerçekten, samimi bir şekilde müzakere
etmeye ihtiyaç var. Bunu yapmadığınız müddetçe yargı alanındaki kokuşmuşluğu,
tuzun kokması durumunu ortadan kaldırmanız mümkün olmayacaktır ve göreceksiniz
uluslararası alanda da bütün o çiğnediğiniz içtihatlar dönecek dolaşacak
Türkiye'de iktidarın önüne her seferinde gelecek. 
(Mikrofon
otomatik cihaz tarafından kapatıldı)
BAŞKAN
- Tamamlayın Sayın Oluç.
HAKKI
SARUHAN OLUÇ (Devamla) – Toparlıyorum Sayın Başkan.
Biz
de bıkmadan usanmadan sizin hukukun üstünlüğüne geri dönmeniz için, üstünlerin
hukuku anlayışından uzaklaşmanız için, demokratik ve evrensel hukuk ilkelerine
sahip çıkabilmeniz için mücadele etmeye devam edeceğiz, elbette ki Mecliste de
yerel mahkemelerde de uluslararası mahkemelerde de çünkü biz şunu biliyoruz ki:
Eğer bir ülkede adalet yoksa, eğer bir ülkenin yargı mekanizması adalet değil
de adaletsizlik dağıtıyorsa bir ülkenin yargı mekanizması iktidarın tahakkümü
altında, iktidara bağımlı ve taraflı olarak çalışıyorsa o ülkede adaletten ve
özgürlükten söz etmek asla mümkün değildir. Bu nedenle bu paketi tartışacağız.
Bu paketin tamamına -içinde bazı olumlu maddeler olsa da- olumsuz vereceğiz ve
bundan sonraki mücadelemizi de bu anlamda sürdüreceğiz.
Teşekkür
ederim dinlediğiniz için. (HDP sıralarından alkışlar) 
BAŞKAN
– Teklifin tümü üzerinde söz sırası Cumhuriyet Halk Partisi Grubu adına
İstanbul Milletvekilimiz Sayın Zeynel Emre’ye aittir. (CHP sıralarından
alkışlar) 
Süreniz
yirmi dakika Sayın Emre. 
CHP
GRUBU ADINA ZEYNEL EMRE (İstanbul) – Sayın Başkan, değerli milletvekilleri; 105
sıra sayılı Ceza Muhakemesi Kanunu ve Bazı Kanunlarda Değişiklik Yapılmasına
İlişkin Kanun Teklifi üzerine Cumhuriyet Halk Partisi Grubu adına söz aldım. Bu
vesileyle Genel Kurulu saygıyla selamlıyorum. 
Değerli
arkadaşlar, bu kanun teklifine dayanak yapılan belge, Yargı Reformu Strateji
Belgesi, gerekçede bu söyleniyor.
Şimdi,
Yargı Reformu Strateji Belgesi’ne baktığımızda, büyük amaçlardan, büyük
hedeflerden; işte yargının bağımsızlığının, tarafsızlığının pekişeceğinden,
amaç, sürelerden vesaire bahsediliyor. Ama en önemli noktalardan biri de şu ki
bundan önce AKP iktidarları döneminde, 2009 ve 2015 dönemlerinde birinci ve
ikinci yargı reformu yapıldığı, bu paketin de bu ilk 2 yargı reformunun devamı
niteliğinde olduğu söyleniyor. 
Değerli
arkadaşlar, bakın, 2009 yılında yapılan yargı reformu sonrasında Türkiye 2010
yılında bir Anayasa değişikliğine gitti ve bu Anayasa değişikliği sonrasında
yargı bütünüyle FETÖ’nün eline geçti. Bunu bugün sadece bizler söylemiyoruz.
Bugün cumhuriyet savcılarının yazdığı iddianamelerde, FETÖ’nün darbe yapacak
güce nasıl eriştiği gerekçesi yazılırken anlatılıyor. Hâl böyleyken, hâlâ o gün
yaptıklarınızı bugün sahiplenerek yola başlıyorsanız, buradan bir şey çıkmaz
arkadaşlar, üzülerek bunu ifade edeyim. En azından “Biz yanlış yaptık, özür
dileriz.” deyin, insanların yüreğine bir su serpin, belki bundan sonra
yapacağınız düzenlemelere insanların güveni gelir, birincisi bu. 
İkincisi,
yine aynı belgede, OHAL döneminde çıkartılan yasaların ölçülülük ve orantılılık
ilkelerine uyularak kanun hükmünde kararname çıkarıldığından bahsediliyor.
Şimdi, defalarca o zaman biz bunları söyledik. Siyaseten amacınıza ulaşmak için
kullandınız bunları. Eyvallah, o da geldi geçti. Ama bugün bunu, bu belgeyi
nasıl yazar, nasıl sahip çıkarsınız? Allah aşkına, terör örgütleriyle mücadele
edeceğiz diye çıkarttığınız OHAL, sonrasında, evlilik programlarından
arabaların cam filmine kadar, su altı adamlarının nasıl davranacağına kadar her
türlü düzenleme KHK’yle gelmedi mi? Hangi orantılılıktan bahsedebiliriz? 
Bir
diğeri, bakın aynı belgede yine: Düşünce ve ifade özgürlüğünün önündeki
engellerin AKP iktidarları döneminde kaldırıldığını söylüyorsunuz. Şimdi buna
gerçekten sizler inanıyorsanız değerli arkadaşlar, inanın sizle aynı evrende
yaşamıyoruz, yani aynı perspektifte bakmayı bırakın, aynı evrende yaşamıyoruz.
(CHP sıralarından alkışlar) Bunu ben farklı iddia ederim, siz farklı bir şey
söylersiniz. Ya, Türkiye'de ve dünyada yapılan tüm araştırmalarda ifade
özgürlüğünde geri gidiyoruz. Siz bunu nasıl belgeye yazarsınız insanların aklıyla
dalga geçer gibi? 
Bakın,
görüşülmekte olan kanun teklifi bir iddia barındırıyor değil mi? Türkiye'nin
kanayan bir yarası var, o yara adalet yarası; işte bir türlü dinmeyen, gün
geçtikçe de bütün vücut bütünlüğümüzü etkileyen yara, değil mi, bunu çözeceğiz?
Ülkemizde birileri dışında -onları da hepimiz çok iyi biliyoruz- hemen herkes
adalet arayışında. Muhalefet milletvekillerinden “tweet” attığı için gözaltına
alınan gençlere, hukuksuzca işinden edilen ve masum olduğu ispatlanmasına
rağmen görevine iade edilmeyen kadını, erkeği, genci, yaşlısı, ne yazık ki
bitmeyen bir adalet arayışımız var. Bu durumun ulaştığı noktanın ciddiyetini en
iyi anlatan yakın tarihteki olay Genel Başkanımız Sayın Kemal Kılıcdaroğlu’nun
432 kilometrelik mesafeyi yirmi beş günde yürüyerek dünyanın gündemine
taşımasıdır. Ana Muhalefet Partisi Genel Başkanını günlerce yürütecek kadar
ciddi bir aşamaya gelen Türkiye'deki adaletin yokluğu ülkemizin yönetim
anlayışından kaynaklanmaktadır. Bugün, adalet sistemimize de ekonomi sistemimize
de eğitim sistemimize de kültür hayatımıza da hatta özel hayatımıza da karışan,
her şeyi ben bilirim diye buyurgan bir anlayışa sahip olan bir tehdit dili tüm
Türkiye'ye hâkim olmuş durumda. Emin olun arkadaşlar, dünya da ülkemiz de işte
bu buyurgan dilden çok çekiyor. Ne zaman ki dünyanın bir yerinde bir karmaşa
var, çatışma var, savaş yaşanıyorsa istisnasız orada her şeyi bilen bir bilen
var. Bunun en yakın örneği, daha iki gün önce ülkemizi tehdit eden Amerika
Başkanı Trump, tehdidini savururken, o hadsizliği yaparken kendini aynen şöyle
tarif etmekten geri kalmadı: “Benim büyük, emsalsiz bilgeliğim.” İşte, bu
yaklaşım, dünyayı uçuruma sürüklemekte. Oysa “Gerçek ve değerli olan ne?”
dersek; gerçek ve değerli olan, karşıdaki tarafından sınanabilen, karşıdakinin
düşüncesine önem veren, ortaklaşabilen, birlikte üretebilen bilgilidir. Ne
yazık ki sizin iktidarınızın on yedi yıllık döneminde iç siyasetten dış
siyasete, her şeyde o “Ben bilirim.”ci anlayışınız devam ediyor ve bunun
ceremesini de hep birlikte çekiyoruz. Ben dört yıldır bu Parlamentodayım, ortak
aklın arandığı hiçbir dönemi hatırlamıyorum, neredeyse hiçbir yerde böyle bir
şey görmedik biz. Ve yargıya ilişkin güvenin yerlerde süründüğü, yüzde 20’lere
kadar düşen bir ortamda âdeta kendin çal, kendin oyna anlayışı devam ediyor.
Değerli
arkadaşlar, bakın, parlamentolar, ulusal meclisler demokratik ülkelerde iki
temel özellik taşır. Bunlardan ilki, toplumsal dokudaki farklılıkları ortak bir
potada eritebilmek; ikincisi de toplumsal hayata yönelik düzenlemelerin
bilimsel temelde teknik niteliği yüksek bir şekilde hazırlanmasına olanak
sağlamaktır. Şimdi, biz bütün bu imkânlardan mahrum bir şekilde yasaları
çıkarıyoruz, o nedenle de ülkemizdeki yargıya ilişkin sorunlar bitmiyor. 
AKP
iktidarında uzunca bir süre Meclis kanun fabrikası gibi çalıştırıldı, binlerce
kanun yapıldı. Öyle ki bir konuda bir kanun yaptınız, çok kısa bir süre sonra
yine onu siz değiştirdiniz; ötekini de siz getirmiştiniz, sonrakini de siz
değiştirdiniz. Ama iki temel konuda çıkan kanun kadar bu Mecliste kanun
çıkmadı. Bunlardan birincisi, Türk Ceza Kanunu’yla ilgili değişiklikler;
ikincisi de Kamu İhale Yasası. Neredeyse her yıl ortalama 15 olmak üzere,
iktidarınız süresince Kamu İhale Kanunu 200 kez değişti. Kamu İhale Kanunu 200
kez neden değişir değerli arkadaşlar? Bakın, birinde hedef ne biliyor musunuz?
Birinde kendinize bağlı bir yargı düzeni oluşturmak ve bu oluşturduğunuz yargı
düzeniyle de kendi muhaliflerinizi sindirmek, baskılamak, iktidarınızı egemen
kılmak, diğeriyle de kendinize yandaş müteahhitleri zengin etmek, rant
sağlamaktır. Bu kadar açıktır. (CHP sıralarından alkışlar) 
Bugün
Türkiye’de biz yargısallaşan bir siyaset anlayışıyla karşı karşıyayız.
Cumhuriyet Halk Partisi Genel Başkanının tehditlerle, tazminat davalarıyla
susturulmaya çalışılmasına kadar, Cumhuriyet Halk Partisi milletvekillerini,
parti meclisi üyelerini, il başkanlarını sindirmeye yönelik kararlar bizleri
asla yolumuzdan döndürmeyecektir. Sözcü gazetesi, Cumhuriyet gazetesi yazarları
ve çalışanlarına yönelik davalar FETÖ soruşturmalarını sulandırmak ve aynı
zamanda basına verilen bir gözdağından öte gitmeyecektir. Diğer tüm kumpas
davaları gibi bu kumpas davaları da çökecektir. (CHP sıralarından alkışlar) 
Değerli
milletvekilleri, İnfaz Kanunu’na ilişkin tekliflerin muhakkak Parlamentoda bir
an önce görüşülüp karara varılması lazım. İnsanların hayalleriyle, umutlarıyla
kimsenin oynamaya hakkı yok. Kabul edilir ya da edilmez. Tüm Türkiye bilmelidir
ki bu konuda infaz düzenlemesi nettir, ortaya çıkacak düzenlemeleriyle bütün
tereddütler giderilmelidir. Bu beklenti içinde vatandaşımızı yaşatmaya hakkımız
yok. Dolayısıyla bu teklifleri kim vermiş olursa versin öncelikli olarak bu
çatı altında görüşülüp karara bağlanması lazım. 
Bir
hususun altını özellikle çizmek istiyorum değerli arkadaşlar. Bakın, bugün
Türkiye’de yanlış politikalarınız sonucunda ciddi bir ekonomik kriz var. Sizin
uyguladığınız yanlış politikalar sonucunda vatandaşlarımız iflas etti, esnaflar
kepenk kapattı. Yüzbinlerce insan çok güç durumda, on binlercesi de çeklerini
ödeyemedikleri için bugün cezaevlerinde. Kimisi 10 bin lira, kimisi 20 bin
lira, kimisi 30 bin lira, bunları karşılayamadı, ödeyemedi. 
Peki,
değerli arkadaşlar -bunu özellikle vatan, millet, Sakarya edebiyatı yapıp
ülkesini, vatanını, milletini düşünmeyenlere söylüyorum, özellikle onlara
söylüyorum- Türkiye Varlık Fonu’ndan eski parayla 1 katrilyon 670 trilyon
parayı İstanbul Finans Projesi’ne verirken, yandaş müteahhidi kurtarmaya
çalışırken milletin hâlini hiç düşünmediniz mi? Bu milletin hâli ne olacak?
Parasını ödeyemeyen insanlar cezaevine gidecek, siz kendi yandaşlarınızı
kurtarmak için milyarlarca lirayı götürüp vereceksiniz. Bunun neresinde adalet
var? (CHP sıralarından alkışlar) Kim inanır bu şekilde çıkardığınız yasaların
adil olduğuna? 
Avukatlara
pasaport verilmesi: Bakın, değerli milletvekilleri, biz hukuk alanında birçok
eksiklik olduğunu biliyoruz. Belki de bir İçişleri Komisyonundan geçecek
Pasaport Kanunu’nda yapılacak bir düzenlemenin yargı reformunun ilk maddesi
olarak gelmesi işte o “makyaj” dediğimiz, “gerçeği saklama” dediğimiz hususun
en büyük göstergesidir. Bu pekâlâ yapılabilecek bir düzenleme. Biz bunu
desteklediğimizi Komisyonda ifade ettik, hatta önerge verdik, on beş yıllık
olan süre on yıla düşsün dedik. Ama bir gerçek daha var, bugün Türkiye’de
avukatlık yapanlar bilir, bir avukatın vize alması zaten problemli değil, bu
vizeleri alıyor. Hatta yeşil pasaport verdiğinizde Amerika, Kanada, İngiltere
gibi ülkeler zaten “Yine git, vize al.” diyor, onu da tanımıyorlar. Dolayısıyla
bunu yargı reformunun ilk maddesi olarak getirip insanlara alkışlatmanız
kimsenin gözünden kaçmıyor. İnsanların gözünü boyamaya çalışıyorsunuz. 
Hukuk
mesleğine giriş sınavı: Biz burada bir standart olması taraftarıyız. İnsanların
kazanılmış haklarına halel getirmeden her türlü düzenleme yapılabilir yeter ki
meslekteki kalite artsın. Şimdi, özellikle OHAL KHK’leriyle ilgili bizim yargı
sistemimizde, mevzuatımızda yapılan bir tahribat var. Bu tahribatın bir an önce
önlenmesi lazım. Anayasa’mızda yazmışız, Türkiye’de yargılama yetkisi bağımsız
mahkemelere aittir. Mahkemeler de millet adına karar verir. Mahkemelerin
verdiği kararın üstüne hiçbir komisyonun bir üst mahkeme sıfatı yoktur. Eğer
bir mahkeme herhangi bir şekilde hakkında kovuşturma açılmış, soruşturma
açılmış, takipsizlik verilmiş ya da herhangi bir işlem yapılmadan ihraç edilmiş
insanların, herhangi bir şekilde mahkûmiyeti yoksa, bunların hepsi bir an evvel
aynı pozisyonlarına, haklarına gelmelidir. Hukuk devleti bunun gereğidir. Biz
gerek Anayasa’mızda gerek mevzuatımızda gerek altına imza attığımız
uluslararası sözleşmelerde bu taahhütlerimizi koyduk ortaya. Yarın öbür gün
sizin bu hatalarınız yüzünden bu ülke milyonlarca, belki yüzlerce milyon, belki
milyarlarca tazminatlarla karşılaşacak. Dolayısıyla, bu hatadan dönün, bu
meseleyi daha fazla uzatmanın anlamı yok. 
Yine,
teklifte gelen, Adalet Akademisinin kurulması: Komisyonda dedik ki: Bakın, biz
buna itiraz etmiyoruz. Daha önce de Adalet Akademisi kurdunuz ama FETÖ’cüler
teslim aldı, sonra gittiniz onu kapattınız. Şimdi, Adalet Akademisi kurulsun
ama Allah aşkına bu sefer tarikatlara teslim etmeyin. (CHP sıralarından
alkışlar) Artık Türkiye’de tarikatlar üzerinden bir kadrolaşma dönemi son
bulsun. 
Terörle
Mücadele Yasası’nın 7’nci maddesinin ikinci fıkrasına bir ibare ekleniyor,
deniyor ki: Eleştiri ve ifade kapsamında olan, düşünce açıklama kapsamında
olan, haber verme niteliği taşıyanlar suç olmaz. Şimdi, bu madde niye yazılıyor
buraya biliyor musunuz? Yazılmasın demiyorum ama biz defaatle kürsüye sürekli
çıktık, dedik ki: Kardeşim, bu kanun kullanılarak insanlar mağdur ediliyor,
sizler de geldiniz burada yapılanları savundunuz. Hâlbuki Türk Ceza Kanunu’nun
ayrı ayrı birçok maddesinde zaten burada yazdığınız yazıyor, düşünce açıklamak
suç değil zaten, eleştirmek suç değil, haber vermek de suç değil. Buraya
yazıyorsunuz çünkü görüyorsunuz ki öyle bir uygulama metodu gelişti ki kontrolden
çıktı, gelene gidene yanlış ceza veriliyor, istinaf vasıtasıyla da onanıyor,
yüksek yargı bile görmüyor. 
Şimdi,
burada bir olumlu gelişme var, bu ve benzeri bazı hassas suçlarla ilgili temyiz
yolunun açılması önemli bir adım. Ama büyük resmi düzeltmeden bunlar bir şey
ifade etmez. 
Bazı
detaylar söyleyebiliriz, anlatabiliriz ancak değerli arkadaşlar, gerçek konu
şu, gerçeğe gelmek lazım: Şimdi, Türkiye’de yargının tarafsız ve bağımsızlığını
belgelere yazarak asla sağlayamazsınız. Pratikte öyle olması lazım. Şu anda
Türkiye’de yargı bağımsız falan değil, bu bir gerçek. Bir bağımlılık ilişkisi
yaratıldı. Dünyada ve Türkiye’de de böyledir, Anayasa tarihimizde, geçmişimizde
de böyledir. Anayasacılık devlet iktidarının hukukla sınırlandırılması ve bu
suretle siyasal iktidarların keyfî yönetiminin önlenmesi amaçlanmıştır.
Anayasacılığın temeli budur. Bir insanın nüfus cüzdanı neyse o ülkenin kimliği
de anayasasıdır. Dolayısıyla toplumsal mutabakatın en üst kademesi sistemin
temel dayanağıdır çünkü biz niye bazı suçlarla ilgili Anayasa ihlalini en ağır
suç olarak Ceza Kanunu’nda belirtmişiz? Bu, en büyük sözleşme, Anayasa’ya
sadakat. Her birimizin ayrı ayrı bu kürsüye gelip Anayasa’ya sadık
kalacağımıza, namusumuz ve şerefimiz üzerine ant içtiğimiz bir ortamda… 
Bakın,
Anayasa’nın giriş kısmından, başlangıç metninden bir bölümü burada müsaadenizle
okuyacağım: Türkiye Cumhuriyeti devletinin temel nitelikleri Türkiye
Cumhuriyeti Anayasası çerçevesinde belirtilmiştir. Anayasa’mızın başlangıç
metninde Türkiye Cumhuriyeti devletinin vasıflarına yer verilerek millet
iradesinin mutlak üstünlüğü, egemenliğin kayıtsız şartsız Türk milletine ait
olduğu, bunu millet adına kullanmaya yetkili kılınan hiçbir kişi ve kuruluşun
bu Anayasa’da gösterilen hürriyetçi demokrasi ve bunun icaplarıyla belirlenmiş
hukuk düzeni dışına çıkamayacağı, kuvvetler ayrımının devlet organları arasında
üstünlük sıralaması anlamına gelmeyip belli devlet yetki ve görevlerinin
kullanılmasından ibaret ve bununla sınırlı medeni bir iş bölümü ve iş birliği
olduğu ve bu üstünlüğün ancak Anayasa ve kanunlarda bulunduğu hüküm altına
alınmıştır. Bu hükümlerle Türkiye Cumhuriyeti’nin çevresindeki monarşi,
totaliter ve teokratik yönetimlerden ayrılarak kalkınmış çağdaş ülkeler
kategorisine yükselmesi amaçlanmıştır.
Değerli
arkadaşlar, şimdi, Anayasa’da Cumhurbaşkanının tarafsızlığının kaldırılması,
parlamenter sistemden Türk tipi başkanlık modeline geçilmesi yani bütün bir
Anayasa’dan sadece bazı kanun maddelerini değiştirerek o Anayasa’nın ruhuna
aykırı iş yapılması, denetim mekanizmalarının kısıtlanması, yüksek yargı başta
olmak üzere devletin tüm kurumlarına bir kişinin atama yapabilmesini öngören
söz konusu değişiklikler 16 Nisan referandumu sonrasında ülkedeki bütün
anayasal sistemi ve ona bağlı kanunları sıkıntılı bir hâle getirmiştir. Birçok
işlem yürürlüktedir ancak meşruluğu tartışmalı durumdadır.
Değerli
arkadaşlar, yargı bağımsızlığı ve tarafsızlığı üzerine yapılacak en akıllı iş
mevcut Hâkimler ve Savcılar Kurulu ve Anayasa Mahkemesi üye seçimini değiştirip
demokratik, çoğulcu bir yapıya kavuşturmaktır. Bir siyasi partinin genel
başkanının Anayasa Mahkemesinin 15 üyesinin 12’sini atadığı, HSK’nin yarısını
atadığı, yarısını da hâkim olduğu, çoğunluğu sağladığı Meclis eliyle atadığı
bir ortamdan bağımsız bir yargı çıkarmamız mümkün değildir. 
Değerli
arkadaşlar, sözlerimi tamamlamadan evvel… Boğazı kesilerek öldürülen Emine
Bulut cinayetinin yargılaması, biliyorsunuz, Kırıkkale’de başladı. Bu olay
sırasında orada bulunan kişilerin müdahale etmeyip cep telefonuyla görüntü
almasının birilerinin basit duyarsızlığı olarak değerlendirilmemesi gerekir;
yaşanan durum toplumsal dayanışmamızın, mağdurun yanında olma tavrımızın,
adalet duygumuzun yok sayılmasıdır. 
Aynı
şekilde, Emine Bulut cinayetinden on altı gün sonra Batman’da otogarda kan
davası nedeniyle katledilen birini, Emniyet kuvvetleri dahi dokunmadan,
herkesin kameraya çekmesi de bu durumun üzüntü verici bir örneğidir.
Değerli
arkadaşlar, sözlerimi bu Meclisin kurulmasında, bu ülkenin kurulmasında, bu
vatanın bizlere armağan edilmesinde en büyük payı olan Mustafa Kemal Atatürk’ün
bir sözüyle tamamlamak istiyorum: “Adalet gücü bağımsız olmayan bir milletin
devlet hâlinde varlığı kabul olunmaz.” 
Bu
düşüncelerle hepinizi saygıyla selamlıyorum. (CHP sıralarından alkışlar) 
BAŞKAN
– Teklifin tümü üzerinde söz sırası Adalet ve Kalkınma Partisi Grubu adına
Afyonkarahisar Milletvekilimiz Sayın Ali Özkaya’ya aittir. (AK PARTİ
sıralarından alkışlar) 
Süreniz
yirmi dakika Sayın Özkaya.
AK
PARTİ GRUBU ADINA ALİ ÖZKAYA (Afyonkarahisar) – Sayın Başkan, saygıdeğer
milletvekilleri, ekranları başında bizi izleyen aziz milletimiz; öncelikle
bugün Cumhurbaşkanımız ve Başkomutanımız Sayın Recep Tayyip Erdoğan tarafından
başlatılan Barış Pınarı Harekâtı’nda ordumuza muzafferiyet diliyorum ve
askerlerimizin ayağına taş değmeden sağ salim bir şekilde bu süreci tamamlamasını
Yüce Allah’tan temenni ediyorum. 
Hak
ve özgürlüklerin daha etkin korunması, yargı bağımsızlığı ve tarafsızlığının
geliştirilmesi, hukuki güvenliğin güçlendirilmesi, adalete erişimin
kolaylaştırılması, makul sürede yargılanma hakkının gözetilmesi, yargıya
güvenin artırılması ve insan odaklı hizmet anlayışının geliştirilmesi günümüzde
ana ilke ve değerler olarak kabul edilmektedir. Bu çerçevede Adalet Bakanlığı
tarafından hazırlanarak 30 Mayıs 2019 tarihinde Sayın Cumhurbaşkanımız
tarafından milletin evi Cumhurbaşkanlığı Külliyesi’nde sunulan Yargı Reformu
Strateji Belgesi’nde vizyon olarak güven veren ve erişilebilir bir adalet
sistemi ortaya konmaktadır. Önümüzdeki beş yıllık süre boyunca bu belgede
belirtilen amaç ve hedefler doğrultusunda faaliyetler yürütülecek, bu belge bir
yol haritası olarak hem mevzuat düzenlemesi hem de uygulamalara yön verecektir.
İfade hürriyeti ve kişinin düşünce ve kanaatlerinden dolayı kınanmaması,
bunların çeşitli yollarla serbestçe ifade edilebilmesi, savunulabilmesi ve
başkalarına aktarılabilmesi temel insan haklarındandır. Bu bağlamda ifade
hürriyeti birçok temel hak ve hürriyetin özü, unsuru ya da parçası olmanın
yanında kişisel ve toplumsal gelişimin kaynağıdır. Çoğulcu demokratik düzenin
vazgeçilmez gereklerinden olması nedeniyle ifade hürriyeti birçok uluslararası
belgeye konu olmuş ve Anayasa’mızca da güvence altına alınmıştır. 
Saygıdeğer
milletvekilleri, muhalefet Yargı Reformu Strateji Belgesi’nin Adalet Bakanlığı
tarafından hazırlanmasını ve Cumhurbaşkanımız tarafından da sunulmasını genel
olarak eleştirmekte ve Anayasa’nın 88’inci maddesi ve İç Tüzük’ün 77’nci
maddesinde geçen milletvekillerinin kanun teklifi vermesine engel teşkil
ettiğini söylemektedir. Bizce bu doğru değil. Bu kanun teklifinin altında benim,
saygıdeğer grup başkan vekillerimizin ve 62 milletvekili arkadaşımızın imzası
var. Elbette ki bir kanun teklifinin hazırlık safahatı sırasında bu kanuna en
çok ihtiyaç duyan idare organlarının, Adalet Bakanlığının, Yargıtayın,
Danıştayın, istinaf mahkemelerinin, baroların, üniversitelerin, bütün alanların
bilgilerinin toplanması, hazırlanması, bir belge olarak oluşturulup daha sonra
bunun milletvekilleri tarafından çok ciddi bir etütten sonra kanun teklifi
hâline getirilmesi son derece normaldir. Biz de bu kanuna milletvekili
arkadaşlarımızla birlikte haziran ayı itibarıyla başladık. O günden bugüne
kadar onlarca toplantıdan sonra bu aşamaya getirildi ve sunuldu. Bundan sonra
da buna benzer şekilde kanunlar her zaman sunulacaktır. 
Bu
kanun teklifinde arkadaşlarımız sık sık “Efendim, burada bir reform yok, burada
yeni bir şeyler yok, neden buna ‘yargı reformu’ diyorsunuz?” diyorlar. Evet,
burada ciddi manada yeni yeni reformlar var. Bu bir süreç, düşünülen yargı
paketleri belki dört, belki beş, belki altı olacak. Bu ilk paket, ilk pakette
belirlediğimiz öncelik sıraları var. Bu öncelik sırasına göre ifade hürriyetini
daha çok geliştirelim, bunu teminat altına alalım ve mümkün olduğu kadar da
bunu koruyalım arzu ediyoruz. 
Kanun
teklifimizi hazırladıktan sonra, Meclise vermeden önce, Sayın Grup Başkan
Vekilimizle beraber muhalefet partilerimiz CHP, MHP ve İYİ PARTİ’yle
toplantılara katıldım. Teklifimizi, önerilerimizi verdik, “Eğer düşünceniz,
eleştireceğiniz, katkı sunacağınız hususlar varsa bunları da memnuniyetle kendi
değerlendirmelerimizle birleştirerek teklife alabiliriz.” dedik ve bunların da
bir kısmını teklifimize aldık. Bundan da son derece mutluluk duyarız. Çünkü
“adalet” gibi bir kavramın en geniş manada konsensüsle Meclisin gündemine
getirilmesi, yargılamaya dair temel ilkelerin geniş bir konsensüsle getirilmesi
son derece önemlidir ve uzun vadeli olmasının da önemli amaçlarından birisini
oluşturmaktadır.
Burada
getirdiğimiz değişiklikle 20 Temmuz 2016 itibarıyla istinaf mahkemelerimiz
yargılamaya başladı ve gerçekten önemli bir kısmı hızlı şekilde kararlar verdi,
kararların çok önemli bir kısmı da kesinleşti. Belirli suçlar var “Düşünce
açıklaması ifade hürriyeti kapsamında mıdır yoksa bunun aşılmasıyla hakaret
midir, terör örgütünün propagandası mıdır, halkı kin ve düşmanlığa tahrik
midir, Türklüğü aşağılamak mıdır, Cumhurbaşkanına hakaret midir?” diye. İşte
ifade hürriyeti olarak düşündüğümüz temel 13 suça, istinafta kesinleşen bu
suçlara temyiz yolunu açıyoruz. Bu, belki istinaf sistemimizi kısmen delen bir
sistem ama korunan menfaat, korunan değer Türkiye’nin daha özgürleştirilmesi,
daha çok ifade hürriyetinin teminat altına alınması açısından sistemimizi
delmeyi göze alıyor ve bu hususları Yargıtayın denetimine açıyoruz. Yargıtayın
geliştireceği içtihatlarla istinaf mahkemelerine ve yerel mahkemelere yön
verilecek, bunun sonucu olarak da ifade hürriyeti daha geniş manada, evrensel
manada teminat altına alınmış olacaktır. 
Bugün
itibarıyla, kanun çıktığından itibaren on beş günlük süreyle kesinleşmiş
davalar açısından bir temyiz süresi doğuyor. Dava kesinleşme şerhi otomatik
olarak temyizle birlikte kalkacağı için yerel mahkeme tutuklu sanıkların
tutukluluk hâlinin devamına veyahut da tahliyesine dair bu konuda bir karar
verecektir. 
Yine,
burada önemli bir husus daha getiriyoruz Terörle Mücadele Kanunu’nun 7’nci
maddesinin ikinci fıkrasına ve “Haber verme sınırlarını aşmayan ve eleştiri
mahiyetinde olan açıklamalar ifade ve düşünce açıklaması suç oluşturmaz.”
diyoruz. 
Efendim,
bu, mevcut Türk Ceza Kanunu’nun 218’inci maddesinin son fıkrası ve 301’inci
maddesinin üçüncü fıkrasında var, doğru. O suçlar kapsamında orada ifade
ediyor, diğer bölümlerde ifade etmiyor. Anayasa’nın 26’ncı maddesindeki temel
alan hususu buraya da dercederek daha güçlü bir şekilde Terörle Mücadele Kanunu
kapsamında oluşan açıklamaları teminat altına alıp Avrupa İnsan Hakları
Mahkemesinin ve Yargıtayımızın, Anayasa Mahkememizin geliştirmiş olduğu
içtihatları buraya da dercediyoruz. 
Yine,
5651 sayılı İnternet Kanunu’nun malum 8, 8/A, ve 9’uncu maddeleri var,
internete erişimin yasaklandığı hususlar. Mevcut kanunda, Anayasa Mahkemesinin
bir norm denetimi sırasında BTK Başkanının doğrudan kapatma yetkisini
sınırladık kademeli olmadığı için. Biz de burada bir kademeli sınırlamayı
getiriyoruz. Eğer bir internet ortamındaki yayın URL bakımından doğrudan o
sayfaya, o içeriğe erişilebiliyorsa o içerik kapatılacak. Yer sağlayıcılar ve
erişim sağlayıcılar Türkiye’de ise o sayfaya erişimi kapatmak mümkün oluyor
ancak yer sağlayıcılar yurt dışında olduğunda, her zaman o sayfaya, o içeriğe
engel koymak mümkün olmadığı için bu sefer de öncelikle onu kapatmayı, mümkün
değilse sayfayı o zaman kapatmayı esas alıyoruz ve bu manada da Anayasa’nın
öngördüğü bir kademeliliği, bir orantılılığı korumuş oluyoruz. 
İstinaf
düzenlemelerinde ciddi ve temel, önemli değişikliklere de gidiyoruz. Az önce
söylediğim gibi, 20 Temmuzdan itibaren, 2016’da yürürlüğe giren uygulamayla
birlikte, tabii, her gün yeni yeni ihtiyaçlar doğuyor. Kanunun uygulanması
sırasında ortaya çıkan düşünceleri, fikirleri İstinaf mahkemelerimizin önerdiği
ve “Bunlar olduğu zaman yargılama daha hızlı, daha adil bir şekilde
yapılabilir” düşüncelerini kanunumuza dercettik. Ne yaptık? İstinaf
mahkemesinin düzelterek onama yetkisini genişletiyoruz. Başka bir araştırmaya
ihtiyaç duymadan –şahsi cezasızlık hâli olabilir, cezanın indirilmesi hâli
olabilir- ceza verilmesine yer olmadığına, gerek olmadığına karar verilmesi
gerekirse bu durumda mahkemenin duruşma açmaksızın dosya üzerinden karar verme
imkânını getiriyoruz. 
Yine,
bozma yetkisini genişletiyoruz. Soruşturma ve kovuşturma bir şarta bağlandı.
Diyelim ki bir memur için izin alınmadan dava açıldı veyahut da Vergi Usul
Kanunu’na göre Maliyenin görüşü alınmadan dava açılmışsa işte burada bozma
yetkisini getiriyoruz ki usul kuralları eksik bir şekilde uygulanmamış olsun. 
Yine,
istinaf mahkemelerinde şöyle bir sorun var: Yerel mahkeme kararını verdi,
istinaf mahkemesine gitti, duruşma açacağız. Duruşma açtık, sanık duruşmaya
gelmiyor. O zaman ihzar mı yapmalıyız, yoksa duruşmaya devam mı etmeliyiz?
Nasıl olsa ilk derece mahkemesinde yüz yüzelik ilkesi gereğince sanık dinlendi,
tebligat yapıldı hem sanığa hem avukatına, gelmiyorsa ve sanığın da aleyhine
bir ceza verilmeyecekse, daha az bir ceza verilecekse o zaman yargılamayı
uzatmayalım ve davayı sonuçlandıralım arzu ediyoruz. 
Yine,
bir diğer husus: Ceza Usul Kanunu’muzun 308’inci maddesinde başsavcılık itirazı
olarak düzenlenen bir müessese vardır. Eğer Yargıtayda bir ceza davasında karar
sonuçlanmış ise ve Yargıtay başsavcılığı “Burada bir hata var.” diyorsa ilgili
dairesi inceler, dairenin kararından sonra Ceza Genel Kurulu buna karar verir.
Daire düzeltirse orada sonuçlanır, düzeltmezse Ceza Genel Kurulu karar verir.
Biz bunu istinaf mahkemelerimize de getirdik. İstinaf mahkemesi başsavcılığının
itirazı üzerine aynı daire karar veriyor. O zaman bir etkin norm denetimi, vaka
denetimi yapılamıyor. Bunun için dedik ki: İstinaf mahkemelerinde bir üst kurul
oluşturalım. 1 istinaf başkanı, 4 daire başkanından müteşekkil bir heyet bu
itirazları incelesin ve buna göre de daha etkili bir norm denetimi, bir dosya
denetimi, hukuk denetimi yapılsın arzu ettik. 
Yine
idari yargıda olmayan “SEGBİS” dediğimiz görüntülü olarak bir mahkemenin bir
başka mahkemedeki ilgiliyi dinlemesi sistemini ceza usulünden, hukuk usulünden
İdari Yargılama Usul Kanunu’na da değiştiriyoruz ve oraya da getiriyoruz. 
Mağdur
hakları çerçevesinde bu kanunda önemli değişiklikler yapıyoruz. Aile
mahkemelerimizde sosyal çalışmacılar, psikologlar var. Her aile mahkemesine
bağlı olarak çalışıyorlar. Bir mahkemede 3 sosyal çalışmacı var, diğer
mahkemede olmayabiliyor. O zaman bu mahkemedeki birinci aile mahkemesinin
uzmanı ikinci aile mahkemesine bilirkişi olarak gidiyor ve ciddi manada
sorunlar çıkıyor. Bunların hepsini bir adliyede havuz sistemine alıyoruz,
tevziyle hangi mahkemenin ihtiyacı varsa oradaki uzmanlar o aile mahkemesinde
veya cumhuriyet savcılığının soruşturmada ihtiyacı olduğu şekilde orada
görevlendirilebilecekler. 
Yine,
çok önemli bir müessese, çocuk izleme merkezleri ve adli görüşme odaları
oluşturuyoruz. Çocuklara karşı işlenen cinsel suçlarda ve cinsel saldırı
suçlarındaki ifadeler çocuk izleme merkezinde alınacak artık. Bunun sonucu
olarak cumhuriyet savcısı o odanın arkasında bulunacak, ilgili uzman mağdur ile
beraber yüz yüze konuşacak, savcının sorduğu sorular alınacak, kamera kaydı
alınacak ve bu gizli bir belge olacak. Bu belgeyi sanık ve avukatı ancak
mahkemede dava sırasında yazı işlerinin göstereceği şekilde görebilecek,
inceleyecek; bu belge yazıya dökülecek, yazıya döküldükten sonra gizlilik
belgesi olacak, sanığa, mağdura, taraflara belge verilecek; bu video kayıt
verilmeyecek. Mahkeme isterse tekrar mahkemede değil naip hâkimle çocuk izleme
merkezinde bu çocuğun tekrar sorgusunu yapabilecek. Eğer bu belge, bu video
kayıt, dosyadaki gizlilik belgesi olan belgeyi, birisi kişisel veriyi
yayınlarsa suçunu artırıyoruz, 1 kat daha fazla ödesin çünkü çocuklarımızın
mağdur olmasını arzu etmiyoruz, yaşadığı travmayı bir kere daha yaşamamasını
arzu ediyoruz. 
Bu
yargı reformunun önemli reformlarından biri de savcılara vereceğimiz yeni
yetkiler. Ön ödemeyi genişletiyoruz, 3 taksit hâline getiriyoruz. Uzlaşmayla
ilgili 2 yeni suçu esas alıyoruz. Arkadaşlar, uzlaşmada ciddi manada başarı
elde ediliyor. 250 bin dosyanın yaklaşık 100 bin dosyası uzlaştırmayla
sonuçlanıyor. Şimdi, bu alternatif sistemleri daha da artıralım arzu ediyoruz
ve böylece de yargı, mümkün olduğu kadar mahkemenin önüne varmadan hızlı bir
şekilde sonuçlansın ve etkin bir mücadele yapsın.
Hukuk
sistemimize yeni iki kavramı daha getiriyoruz; bir, seri muhakeme usulü; iki,
basit muhakeme usulü. Seri muhakeme usulünde 13 suçta, her şeyiyle sabit,
ispatı çok kolay olan suçlarda cumhuriyet savcısına ciddi bir yetki veriyoruz,
diyoruz ki: “Sanıkla oturup konuşabilip… Eğer siz bu yöntemi kabul ediyorsanız,
belirtilen, kanunda öngörülen suçun yarısını kabul ederseniz, bu erteleme
imkânı vesaire de olabilir…” Mahkemeden talepnameyle istekte bulunacak ve o gün
karar verilecek. Karara itiraz hakkı yine var ancak aynı gün sonuçlanabilecek.
Bugün, beş yıl yargılamanın sonunda hükmün açıklanmasının geri bırakılmasıyla
ortadan kalkan sistem aynı gün sonuçlanıp aynı gün karar verilebileceği için
çok daha etkin bir mücadeleyi yapmış olacağız.
Kamu
davasının ertelenmesini bugün bir yıllık suçlar için uygulayabiliyoruz, şimdi
bunu iki yıla çıkarıyoruz. 250 bin dosyadan 1.500 civarında dosyaya karar
verilmiş, bunun daha etkin uygulanması için cumhuriyet savcısının yetkilerini
artırıyoruz. Eğer şüpheli, mağdurun zararlarını öderse, daha önce bir suç
işlememişse, kanunda belirtilen şartları taşıyorsa kamu davasını beş yıl
süreyle savcılarımız erteleyebilecek ve bu süreç içinde de ilgili kişi takip
altında tutulacak. Bu yargı reformunun çok önemli, belki de gerçek
reformlarından birisi, soruşturma sırasında tutukluluğa sınır getiriyoruz. 
Arkadaşlar,
bu, cumhuriyet tarihi boyunca hiç olmayan bir şeydi. Şimdi bir yıl ile terörle
ilgili suçlarda 2+5 yıl 7 yıl olan soruşturma ve kovuşturmadaki toplam
tutukluluk süresini asliye cezalık suçlarda altı ay, ağır cezalık suçlarda bir
yıl, Terörle Mücadele Kanunu’ndan suçlarda bir buçuk yıl artı altı ay olmak
üzere iki yıl ile sınırlıyoruz. Eğer iki yıl içinde çok sanıklı bir davada bile
olsa savcı iddianamesini tanzim etmiyorsa, davayı açamıyorsa artık şüpheli
tutuklu kalmayacak. Bunun bence çok tarihî bir yenilik olduğunu, çok tarihî bir
reform olduğunu belirtmek isterim. 12-15 yaşındaki çocuklarımız için bu
süreleri 1/2, 15-18 yaşındaki çocuklarımız için de bu suçu 3/4 oranında
indiriyoruz. 
Tabii,
süre de sınırlandıkça.. Çok önemli konular var, bunların bir kısmını az önce
belirttik: Kamu davasının ertelemesi. Bu konuda iki husus daha getiriyoruz.
Bir: Avukatlar açısından pasaportlar. On beş yıllık kıdemli avukatlara yeşil
pasaport verilmesi. Arkadaşlarımız “Bu bir reform değil.” diyorlar. Ben 1987
yılında hukuk fakültesine başladım, o gün konuşuluyordu avukatlara yeşil
pasaport verilmesi. Otuz iki yıl oldu, bugün getiriyoruz. Arkadaşlar, bu
gerçekten avukatlar açısından önemli bir imtiyazdır. Birçok meslektaş da diğer
serbest meslek sahipleri de, doktorlar, noterler, hepsi “Bize verin.” diyorlar.
Avukat meslektaşlarımız yurt dışına ciddi manada davaları, bilimsel programları
için gidiyorlar, onlara önemli bir katkı sağlıyoruz. Tabii, burada birkaç
istisna husus var, bunlar da Genel Kurulumuzun takdirinde olan konudur. “Devlet
olarak normal, seyahat hürriyetini isteyen her vatandaşa gri pasaportunu
veriyoruz Anayasa’nın 23’üncü maddesindeki seyahat hürriyeti çerçevesinde.
Ancak yeşil pasaport, devletin belirli kamu görevlilerine verdiği ilave bir
atıfeti. O zaman yeşil pasaport verdiğim kişilere daha fazla sınırlamayı
dikkate alabilirim.” diyor. Bu da son derece anlaşılabilir bir husustur. Avukat
meslektaşlarımıza şimdiden kanun yasalaştığında hayırlı olsun diyoruz.
Yine
hukuk meslekleri için çok tarihî bir sınav getiriyoruz. Artık hukukun temel
meslekleri olan avukatlık, hâkim ve savcılık, noterlik, bu dört meslek
açısından hukuk fakültesini bitiren herkes genel bir sınava girecek. Bu
sınavdan en az 100 sorudan 70 puan alanlar avukatlık ve noterlik için staja
başlayacak, hâkimlik ve savcılık için ise esas o sınava müracaat edebilecek.
İdari yargı hâkim ve savcıları için ise siyasal bilgiler fakültesi, iktisadi
idari bilimler fakültesi, iktisat ve maliye bölümünden mezun olanlar idari
yargı ön sınavına girecekler. Bu kişilerde mevcut kanunda, geçmiş kanunda da
yüzde 20 esas alındığı için yine yüzde 20’yi belirtiyoruz, Genel Kurulun
takdirinde. Burada “örgün eğitim” kelimesi de ilave edilerek hukuk
fakültelerinden mezun gençlerimizin hukuk eğitiminde, hukuk mesleğinin
icrasında çok daha iyi bir noktaya, çok daha kalifiyeli bir noktaya getirilmesi
hepimizin arzusu. 
Hukuk
her zaman toplumların direğidir. Hukukun temel ilkelerini ne kadar sağlam hâle
getirirsek hukuku ne kadar etkin bir şekilde uygularsak bu toplum çok daha
mutlu ve huzurlu bir yaşamı elde eder. Bizim de bütün amacımız, bütün
gayretimiz gerçekten bunadır.
(Mikrofon
otomatik cihaz tarafından kapatıldı) 
BAŞKAN
– Sayın Özkaya, devam edin.
ALİ
ÖZKAYA (Devamla) – Bu kanun ve inşallah bundan sonra getirilecek diğer paketler
var. Hepsini bir bütün hâlinde arka arkaya tamamlamalıyız ve bunları
sağladıktan sonra hâkim ve savcılarımızın en geniş manada bağımsız ve teminatı
tam bir şekilde doğru karar vermeleriyle kanun yolları denetimi sonrası
toplumda huzuru ve refahı sağlamalıyız. 
Benim
en büyük arzum şudur: Bir mahkemenin önüne gelen ihtilafın o mahkeme tarafından
tam bir şekilde çözülmesi. Mahkeme tarafından öyle bir çözüm olmalı ki taraflar
bir kez daha yargının önüne gelmeyi arzu etmesinler. Biz onu sağladığımız gün,
yargılama felsefemizin değişikliğiyle, hukuk usulü ve ceza usulünde yapacağımız
değişikliklerle bu sistemi kırdığımızda, yargılamayı kökünden çözdüğümüzde
ihtilaflar çok daha az gelecek; yargı dışı uyuşmazlık, alternatif uyuşmazlık
yöntemleriyle daha etkin, daha verimli yöntemleri getirdiğimizde toplum
arasındaki ihtilafların, uyuşmazlığın sulh yoluyla giderilmesi toplumdaki mutluluğu
ve huzuru artıracaktır.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Özkaya.
ALİ
ÖZKAYA (Devamla) – Bir avukat olarak hem hukuk fakültesindeki mezunlara
getirilen temel hukuk sınavı hem de avukat meslektaşlarımıza getirilen pasaport
verilmesi; tutukluluk süresindeki sınırlama, yeni yargılama yöntem ve
usullerinin getirilmesinin gerçek birer devrim, gerçek birer hukuk reformu
olduğuna inanıyor, yüce Meclisimize saygılar sunuyorum. Kanunumuzun hayırlı
olmasını temenni ediyorum.
Teşekkür
ederim. (AK PARTİ sıralarından alkışlar) 
BAŞKAN
– Değerli milletvekilleri, şimdi şahıslar adına söz taleplerini karşılayacağım.
Şahıslar
adına ilk söz Çanakkale Milletvekilimiz Sayın Muharrem Erkek’e aittir. (CHP
sıralarından alkışlar) 
Süreniz
on dakika Sayın Erkek.
MUHARREM
ERKEK (Çanakkale) – Teşekkür ediyorum Sayın Başkanım.
Yüce
Meclisi saygıyla selamlıyorum.
Somut
bir dava dosyasıyla başlamak istiyorum bir hukukçu olarak. Bu sıralarda
birlikte görev yaptığımız Eren Erdem, bugün tutuklulukta tam 467’nci günü
bitiyor, Silivri Cezaevinde. Dosyasını çok iyi biliyoruz, çok iyi inceledik.
Eren Erdem dört yıl iki ay hapis cezası aldı, FETÖ terör örgütüne üye olmamakla
birlikte FETÖ’ye yardım etmekten. 2011 yılında Nurjuvazi kitabını yazan Eren
Erdem. O zaman iktidar Fetullah Gülen hazretleriyle birlikte yürürken Eren
Erdem bu yapılanmayı tüm çıplaklığıyla ortaya koydu, hatta Bank Asya dava açtı,
kitabını toplattı çünkü kitabın içinde bugün birçoğunun gördüğü gerçekler
vardı. Nurjuvazi kitabını yazan Eren Erdem, Selam Tevhid davasında sanık olan
Eren Erdem. Selam Tevhid davasını açan, yürüten hâkimlerin, savcıların hepsi
cezaevinde. Bu kişiye FETÖ’ye yardımdan hapis cezası verildi ve cezaevinde.
Eren Erdem’in beş yıl telefonları dinlendi, bir tek aleyhinde bir şey
bulunamadı, tertemiz. Beş yıllık HTS kayıtları incelendi, bırakın konuşmayı,
bir caddede bile bir FETÖ’cüyle birlikte bir araya gelmemiş. SMS kayıtları
incelendi, hiçbir şey bulunamadı. MASAK raporları, hepsi lehine. Peki, ne
bulundu? Gizli bir tanık. Yalnızca dosyada gizli bir tanığın ifadesi. O gizli
tanık da duruşmada bir gün çıktı “Beni Eren Erdem’in aleyhinde tanıklık yapmaya
zorladılar.” dedi. Çok gariptir ki bu gizli tanık aynı zamanda bu davada sanık
da, hem gizli tanık hem sanık. Hukukçular çok iyi bilirler; aynı dava
dosyasında bir sanığın suç atımıyla diğer sanık cezalandırılmaz, başka deliller
olması lazım. Aleyhinde somut hiçbir delil yok dosyada. O gizli tanığın bu
itirafından sonra, ki kimlerin de o gizli tanığı yönlendirdiği biliniyor, isim
vermeyeyim şimdi, kürsüden isim vermek doğru olmaz ama dosyada var; tahliye
edildi oy birliğiyle esas mahkemesi tarafından. Daha cezaevinden çıkamadan
itiraz edildi apar topar, bir sonraki mahkemenin o klasörlerce dosyayı
incelemesi mümkün değil, beş dakikada tahliye kararını kaldırdı. Sonra aynı
mahkeme herhâlde çok baskı altında, yargı yürütmenin tahakkümü altında bu
cezayı vermek zorunda kaldı. 
Aynı
dosyadan tefrik edilen başka bir sanık altı yıl ceza aldı -tutuksuz- tahliye
edildi hükümle, Eren Erdem dört yıl iki ay aldı, hâlâ cezaevinde. Bunu niçin
paylaşıyorum? Bu sıralarda birlikte çalıştığımız bir arkadaşımız -hani yargı
reformunu konuşuyoruz ya- diyor ki: “Ya, siz bunu reform olarak niye
nitelemiyorsunuz? Bu pakete bakarak bunu yapmayın.” Biz zaten yalnızca bu
pakete bakarak yapmıyoruz ki, daha çok paket gelecek, biliyoruz. Bu paketlerin
dayanağı ne? Strateji belgesi, dayanağı o. 
Şimdi,
hak ve özgürlükler nerede? Anayasa’da. Yargıç güvencesi nerede? Anayasa’da.
Orada teminat altına almanız lazım yargıç güvencesini, başka türlü anlamı yok
ki. Hâkimler ve Savcılar Kurulu nerede? Anayasa’da. Hâkimler ve Savcılar
Kurulunun Başkanı Adalet Bakanı, Bakan Yardımcısı doğal üye. Bir siyasi
partinin genel başkanı –ki bunu siz yarattınız- üye atıyor direkt Hâkimler ve
Savcılar Kuruluna. Siyasetten uzaklaştırmamız gerekirken daha da siyasetin
içine soktuk Hâkimler ve Savcılar Kurulunu. Hâkimler ve Savcılar Kurulunu
düzenlemeden yargı reformu olabilir mi? “Yargı reformu” dediğiniz şey “bağımsız
yargı” dediğiniz şey somut olarak nedir? Hâkimin bağımsızlığıdır. Hâkimler
korkuyor bugün. Hâkimler ve Savcılar Kurulunda bir düzenleme yok. Strateji
belgesinde bir Anayasa değişikliği var mı? Onun için, biz “Bu bir reform
değil.” diyoruz, reform değil. Bu, bazı kanunlarda değişiklikler yapan kanun
teklifi. Olumlu olanları zaten destekliyoruz ama bir reform değil. Lütfen…
Özellikle hukukçuların bunu bir reform olarak nitelemesi bence adalete büyük
bir saygısızlık. (CHP sıralarından alkışlar) 
Değerli
milletvekilleri, bakın, asıl sorunumuz ne biliyor musunuz? Asıl sorunumuz zaten
bu sistemin ta kendisi. Biz 16 Nisan 2017 tarihinde parlamenter sistemden
başkanlık sistemine geçmedik çünkü çok iyi biliyorsunuz, başkanlık sistemi çok
sert kuvvetler ayrılığını gerektirir. Biz başkanlık sistemine geçmedik, biz bir
tek adam rejimine geçtik. (CHP sıralarından alkışlar) Asıl sorunumuz bu ve siz
yürütmenin başı olan Cumhurbaşkanını bir siyasi parti genel başkanı yaptınız,
mecbur olmadığı hâlde Anayasa’ya göre. E, yürütmenin başı, e, yasama organında
da çok sayıda milletvekiline sahip bir siyasi parti genel başkanı, nerede
kuvvetler ayrılığı? Kuvvetler ayrılığının olmadığı yerde hukuk devleti olur mu?
Dünyanın hangi gelişmiş ülkesinde yüksek yargıçlar, yüksek yargı organlarının
başkanları -Yargıtay başkanı, Danıştay başkanı, Sayıştay başkanı- bir siyasi
parti genel başkanı huzurunda ayağa kalkar? Kalkmaz. Kalkarsa ne olur? Yargı
bağımsız ve tarafsız görünemez. Toplumun gözünde artık o tarafsızlık,
bağımsızlık bitmiştir. Amerika’da başkan bir salona girdiği zaman oradaki
yargıçlar ayağa kalkıyor mu? Kalkmazlar çünkü kalktıkları anda zaten -ne
reformu- bağımsızlık, tarafsızlık ortadan kalkıyor. Bir siyasi parti genel
başkanı huzurunda adli yıl açılışı yapılmaz, yapılırsa yargı bağımsız ve
tarafsız gözükemez. Bir siyasi parti genel başkanı huzurunda hâkim, savcı
kuraları çekilmez, çekerseniz bağımsızlık ve tarafsızlıktan bahsedemezsiniz.
Onun için toplumda adalete olan güven yok oldu, onun için artık insanlar,
sokaktaki vatandaş kanun önünde eşitliğe inanmıyor çünkü şu anda Cumhurbaşkanı
parlamenter sistemde herhangi bir siyasi partiyle bağı olmayan bir
cumhurbaşkanı değil, yürütmeyi temsil ediyor tek başına yani yürütme, icra.
Yargı onun önünde ayağa kalkar mı? Hani reform konuşuyoruz ya, bağımsızlık ve
tarafsızlık konuşuyoruz ya. 
Meslektaşlarımıza
yeşil pasaport, ne güzel verelim, önemli bir şey ama reform değil. Silahların
eşitliğini sağlayabiliyor musunuz iddia makamıyla savunma makamı arasında? Asıl
reform odur. 2015 yılında Cumhuriyet Halk Partisi olarak bizzat tarafımca
imzalanan avukat meslektaşlarımıza yeşil pasaport talebi var, niçin gündeme
almadınız, niçin kabul etmediniz? Madem önemli bu kadar, neden? 
Bakın,
OHAL düzeninde, 16 Nisan 2017’de OHAL devam ederken -OHAL demek hak ve
özgürlükler, demokrasi, hukuk askıda demektir- OHAL şartlarında iktidar ne
yaptı? Anayasa’yı araç olarak kullanıp yani suistimalci bir Anayasa
değişikliğiyle otoriter bir sistemi meşrulaştırmak istedi. Bugün onun için bu
sorunları yaşıyoruz, onun için bu strateji belgesine biz “makyaj” diyoruz,
adalete olan güvensizliği örtmek için. Reform değil. Yani bu pakete dayanarak
söylemiyoruz bunu yalnızca, strateji belgesine dayanarak söylüyoruz. Peki,
sonuçta ne oldu? Adalete olan güven yok oldu, artık sokaktaki vatandaş adalete
güvenmiyor; bu çok önemli bir şey. Asıl beka sorunu nedir? Devletin temeli
adalettir. Adalet çürürse işte o zaman devletin bekası tehlikeye girer. (CHP
sıralarından alkışlar) Adalet olmazsa, adalet çürürse, ekonomi o zaman krize
girer. Aş, iş, ekmek olmaz adalet olmazsa, ekonomik büyüme de olmaz. Onun için
gelin bir reform yapalım. Samimiyseniz eğer reform konusunda, gelin Anayasa’yı
değiştirelim, eğer samimiyseniz. Ne oldu sonuçta? Ne yaptınız? Bakın, son beş
yılda hukukun üstünlüğü endeksinde 50 basamak geriledik. 2014’te 59’uncu
sıradaydık, yıl 2019 109’uncu sıradayız. İşte tablo bu. Tek adam rejiminin
adaleti getirdiği nokta. Yolsuzluk algısında 25 basamak geriledik, çünkü hukuk
devleti yok. Yolsuzluk algısında da sürekli geriliyoruz. Hukukun üstünlüğü
endeksinde…
BÜLENT
TURAN (Çanakkale) – Sakin ol hemşehrim, sakin ol!
MUHARREM
ERKEK (Devamla) – Hiçbir sorun yok. Konu adalet olunca… Bakın, büyük
adaletsizlikler var. Sayın Turan, suçsuz insanlar cezaevinde, sizin için bunun hiçbir
önemi yok mu? 
BÜLENT
TURAN (Çanakkale) – FETÖ’cüler.
MUHARREM
ERKEK (Devamla) – Ben heyecanlanıyorum adalet için. 
BÜLENT
TURAN (Çanakkale) – Can Dündar, FETÖ’cüler…
MUHARREM
ERKEK (Devamla) – Gelin, tüm adaletsizlikleri adaletle ortadan kaldıralım. 
Hukukun
üstünlüğü endeksinde…
KEMAL
ÇELİK (Antalya) – Sen nereden biliyorsun?
MUHARREM
ERKEK (Devamla) – Askerî öğrenciler cezaevinde. FETÖ darbe girişimini onlar mı
yaptı?
KEMAL
ÇELİK (Antalya) – Nereden biliyorsun?
MUHARREM
ERKEK (Devamla) – Askerî öğrenciler mi yaptı darbe girişimini? (CHP
sıralarından alkışlar)
BÜLENT
TURAN (Çanakkale) – Hiç yakışmıyor sana. Çok yanlış, tarihe geçiyor. 
MUHARREM
ERKEK (Devamla) – Gencecik, pırıl pırıl çocuklar mı yaptı? 
KEMAL
ÇELİK (Antalya) – Kim aldı onları?
MUHARREM
ERKEK (Çanakkale) - Siz aldınız, iktidardınız, yıllarca beraber yürüdünüz. Kim
aldı? Biz mi aldık? (CHP sıralarından alkışlar) 
TURAN
AYDOĞAN (İstanbul) – Senin dönemin de parlak değil, hiç parlak değil. 
MUHARREM
ERKEK (Devamla) – Bakın, hukukun üstünlüğü endeksinde dünyada ilk 10 ülke,
biliyorsunuz hepiniz, Danimarka’sı, Norveç’i, Almanya’sı, şusu busu. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Erkek. 
MUHARREM
ERKEK (Devamla) – Ama dikkat, hepsi de parlamenter sistemle yönetiliyor. 
BÜLENT
TURAN (Çanakkale) – Çok özlersiniz o eski günleri. 
MUHARREM
ERKEK (Devamla) – Bakın, dünya mutluluk endeksinde ilk 10 ülke -Finlandiya,
Danimarka, Norveç, İzlanda, Kanada…- bir tek başkanlık sistemi yok ama son 10
ülkede de bir tek parlamenter sistem yok. İşte, Türkiye’yi hukuksuzluğa,
adaletsizliğe, mutsuzluğa ittiniz. Anayasa’da yazması yetmez. 1876 bizim ilk
anayasamız, Kanuni Esasi, 86’ncı madde: “Mahkemeler her türlü müdahaleden
azadedir.” Çok önemli bir cümle, değil mi? Yazıyordu ama Abdülhamit Anayasa’yı
askıya aldı, o hüküm de gitti Anayasa’yla beraber. Anayasa’da yazması yetmez;
zihniyet, uygulama önemli. Siz bugün adaletin kılıcını körelttiniz, adalet
terazisinin kefelerini bozdunuz. Adalet tanrıçasını mı kandırmaya çalışıyorsunuz
burada bu belgeyle? (CHP sıralarından alkışlar) O kadar kandırmaya,
kandırılmaya alışmışsınız ki. Bizim derdimiz, bizim mücadelemiz demokrasi
mücadelesi; hak, hukuk, adalet mücadelesi.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Değerli milletvekilleri, şahıslar adına son söz, Manisa Milletvekilimiz Sayın
İsmail Bilen’e aittir. (AK PARTİ sıralarından alkışlar)
Sayın
Bilen, süreniz on dakika. 
İSMAİL
BİLEN (Manisa) – Sayın Başkan, değerli milletvekilleri; Ceza Muhakemesi Kanunu
ve Bazı Kanunlarda Değişiklik Yapılmasına Dair Kanun Teklifi üzerinde söz almış
bulunmaktayım. Bu vesileyle, yüce heyetinizi, siz değerli milletvekillerini ve
ekranları başında bizleri izleyen vatandaşlarımızı saygıyla selamlıyorum.
Kıymetli
milletvekilleri, konuşmama başlamadan önce, vatanımızın bütünlüğüne,
devletimizin bekasına, 82 milyon vatandaşımızın huzur ve güvenliğine yönelik
tehdit, tehlike oluşturan tüm terör örgütlerine karşı bölgemizin istikrar ve
huzuruna katkı sağlayan, gücünü asil milletimizin sevgisi, güveni ve doğasından
alan şanlı ordumuza Güvenli Bölge Harekâtı’nda başarılar diliyorum; tüm
güvenlik güçlerimizin Allah yâr ve yardımcısı olsun diyorum. 
Kıymetli
arkadaşlar, ben de kanun metniyle ilgili bir kısım şeyleri hazırladım, sizlerle
de paylaşmak istiyordum. Ali Özkaya Bey ve diğer hatipler kısmen bunlara
değindiler. Yaklaşık otuz yıllık hukukçuluk mesleğini icra eden bir
arkadaşınız, bir kardeşiniz olarak söylüyorum, eskiden beri ifade edilen bir
husus var: Yargı bağımsız olsun. Eyvallah, buna hiç kimsenin itirazı yok ama ya
cılız bir sesle ya da kimsenin duymayacağı şekilde tarafsız olmasını söyleyen
arkadaşlarımız var. 
Şimdi
yargıya bir bakalım. Otuz-otuz beş yıl avukatlık mesleğini icra etmiş bir
hukukçu olarak söylüyorum. Geciken adalet, adalet miydi? İdeolojisine göre
karar verenler hâkim miydi, yargıç mıydı, adalet mi dağıtıyorlardı bu ülkede?
(AK PARTİ sıralarından alkışlar) Vicdanlarınıza sesleniyorum. İktidar olmuş bir
partiyi kapatmak üzere ilk önce uyduruk deliller oluşturacaksınız, düdük
çaldığında başçavuşun önünde esas duruşa geçeceksiniz, ondan sonra yargının
bağımsızlığından ve tarafsızlığından söz edeceksiniz. Hiç unutmam, yüksek bir
yargıç mensubu “Cüzdanım ile vicdanım arasında sıkışıyorum.” demişti. Böyle bir
yargısı vardı bu ülkenin. 
LÜTFÜ
TÜRKKAN (Kocaeli) - Sosyolojinin genel bir kaidesi vardır: Suimisal emsal
olmaz. 
İSMAİL
BİLEN (Devamla) – Üstadım, üstadım, bakın, hukuk…
LÜTFÜ
TÜRKKAN (Kocaeli) – Suimisal emsal olmaz. 
CAVİT
ARI (Antalya) – 2004’te dedi, sizin iktidarınız döneminde.
OSMAN
AŞKIN BAK (Rize) – Devam et İsmail ağabey.
İSMAİL
BİLEN (Devamla) – Yani hamaset yapabiliriz, popülizm de yapabiliriz. 
LÜTFÜ
TÜRKKAN (Kocaeli) – Hiç hamaset yapmıyoruz. Kötü örnek, örnek değil, iyi
şeylerden bahsedelim. 
İSMAİL
BİLEN (Devamla) – Bakın, eyvallah, o zaman adaletin içinde bulunduğu durumdan
bugünkü geldiği noktaya bir bakalım. Adalet merdiven altında dağıtılmaya
çalışılırdı. 
LÜTFÜ
TÜRKKAN (Kocaeli) – Geldiği nokta rezillik, rezillik.
İSMAİL
BİLEN (Devamla) – Bakın otuz yıllık deneyimim var dedim. Kıymetli arkadaşlar,
hukuk davalarında dava sürüncemede kalsın diye zaman zaman temyiz yapılır.
Kanuni faiz oranı yüzde 30’du, enflasyon yüzde 170, hatta bazı gecelerde yüzde
7 binler, 8 binlerdeydi. Yargıtaydan karar gelinceye kadar para, alacak pula
dönerdi, vatandaş hakkına hukukuna erişemezdi. 
Geliyorum
ceza davalarına. Mağdur aileler mahkemeye müracaat eder, kendilerine zulüm veya
baskı uygulayanlardan şikâyetçi olurlar, dosya Yargıtaya gelir zaman aşımından
hakkına hukukuna erişemeden bu insanlar belki öbür dünyaya irtihal ederdi.
Şimdi o dönemlerin özlemi içerisindeyiz; üzülürüm. 
LÜTFÜ
TÜRKKAN (Kocaeli) – Örnekler ver, somut. 
İSMAİL
BİLEN (Devamla) – Çok üzülürüm. 
OSMAN
AŞKIN BAK (Rize) – Ağabey, yargı reformunu anlat sen. Devam et ağabey. 
İSMAİL
BİLEN (Devamla) – Efendim, yargı reformuna bir bakalım, geçmişten bugüne…
Yetersiz de bulabiliriz, kifayetsiz de bulabiliriz, daha mükemmelini de
isteyebiliriz. Anayasa değişikliği konusunda -Muharrem Bey’e katılıyorum- bir
heyet oluşturduk. “Sizler de iştirak edin, sizler de üye verin; beraber sivil
bir anayasa yapalım.” dedik. “Mutabakat sağladığımız 55 maddeyi gelin
geçirelim.” dedik. O dönemde de ben Parlamentodaydım, yanaşmadınız, uzak
durdunuz. Sonraki heyete eleman vermediniz, üye vermediniz.
GÜLİZAR
BİÇER KARACA (Denizli) – Yanaştık. Masadan kalktınız. 
İSMAİL
BİLEN (Devamla) - Ve dolayısıyla, sivil bir anayasayı maalesef üzülerek
söylüyorum, bu Parlamentoda başaramadık, geçiremedik. Keşke sivil bir anayasa yapabilseydik.
Bunu güzel bir çağrı, bir davet olarak kabul ediyorum; yarından tezi yok hemen
sivil bir anayasayı da yapalım. 
Yargıçlar,
yüksek mahkemeler devlet başkanına ya da Hükûmete yönelik aleyhte kararlar
aldığında bağımsız oluyorlar, tarafsız oluyorlar, ideolojilerine göre karar
verince tarafsız ve bağımsız oluyorlar ve biz de onlardan mutlu oluyoruz; öyle
mi? Bu, doğru bir şey mi? İktidar namzeti değil misiniz? Ana muhalefet başta
olmak üzere sürekli sizinle kavga eden, sürekli sizinle çatışan bir iktidar
veya bir yargı olabilir mi? 
İki
tane örnek vereyim: Hemen şuradaki Akay Kavşağı’nı biliyorsunuz, o dönemde
bizim belediye başkanı arkadaşımızın yaptığı bir geçitti. Yürütmeyi durdurma
kararı verildi; uygulanma kabiliyeti var mı? Hadi buyurun, kapatabildik mi?
Gelelim, Orta Doğu’nun oradan yaptığımız yola, çevre yoluna. -En çok da karşı
çıkanlar şimdi orayı kullanıyor- Yargı, ideolojik bir karar verdi, orayı da
kapattı, orayı da kapattı. 
ZÜLFÜ
DEMİRBAĞ (Elâzığ) – Taksimde öyle. 
GÜLİZAR
BİÇER KARACA (Denizli) – Ne ideolojik kararı ya! Orada yargı geç kaldığı için
böyle oldu. 
İSMAİL
BİLEN (Devamla) - En çok da kullananlar onlar. 
GÜLİZAR
BİÇER KARACA (Denizli) – Yargı geç karar verdiği için oldu. Öyle şey mi olur?
Ne ideolojisi, Orta Doğu’nun ne ideolojisi vardı?
İSMAİL
BİLEN (Devamla) – Yani o yol gerekli değildi öyle mi? 
BAŞKAN
– Değerli arkadaşlar, karşılıklı konuşmayalım lütfen. 
İSMAİL
BİLEN (Devamla) – Peki, Akay Kavşağı’nı kapatalım; var mısınız? Kamuoyuna bir
soralım.
BAŞKAN
– Sayın Bilen, Sayın Bilen…
TURAN
AYDOĞAN (İstanbul) – Görevden aldığınız belediye başkanlarını yargının önüne
niye çıkarmadınız.
İSMAİL
BİLEN (Devamla) – Yapmayın, gözünüzü seveyim. Bu yargı hepimize lazım. 
BAŞKAN
– Sayın Bilen, siz Genel Kurula hitap edin. 
İSMAİL
BİLEN (Devamla) – Ben Genel Kurula hitap ediyorum. Sataşanları uyarmanız, ikaz
etmeniz gerekirken Sayın Başkanım. 
BAŞKAN
– Gerekir. Bakın, siz de Genel Kurula…
İSMAİL
BİLEN (Devamla) – Ben isim vermiyorum, hiç kimseyi de hedef almıyorum.
BAŞKAN
– Tamam buyurun.
Siz
kimseyle muhatap olmadan Genel Kurula hitap edin.
TURAN
AYDOĞAN (İstanbul) – Bizimle muhatap olsun Başkanım.
İSMAİL
BİLEN (Devamla) – Kimseyi hedef almıyorum.
Güzel
bir şey getiriyoruz, tutukluluk sürelerini kısaltıyoruz. Toplumun infiale
kapıldığı hususlarda hassasiyet gösteriyoruz, cezaları artırıyoruz, daha
gelecek paketler var. 
LÜTFÜ
TÜRKKAN (Kocaeli) – Lütfediyor gibi konuşuyorsunuz.
İSMAİL
BİLEN (Devamla) – “Efendim, infaz yasasında da iyileştirmeler yapalım.” Tabii
ki, o da gelecek, infaz yasasını da düzenleyeceğiz ama sizlerin de buna olumlu,
müspet katkı vermeniz kaydıyla.
Kıymetli
arkadaşlar, geçmişte de ben bir Barolar Birliği Başkanımızla bir tartışmanın
içerisine girmiştim. Kendisi rahmetli oldu, ismini zikretmeyeyim, ona da
söylemiştim. Mesleğin problemleriyle, meslektaşlarımızın sorunlarıyla ilgili
hangi çözüm ürettiniz, bugüne kadar bize hangi öneriyi getirdiniz? 
TURAN
AYDOĞAN (İstanbul) – Çağdaş Hukukçular Derneğini kapatarak mı ürettiniz?
İSMAİL
BİLEN (Devamla) – Ne zaman kürsüye çıktıysanız ideolojik bir tavır takındınız.
İktidar partisinin yöneticilerini, hükûmetlerini, Başbakanı hedef aldınız,
yapmayın bunu. Bakın, yargı ideolojik bakış açısıyla düzenlenecek bir alan
değil.
TURAN
AYDOĞAN (İstanbul) – Barolar Birliğinin başında “Türkiye”yi kaldırarak mı
düzelteceksiniz?
BAŞKAN
– Arkadaşlar lütfen, konuşmacıyı dinleyelim.
İSMAİL
BİLEN (Devamla) – Evet, Barolar Birliği de hukukun üstünlüğüne inanacak,
ideolojik takıntılarından uzak duracak.
TURAN
AYDOĞAN (İstanbul) – Temsili bozarak mı düzelteceksiniz?
BAŞKAN
– Karşılıklı değil.
İSMAİL
BİLEN (Devamla) – Bir siyasi kurumun, bir siyasi partinin arka bahçesi
olmayacak hiçbir yargıç.
TURAN
AYDOĞAN (İstanbul) – Barolarda temsili bozun düzelir(!)
ÖMER
FETHİ GÜRER (Niğde) – İşinize gelmeyen her şey ideolojik.
BAŞKAN
– Sayın Aydoğan…
İSMAİL
BİLEN (Devamla) – Anayasa Mahkemesi başkanlarına bakalım. Yekta Güngör Özden’in
geçmişine bir bakalım.
TURAN
AYDOĞAN (İstanbul) – Ne var Yekta Güngör’ün geçmişinde, ne var?
GÜLİZAR
BİÇER KARACA (Denizli) – Pırıl pırıl. Ne var geçmişinde Yekta Güngör Özden’in?
İSMAİL
BİLEN (Devamla) – Yüksek yargıçların hepsi bir siyasi partinin mensubuydu ve
yargıç olurken de istifa ederek oraya başkan olmuşlardı. 
GÜLİZAR
BİÇER KARACA (Denizli) – En azından istifa etti.
TURAN
AYDOĞAN (İstanbul) – Özdemir Özok’un Anayasa Mahkemesine…
BAŞKAN
– Değerli arkadaşlar, konuşmacıyı izleyin lütfen.
İSMAİL
BİLEN (Devamla) – İstifa edince bütün dünya görüşlerini bir kenara bıraktı,
ideolojisinden arındı ve tarafsız ve bağımsız bir karar verdi öyle mi? Allah
aşkına yapmayınız.
TURAN
AYDOĞAN (İstanbul) – Yargıyı AKP’lilerle doldurdunuz.
BAŞKAN
– Değerli arkadaşlar, lütfen, sakin olun.
TURAN
AYDOĞAN (İstanbul) – Başkanım, Yekta Güngör Özden’in neyi var açıklasın.
GÜLİZAR
BİÇER KARACA (Denizli) – Sizin gibi düşünenler ideolojik değil, düşünmeyenler
ideolojik öyle mi?
ÖMER
FETHİ GÜRER (Niğde) – İdeolojik konuşuyor, ideolojik.
BAŞKAN
– Bırakın kürsüde konuşuyor Sayın Hatip.
İSMAİL
BİLEN (Devamla) – Temel hak ve hürriyetler, ifade özgürlüğü sadece muhalefete
değil, iktidar mensuplarına da hatta ve hatta iktidar veya muhalefet mensubu
olmayan STK mensuplarına da lazım arkadaşlar, ifade özgürlüğünü kendinize
istediğiniz kadar onlara da isteyeceksiniz.
TURAN
AYDOĞAN (İstanbul) – AKP ilçe başkanlarını yargıya doldurdunuz. Bu mu
bağımsızlık?
BAŞKAN
– Arkadaşlar, lütfen, rica ediyorum.
İSMAİL
BİLEN (Devamla) – Bakın, geçmişten çok örnekler veririm. Mehmet Moğultay’dan
örnek veririm, Seyfi Oktay’dan örnekler veririm. 
ÖMER
FETHİ GÜRER (Niğde) – İyi ki onlar da varmış, yargıda hâkim, savcı
kalmayacaktı, hepsi FETÖ’cü olacaktı. İyi ki de onlar varmış, yoksa yargıç
bulamayacaktınız.
İSMAİL
BİLEN (Devamla) – İdeolojilerine göre kararlar veren o yargıçlardan çekti bu
ülke ne çektiyse.
GÜLİZAR
BİÇER KARACA (Denizli) – Hayır, asıl sizin getirdiğiniz FETÖ’cü yargıçlardan
çekti.
İSMAİL
BİLEN (Devamla) – Vural Şavaş’tan ve onun arkadaşlarından çekti. 
Gazete
kupürleriyle yalan haberler üreten yargıçlar... (AK PARTİ sıralarından
alkışlar, CHP sıralarından gürültüler)
BAŞKAN
– Sayın Bilen... Değerli arkadaşlar, hatibi izleyin lütfen, hatibi izleyin.
İSMAİL
BİLEN (Devamla) – Gerçekten samimi olarak söylüyorum, üzüldüğüm bir husustur. 
Buraya
çıkan hatiplerin şunu yapmasını beklerim. Bunu birkaç kez de buradaki
konuşmalarımda dile getirdim, ifade ettim, biz kanun metni üzerinde konuşursak
yarın yine hukuk fakültelerinde ders veren hocalar şunu söyleyecek talebelere:
Eğer kanunda bir boşluk görüyorsanız mehaza, mehazda bulamıyorsanız uygulamaya,
Yargıtay kararlarına, orada da bulamıyorsanız arkadaşlar...
TURAN
AYDOĞAN (İstanbul) – AKP tüzüğüne bakın!
İSMAİL
BİLEN (Devamla) – ...Mecliste gerekçeye bakın, o gerekçede kanun koyucu neyi
murat etmiş, neyi temenni etmiş, ona bir bakın.
TURAN
AYDOĞAN (İstanbul) – Külliye’ye bakın!
İSMAİL
BİLEN (Devamla) – Buraya çıkıyoruz, kanun metniyle ilgili olmayan, tamamen
popülizme yönelik, hamasete yönelik birçok şey söylüyoruz. 
ÖMER
FETHİ GÜRER (Niğde) – Siz onu yapıyorsunuz. Burada olmayan insanların adını
anıyorsunuz.
İSMAİL
BİLEN (Devamla) – Uygulamada hiç mi yanlış yok? Elbette yanlışlar var. Bu
yanlışları düzeltmek bizim görevimiz değil arkadaşlar. 
TURAN
AYDOĞAN (İstanbul) – Kimin görevi peki?
İSMAİL
BİLEN (Devamla) – Şöyle bir şey olabilir mi? Siyasetçinin, avukatın, basın
mensuplarının suç işleme özgürlüğü. 
(Mikrofon
otomatik cihaz tarafından kapatıldı) 
BAŞKAN
– Sayın Bilen, devam edin, bir dakika daha ekliyorum
İSMAİL
BİLEN (Devamla) – Biraz önce bir hatip arkadaşım, bir başka konuda şunu
söyledi: “Efendim, burada konuşanlara şiddet içermediği hâlde, silah
kullanmadığı hâlde tepki gösteriyorsunuz.” Arkadaşlar, sadece silah kullanmak
değil, silahı kullananı teşvik etmek, övmek, methetmek hiçbir demokratik ülkede
mübah görülemez.
SÜLEYMAN
BÜLBÜL (Aydın) – Anayasa Mahkemesi kararlarına bak, ondan sonra konuş.
GÜLİZAR
BİÇER KARACA (Denizli) – İfade özgürlüğü dersinden galiba devamsızlığınız var.
BAŞKAN
– Lütfen değerli arkadaşlarım, lütfen...
İSMAİL
BİLEN (Devamla) – Her demokratik ülke bu şiddete yönelik davranışı, övücü tavrı
yasaklar. Buna hepimizin birlikte karşı çıkmamız lazım. 
TURAN
AYDOĞAN (İstanbul) – Sinirli çocuklar da buna dâhil mi?
İSMAİL
BİLEN (Devamla) – Kanunun özellikle ülkemize hayırlı, uğurlu olmasını temenni
ediyorum.
TURAN
AYDOĞAN (İstanbul) – IŞİD, sinirli çocuklar da buna dâhil mi?
İSMAİL
BİLEN (Devamla) – Herkes dâhil, hukuk herkese lazım.
Sizleri
sevgiyle, saygıyla, muhabbetle selamlıyorum. (AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Bilen, Abdullah Öcalan’ın mektubunu okumak bu
söylediğin suç kapsamına giriyor mu girmiyor mu? Terörü ve teröristi övmek
suçuna dâhil mi, değil mi?
BAŞKAN
– Sayın Türkkan, lütfen…
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, bir saniye.
Değerli
milletvekilleri, bu kürsüde konuşan değerli hatiplerimizin konuşmalarını
beğenirsiniz, beğenmezsiniz ama bu kürsüde aykırı da olsa her türlü sert
eleştiriyi, sert değerlendirmeleri herkes saygıyla dinlemek zorunda. Bu, bir
kere temel kural, herkes için böyle. Bu kürsünün masumiyeti vardır. Bu kürsüye
çıkanın da bir konuşma özgürlüğü vardır. Elbette, konuşmacılar değişik siyasi
partilere mensup, her siyasi partinin konuşmacılarının aynı konuşmaları
yapmasını beklememiz mümkün değil, o yüzden sabırlı olacağız, dikkatlice
dinleyeceğiz, verilecek cevaplar varsa zaten parti yöneticileri bunların
cevaplarını verirler. 
Sayın
Özkoç, söz talebiniz oldu.
Buyurun.

V.- AÇIKLAMALAR (Devam)
49.- Sakarya Milletvekili Engin Özkoç’un, Manisa
Milletvekili İsmail Bilen’in görüşülmekte olan 105 sıra sayılı Kanun
Teklifi’nin tümü üzerinde şahsı adına yaptığı konuşmasındaki bazı ifadelerine
ilişkin açıklaması
ENGİN
ÖZKOÇ (Sakarya) – Efendim, teşekkür ediyorum. 
Sayın
hatip konuşmasında “İdeolojik görüşleri olan hâkimler bir karar verdi mi
‘Tamam.’ diyeceksiniz.” dedi. Herhâlde bunu Cumhuriyet Halk Partisi için
söylememiştir. Bunu Silivri mahkemeleri kurulduğu zaman Fetullahçı terör örgütü
Zekeriya Öz’ün arkasında duran Recep Tayyip Erdoğan için söylemiştir diye
düşünüyorum. (CHP sıralarından alkışlar)
“Anayasa’ya
yarından itibaren hemen başlayalım.” dedi. Eğer bu konuda Türkiye Büyük Millet
Meclisinde söylediği sözün bir değeri varsa, eğer iktidar grubu adına
konuştuysa, yarından itibaren sivil Anayasa’ya başlamazlarsa, sözünü tutmayan,
itibarsız biri olarak anılacaktır, buradan ifade etmek isterim. 
Yekta
Güngör Özden’in geçmişinde Mustafa Kemal Atatürk’e olan bağlılığı vardır,
cumhuriyete olan bağlılığı vardır. 
(Mikrofon
otomatik cihaz tarafından kapatıldı) 
BAŞKAN
– Toparlayın. 
ENGİN
ÖZKOÇ (Sakarya) – Bunun dışında, kendisinin bildiği herhangi bir şey varsa bunu
çıkıp açıklamak zorundadır. Kendisinin olmadığı bir ortamda kendisiyle ilgili
bu tarz bir konuşmayı şiddetle reddederiz. (CHP sıralarından alkışlar) 
BAŞKAN
– Peki, teşekkür ederiz. 
LÜTFÜ
TÜRKKAN (Kocaeli) – Sayın Başkan, müsaade eder misiniz? 
BAŞKAN
- Açalım Sayın Türkkan’ın mikrofonunu.
Buyurun
Sayın Türkkan. 
50.- Kocaeli Milletvekili Lütfü Türkkan’ın, Manisa
Milletvekili İsmail Bilen’in hukukçu kimliğiyle, teröristbaşı Abdullah
Öcalan’ın mektubunu okutmanın suç kapsamına girip girmeyeceğini cevaplamasını
istediğine ilişkin açıklaması
LÜTFÜ
TÜRKKAN (Kocaeli) – Ben Sayın Bilen’e yerine otururken bir soru tevdi ettim ama
salonun gürültüsünden dolayı o, sorumu duymamış olabilir. Otuz, otuz beş yıllık
bir hukukçu birikiminden dolayı bu soruya daha doğru cevap verebileceğini
düşünüyorum. “Suçluyu ve terörü övmek ve teşvik etmek, korumak ve kollamak da
suçtur.” dediniz. Bir hukukçu olarak beyanınızı doğru kabul ediyorum. Abdullah
Öcalan denilen bir teröristbaşının mektubunu okutmak bu suç kapsamına girer mi
girmez mi? Bu hukukçu kimliğinizle cevap verirseniz çok memnun oluruz. 
Teşekkür
ediyorum. (İYİ PARTİ ve CHP sıralarından alkışlar)
İSMAİL
BİLEN (Manisa) – Sayın Başkan…
BAŞKAN
– Sayın Bilen, oturun bir dakika, oturun, açacağım ben mikrofonunuzu. 
Şimdi,
bir yargı paketi görüşüyoruz değerli arkadaşlarım. Burada herkesin, bu paket
görüşülürken özellikle tartışmalardan uzak ve özellikle iktidar partisi
sözcülerinin daha bir dikkatli konuşması gerektiğine ben inanıyorum. Şundan dolayı:
Bazı tartışmaların işin özünü kaçırmasından endişe ediyorum. Şimdi,
kişiselleştirmek ya da başka değerlendirmede bulunmak… Onları zaten Grup Başkan
Vekilleri gerektiği zaman yapıyorlar. Ama özellikle konuşmacılarımızın kanunun
özüne bakarak konuşmalarında ben sayısız yarar görüyorum. Bu dikkat içerisinde
son cümlelerinizi alalım ve ondan sonra işimize bakalım. 
Buyurun
Sayın Bilen. 
51.- Manisa Milletvekili İsmail Bilen’in, Cumhurbaşkanı
Recep Tayyip Erdoğan’ın AK PARTİ Genel Başkanı olmasının yanı sıra bu devleti
temsil eden, bu milleti temsil eden seçilmiş Cumhurbaşkanı olduğuna ve herkesin
saygı göstermesi gerektiğine ilişkin açıklaması
İSMAİL
BİLEN (Manisa) – Sayın Başkanım, hassasiyetiniz için teşekkür ediyorum. Aynı
hassasiyeti paylaşıyorum, öncelikle bunu belirteyim. Ancak, sabahtan beri hem
bizi hem grubumuzu hem Genel Başkanımızı ve Cumhurbaşkanımızı itham eden
söylemlere basit cümlelerle, kırmadan, dökmeden ve hedef gözetmeden, bire bir
söyleyebileceğim çok şeyler var, bunları söylemeden bir iki cümleyle cevap
vermeye çalıştım. Arkadaşlarımız buna bile alınganlık gösteriyor. 
BAŞKAN
– Ben de herkesin tahammüllü olması gerektiğini ifade ettim. 
Buyurun.

İSMAİL
BİLEN (Manisa) – “55 madde üzerinde mutabık kaldık, hadi gelin hayata
geçirelim.” dedik, bundan vazgeçen Cumhuriyet Halk Partisiydi, biz değildik.
Bunu söylemem niye onları rahatsız eder? “Ya, o zaman, hataysa, eksikse,
yanlışsa bunu telafi edelim, hemen yarından itibaren başlayalım.” demek yerine
hakaret etmek, rencide etmek, bu doğru bir yaklaşım olmaz. 
BAŞKAN
– Hepimiz birbirimize saygılı olacağız.
İSMAİL
BİLEN (Manisa) – Sayın Cumhurbaşkanı bizim Genel Başkanımız ama aynı zamanda da
bu devleti temsil eden, bu milleti temsil eden, ilk defa milletin oylarıyla
seçilmiş bir Cumhurbaşkanı.
(Mikrofon
otomatik cihaz tarafından kapatıldı) 
BAŞKAN
– Peki, teşekkür ediyoruz. 
İSMAİL
BİLEN (Manisa) – Bunu bağlayayım lütfen Sayın Başkanım.
BAŞKAN
– İki cümleyle toparlayın Sayın Bilen.
İSMAİL
BİLEN (Manisa) – Buna hepimizin saygı göstermesi gerekir. Eskiden beri bu
devletin geleneğinde, milletin örfünde, âdetinde şu vardır: Devleti, milleti
temsil eden Cumhurbaşkanı bir yere geldiğinde, milleti temsilen geldiği yerde
ona hürmet edilir, ayağa kalkılır; bu eskiden beri de böyledir. 
TURAN
AYDOĞAN (İstanbul) – Partiyi de temsil ediyor, partiyi de. 
İSMAİL
BİLEN (Manisa) – Ahmet Necdet Sezer’e de bu tavır bu Meclis tarafından
gösterilmiştir. (AK PARTİ sıralarından alkışlar, CHP sıralarından gürültüler) 
BAŞKAN
– Teşekkür ederim, sağ olun.
Arkadaşlar,
lütfen, burası herkesin her yerden konuşacağı bir Meclis değil, mikrofonlar
var, söz isteyene veriyoruz. 
Sayın
Özkoç, siz de toparlayın, bitirelim artık tartışmayı lütfen.
ENGİN
ÖZKOÇ (Sakarya) – Hay, hay efendim. 
Sayın
Başkan, kayıtlara geçmesi açısından söylüyorum: Bahsettikleri Anayasa
görüşmelerinde “Uzlaşılan konuları çıkaralım.” dediğimizde o masada bunu kabul
etmeyen AKP Grubudur. Bu konuda gerçekler söylenmiyor. Biz Anayasa
görüşmelerinde “Ele alacağımız konularda darbe hukukundan arındırılmış bir Anayasa'yı
birlikte görüşelim.” dedik, onu reddettikleri için bir arada oturup bunu
konuşamadık, bunu da kendileri gayet iyi biliyorlar. Birincisi bu gerçekten.
İkincisi:
Biz Türkiye'nin tarafsız, tüm milleti kucaklayan ve gerçekten yeri ve zamanı
geldiği zaman, Türk ordusunun başkomutanı olacak olan Cumhurbaşkanını büyük bir
saygıyla ayakta karşılayıp gereğini yaparız ama bir şeyi söylüyoruz: Bu
Cumhurbaşkanı bir siyasi partinin genel başkanı olmamalıdır. Bir siyasi
partinin genel başkanı olursa hem Cumhurbaşkanı hem de siyasetten arınmış bir
kişi olarak tarafsız olamaz. Cumhurbaşkanı, Türkiye Büyük Millet Meclisi
kürsüsünden hem tarafsızlığıyla ilgili yemin edip hem de bir siyasi partinin
genel başkanı olarak diğer muhalefetin liderlerine hakarette bulunamaz. Bunu da
herkesin bilmesini istedim. (CHP sıralarından alkışlar) 
ZÜLFÜ
DEMİRBAĞ (Elâzığ) – Cumhurbaşkanı icraatlarında tarafsız olur, konuşmalarında
değil. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve
Kalkınma Partisi Grup Başkanvekilleri İstanbul Milletvekili Mehmet Muş,
Çanakkale Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi (2/2215) ve Adalet Komisyonu Raporu (S. Sayısı:
105) (Devam)
BAŞKAN
– Değerli milletvekilleri, teklifle ilgili soru-cevap işlemine geçeceğiz ama
soru ve cevap yok. 
Ben,
arkadaşlarımızın daha sonra 60’a göre söz taleplerini karşılayacağım.
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
Birleşime
yirmi dakika ara veriyorum.
Kapanma Saati: 21.08
YEDİNCİ OTURUM
Açılma Saati: 21.45
BAŞKAN: Başkan Vekili Levent GÖK
KÂTİP ÜYELER: Burcu KÖKSAL (Afyonkarahisar), Bayram ÖZÇELİK (Burdur) 
---0---
BAŞKAN
– Türkiye Büyük Millet Meclisinin 4’üncü Birleşiminin Yedinci Oturumunu
açıyorum. 
105
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde.
Değerli
milletvekilleri, şimdi, birinci bölüm üzerindeki söz taleplerini
karşılayacağım.
Birinci
bölümde ilk söz, İYİ PARTİ Grubu adına Antalya Milletvekilimiz Sayın Hasan
Subaşı’na ait. (İYİ PARTİ sıralarından alkışlar)
Süremiz
on dakika Sayın Subaşı.
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; yüce Meclisi saygıyla selamlıyorum.
Sözlerime
başlamadan önce, harekâta katılan askerlerimize başarı diliyorum ve sağ salim
dönmeleri duasıyla buradan dileklerimizi iletiyorum.
Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
hakkında partim adına söz almış bulunuyorum. 
Değerli
milletvekilleri, İYİ PARTİ Genel Başkan Yardımcısı Lütfü Türkkan ve diğer
konuşmacılar, hatipler, bugün yargının içinde bulunduğu durumu çok güzel ifade
ettiler. Ben ayrıca o konulara girmek istemiyorum çünkü hatırlatmak istiyorum,
26/12/2018 tarihinde Sayın Bakan bir yargı reformu ihtiyacından söz etmişti bir
yemek davetinde bir sunum yapmıştı ve şu sözleri söyledi, şöyle başlamıştı:
“Büyük bir ihtiyaç var yargı reformuna çünkü özgürlükler kapsamında, insan
hakları kapsamında sorunlarımız var, yargı bağımsızlığı ve tarafsızlığı
konusunda sorunlarımız var ve de yargının güvenirlilik sorunu var. Ayrıca İnsan
Hakları Mahkemesine uyum sorunlarımız var.” Ben de “Yargı reformunu bunun için
mi yapıyoruz Sayın Bakan? Yargı bağımsızlığı ve tarafsızlığı, hak ve
özgürlükler konusunda Anayasa’mızda yeterli güvence varken bu yargı reformu
nasıl olabilir?” demiştim ilk söz olarak. Geçen gün de Adalet Komisyonunda,
eğer gerçekten bir yargı reformu yapılması düşünülüyorsa bunun Anayasa’dan
başlaması gerektiğini hatırlatmıştım. 
Yalnız
Sayın Bakanın ve 30 Mayıs 2019 tarihinde Cumhurbaşkanının Külliye’deki
ifadeleri yargıdaki sorunların bir itirafıdır. Yani yargı hem bağımsızlık ve
tarafsızlık itibarıyla hem yıpranmışlığı itibarıyla hem de hak ve özgürlükler,
düşünce ve fikir açıklama konusunda ciddi zaaflar olduğunun bir itirafıdır. Ama
bunu çözmek, bu benim “torba yasa” diye nitelediğim bu 15 kanunda yapılan
değişiklikle bunu çözmek mümkün değildir. Biz -tekrar etmek istiyorum-
sorunları doğru tespit, teşhis edersek sorunları çözebiliriz ama şu
tartışmalara baktığımız zaman bu tartışmaların sürüp gideceğini hepimiz
biliyoruz çünkü sorunun etrafında dolaşıyoruz. Eğer hak ve özgürlükler
konusunda siz bunu geliştirmek istiyorsanız, hak ve özgürlükleri güvenceye alan
anayasalardır. Anayasalar -yapma gayesi- bireyin hak ve özgürlüklerini
güvenceye alan mutabakatla yapılmış metinlerdir. Bizim anayasalarımız, itiraf
etmek gerekirse, onlar da sorunlu yapılmıştır. Neden sorunlu yapılmıştır?
Bireyin hak ve özgürlüklerini güvenceye alan anayasalarla aynı paralelde
devleti de güçlendirmek öncelikle düşünülmüştür, devlet tahkim edilmiştir. 
1921
Anayasası’na bakalım; 23 maddeden ibarettir, en başarılı anayasadır, Kurtuluş
Savaşı ve büyük mücadeleler verilmiştir ve çok kısa, basit bir anayasadır. Ama
bizim sorunları teşhiste ve çözümlerde birçok eksiğimiz olduğu gibi anayasa
yapımında da ciddi sorunlarımız ve zihniyet farklılıklarımız var. Hukuk
devletlerinde bu Sayın Bakanın söz ettiği “Reform yapma mecburiyetimiz var.”
dediği hususları güvenceye alan metinler anayasa metinleridir. 
Şimdi,
gerekçeye bakıyorum. Bu “yargı reformu” denen yasa taslağının gerekçesinde
hemen ilk başta “hak ve özgürlüklerin korunması, yargı bağımsızlığı ve
tarafsızlığının geliştirilmesi, yargıya güvenin artırılması, adil yargılama…”
İlk başta geçen “hak ve özgürlüklerin korunması” nerede yer alabilir? Bütün
hukuk devletlerinde anayasada yer alır. Anayasada bunlar güvenceye alınmışsa
“Bu torba yasada ben bunu güvenceye alırım.” diyemezsiniz, komik olursunuz,
ayıp da teşkil eder çünkü bu hususlar hem Anayasa’da hem de bizim
kanunlarımızda yeterince yazılmıştır. 
Anayasa’mız
yeterli mi, tartışılır. Peki, nedir sorunumuz bizim? Bu torba yasaya baktığımız
zaman ben bağımsızlık ve tarafsızlıkla, insan haklarının geliştirilmesiyle
ilgili hiçbir şey görmüyorum. Ancak 13’üncü maddeye bakıyoruz, şunu görüyorum:
Çok sorunlu bir madde 13’üncü madde. Terörle Mücadele Yasası’nın 7’nci maddesi
sorunlu. Buna şu eklenmiş: “Haber ve sınırlarını aşmayan veya eleştiri amacıyla
yapılan düşünce açıklamaları suç oluşturmaz.” Bu, Ceza Kanunu 301 ve 218’de
zaten güvenceye alınmış, Anayasa 25’inci maddede zaten bu özgürlük kapsamı
güvenceye alınmış, ayrıca İnsan Hakları Mahkemesi 10’uncu madde de aynı hususu
teminat altına alır ve bizim Anayasa’mızın 90’ıncı maddesi de bunu üst hukuk
maddesi olarak kabul eder, üst hukuk normu olarak kabul eder. O zaman biz bunu
niye yazıyoruz? Ama sorun var maddede, o sorun terör tanımı yeterince iyi tarif
edilmediğinden kaynaklanıyor. İkincisi, yürütmenin yasama ve yargıya
müdahalesinden kaynaklanıyor. Düşünebiliyor musunuz, basın mensupları
tutukluyken Cumhurbaşkanımız “Bunlar terörist.” diyebiliyor. O yargıçlar,
Cumhurbaşkanı “Bunlar terörist.” derken, dünyaya böyle ilan ederken nasıl
“Bunlar terörist değil.” deyip bu maddeyi uygulayabilir? Demek istediğim, bizim
sorunların çözümünü bulabilmemiz için doğru teşhis edip bu yasama organını
çalıştırmamız lazım. Başta bir sivil anayasayla hareket etmemiz lazım.
Anayasalar insan haklarını güvenceye alır, insan haklarını, kişi hak ve
özgürlüklerini güvenceye alabilmek için yargı bağımsızlığını, tarafsızlığını ve
yargıç teminatını da güvenceye alır. Eğer yargı bağımsızlığı ve tarafsızlığını,
yargıç güvencelerini anayasa yeterince güvenceye almazsa yine hak ve özgürlüklerden
bahsetmek söz konusu olmaz ama yürütme buna müdahale ediyorsa, nasıl ki yasama
işlevini kaybetmeye başlamışsa yargı da yıpranmaya başlamıştır. 
(Mikrofon
otomatik cihaz tarafından kapatıldı)
BAŞKAN
– Sayın Subaşı, devam edin.
HASAN
SUBAŞI (Devamla) - Bakanlık ve Cumhurbaşkanlığı bunu ilan etmekle, “Bu, reform
taslağı.” diye bunu ortaya koymakla buradaki sorunu itiraf etmiştir. O zaman
gelin bu sorunun gerçek çözümlerini doğru teşhis ederek çözmeye çalışalım. Önce
doğru bir anayasa yapalım. Anayasalar niye kısa yapılır? Uzun anayasalar
mutlaka halkı veyahut da belli katmanları rahatsız edebilir. Onun için
anayasalardan rahatsız edici bütün hükümleri çıkarırsınız ki o toplumun hak ve
hukuku, yeterince, herkes tarafından genel bir mutabakatla, mümkün olduğu kadar
çoğulcu bir anlayışla anayasa yapabilmeye bağlıdır. Ama Türkiye’de, devleti
muhkem kılmak için, devleti güçlü kılmak için yapılmış anayasalar ciddi sorun
teşkil etmiştir. İçinden darbeler çıkarılmıştır, muhtıralara altyapı teşkil
eden başlangıç bölümleri vardır. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Subaşı, lütfen.
HASAN
SUBAŞI (Devamla) – Biz bu tartışmaları daha çok yapacağız ve etrafında
dolanacağız ama doğru teşhis ve çözümlerle yasamanın üzerinde bunun durmasıyla
çözeriz. Ama bu sistemin işlemesi mümkün değil. Çünkü Anayasa’nın 104’üncü
maddesi de yürütmenin başını, Cumhurbaşkanının görevlerini tarif eder:
Cumhurbaşkanı Devletin başıdır. Yürütme yetkisi Cumhurbaşkanına aittir.
“Cumhurbaşkanı, Devlet başkanı sıfatıyla Türkiye Cumhuriyetini ve Türk
Milletinin birliğini temsil eder.” Türk milletinin birliğini temsil ettiğinden
söz edemeyiz. “Anayasanın uygulanmasını, Devlet organlarının düzenli ve uyumlu
çalışmasını temin eder.” Anayasa’nın nasıl uygulanmasını sağlıyoruz? Şu yasada
bile en az 10 tane Anayasa maddesi ihlal ediliyor. 
(Mikrofon
otomatik cihaz tarafından kapatıldı)
BAŞKAN
– Hasan Bey selamlayarak bitirelim, açayım ben. 
HASAN
SUBAŞI (Devamla) – Her torba yasada üçer beşer Anayasa ihlal edilirken devlet
kurumlarının sağlıklı ve uyumlu çalıştığından söz edemeyiz.
Ben
sözlerimi bitiriyorum; saygılar, sevgiler sunuyorum. (İYİ PARTİ ve CHP
sıralarından alkışlar)
BAŞKAN
– Birinci bölüm üzerinde söz sırası Milliyetçi Hareket Partisi Grubu adına Kırıkkale
Milletvekilimiz Sayın Halil Öztürk’e aittir. 
Süreniz
on dakika Sayın Öztürk.(MHP sıralarından alkışlar)
MHP
GRUBU ADINA HALİL ÖZTÜRK (Kırıkkale) – Sayın Başkan, değerli milletvekilleri;
görüşülmekte olan 105 sıra sayılı Kanun Teklifi’nin birinci bölümü üzerinde
Milliyetçi Hareket Partisi Grubu adına söz almış bulunmaktayım. Genel Kurulu
saygıyla selamlıyorum. 
Saygıdeğer
milletvekilleri, sözümün başında, Türk Silahlı Kuvvetlerimizin bütün
unsurlarına, Suriye’nin kuzeyinde gerçekleştirdiği harekât için başarılar
diliyorum. Destek ve dualarımız Mehmetçiklerimizle birliktedir. Ülke olarak
inanıyoruz ki tıpkı Fırat Kalkanı ve Zeytin Dalı Harekâtında olduğu gibi,
ordumuz ve güvenlik güçlerimiz bu harekâtta da muzaffer olacaktır. 
Cumhur
İttifakı’nın kutlu varlığı ve gücünün yurt içinde olduğu gibi uluslararası
alanda da dosta güven, düşmana korku verdiğini bu süreçte de hep birlikte
gözlemlemekteyiz. Cumhur İttifakı’nın milletimizden aldığı öz güveni ve
çelikten duruşu ülkemizi her türlü beladan koruyacak ve defedecek vaziyettedir.

Vatanımızın
bütünlüğüne, devletimizin bekasına, 82 milyon vatandaşımızın huzur ve
güvenliğine yönelik tehdit ve tehlike oluşturan terörist unsurların oluşturduğu
terör koridoru, Barış Pınarı Harekâtıyla barış koridoruna dönecektir. Yüce
Allah kahraman Mehmetçik’imizin ayağına taş değdirmesin, güç versin, kuvvet
versin, selamet versin, kör kurşunlardan korusun, başarılarını daim kılsın. 
Saygıdeğer
milletvekilleri, modern Türkiye gerçeğinde Osmanlı’dan bu yana girişilen reform
hareketlerinin büyük rolü bulunmaktadır. Bu süreç, aynı zamanda Türkiye’de
köklü bir reform kültürünü de oluşturmuştur. Bilindiği üzere, 30 Mayıs 2019
tarihinde Sayın Cumhurbaşkanımız tarafından Üçüncü Yargı Reformu Strateji
Belgesi kamuoyuyla paylaşılmıştır. Akabinde Milliyetçi Hareket Partisi Genel
Başkanı Saygıdeğer Liderimiz Sayın Devlet Bahçeli açıklanan strateji belgesinin
önemine değinerek milletimizin huzuru ve hukuk güvenliği için alınacak her
karara, yapılacak her reforma parti olarak destek vereceğimizi ve katkı
sağlayacağımızı belirtmiştir. 
Sayın
Başkan, değerli milletvekilleri; 30 Mayısta açıklanan Yargı Reformu Strateji
Belgesi’nde öne çıkan başlıklara baktığımızda, hukukun üstünlüğünün
güçlendirilmesi, hak ve özgürlüklerin daha etkin korunup geliştirilmesi, yargı
bağımsızlığı ve tarafsızlığının güçlendirilmesi, adalet sisteminin
şeffaflığının artırılması ve yargısal süreçlerin basitleştirilmesi, adalete
erişimin kolaylaştırılması, savunma hakkının güçlendirilmesi ve makul sürede
yargılanma hakkının daha etkin korunması başlıklarının ön plana çıktığını
görmekteyiz. Yargı Reformu Strateji Belgesi’ndeki bu hedeflere ulaşılmasıyla
mevcut demokratik yapımız ve yargısal güvencelerin daha da güçleneceğinden hiç
şüphe duyulmamalıdır. 
Tabii,
tüm bu hedeflere sadece önümüzdeki gibi aşama aşama gelecek kanun teklifleriyle
değil, Cumhurbaşkanlığı kararnameleriyle de ulaşılacaktır. Nitekim geçtiğimiz
günlerde meslektaşlarımız için avukatlık hizmetlerindeki KDV oranını yüzde
18’den yüzde 8’e düşüren kanun teklifimize benzer bir düzenleme Sayın
Cumhurbaşkanımızın 1594 sayılı Kararnamesi’yle kısmen hayata geçmiştir. Aynı
şekilde, stopaj oranlarını düşüren kanun teklifimizin de bu kapsamda
değerlendirilmesi meslektaşlarımıza ciddi anlamda katkı sunacaktır. 
Saygıdeğer
milletvekilleri, Yargı Reformu Strateji Belgesi’nde yer alan 9 amaç, 63 hedef
ve 256 faaliyetle doğrudan ilgili 15 ayrı kanunda değişiklik öngören 39
maddelik kanun teklifinin birinci bölümüne baktığımızda, baro levhasına kayıtlı
ve en az on beş yıl kıdemi bulunan avukatlara hususi pasaport verilmesi –ki
bunu önemsediğimiz için bu düzenlemeyle ilgili kanun teklifimizi Meclise daha
önce sunmuştuk- hukuk mesleklerine giriş sınavı uygulamasının başlatılması,
hukuk yargılamasında uygulanan ses ve görüntü nakledilmesi yoluyla duruşma
icrasına dair hükümlerin idari yargıda da uygulanması, idari yargı hâkim
adaylığına hukuk fakültesi mezunu olmayanlar arasından yapılacak atamalarda
alan ve sayı sınırlaması getirilmesi gibi yeni düzenlemeler bulunmaktadır. Bu çerçevede
yargının hemen hemen tüm paydaşlarının görüşlerini belirttiği, toplumun
özellikle yargıya güvenini daha da yükseğe taşıyacak Yargı Reformu Strateji
Belgesi’nde emeği geçen herkese buradan teşekkür etmek isterim. Elbette ki
yargıdaki bütün sorunları ve hain FETÖ terör örgütü elemanlarının vermiş olduğu
zararları tek bir kanun teklifiyle çözmek mümkün olmayacaktır. Bu bakımdan
yargıda reform süreci 2023 yılına kadar devam edecek ve strateji belgesinde
milletimize vadedilen düzenlemeler Cumhur İttifakı’nın güçlü birlikteliği ve
kararlılığıyla hayata geçecektir. 
Yine,
Cumhurbaşkanlığı hükûmet sisteminin ilk kalkınma planı olan ve 2009-2023
dönemini kapsayan On Birinci Kalkınma Planı’nda ve Orta Vadeli Program’da da
“adalet” başlığı altında yer alan düzenlemelerin de bu süreç içerisinde hayata
geçeceğine inanıyoruz. 
Değerli
milletvekilleri, bilinmelidir ki Milliyetçi Hareket Partisi için adalet temel
hak ve özgürlüklerin güvencesi ve devletin temelidir. Parti olarak yargının
vatandaşlarımızın tereddütsüz güvenebileceği, adalet duygusunun zihinlerde ve
kalplerde yer ettiği bir yapıda olması gerektiğine inanıyoruz. Bu yüzdendir ki
adalet politikamızın esasını suç oluşmasının önlenmesine ilişkin tedbirler,
mahkemelerin bağımsız, tarafsız, hızlı ve doğru karar vermesi oluşturmaktadır.
Türkiye'nin 2023 vizyonu tüm devlet kurumlarına olduğu gibi adalet sisteminin
aktörlerine de tarihsel sorumluluklar yüklemektedir. Adalet sisteminin başat
aktörleri hâkim ve savcılar gücünü bir gruptan, zümreden ve farklı yapılardan
değil, Anayasa’mız ve yasalardan almalıdır. Yargı içinde kendini, benliğini
FETÖ’ye teslim edenlerin 15 Temmuz öncesi ve sonrasındaki çürümüşlüklerini tüm
milletimiz bütün gerçekliğiyle görmüştür. Güven veren hukuk ve adalet sistemi
için adalet aktörlerinin göstereceği hassasiyet ve yasalarımızdan alacağı
ilham, hedeflenen adil temsil ve adil yargı için çok önemlidir. Tüm bunların
yanı sıra, yargı çalışanlarının sorunlarının giderilmesi, infaz koruma
memurlarının özlük haklarının ve çalışma şartlarının bir an evvel
iyileştirilmesi gündemimizde olmalıdır. Bu kapsamda, yargı çalışanlarının hâlen
çözüm bekleyen yetersiz ve adaletsiz maaş, nöbet, fazla mesai ücreti, yargı
ödeneği, iş riski tazminatı gibi talepleri giderilmelidir. Yine, infaz koruma
memurlarının kadro talepleri, kurumlarda onlara yönelik yaşam alanlarının
inşası, döner sermayeden faydalanmaları, fiilî hizmet zammı, emeklilikteki
beklentileri çözüme kavuşturulmalıdır. 
Saygıdeğer
milletvekilleri, bizler bir cihan imparatorluğu kuran Osmanlı’nın torunlarıyız.
Bizim tarihteki büyük zafer ve başarılarımız yalnız askerî üstünlüklerimiz
sayesinde değildir; bütün bunlarla beraber sağlam bir disiplin ve hassas bir
adaletle bu başarılar elde edilmiştir. Yusuf Has Hacip buyurmuştur ki: “Adalet
sudur, aktığı yerde nimet biter.” Yine demiştir ki: “Adaleti doğru yürütmek
halkı zulümden korumak demektir.” Adalet olursa devlet ayakta kalır, adalet
yürürse devletin ömrü uzun olur.
Saygıdeğer
milletvekilleri, Milliyetçi Hareket Partisi, ülkemizin her alanda mevcut
durumundan daha da ileriye gitmesi adına çalışmalarını sürdürmektedir. Bizler
“Bardağın yarısı dolu mu, boş mu?” tartışmalarının gereksizliğine inanıyor ve
doğrudan doğruya bardaktaki su miktarının artırılması yolunu aramanın
gerekliliğini savunuyoruz.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Öztürk.
HALİL
ÖZTÜRK (Devamla) – Yargı reformu stratejisi kapsamında daha nice faydalı
yeniliklerin yargı sistemimize kazandırılması temennisiyle mezkûr kanun
teklifini destekliyor ve Genel Kurulu saygıyla selamlıyorum. (MHP sıralarından
alkışlar)
BAŞKAN
– Söz sırası Halkların Demokratik Partisi Grubu adına Batman Milletvekilimiz
Sayın Ayşe Acar Başaran’a aittir. (HDP sıralarından alkışlar) 
Süreniz
on dakika Sayın Başaran. 
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
biz bugün esasında… Ben özellikle bütün Komisyon toplantılarına katılmış, bu
yargı paketinin -reform değil çünkü yani “reform” denilebilecek bir paket
değil- geliştirilmesi için de elden geldiğince çaba sarf etmiş bir milletvekili
olarak bugün özellikle başlayan saldırıyla beraber aslında meselenin özünün
konuşulması gerektiği için biraz bu kuzeybatı Suriye’ye başlatılan operasyon ve
sonrasında ortaya çıkarabileceği sonuçlar üzerinden konuşmak istiyorum. 
Değerli
arkadaşlar, bugün bir saldırı startı verildi. Bunun adına, tıpkı reform
olmadığı hâlde ambalajlanarak, makyaj yapılarak bir reformmuş gibi topluma
lanse edilen bu paket gibi “Barış Pınarı” denildi ama bu Barış Pınarı gözyaşından,
öfkeden, toplumsal ayrıştırmadan başka hiçbir şey getirmeyecek. 
Şimdi,
bizim bu topraklarda adaletten söz edebilmemiz için öncelikle içte ve dışta
toplumsal barışı sağlayabilmemiz gerekiyor. İçte ve dışta toplumsal barışı
sağlayamadığımız müddetçe, hâlâ bu ülkenin en temel meselesi üzerinde
konuşurken saldırıya uğradığımız müddetçe 40 paket daha, 80 paket daha, 80 bin
paket daha buradan geçirelim, maalesef biz adaleti bu ülkede tesis edemeyeceğiz
çünkü dediğim gibi bu ülkede demokrasi de toplumsal barış da yok ve bugün
başlatılan bu saldırı harekâtı da bunu daha da derinleştirecek, toplumsal
barışı hem dışta hem de sınır ötesinde derinleştirecek bir saldırıdır
arkadaşlar. Bu saldırı sadece Kobani’de Kürtlerin kazanımlarına bir saldırı
değil Türkiye’de de, içeride de demokrasi inancına, demokrasi güçlerine karşı
da aslında bir saldırıdır. Bu saldırı sadece oradaki sınır ötesi bir saldırı
olarak değerlendirilemez çünkü yükselen, özellikle bir süredir Türkiye’de bir
araya gelme umudunu yaşayan demokrasi güçlerine birebir saldırıdır. Bunun
esaslı nedenlerinden biri de aslında Türkiye’nin bir güvenlik problemi
yaşamasından kaynaklı değildir, bu süreç içerisinde yani o bölgelerin IŞİD’ten
temizlenmesinden bugüne kadar aslında sınır ötesinden bu tarafa tek bir çakıl
taşı gelmemiştir. Ama meselenin güvenlik olmadığını, iktidarın yavaş yavaş
çöküşe gittiğini, iktidarın artık kendini savaş siyaseti olmadan, milliyetçi
hezeyanı yükseltmeden burada, ülkede içte bir kargaşayı körükleme yoluna
girmeden ayakta kalamayacağının farkında olduğu için aslında bu saldırı
başlatıldı. 
İktidar
çünkü ekonomik olarak çöküyor, her geçen gün bu ülke daha da geri bir duruma
düşüyor. Bakın, eğer bu adalet paketi bugün burada konuşuluyorsa iktidarın
adalet ve demokrasi açısından da nasıl bir çöküşü yaşadığını gösteriyor.
İktidar dış politikada, dış siyasette artık kendini ifade edemez durumda. Bir
ülkenin başkanının attığı bir “tweet” ülkenin iç siyasetini, ülkenin ekonomik
durumunu, ülkenin dış siyasetini belirleyecek durumdadır. Ve bu sıralardan
muhalefete saldırdıkları kadar, muhalefete cevap verdikleri kadar o ülkenin
başkanına da bir cevap verilmemektedir. 
Yine
bu iktidarın bu saldırıyı başlatmasının bir nedeni de -aslında dün de
arkadaşımız burada ifade etti bu tezkere üzerinde konuşurken- orada bir Selefi
kemeri oluşturma çabasıdır. Bakın, hatırlarsınız, bu proje aslında iktidarın
aklına gelmiş ya da iktidar tarafından ortaya atılmış bir proje değil, Hafız
Esad döneminde ortaya atılan, Arap kemeri denilen ama bugün iktidar tarafından
güvenlik bölgesi adı altında oluşturulmaya çalışılan Selefi bölgesidir. Peki bu
bölgeye kimler yerleştirilecekmiş? Türkiye’deki mülteciler. Değerli arkadaşlar,
Türkiye’deki mülteci meselesinin çözümü orada bir güvenli bölge oluşturma adına
oradaki halkı kendi bölgesinden çıkartıp IŞİD artıkları, El Nusra artıkları,
ÖSO ve bugün kendine millî ordu diyen çetelerle oraya yerleşmek değil, orada
barış ortamını tesis etmektir. Daha anayasa görüşmeleri orada görüşülürken bu
anayasa görüşmelerine bütün halkları katma çabasına oradaki Kürtleri,
Ezidileri, Arapları, Türkmenleri, Ermenileri katıp orada barış ortamını tesis
etmektir. Bu saldırının barışa ya da Suriye’nin halklarının geleceğine hiçbir
katkısı yoktur. O açıdan, biz önceden de defalarca bu kürsüden uyardık
iktidarı. Bakın, bu siyasetiniz, bu ülkenin kısa vadede sadece değil, uzun
vadedeki geleceğine, ortak yaşam iradesine dinamit koymaktır. Bunu niye
söylüyoruz değerli arkadaşlar? Bakın, bir anlık bu hezeyanla oraya girilmiş
olabilir ama Afrin’de biz örneklerini çokça gördük, oraya giren IŞİD çeteleri
orada büyük insanlık suçları işlediler. Oradaki IŞİD çeteleri eliyle -ÖSO’ydu
adı ama esası IŞİD’di- orada demografik yapı değiştirildi. Oradaki -dün de
arkadaşımız söyledi- zeytinler Türkiye adına çıkartılıp dış piyasaya
pazarlandı. Bakın, bunlar uluslararası alanda ve uluslararası hukukta savaş
suçudur. Bugün Türkiye ordusu adına orada yapılmıyor olabilir ama Türkiye bütün
sorumluluğu üzerine almıştır ve maalesef bunun faturası bütün Türkiye
halklarına, burada el kaldıran bütün milletvekillerine, ama maalesef ki, bunun
karşısında direnen, barışı, ortak yaşamı savunan diğerlerine de
çıkartılacaktır. Bakın, bu yol, yol değildir. Bu siyaset, siyaset değildir. Bu
paketler yerine, esasında dış siyasette ve içe etkili olabilecek bu kadar
önemli bir siyasette kapılı kapılar ardında karar vereceğinize, gerçekten gelip
bu Mecliste, ama bir taraftan da “Orada, Suriye’de o halklar ne istiyor?” diye
sorsaydınız aslında daha barışçıl, daha demokratik bir yöntem ortaya koyabilirdik.
Ama bir dönemlik, sadece bir sürelik çıkarınız, bir sürelik iktidarınızı devam
ettirme çabalarınız on yıllara, belki yüz yıllara varacak çatışmaların, belki
on yıllara, yüz yıllara varacak iç problemlerin de aslında başlangıcıdır. Siz
farkında değilsiniz ama bakın, Kobani’nin bu tarafında Ceylanpınar vardır ve
Kobani’nin bu tarafında Suruç vardır ve Kobani’yle Suruç’takiler esasında
akrabadırlar. Yani oraya yapılan saldırıyı bu taraftakiler en derinden
hissetmektedirler ve bu dediğim gibi, bir arada yaşama umuduna direkt bir
saldırıdır. Bu yoldan vazgeçin arkadaşlar; bu yol, yol değil. Bu ülkeyi, kendi
iktidarınızı devam ettirmek adına bu kadar insanı ölüme sürükleme kabul
edilecek bir tavır, kabul edilecek bir davranış değildir. Biz aklıselim olarak
uyarıyoruz sizi, bunlar tehdit değildir. 
Biz
burada her konuştuğumuzda iktidar sıralarından ve muhalefetin bir kısmından
tehdit olarak algılanıyor. Ama bu Mecliste en sağduyulu olarak düşünen,
gerçekten Türkiye halklarını en fazla düşünen, Türkiye barışı için cezaevini,
ölümü göze alan bir partinin mensubuyum ben. Bakın, bunlardan biri, Ahmet Türk
bugün yine bir konuşma yapmış ve şunu söylüyor: “Bugün barış olsun, ben ölmeye
razıyım.” Daha önce de söylemişti, bugün tekrar söylüyor. Bugün burada HDP sıralarında
oturanlar olarak bizler barış çabasından, Türkiye’nin demokratikleşme
çabasından asla ama asla geri adım atmayacağız. Bu kürsülerden bizi
susturabilirsiniz ama biz, bu topraklarda hâlâ barışa inanan, hâlâ demokrasiye
inananlar var oldukça umudumuzu kaybetmeyeceğiz. İşte o umut olarak buradan
konuşuyoruz, o umudu taşıyanlar ve o umudu yükseltenler olarak konuşuyoruz
burada. Halkların bir arada yaşayabileceğine inanan ve halkların barış
içerisinde, savaş siyaseti olmadan da eşit, özgür, ortak yurttaşlık temelinde
içte ve dışta yaşayanlar olarak her yerde sesimizi sizin bu savaş siyasetinize,
sizin bu inkâr siyasetinize, sizin bugün yürüttüğünüz bu asimilasyon siyasetine
karşı yükseltmeye devam edeceğiz ve inanıyoruz ki iktidarınızla beraber bu siyasetiniz
de kaybetmeye mahkûmdur. Mutlaka ama mutlaka sizler, savaş çığırtkanlığı
yapanlar, bugün sesleriniz çok yüksek çıkıyor olabilir ama barışın sesi,
hakikatin sesi kazanan olacaktır. 
Teşekkür
ederim. (HDP sıralarından alkışlar) 
BAŞKAN
– Söz sırası Cumhuriyet Halk Partisi Grubu adına İstanbul Milletvekili Sayın
İbrahim Özden Kaboğlu’na aittir. (CHP sıralarından alkışlar) 
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan, değerli
milletvekilleri; biraz önce sayın vekil “Çalışın, siz de teklifle gelin.”
dediği için… Tabii, biz bunu bir saat içerisinde hazırlamadık, koca yaz
çalıştık, yalnız başımıza değil, kolektif olarak çalıştık ve yüce Meclisin
huzuruna bu ortak eserle çıktık. 
Biz,
Yargı Reformu Strateji Belgesi yayınlanınca hemen değerlendirmeye aldık, 43
sayfalık özet, değerlendirme ve çözüm önerileri olmak üzere rapor hazırladık, 4
Temmuz günü Adalet ve Anayasa Komisyonu olarak yaptığımız basın toplantısında
çağrıda bulunduk. Başta 1’inci parti, gerçi şu anda sıralarında en az vekil
bulunan parti ama 1’inci parti… 
BÜLENT
TURAN (Çanakkale) – Hocam yapmayın, Engin Bey’le bir konuşmamız var, herkes
görevi başında. 
İBRAHİM
ÖZDEN KABOĞLU (Devamla) – Ya, ben gerçeği söylüyorum yani gözümün gördüğü...
(CHP sıralarından alkışlar) Yoksa ne konuştuğunuzu bilemem, ben dedikoducu
değilim çünkü, gördüğümü ancak dile getiririm ben. (CHP sıralarından alkışlar)
Dolayısıyla biz çağrıda bulunduk “Gelin, ortak komisyon kuralım, çalışalım, ya
siz getirin teklifi, Meclis tatile çıkmadan bunu hazırlayalım.” dedik.
ALİ
ÖZKAYA (Afyonkarahisar) - Hocam, bizim haberimiz yok.
İBRAHİM
ÖZDEN KABOĞLU (Devamla) – Basın toplantısı yaptık, çağırdık. 
ALİ
ÖZKAYA (Afyonkarahisar) - Söylemediniz, söyleseniz geliriz.
İBRAHİM
ÖZDEN KABOĞLU (Devamla) – Şimdi birlikte çalışalım. Dolayısıyla sonra parti
genel başkanlığınıza yazı yazdık, genel başkanlık olarak, Mecliste temsil
edilen 9 partiye çağrıda bulunduk, Adalet Bakanlığı başta olmak üzere -Sayın
Bakan Yardımcısı yok galiba, Komisyon Başkanı da yok, neyse vekili var- “Gelin
bu teklifi hazırlayalım.” diye Yargı Strateji Belgesi’ne dayanarak. 4 partiden
olumlu yanıt aldık ve bunun yanı sıra 7 örgüt DİSK’ten HAK-İŞ’e, Türkiye
Barolar Birliğinden Yargıçlar Sendikasına kadar 20 örgütün katılımıyla, 65
uzmanla birlikte tam tamına -ağustosta başladık- 14 ayrı kanun teklifi, 228
maddeden oluşan, torba değil tematik kanun hazırladık ve hatta o kadar ileri
gittik ki sizin açıkladığınız paketle bizim öneriler arasında çakışan maddeleri
bile tespit ettik. Bütün bu yasalar demeti burada yer almaktadır,
gerekçeleriyle 14 ayrı yasa önerisi ve bu öneri de Anayasa madde 81 yeminimize
göre hukukun üstünlüğüne namusumuz ve şerefimiz üzerine yemin ettiğimiz için
adil yargılanma hakkı ilkelerini temel aldık ve o doğrultuda Ceza Kanunu, Ceza
Muhakemeleri Kanunu başta olmak üzere temel yasalarımızı gözden geçirmek
suretiyle toplam 228 maddeden oluşan bir yasa önerileri demeti ortaya çıkmış
bulunuyor. Şimdi, bu metinler şu anda Meclisimizin Kanunlar ve Kararlar Dairesi
Başkanlığınca yasa tekniğine göre inceleniyor uygunluğu açısından ve umuyorum
ki, belki sizinki kadar hızla olmasa da, bir günde olmasa da bir hafta
içerisinde buraya geldiğinde onu birlikte tartışma olanağımız olur. Tabii ki,
Sayın Bilen de teşrif ettiğine göre, burada kaçmak yok. (CHP sıralarından
alkışlar) Burada, gece yarısı da olsa oturacağız, bunları konuşacağız, emek
temelinde, fikir temelinde, ülkemizin geleceği için bunu birlikte yapacağız. 
RECEP
ÖZEL (Isparta) – Hoca, kaçan yok! 
İBRAHİM
ÖZDEN KABOĞLU (Devamla) – Ben öyle bir şey demedim ki…
ALİ
ÖZKAYA (Afyonkarahisar) – Kaçmak yok dedik, buradayız. 
İBRAHİM
ÖZDEN KABOĞLU (Devamla) – Burada olduğunuz gibi, kaçmayacaksınız. Tabii ki onda
1’ini değil, onda 9’unu getireceksiniz vekillerinizin ve burada birlikte
konuşacağız, tartışacağız. 
Şimdi,
tabii ki, yine, Sayın Bilen dedi ki: “Anayasa” dedi, ilk adımı attık, Özkoç
söyledi, ilk adımı attık. Şimdi söyleyeceğim, gelin o zaman, 2’nci, 3’üncü,
10’uncu adımı birlikte atalım. Niçin ilk adımı attık, nasıl ilk adımı attık 5
parti ve 20 sivil toplum örgütüyle, 65 uzmanla? Adil yargılanma hakkı temelinde
10 yasada ayrı ayrı 10 yasa önerisi, 11 yasa önerisi, 12 yasa önerisi
hazırladıktan sonra, hayır, Anayasa’da mutlaka bazı maddelerin değiştirilmesi
gerekir ki, bu adil yargılanma hakkı temelinde hazırlanan yasalara yanıt
versin. İşte, o çerçevede, sadece bu bağlamda, 12 maddelik Anayasa değişikliği
paketini de hazırladık ve bunların başında, mesela, kurumsal anlamda Adalet
Yüksek Kurulu geliyor, yani Hâkimler ve Savcılar Kurulu yerine Adalet Yüksek
Kurulu Kurul üyelerinin seçimini Yargıtay, Danıştay ve Türkiye Büyük Millet
Meclisi yapmaktadır, Kurul kararlarına karşı yargı yoluna başvurulabilmektedir.
Ama, tabii ki ben bunların ayrıntılarına girmeyeceğim, bazılarının başlıklarını
belirteceğim çünkü esasen burada görüşmekte olduğumuz torba yasa niteliğindeki
teklife de birkaç dakika da olsa zaman ayırmam uygun olacak çünkü burada dile
getirilen ve getirilmeyen birçok sorun var. Her adıma, her olumlu adıma “Evet.”
dememiz gerekiyor, diyoruz da zaten fakat atılan adımların gizlediği tuzakları
da dillendirmemiz gerekiyor.
Şimdi,
burada 1’inci ana sorun şu: Anayasa’nın, yürürlükteki hükümlerin saygı görmüyor
olması. Mesela Anayasa madde 138 -mahkemelerin bağımsızlığını düzenleyen madde-
dava öncesi, esnası ve sonrasında sürekli ihlal edilmektedir Anayasa’ya aykırı
bir biçimde. Biz Meclis olarak Anayasa madde 11’i ihlal ediyoruz. İşte, biraz
sonra değineceğim gibi, pasaport konusunda Anayasa madde 23 “Hâkim kararıyla
sınırlanabilir.” dediği hâlde kolluk gücünün takdirine bırakıyoruz.
Üçüncü
örnek: Evet, yargı… “Tutukluluk sürelerini kısalttık.” dediniz; iyi yaptınız,
destekliyoruz fakat esasen buradaki sorun: Yargıçlar, Anayasa’ya sadık
olmamaları nedeniyle, Anayasa madde 19 gereği “tutuksuz yargılama” ilkesi
geçerliyken, tutukluyorlar ve aylarca, yıllarca insanlar tutuklu kalabiliyor.
Benim korkum, Sayın Başkan: Bu şekilde azaltarak tutukluluğu meşru kılıyoruz.
Oysa öncelikli olarak, Anayasa’nın 19’uncu maddesine Anayasa’nın 19’uncu
maddesini sürekli ihlal eden hâkimlere uygulanacak yaptırımı koymamız
gerekiyor.
ALİ
ÖZKAYA (Afyonkarahisar) – Var Hocam, 2802’de var. 
İBRAHİM
ÖZDEN KABOĞLU (Devamla) – Tıpkı bizim, 138’e koyduğumuz gibi; “138’inci maddeyi
ihlal edenlere uygulanacak yaptırım, yasayla belirlenir.” biçiminde bir kural
koyduk.
ALİ
ÖZKAYA (Afyonkarahisar) – Hocam, var, 2802’de var o.
İBRAHİM
ÖZDEN KABOĞLU (Devamla) – Şimdi, sizin…
İSMAİL
BİLEN (Manisa) – Hocam, İçişleri Bakanlığına hepsini verdik, yetki veriyoruz. 
İBRAHİM
ÖZDEN KABOĞLU (Devamla) – Tabii, sizin konuşma hakkınız çok, yanıt verirsiniz.
Lütfen, benim sözümü kesmeyin.
İSMAİL
BİLEN (Manisa) – Kesmedik.
İBRAHİM
ÖZDEN KABOĞLU (Devamla) – Sayın Başkan, ilave edin lütfen. (CHP sıralarından
alkışlar)
Şimdi,
burada, bakın, şeye giriyorum: Pasaport konusu, tabii ki, en çok dile
getirdiğiniz husus, avukatlara yeşil pasaport. Tabii ki bu bir yurttaşlık
sorunu. Türkiye’de yurttaşın değerini o kadar azalttık ki şimdi artık yeşil
pasaportla yurt dışına göndermeye çalışıyoruz. Oysa vizesiz olmalıydık, vizesiz
olmak için yargı bağımsızlığını, hukuk devletini ilerletmek gerekiyor. (CHP
sıralarından alkışlar)
Bakın,
şimdi, Başbakanın deyimiyle, “Kanun hükmünde kararnameler ek listelerinde
adları yer alan kişiler hatayla yakıldı, kurunun yanında yaş da yakıldı.” dedi.
Yardımcısı “MİT raporlarına göre o liste oluşturuldu.” dedi ve şimdi o yolla
üniversiteden attığımız öğretim üyelerinin pasaportlarına el koyduk ve diyoruz
ki… 6 bin öğretim üyesinin pasaportuna el koydunuz.
İSMAİL
BİLEN (Manisa) – Hocam, kaç ülkeye vizesiz gittiğimizi biliyor musunuz?
Pasaportla kaç ülkeye gittiğimizi biliyor musunuz?
İBRAHİM
ÖZDEN KABOĞLU (Devamla) – Lütfen laf atmayın, lütfen dinleyin. 
İSMAİL
BİLEN (Manisa) – Kaç devlete pasaportla gidiyoruz?
İBRAHİM
ÖZDEN KABOĞLU (Devamla) – Ben sizi oradan dinledim, ben sizi oradan dinledim.
BAŞKAN
– Sayın Bilen, rica ediyorum.
İBRAHİM
ÖZDEN KABOĞLU (Devamla) – 6 bin öğretim üyesinin pasaportuna el koydunuz ve
şimdi onlara diyorsunuz ki: “Polis evet derse pasaportunuzu iade ederiz.”
RAMAZAN
CAN (Kırıkkale) – Kim el koydu hocam? Hocam kim el koydu?
BAŞKAN
– Sayın Can, hocamızı dinleyelim.
İBRAHİM
ÖZDEN KABOĞLU (Devamla) – Ama onların yetiştirdiği öğrencilere, avukatlara “Siz
alın yeşil pasaportla yurt dışına gidin.” diyorsunuz ama onları yetiştiren
profesörlere “Sizin pasaportunuzu ancak polis evet derse iade ederiz.” dediniz.
(CHP sıralarından alkışlar) Şimdi bu büyük bir çelişkidir ama tabii ki zamanım
olmadığı için ben yurttaşlığın ne kadar değersizleştirildiği konusuna girmiyorum.

(Mikrofon
otomatik cihaz tarafından kapatıldı) 
BAŞKAN
– Devam edin Sayın Kaboğlu.
İBRAHİM
ÖZDEN KABOĞLU (Devamla) – Şimdi burada demek ki ciddi bir soruna değindim sizin
şeyde yer almayan ve pasaport tuzağıyla yer alan ki orada açıkça Anayasa’ya aykırıdır
ve biz burada bu metne “evet” oyu verdiğimiz taktirde Anayasa madde 123’ü
açıkça ihlal ediyoruz demektir. 
ALİ
ÖZKAYA (Afyonkarahisar) – 123 değil, 23.
İBRAHİM
ÖZDEN KABOĞLU (Devamla) – 23, Anayasa 23. Bu bakımdan olağanüstü hâl
düzenlemelerine el atmayan bir yasa önerisi yargı reformu olarak
nitelendirilemez. Olağanüstü hâl dönemi bu ülkede yaşandı ve çok keyfî bir
biçimde -Sayın Başbakanın dediği gibi- kurunun yanında yaş da yakıldı. Hukukta
yakma yoktur Sevgili Turan, adil yargılanma vardır suçlu da olsa, yakma yoktur,
hukuka yabancı kavramdır yakma. (CHP sıralarından alkışlar) Ve MİT raporlarıyla
yapıldığını da Başbakan Yardımcısı söyledi. 
ALİ
ÖZKAYA (Afyonkarahisar) – Hocam, mecaz. Mecaz, mecaz. 
İBRAHİM
ÖZDEN KABOĞLU (Devamla) – Buna el atmak lazım. 
Sadakat
kişiye olmaz; hukuka, Anayasa’ya sadakat söz konusudur. 
(Mikrofon
otomatik cihaz tarafından kapatıldı
BAŞKAN
– Sayın Kaboğlu, bir dakika daha, son dakika daha ilave ediyorum. 
İBRAHİM
ÖZDEN KABOĞLU (Devamla) – Şimdi, istinaf mahkemelerine getirilen temyiz yolu
aslında düşünce suçunun varlığının itirafıdır. Bu güzel ama esas korku, düşünce
suçu devam edecek demektir. Yani eğer biz düşence suçlarını kaldıracak olursak,
o zaman zaten istinaf mahkemeleri önünde sadece fikirleri nedeniyle, açıklamaları
nedeniyle yıllar yılı hapislerde yatan ve yargılanan kişilerin dosyalarıyla
istinaf mahkemelerini meşgul etmeyeceğiz ve esasen onlar adil yargılanma
hedefine yönlendirileceklerdir. 
Bunun
gibi, sınav konusu, şimdi, sınav konusu… Biz, bir sınav daha koyuyoruz. Sınavı
kazanan, 100 puan alan hâkimlik sınavına girecek; 100 puan alacak, onu sözlüye
alacağız kapalı kapılar arkasında. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Peki, 100, 100 alan kişiyi sözlüde çevirdiğimiz zaman
bunun hesabını kim verecek? Peki, neden kameradan kaçıyorsunuz? 
BAŞKAN
– Sayın Kaboğlu, son dakikaya geliyoruz değil mi? Lütfen…
RAMAZAN
CAN (Kırıkkale) – Böyle bir usul yok. 
RECEP
ÖZEL (Isparta) – Hocam, İç Tüzük’ü ihlal ediyorsunuz, Anayasa’yı ihlal
ediyorsunuz. 
İBRAHİM
ÖZDEN KABOĞLU (Devamla) – Neden, kimden korkuyorsunuz? Kimden korkuyorsunuz? 
Dünya
tarihinde görülmemiş, 4 bin hâkim ve savcıyı bir gecede hapse gönderen bir ülke
olarak yarın öbür gün, on yıl sonra 14 bin hâkimi mi hapse göndereceğiz. (CHP
sıralarından alkışlar) 
RECEP
ÖZEL (Isparta) – Ne alakası var? 
BÜLENT
TURAN (Çanakkale) – CHP bu durumu alkışlamakla tarihî bir hata yapıyor. 
İBRAHİM
ÖZDEN KABOĞLU (Devamla) – Gelin, gelin bunu açıkça, gelin, bunu açıkça yapalım,
korkmayalım.
RECEP
ÖZEL (Isparta) – Hocam, FETÖ ağzıyla konuşma! 
BÜLENT
TURAN (Çanakkale) – 4 bin FETÖ’cü hâkimi attık diye eleştirip alkışlıyorsunuz. 
İBRAHİM
ÖZDEN KABOĞLU (Devamla) – Korkmayalım, korkmayalım; adaylarımızdan korkmayalım.

BAŞKAN
– Tamamlayalım Sayın Kaboğlu. 
İBRAHİM
ÖZDEN KABOĞLU (Devamla) – Dolayısıyla esasen sorun, temel sorun demokratik bir
anayasaya geçiştir, hedefimiz budur. Bu anayasa çalışmasını da yaptık; gelin,
sizinle de yapalım. Tıpkı bu metinleri hazırlamak için size çağrı yaptığımız
gibi şimdi de çağrı yapıyoruz. Zaten beş partiyle ilk adımı attık. Siz de
gelin, 4 parti, diğer partiler, bu Mecliste, bu yüce Mecliste -bu Meclis,
kurucu Meclis işlevi görsün- birlikte Anayasa madde 2’de yer alan, insan
haklarına dayanan, demokratik hukuk devletini inşa eden, anayasal denge ve
denetim düzeneğini kuran bir anayasayı gelin birlikte yapalım, gece gündüz
çalışalım.
Teşekkür
ederim sabrınıza. (CHP ve HDP sıralarından alkışlar)
ALİ
ÖZKAYA (Afyonkarahisar) – Hocam, Anayasa 10, 3 kere ihlal oldu.
BAŞKAN
– Değerli milletvekilleri, birinci bölüm üzerinde Adalet ve Kalkınma Partisi
Grubu adına söz isteyen Balıkesir Milletvekilimiz Sayın Belgin Uygur. (AK PARTİ
sıralarından alkışlar) 
Süreniz
on dakika Sayın Uygur.
AK
PARTİ GRUBU ADINA BELGİN UYGUR (Balıkesir) – Sayın Başkan, değerli
milletvekilleri; Genel Kurulu ve aziz milletimizi saygıyla selamlıyorum. 
Öncelikle
bugün başlatılan Barış Pınarı Harekâtı’nda kahraman askerimize muvaffakiyetler
diliyorum. Allah şanlı ordumuzu muzaffer kılsın inşallah. (AK PARTİ ve MHP
sıralarından alkışlar)
Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun
Teklifi’nin ilk bölümü üzerine grubumuz adına söz almış bulunmaktayım. Sayın
Cumhurbaşkanımızın liderliğinde, her alanda olduğu gibi, yargı alanında da
reformcu karakterimizi ilk günden bu yana koruduk, amaç ve hedeflerimizi de bu
doğrultuda belirledik. Bu bağlamda Adalet Bakanlığımız tarafından hazırlanan
Yargı Reformu Strateji Belgesi adalet sistemimizin ihtiyaçları ve toplumsal
talepler dikkate alınarak yargı teşkilatı mensupları, barolar, avukatlar,
üniversiteler, STK’ler, yüksek mahkemeler, akademisyenler, ilgili kurumlar ve
vatandaşlarımızın görüş ve önerileri alınarak katılımcı bir anlayış ve geniş
bir mutabakatla hazırlanmıştır. Bu strateji belgesinde belirlenen amaç ve
hedefler doğrultusunda AK PARTİ milletvekillerimiz tarafından hazırlanan Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
39 madde hâlinde Adalet Komisyonumuza sunulmuş ve Komisyonumuzdan geçmiştir.
Sayın
Başkan, değerli milletvekilleri; adalet sistemimizin ideal işleyişinin
sağlanması ve toplumun taleplerinin karşılanması amacıyla bundan sonraki
süreçte de çalışmalarımıza devam edeceğiz. Komisyondan geçen yasa
teklifimizdeki maddelere baktığımızda toplumda adalete olan güveni artırıcı ve
bireylerin adalete erişimini kolaylaştıran bir vizyon ortaya konduğunu
görmekteyiz. İfade özgürlüğü, birçok temel hak ve hürriyetin özü, kişisel ve
toplumsal gelişmelerin de kaynağıdır. Kanun teklifimize göre, temel insan
haklarından biri olan ifade özgürlüğünün alanının genişletilmesiyle ifade
özgürlüğüyle doğrudan ilgili olan suçlarda temyiz edilemeyen bazı kararlara
karşı temyiz yolu açılmaktadır. 
Anayasa’mızda
güvence altında olan ve ifade özgürlüğü kapsamında haber verme sınırlarını
aşmayan veya eleştiri amacıyla yapılan fikirlerin açıklanmasının suç
oluşturmayacağı ifadesi eklenmiştir. 
İnternet
erişiminin engellenmesi hususunda verilen tedbir kararlarında ise kademeli bir
uygulama getirilmektedir. Erişimin engellenmesi kararları ihlalin gerçekleştiği
yayın, kısım, bölümle ilgili içeriğe erişimin engellenmesi yöntemiyle verilir
ancak teknik olarak yalnızca ihlalin gerçekleştiği haberin, yayının erişime
engellenememesi durumunda internet sitesinin tümüne yönelik erişimin
engellenmesi kararı verilebilir. 
Sayın
Başkan, değerli milletvekilleri; suç mağdurlarının özellikle çocuklara karşı
işlenen cinsel suçlarda mağdurların yıpranmalarını engellemek amacıyla daha
kapsamlı, hızlı, güvenli bir şekilde ek bir korumaya kavuşturulmaları amacıyla
ilave güvenceler getirilmiştir. Ceza yargılamamızda koruma tedbirlerinden biri
olan tutuklama, istisnai ve en son başvurulacak olan bir uygulamadır. Bu
bağlamda, yasa teklifimizde tutuklulukta geçen sürenin makul olması, azami
tutukluluk süresinin soruşturma sürecinde bir üst sınıra bağlanması ve
çocukların tutukluluk süresinin kısaltılmasıyla ilgili düzenlemeler yapılmış ve
böylelikle temel hak ve özgürlüklerin etkili bir biçimde korunması da
hedeflenmiştir. 
Sayın
Başkan, değerli milletvekilleri; kanun teklifimize göre, daha etkin işleyen bir
ceza adalet sisteminin oluşturulması amacıyla uyuşmazlıklara karşı çok daha
kısa zamanda ve daha az masrafla çözüm sağlamak üzere basit ve hızlı yargılama
usullerinin geliştirilmesi mümkün olmaktadır. Böylece, iş yükünün azaltılması,
maliyet ve zaman açısından tasarruf edilmesine imkân sağlanmaktadır. Belirli
bir önem derecesinin altında olan suçlarda seri muhakeme usulü uygulanarak
işlenen suçlara karşı kısa zamanda etkili bir karşılık verilmesi mümkün
olmaktadır. Ayrıca, belirli bir yaptırım ağırlığına kadar olan suçlarda
kovuşturma evresinde duruşma açılmasına gerek olmadan dosya üzerinden
yargılamanın yapılmasına olanak sağlayan basit yargılama usulü de kabul
edilmektedir.
Ön
ödemeye tabi suçlarda faillerin ön ödemelerini taksitle yapmasına imkân
tanınmaktadır. Böylece, ön ödeme miktarını ilk on gün içinde tek seferde
ödeyemeyen faile taksitle ödeme kolaylığı da getirilmektedir.
Kanun
teklifimizde yer alan düzenlemeyle “kamu davasının mecburiliği” ilkesini
“takdirilik” ilkesiyle esneten ve kamu davasının açılmasıyla açılmaması
arasında kamu yararını gözeten bir değerlendirmeye dayanan, kamu davasının
açılmasının ertelenmesi müessesesinden daha etkili bir biçimde faydalanmak amacıyla
bu müessesenin kapsamı da genişletilmektedir. 
Sayın
Başkan, değerli milletvekilleri; günümüzde sosyal, ekonomik ve özellikle
teknolojik alanlardaki yenilikler ve gelişmeler hukuk alanında hem yeni
ihtiyaçları doğurmakta hem de hukuki anlaşmazlıkların ortaya çıkmasına neden
olmaktadır, bu da nitelikli hukukçulara olan gereksinimi artırmaktadır. Bu
nedenle, hukuk mesleğini icra edecek olanların bilgi ve yetkinliklerini ölçmek
ve artırmak amacıyla hukuk mesleklerine giriş sınavı veya idari yargı ön sınavına
girmeleri şartı getirilmektedir. Ayrıca, adli yargı adaylığı sınavı mülakat
kurulu da daha geniş tabanlı bir yapıya kavuşturulmaktadır. Yine, kanun
teklifimize göre, baro levhasına kayıtlı olan ve en az on beş yıl kıdemi
bulunan avukatlara hususi pasaport verilebilecektir. Böylece avukatların yurt
dışında eğitim veya toplantılara katılabilmesi, uluslararası yargı süreçlerinde
daha kolaylıkla ve daha etkin şekilde yer alabilmeleri sağlanacaktır. 
Sayın
Başkan, değerli milletvekilleri; kanun teklifimizde yer alan bu maddelerin
içeriğini hukuk devletinin güçlendirilmesi, hak ve özgürlüklerin korunup
geliştirilmesi, yargı bağımsızlığı ve tarafsızlığının güçlendirilmesi, yargı
evrelerinin hızlandırılması ve basitleştirilmesi, şeffaflığın artırılması,
toplumun adalete erişiminin kolaylaştırılması ve makul sürelerde yargılanmanın
yapılabilmesi olarak özetleyebiliriz.
Kanun
teklifimizin ülkemize ve milletimize hayırlı olmasını temenni ediyor, Gazi
Meclisimizi saygıyla selamlıyorum. (AK PARTİ sıralarından alkışlar)
BAŞKAN
– Değerli milletvekilleri, şimdi birinci bölüm üzerinde şahıslar adına söz
taleplerini karşılayacağım. 
Şahıslar
adına ilk söz Siirt Milletvekilimiz Sayın Meral Danış Beştaş’a aittir. (HDP
sıralarından alkışlar)
Süreniz
beş dakika Sayın Beştaş. 
MERAL
DANIŞ BEŞTAŞ (Siirt) - Sayın Başkan, değerli milletvekilleri; evet, yargı
paketini konuşuyoruz ama şu anda çok daha acil bir mesele var. Yargı paketine
dair, komisyonda diğer arkadaşlarımız gerekli görüşlerimizi ilettiler,
muhalefet şerhimiz de var. Yarın ayrıntılı olarak görüşlerimizi söyleyeceğim
ama bir tek cümleyle söylemek gerekirse bu, AKP’nin bir klasiği önümüzde
duruyor, her gün yeni paketlerle halkı oyalama, zaman kazanma çabasından başka
hiçbir şey değil. 
Değerli
milletvekilleri, bugün çok garip manzaralar yaşadık. Burası Türkiye Büyük
Millet Meclisi, burası kışla değil. Herkeste garip bir şekilde, işte
“Askerimizi kutluyoruz, tırnağı taşa değmesin.” diyerek ve alkışlarla, mutlu
bir şekilde, sanki mutlu bir şey yapıyormuşuz, sanki iyi bir şey yapıyormuşuz
gibi garip bir kutlama hâli var. Ya, savaş kutlanır mı? Savaş nasıl kutlanır? 
HALİL
ÖZTÜRK (Kırıkkale) – Savaş yok. 
MERAL
DANIŞ BEŞTAŞ (Devamla) – Savaş, ölüm demektir; savaş, yıkım demektir; savaş,
yoksulluk demektir; savaş, kadınların her türlü tacize, tecavüze, istismara
maruz kaldığı korkunç bir vakadır. 
HALİL
ÖZTÜRK (Kırıkkale) – Çıktıkları çukura gömeceğiz. 
MERAL
DANIŞ BEŞTAŞ (Devamla) – Dünyanın hiçbir yerinde savaşlar alkışlanıp kutsanmaz.
Bunu çok çok vahim bulduğumu, çok vahim bulduğumu ifade etmek istiyorum. 
Tabii,
balık baştan kokar. Savaş haberini ilk kim verdi? Numan Kurtulmuş verdi.
Cümlesini şu an gibi hatırlıyorum, televizyonda izledim; gülümseyerek dedi ki:
“Nihayet savaşa giriyoruz.” 
HALİL
ÖZTÜRK (Kırıkkale) – Savaş devlet ile devlet arasında olur. 
MERAL
DANIŞ BEŞTAŞ (Devamla) – Çok mutluydu, çok mesuttu. “Nihayet…” O kadar çok
istediler ki savaşa girmeyi; 2011’den beri Suriye'de taraf olmak için, orada
pay kapmak için öyle bir çaba gösterdi ki bu iktidar -ve tabii ki ortağıyla
beraber- “Nihayet savaşa giriyoruz.” dedi. Biz bunu çok çok vahim görüyoruz.
Gerçekten, savaşlar bizim karşı olmamız gereken, barışı savunmamız gereken
noktada ancak biz halkı temsil edebiliriz. Bize diyorsunuz ki: “Efendim, halkın
duyguları…” Ya, halk savaş falan istemiyor. Halk dışarıda… Siz askerleri
gönderince “Tırnağı taşa değmesin.” diyorsunuz ama ölüm olacak, herkes ölecek.
Şu anda bile siviller öldü. 2 sivil öldü, yandaş medya “YPG sivilleri öldürdü.”
diye klasik bir haber geçiyor. Nusaybin’de 4 kişi yaralandı. İnsanlar ölürken
mutlu olamayız. 
Bir
de bir kavram tartışmamız var. Biz neyiz? Türkiye yurttaşlarıyız ve
milletvekiliyiz. Halk bizi savaşı kutsayalım diye, çocukları askere gönderelim
diye, başka bir ülkeyi işgal etmek amacıyla ya da siz ne derseniz deyin bu
amaçla bize oy vermedi, halk bize barışı tesis etmek için, demokratik çözüm
için, yasaları yapmamız için, bu ülkenin huzura ermesi için oy verdi. 
İLYAS
ŞEKER (Kocaeli) – Terörle mücadele edin diye oy verdi.
MERAL
DANIŞ BEŞTAŞ (Devamla) – Şimdi, Birleşmiş Milletler belgeleri var, birçok belge
var değerli arkadaşlar. Nedir? İşgali nasıl tanımlar? Der ki: “Bir yerin ele
geçirilmesi, karşı tarafın rızası olmadan zorla bir bölgenin hâkimiyetinin ele
geçirilmesi.” Şimdi, uluslararası hukuk, Cenevre savaş hukuku, Birleşmiş
Milletler statüsü buna iki kavram kullanır: “Saldırı savaşı ve işgal” denir.
Bunun başka bir adı yok. 
TAMER
OSMANAĞAOĞLU (İzmir) – Hâlâ işgalden bahsediyorsunuz.
MERAL
DANIŞ BEŞTAŞ (Devamla) - Şimdi, Erdoğan, Birleşmiş Milletler Genel Kurulunda
bir konuşma yaptı. Ne dedi? “30 köy, 30 ilçe, ne kadar mülteci
yerleştireceğim.” Dünyanın neresine gidersek gidelim, hangi hukuk belgesini
açarsak açalım, hangi sözleşmeyi okursak okuyalım bunun adı işgaldir, saldırı
savaşıdır. Bunu siz demediniz diye bu işgal olmaktan çıkmıyor.
İLYAS
ŞEKER (Kocaeli) – Terörle, teröristle mücadele, teröristle mücadele etmek.
MERAL
DANIŞ BEŞTAŞ (Devamla) – Ayrıca işgal değilse eğer -ki öyledir- orada Gaziantep
Üniversitesinin 3 fakültesini niye açıyor; orada niye okullar açılıyor? TOKİ’ye
neden yeni inşaat alanları açılıyor? Neden başka yerden etnik temizlik ve
demografik yapıyı değiştirecek mültecileri götürelim, oraya yeni bir alan
yaratalım diyorlar? 
Neden
sınırda Kürtlerle komşu olmayalım da IŞİD’le, ÖSO’yla, Ahrar el-Şam’la, o
çeteyle, kadınlara tecavüz eden, insanlık dışı uygulamalar gösteren bir çeteyle
neden komşu olalım biz?
İLYAS
ŞEKER (Kocaeli) – Terörle mücadele etmek niye rahatsız ediyor sizi?
TAMER
OSMANAĞAOĞLU (İzmir) – Bizim Kürtlerle sorunumuz yok, teröristlerle sorunumuz.
MERAL
DANIŞ BEŞTAŞ (Devamla) – Bir de son olarak şunu söylemek istiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş.
İLYAS
ŞEKER (Kocaeli) – Niye rahatsız oluyorsunuz terörle yapılan mücadeleden?
MERAL
DANIŞ BEŞTAŞ (Devamla) – Değerli milletvekilleri, ortada Türkiye’ye bir saldırı
yok. Türkiye’nin bir tek camı YPG-PYD ya da oradaki güçler tarafından
kırılmadı, ortada meşru bir savunma yok. Kendimizi kandırmayalım. Orada yaşayan,
başta Kürtler olmak üzere, Süryaniler, Yezidiler, Ermeniler, halklar kendi
yönetimlerini kurmuşlar ve orada demokratik bir sistem oluşturmuşlar. 
Lütfen,
bu gece yatarken bu ülkede Türkiye yurttaşı olan 25 milyon Kürt’ü düşünün. Onun
kardeşi, yeğeni, kuzeni, amcası orada, orada… Siz onları öldürmeye
gidiyorsunuz. (Gürültüler)
SERMET
ATAY (Gaziantep) – PKK temizliği…
İLYAS
ŞEKER (Kocaeli) – Teröristle mücadeleden niye rahatsız oluyorsunuz?
HASAN
ÇİLEZ (Amasya) – Demagoji yapıyorsun, demagoji…
BAŞKAN
– Değerli arkadaşlar, lütfen…
MERAL
DANIŞ BEŞTAŞ (Devamla) – Böyle bir şey yok. Şu anda Serakaniye’nin komşusu
Ceylânpınar’dır, Suruç’un komşusu Kobani’dir, Kamışlı’nın bitişiğinde Nusaybin
vardır ve onlar kardeşler, kardeş…
SERMET
ATAY (Gaziantep) – Menbiç’in yapısını kim değiştirdi?
MERAL
DANIŞ BEŞTAŞ (Devamla) – Siz diyorsunuz ki: “Bizi destekleyin. Biz
kardeşlerinizi öldürmeye gidiyoruz.” Bu savaş hiç kimsenin yararına değildir.
Savaşa karşıyız. Rojava’ya hep birlikte ses verelim. 
(Mikrofon
otomatik cihaz tarafından kapatıldı) 
İLYAS
ŞEKER (Kocaeli) – Teröristlerle mücadeleden niye rahatsız oluyorsun?
TAMER
OSMANAĞAOĞLU (İzmir) – Temizlik… Temizlik…
MERAL
DANIŞ BEŞTAŞ (Devamla) – Halklara ses verelim ve barışı savunalım. (HDP
sıralarından alkışlar) 
İLYAS
ŞEKER (Kocaeli) – Niye rahatsız oluyorsunuz terörle mücadeleden ya?
TAMER
OSMANAĞAOĞLU (İzmir) – Bizim Kürtlerle bir sorunumuz yok; terörle,
teröristlerle…
BAŞKAN
– Sayın Turan, buyurun.
V.- AÇIKLAMALAR (Devam)
52.- Çanakkale Milletvekili Bülent Turan’ın, Siirt
Milletvekili Meral Danış Beştaş’ın görüşülmekte olan 105 sıra sayılı Kanun
Teklifi’nin birinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; aslında bugün bu “işgal”
ifadesinin teknik olarak yanlışlığı, toplumdaki karşılığı çok uzun tartışıldı,
konuşuldu. Hem arkada sizin Başkanlığınızda hem de grup başkan vekillerimizin
buradaki açıklamalarında bunun doğru bir dil olmadığı herkesçe ifade edildi. 
Sayın
Başkan, bu ortak anlayışa rağmen tekrar bu ifadenin kullanılmasını bir
provokatif dil olarak değerlendiriyorum. Buna gerek yok.
EBRÜ
GÜNAY (Mardin) – Provokasyon sizin işiniz.
BÜLENT
TURAN (Çanakkale) - Biz 82 milyon, beraber, bu ülkenin güvenliği için bir adım
atıyoruz. Tüm partiler bir arada bir adım atıyoruz. 
Barış
Pınarı Harekâtı bu ülkenin güvenliği için, Kürt kardeşlerimizin de güvenliği
için alınan bir risktir, adımdır. Bütün Meclis olarak arkasında durmak
görevimizdir bizim.
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
EBRÜ
GÜNAY (Mardin) – Nusaybin’e bombalar yağıyor şu an. Ne güvenliğinden
bahsediyorsun?
BÜLENT
TURAN (Çanakkale) – Ben hiç anlamıyorum arkadaşlar. Bir sakin olun, durun. 
EBRÜ
GÜNAY (Mardin) – Ne sakini? Bombalar patlıyor. İnsanlar uyuyamıyor sizin
sayenizde.
BÜLENT
TURAN (Çanakkale) – Değerli arkadaşlar, terör devleti kurma hayali olanların bu
hayali altüst olunca bağırmaları…
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – Sayın Başkanım, terör devleti kurma hayalî olanların bu
hayalinin altüst olduğunu görünce bağırmalarını, hakaretlerini anlıyoruz…
EBRÜ
GÜNAY (Mardin) – 4 kadın şu anda hastanede.
BAŞKAN
– Arkadaşlar, lütfen…
BÜLENT
TURAN (Çanakkale) – Kim ne derse desin bu ülkenin güvenliği için, geleceğimizin
güvenliği için Türkiye'nin güneyinde, Fırat’ın doğusunda bu ülkenin tüm
vatandaşları, askeri orada bir terör devletine izin vermeyecektir. O yüzden bu
adım atıldı Sayın Başkanım. (AK PARTİ sıralarından alkışlar) PYD vuruldukça
sesin buradan gelmesi manidardır. PYD’ye saldırdıkça, teröre saldırdıkça sesin
yükselmesi manidardır. 
AYŞE
ACAR BAŞARAN (Batman) – Halka saldırıyorlar, halka. Orada halka saldırıyorlar. 
BÜLENT
TURAN (Çanakkale) - Ben bu tarz provokatif dili kınıyorum, tekrar daha saygılı
olmaya davet ediyorum Sayın Başkanım. 
MUHAMMED
LEVENT BÜLBÜL (Sakarya) – Sayın Başkanım…
BAŞKAN
- Bana izin verin lütfen.
MUHAMMED
LEVENT BÜLBÜL (Sakarya) – Efendim, bir cümle…
BAŞKAN
– Bir cümle o zaman, rica ediyorum, lütfen. 
53.- Sakarya Milletvekili Muhammed Levent Bülbül’ün,
Siirt Milletvekili Meral Danış Beştaş’ın görüşülmekte olan 105 sıra sayılı
Kanun Teklifi’nin birinci bölümü üzerinde şahsı adına yaptığı konuşmasındaki
bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Efendim, bu ifadeler devam ettiği sürece…
Meclisimizin kayıtlarını, tutanaklarını da biz kutsal görüyoruz, çok önemli
görüyoruz; tarihe ışık tutacak belgelerdir bunlar. Dolayısıyla bu yüce Mecliste
ifade edilen hususlarla ilgili olarak vebal altında olduğumuzu
değerlendiriyoruz, buna ilişkin beyanlarımızı da lütfen anlayışla karşılayın,
bu zamana kadar da hep bu anlayışı gösterdiniz ve o noktada teşekkür ediyorum.
Bizim amacımız Meclisi germek, Türkiye’yi germek değildir fakat çıplak bazı
gerçeklikleri ifade etmezsek bu da hem tarihimize, geçmişimize ve bugüne dair
de büyük bir sorumluluktur. 
Şimdi,
ısrarla altını çiziyoruz “Türkiye savaşta.” dendiği zaman bizim de “Savaşta
değildir.”i söylememiz lazım. Türkiye terörle mücadele içerisindedir, benim
söylediklerim malumun ilamıdır ama tekrar ediyorum: Terörün ve teröristin
herhangi bir etnik kökeni yoktur, mezhebi yoktur, dili yoktur, ırkı yoktur. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) – Terörist teröristtir ve bu memlekete değil, bütün
insanlığa kastetmiş yapılar demektir bunlar. Dolayısıyla bunun “Türkiye içinde”
“Türkiye dışında” gibi bir değerlendirmeye tabi tutulmasını yanlış buluyoruz.
Şimdi, Türkiye’nin yaptığı iş, bugün terörle mücadele noktasında meşru müdafaa
hakkını kullanmaktan ibarettir. Bu, uluslararası anlamda da son derece
yerleşmiş bir haktır. Türkiye bu hakkını kullanmaktadır. Bu noktada herhangi
bir etnik temizlik, demografik yapının değiştirilmesi gibi bir gayeyi Türkiye
gütmez, Türkiye’nin geçmişte yapmış olduğu, Afrin’de Zeytin Dalı ve Fırat
Kalkanı Harekâtlarında bir demografik yapı değişikliğine rastlayamazsınız.
Bunlar sadece terör örgütünün iftiralarından ibarettir. Burada terör örgütünün,
adı “terör örgütü” olarak bilinen ve kabul edilen, Amerika da dâhil Senatoda…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bülbül, lütfen.
MUHAMMED
LEVENT BÜLBÜL (Sakarya) - …ve Temsilciler Meclisinde yapılan görüşmelerde
PKK’nın Suriye uzantısı olduğu kabul edilen PYD’nin hüküm sürdüğü bir toprakta
demokrasinin varlığından bahsetmek akla ziyan bir tutumdur, akla ziyan bir
ifade şeklidir. Burada bir haydutluk düzeni vardır. Allah’ın izniyle Türkiye
terörle mücadelesi kapsamında yaptığı bu mücadelede bu haydutluk düzenini de,
oradaki Kürt kardeşlerimizin üzerine musallat olmuş olan bu düzeni de ortadan
kaldıracaktır. 
Şimdi,
sınırdaki vatandaşlarımızdan bahsedip de burada farklı mesajların verilmesini
de kabul etmiyoruz. Sınırdaki vatandaşlarımızın görüntüleri geliyor,
gözyaşlarıyla izliyoruz. Sınırdaki bizim vatandaşlarımız hiçbir etnik köken,
mezhep ayrımı yapmaksızın Mehmetçik’in yanında, dualarla yollarda onları
uğurlamaktadır. (MHP ve AK PARTİ sıralarından alkışlar) 
BAŞKAN
– Peki, teşekkür ederim.
Değerli
milletvekilleri…
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç, söz mü istediniz?
HAKKI
SARUHAN OLUÇ (İstanbul) – Evet Sayın Başkan.
BAŞKAN
– Buyurun.
54.- İstanbul Milletvekili Hakkı Saruhan Oluç’un, Çanakkale
Milletvekili Bülent Turan ile Sakarya Milletvekili Muhammed Levent Bülbül’ün
yaptığı açıklamalarındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, evet, bu tartışmaya bugün yeni başladık ama önümüzdeki günlerde devam
edeceğiz, sürdüreceğiz, birbirimize tahammül göstermek zorundayız.
Birincisi:
Biraz evvel hatip söyledi, Meral Danış Beştaş, sizin temsilciniz, sözcünüz
Numan Kurtulmuş dedi ki: “Nihayet savaşa giriyoruz.” Meşru müdafaa diye bir şey
yok, saldırı savaşı var. Olay budur, net. 
BÜLENT
TURAN (Çanakkale) – Teröre karşı…
HAKKI
SARUHAN OLUÇ (İstanbul) – Numan Kurtulmuş söylediği zaman “Nihayet savaşa
giriyoruz.” diye eğer siz bunun bir savaş olduğunu düşünmüyor idiyseniz o zaman
“Numan Bey, bir dakika, bu bir savaş değildir.” diyecektiniz. Demediniz
“Nihayet savaşa giriyoruz.” demek “Biz saldırıyoruz.” demektir, bir.
Bunu
bir kenara koyalım, tespit ediyoruz. Sizin insanınız söyledi, biz söylemedik.
(Mikrofon
otomatik cihaz tarafından kapatıldı)
BAŞKAN
– Buyurun.
EBRÜ
GÜNAY (Mardin) – Biz AKP’li değiliz…
BAŞKAN
– Değerli arkadaşlar, lütfen, grup başkan vekiliniz konuşuyor.
Buyurun.
HAKKI
SARUHAN OLUÇ (İstanbul) – İkincisi, şimdi, bakın, bunu da tartışmaya devam
edeceğiz, şimdi söyleyeceğimi çünkü bu hani bugünden ortaya çıkacak bir sonuç
değil, belki önümüzdeki haftalar ve aylar boyunca konuşacağımız bir şey olacak.
(Gürültüler)
BAŞKAN
– Bir saniye değerli arkadaşlar, bir grup başkan vekili konuşuyor.
HAKKI
SARUHAN OLUÇ (İstanbul) – Şimdi, “Demografik değişim olmayacak.” diyorsunuz,
bunu tartışacağız. Çok net, bizim gördüğümüz, bir demografik değişim yapma
hedefi var. Biz bunu burada söyledik, ben geçen gün söyledim, burada dün
söyledim. (Gürültüler)
BAŞKAN
– Değerli arkadaşlar, Sayın Baki Bey, lütfen.
HAKKI
SARUHAN OLUÇ (İstanbul) – Yani yapılmaya çalışılan şey Baba Esad’ın, Hafız
Esad’ın geçmişte “Arap Kemeri” adıyla yapmaya çalıştığını, bugün daha geniş bir
kemerde selefi cihatçı bir kemer kurmaktır, “demografik değişim” diye anlattığımız
budur. Sizin “Oraya ilçeler kuracağız, şehirler kuracağız, kentler kuracağız…”
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Tamamlıyorum.
“...binalar
yapacağız, insanları oraya taşıyacağız.” dediğiniz şey budur işte, oranın nüfus
yapısını değiştirmektir, hedef budur. Şimdi bunun olup olmayacağını bilmiyoruz
elbette. Önümüzdeki günlerde tartışmaya devam edeceğiz. Orta vadeli bir plandır
büyük ihtimalle. 
Çünkü
bunu, çıktı Cumhurbaşkanı Birleşmiş Milletler toplantısında haritalarla
açıkladı, bunu biz uydurmuyoruz ki. Şimdi, dolayısıyla bütün dünya bunu gördü,
izledi, dinledi. Şimdi bu tartışmayı da yapacağız, bundan da gocunmayın lütfen
ya. Bunu konuşacağız, söyleyeceğiz çünkü biz bu hedefin yanlış bir hedef
olduğunu, Türkiye açısından böyle bir adımın Orta Doğu’da Türkiye’yi çok
tehlikeli bir noktaya sürüklemekte olduğunu söylemek mecburiyetindeyiz, bunu
söyleyeceğiz, kusura bakmayın.
Teşekkür
ediyorum.
BAŞKAN
– Peki, teşekkür ederim.
VI.- OTURUM BAŞKANLARININ KONUŞMALARI (Devam)
6.- Oturum Başkanı TBMM Başkan Vekili Levent Gök’ün,
siyasi partilerin belli bir konuda değişik duruşlarının olabileceğine, terör
karşısında herkesin aynı duyarlılığı sergilemesi ve siyasetçilerin
kutuplaştırmayı artırmayacak dil kullanması gerektiğine, Barış Pınarı
Harekâtı’nın dış kamuoyuna iyi anlatılmasının iktidar partisine düşen en önemli
görev olduğuna ilişkin konuşması
BAŞKAN
– Değerli arkadaşlarım, elbette, önemli bir konuda -daha önce de ifade ettik-
her siyasi partinin değişik bir duruşunun olması çok normal. Hepimiz Türkiye
Cumhuriyeti hudutları içerisinde, Türkiye’nin esenliği için mücadele ediyoruz.
Tabii, Türkiye’nin bir terör belası var; PKK, IŞİD, DHKP-C gibi terör
örgütleriyle Türkiye’nin kuşatıldığı ve eylemlerin yapıldığı bir ortamda yarın
10 Ekim Ankara Garı patlamasında IŞİD’li teröristlerin patlattığı bir bomba
sonucu ölen arkadaşlarımızı anacağız. O patlamada ben de hayatımı
kaybedebilirdim çünkü o mitinge on dakika farkla geciktim ve bombanın
patlamasından sonra patlamanın olduğu yere ilk giren kişi benimdir.
Televizyonlar “1 kişi öldü, 2 kişi yaralı.” derken ben o anda yaklaşık 100’e
yakın hayatını kaybeden arkadaşlarımızın cesetleriyle yüzleşmiş biri olarak
olayın büyük bir travmasını yaşamış bir kardeşinizim. 
Diğer
taraftan, Ankara’daki ikinci ölümlü patlamada, Kızılay Güvenpark’taki patlamada
ve Merasim Sokak’taki patlamada ki PKK’nın patlattığı bir bombada çok yakın bir
aile dostumuzun şu anda 9 yaşında olan kızının gözleri kör oldu. Ben cuma günü
onları da ziyaret edeceğim ve hayatının baharındaki bu kardeşimizin, gözlerini
kaybeden bu kardeşimizin yaşadığı aile travmasında, eğitim konusunda onlara
yardımcı olmaya çalışacağım çünkü çok masraflı bir iş. Düşünün, 6 yaşında
bağrınıza bastığınız gencecik kızınızın güle oynaya dışarı çıktığı zaman bir
servis arabasına tam binerken PKK’nın patlattığı bombayla gözleri kör oldu. 
Şimdi,
her türlü terör karşısında hepimizin aynı duyarlılığı sergilemesi gerekiyor.
Terörün her türlüsünü hepimizin aynı şiddette ve ölçüde lanetlemesi gerekiyor.
PKK’ya IŞİD’e DHKP-C’ye ve ismini burada sayamadığım bütün terör örgütlerine
lanet okuyorum. Bu acılar hepimizi sarabilirdi. (AK PARTİ, CHP, MHP ve İYİ
PARTİ sıralarından alkışlar) 
Kızılay’da
patlayan bir bombada ilçe başkanımızı kaybettik. Yine, adli tıpta onun cesedini
ben teşhis ettim. Bütün patlamalarda bir iki dakika arayla oradan geçen ve
tesadüfen kurtulan bir kardeşinizim. Bu terör, siyasi mücadele elbette
olacaktır ama terör karşısında herkes ortak bir duruş sergileyecektir.
Türkiye’nin bir terör sorunu vardır. Şimdi, siyasi partilerimizin elbette bu
harekât nedeniyle değişik düşünceleri olacaktır ve her fikir, söylenildiği anda
da bir hüküm ifade eder ve kendine göre de değerlidir, anlaşılabilir, elbette
bunların değerlendirmesini önümüzdeki yıllarda hep beraber yapacağız. 
Benim
esas üzerinde durmak istediğim konu, böyle bir ortamda her türlü sözün bir yöne
çekileceği bir yerde daha fazla kutuplaştırmayı artırmayacak bir dilin
siyasetçiler tarafından özenle kullanılmasıdır. Bir siyasetçi, ister beğenin
ister beğenmeyin, kamuoyunun hassasiyetlerini dikkate almak durumundadır. Bu
böyle olmalıdır, bu aslında bütün partiler için böyledir. Her parti kendi
açısından bir köşeye çekiliyor ve karşısındaki partinin saygı duyduğu değerlere
de sahip çıkmalıdır. Böyle olursa toplumumuzda daha anlaşılır bir siyaset
ortamını yaratmamız elbirliğiyle mümkündür. 
Şimdi,
bence iktidar partisine düşen en önemli görevlerden bir tanesi de özellikle bu
harekâtın dış kamuoyuna iyi anlatılmasıdır; Türk diplomasisinin ve ilgili
kuruluşlarımızın bu konuda kendi mevkidaşlarını, kuruluşları en iyi şekilde
anlatacak bir diploması başarısını göstermesidir. Bu da işin bir başka önemli
boyutudur. Biz bütün dünyaya bu harekâtla kimsenin topraklarında gözümüzün
olmadığını, adaletin, hukukun ve terörden arındırılmış bir şekilde bölgelerin
temizlendiğini ifade ettiğimiz anda, Türkiye en kısa zamanda zaten geri
çekileceğini ifade etmek suretiyle, dünya kamuoyunu arkasına almak suretiyle
dosta düşmana nasıl bir harekât içerisinde olduğunu anlatmak durumundadır. Ben
bunu başaracağımıza inanıyorum. 
Türkiye,
pek dostu olan bir ülke değil değerli arkadaşlarım. Bakın, biz daha Kıbrıs
Barış Harekâtı’nın da haklılığını tam olarak anlatabilmiş değiliz. O yüzden,
Türk diplomatlarımıza büyük bir görev düşüyor. 
Ben
buradan tekrar kahraman askerlerimize başarılar diliyorum. Onların Türk
devletinin kurucu unsurlarından olan adaleti, bağımsızlığı terörden
temizlendirilmiş bir şekilde, hürriyetler alanını daha da açacak bir şekilde,
bütün topluma huzur getirecek bir anlayışı egemen kılacağına inanıyorum. Bir an
önce herkes görevini yapacaktır ve bu harekât da sonuçlanacaktır. 
Tekrar
bütün komuta kademesine, görev alan asker kardeşlerimize, her birine ayrı ayrı
başarılar diliyorum. Umuyorum ve diliyorum ki kısa zamanda bu harekât
bitecektir ve Türkiye dünyaya örnek bir davranışı gösterecektir diye
düşünüyorum. 
Bu
duygularla, birinci bölümün tamamlanmasını da dikkate alarak birleşime beş
dakika ara veriyorum. (AK PARTİ, CHP, MHP ve İYİ PARTİ sıralarından alkışlar)
Kapanma Saati:23.06 
SEKİZİNCİ OTURUM
Açılma Saati: 23.08
BAŞKAN: Başkan Vekili Levent GÖK
KÂTİP ÜYELER: Burcu KÖKSAL (Afyonkarahisar), Bayram ÖZÇELİK (Burdur) 
---0---
BAŞKAN
– Türkiye Büyük Millet Meclisinin 4’üncü Birleşiminin Sekizinci Oturumunu
açıyorum. 
105
sıra sayılı Kanun Teklifi’nin görüşmelerine devam ediyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve
Kalkınma Partisi Grup Başkanvekilleri İstanbul Milletvekili Mehmet Muş,
Çanakkale Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi (2/2215) ve Adalet Komisyonu Raporu (S. Sayısı:
105) (Devam)
BAŞKAN
– Komisyon? Yok.
Ertelenmiştir.
Değerli
milletvekilleri, gündemimizde başka bir iş bulunmadığından, alınan karar
gereğince kanun teklifleri ile komisyonlardan gelen diğer işleri sırasıyla
görüşmek için 10 Ekim 2019 Perşembe günü saat 14.00'te toplanmak üzere
birleşimi kapatıyorum.
Kapanma
Saati: 23.09




(x) 105 S. Sayılı Basmayazı tutanağa
eklidir.




