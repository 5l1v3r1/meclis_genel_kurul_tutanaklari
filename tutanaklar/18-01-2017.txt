



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 61’nci
Birleşim
 18
Ocak 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Mehmet Necmettin Ahrazoğlu’nun, Hatay ilinin
sorunlarına ilişkin gündem dışı konuşması
2.- Erzurum Milletvekili Zehra Taşkesenlioğlu’nun, Türkiye’nin
istiklali, istikbali ve istikrarı için cumhurbaşkanlığı sisteminin önemine
ilişkin gündem dışı konuşması
3.- İstanbul Milletvekili Mehmet Akif Hamzaçebi’nin, Anayasa değişikliği
sürecine ilişkin gündem dışı konuşması

V.- AÇIKLAMALAR
1.- İstanbul Milletvekili Hurşit Yıldırım’ın, siyaset ve Meclis
tarihinde çok önemli bir değişikliğin arifesinde olunduğuna ve bu denli önemli
değişikliklerde milletin görüşünü almanın millî iradenin gereği olduğuna
ilişkin açıklaması
2.- Balıkesir Milletvekili Mehmet Tüm’ün, Balıkesir Büyükşehir
Belediyesinin Bandırma’nın 1/5.000’lik planını bir türlü yapmadığına ve
Bandırma Belediyesi Cumhuriyet Halk Partili olduğu için ayrımcılık mı
yapıldığını öğrenmek istediğine ilişkin açıklaması
3.- Niğde Milletvekili Ömer Fethi Gürer’in, Hükûmetten atama bekleyen
öğretmenlerin atamalarının yapılmasını talep ettiğine ilişkin açıklaması
4.- Sivas Milletvekili Ali Akyıldız’ın, kapatılan Gemerek Çiftçi Malları
Koruma Başkanlığı üyelerinden bazılarına icra takibi başlatılmasına ilişkin
açıklaması
5.- İstanbul Milletvekili Ahmet Berat Çonkar’ın, Batı dünyasında
Türkiye’ye ve AK PARTİ’ye yönelik ön yargılarıyla bilinen bazı siyasi
çevrelerin ve taraflı basın-yayın organlarının Anayasa değişikliği üzerinde
negatif bir algı oluşturma çabası içerisinde olduklarına ilişkin açıklaması
6.- İstanbul Milletvekili Didem Engin’in, toplumsal barışı imha edecek,
ekonomik sorunları derinleştirecek, demokrasiyi rafa kaldıracak bir Anayasa
değişikliği teklifinin Meclisten geçirilmeye çalışıldığına ilişkin açıklaması
7.- Erzurum Milletvekili Orhan Deligöz’ün, Reina saldırısını
gerçekleştiren teröristi yakalayarak büyük bir başarıya imza atan İçişleri
Bakanına ve Emniyet güçlerine teşekkür ettiğine ve AK PARTİ ile MHP’nin ortak
teklifi olan Anayasa değişikliğine CHP’nin de destek vereceğini ümit ettiğine
ilişkin açıklaması
8.- Bursa Milletvekili Erkan Aydın’ın, Anayasa’ya aykırı, demokratik
rejimi tek adam rejimine dönüştüren, hukuk dışı Anayasa değişikliği teklifinin
ikinci turuna başlanacağına ve milletvekillerini bir kez daha düşünmeye davet
ettiğine ilişkin açıklaması
9.- Balıkesir Milletvekili Ahmet Akın’ın, Türkiye Cumhuriyeti’nin güçler
ayrılığı üzerine inşa edilmiş, çağdaş, laik ve hukukun üstünlüğüne dayalı bir
rejim olduğuna ve Türkiye Cumhuriyeti’nin bu özelliklerini ortadan kaldıracak
Anayasa değişikliğinin bir yıkım projesi olduğuna ilişkin açıklaması
10.- İstanbul Milletvekili Ali Şeker’in, tutuklu bulunan Hüsnü
Mahalli’nin durumuna ilişkin açıklaması
11.- Kocaeli Milletvekili Tahsin Tarhan’ın, son günlerde Türk sporundaki
rekabeti centilmenlik, barış ve dostluk anlayışının dışına çıkaran olaylar
yaşandığına ve Gençlik ve Spor Bakanlığının konuyla ilgilenmesi gerektiğine
ilişkin açıklaması
12.- İstanbul Milletvekili Gülay Yedekci’nin, Mustafa Kemal Atatürk ve
İsmet İnönü’yü ders kitaplarından çıkaran Millî Eğitim Bakanlığını kınadığına
ve Anayasa değişiklik teklifinin yasalaşması hâlinde Türkiye Cumhuriyeti’nin
demokratik, laik ve hukuk devleti olma niteliğini yitireceğine ilişkin
açıklaması
13.- Edirne Milletvekili Okan Gaytancıoğlu’nun, Maliye Bakanlığına at
antrenörü ve Sosyal Güvenlik Kurumuna çizgi film mezunu birisinin atanmaları
konusunda bir açıklama beklediğine ilişkin açıklaması
14.- Adıyaman Milletvekili Behçet Yıldırım’ın, tutuklu 11 HDP
milletvekilinin Anayasa değişikliği görüşmelerine katılamamalarının tam bir
garabet olduğuna ve HDP Grubu olarak kuvvetler ayrılığını ortadan kaldıran bu
sistemden yana olmalarının mümkün olmadığına ilişkin açıklaması
15.- Mersin Milletvekili Aytuğ Atıcı’nın, Cumhurbaşkanlığı sistemi ve
rejim değişikliği konusunda parti ayrımı yapmadan herkese seslenmek istediğine
ilişkin açıklaması
16.- Osmaniye Milletvekili Mücahit Durmuşoğlu’nun, aralarında Osmaniyeli
Mahmut Ava’nın da bulunduğu Diyarbakır’da şehit düşen polislere Allah’tan
rahmet dilediğine, Reina saldırısını gerçekleştiren teröristin yakalanması
nedeniyle İçişleri Bakanını ve Emniyet mensuplarını kutladığına ve Anayasa
değişikliğine, siyasi istikrar, daha fazla temsil hakkı, hızlı ve etkili bir
yürütme ve yargının bağımsızlığı için “evet” dediklerine ilişkin açıklaması

17.- Muş Milletvekili Ahmet Yıldırım’ın, Cumhurbaşkanının Halkların
Demokratik Partisini hedef gösteren bazı ifadelerde bulunduğuna, BİRLEŞİK
METAL-İŞ’in grevinin millî güvenlik gerekçesiyle altmış gün ertelenmesine,
yargının HDP’ye dönük siyasi soykırım operasyonlarını sürdürdüğüne ve
DAİŞ’liler sabit ikametgâhtan ötürü serbest bırakılırken 63 yaşındaki kanser
hastası Mehmet Ekici’nin bir basın açıklamasına katıldığı için Malazgirt’te
gözaltına alınmasına ilişkin açıklaması
18.- Manisa Milletvekili Özgür Özel’in, Cumhuriyet Halk Partisi olarak
olağanüstü hâlin ilan edilmiş olduğu, korku, endişe, kaygı ve tehditlerin
egemen olduğu bir süreçte Anayasa görüşmelerini ve bir referandumu sağlıklı
bulmadıklarına ve Anayasa’ya ve İç Tüzük’e uygun, tam bir gizlilik hâli içinde
oylar kullanıldığı takdirde oturumların bu Meclisin millete vermesi gereken
mesaja uygun olarak seyredeceğine ilişkin açıklaması
19.- Manisa Milletvekili Erkan Akçay’ın, Mardin Milletvekili Mithat
Sancar’ın HDP grup önerisi üzerinde yaptığı konuşmasındaki bazı ifadelerine
ilişkin açıklaması
20.- İstanbul Milletvekili Mehmet Muş’un, Mardin Milletvekili Mithat
Sancar’ın HDP grup önerisi üzerinde yaptığı konuşmasındaki bazı ifadelerine
ilişkin açıklaması
21.- Muş Milletvekili Ahmet Yıldırım’ın, Manisa Milletvekili Erkan Akçay
ile İstanbul Milletvekili Mehmet Muş’un yaptıkları açıklamalarındaki bazı
ifadelerine ilişkin açıklaması
22.- Muş Milletvekili Ahmet Yıldırım’ın, mali olanaklar açısından diğer
partilerden çok daha sıkıntılı, güvenlik güçlerinin baskısı altında, siyasi
operasyonlar eşliğinde seçim çalışması yürüten ve aldıkları her oyun oy
verenlerin anasının ak sütü kadar helal olduğu bir parti olduklarına ilişkin
açıklaması
23.- Uşak Milletvekili Özkan Yalım’ın, Osmaniye Milletvekili Ruhi
Ersoy’un HDP grup önerisi üzerinde yaptığı konuşmasındaki bazı ifadelerine
ilişkin açıklaması
24.- Manisa Milletvekili Özgür Özel’in, gizli oylamalarda bakanların
vekâletle oy kullanamayacaklarına, Başkanlık Divanından ilk turda hangi bakanın
kimin yerine, hangi vekâletle oy kullandığı bilgilerini ve vekâletleri almak
istediklerine ilişkin açıklaması
25.- Muş Milletvekili Ahmet Yıldırım’ın, tutuklu 11 HDP milletvekilinin
oy kullanma sürecine katılabilmeleri için bir çözüm bulunmasını talep ettiğine
ilişkin açıklaması
26.- Manisa Milletvekili Özgür Özel’in, CHP Grubunu tüm Türkiye’yle
birlikte “rejim değişikliğine karşı ayaktayız” eylemine davet ettiğine ilişkin
açıklaması
27.- Manisa Milletvekili Özgür Özel’in, Anayasa değişiklik teklifinin
oylamalarında pulları dışarıda atma, kabinlere girmeme, başkalarına gösterme
gibi gizli oylama kurallarına uymayan durumlar yaşandığına ve Başkanlık
Divanından bu konuda daha hassas olmasını rica ettiğine ilişkin açıklaması
28.- Kayseri Milletvekili Mustafa Elitaş’ın, Anayasa değişiklik
teklifinin birinci tur oylamalarının ve ikinci turda şu ana kadar yapılan 5
oylamanın İç Tüzük’ün 148’inci maddesine uygun yapıldığına ve oylamanın
gizliliğini kameralarla çekim yapan Cumhuriyet Halk Partisinin ihlal ettiğine
ilişkin açıklaması
29.- Muş Milletvekili Ahmet Yıldırım’ın, gizli oylamalarda sonucu
etkileyecek kadar gizliliğe uyulmaması söz konusu ise ve bu ispatlanırsa iptal
gerekçesi olduğuna ve Başkanlığın gizliliği sağlamakla yükümlü olduğuna ilişkin
açıklaması
30.- Muş Milletvekili Ahmet Yıldırım’ın, Kürt diline, kültürüne,
folkloruna dair çalışma yapanların çoğunun kamudan atıldığına ve kurumların
kapatıldığına ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 21 milletvekilinin, TOKİ’de
iş güvenliği konusunda uygulanmakta olan politikaların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/438)
2.- Artvin Milletvekili Uğur Bayraktutan ve 21 milletvekilinin, özel
idareye ait mallarının AKP’nin belediyelerine devredildiğini ancak diğer
belediyelere aynı uygulamanın yapılmadığı iddialarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/439)
3.- İstanbul Milletvekili Zeynel Emre ve 22 milletvekilinin, çocuk
işçilerin yaşadığı sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/440)

B) Tezkereler
1.- Türkiye Büyük Millet Meclisi Başkanlığının, Avrupa Parlamentosu (AP)
Katılım Öncesi Eylem Birimi tarafından, 30-31 Ocak 2017 tarihlerinde
Belçika’nın başkenti Brüksel’de düzenlenecek olan “Genişleme Bölgesinde Yerel
ve Bölgesel Yönetimler ve AB Bölgesel Politikası" başlıklı parlamentolar
arası konferansa katılım sağlanmasına ilişkin tezkeresi (3/868)
2.- Türkiye Büyük Millet Meclisi Başkanlığının, Avrupa Birliği Konseyi
Malta Dönem Başkanlığı tarafından, 30 Ocak-1 Şubat 2017 tarihlerinde
Belçika’nın başkenti Brüksel’de Malta Temsilciler Meclisi ve Avrupa
Parlamentosu tarafından ortaklaşa olarak düzenlenecek olan "Avrupa
Sömestri Konferansı" ve "Avrupa Birliği İçinde İstikrar, Ekonomik
Koordinasyon ve Yönetişim" konulu parlamentolar arası konferansa katılım
sağlanmasına ilişkin tezkeresi (3/869)

VII.- ÖNERİLER
A) Siyasi Parti Grubu Önerileri
1.- HDP Grubunun, Adana Milletvekili Meral Danış Beştaş ve arkadaşları
tarafından, “10 Aralık İnsan Hakları Günü” vesilesiyle, uzun bir süredir devam
eden ancak OHAL döneminde boyutları bir hayli artan mesnetsiz gözaltı,
tutuklama ve sivil vatandaşların ölümlerinin neden ve sonuçlarının
araştırılması, hak ihlallerinin tespiti amacıyla 4/1/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 18 Ocak 2017 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi
2.- CHP Grubunun, İstanbul Milletvekili Gamze Akkuş İlgezdi ve
arkadaşları tarafından, özgürlük ve demokrasi mücadelesine olan katkıları
nedeniyle “dördüncü güç” olarak anılan medyanın daha fazla baskı altına
alınmaması, basın emekçilerinin karşı karşıya kaldıkları sorunların tespit
edilmesi, tutuklu ve hükümlü gazetecilerin durumlarının incelenerek basın özgürlüğünün
önündeki sorunların kaldırılması amacıyla 13/1/2017 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun 18 Ocak 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi

VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın, İstanbul Milletvekili Mehmet
Muş’un yaptığı açıklaması sırasında şahsına sataşması nedeniyle konuşması
2.- Kayseri Milletvekili Mustafa Elitaş’ın, Manisa Milletvekili Özgür
Özel’in 447 ve 447’ye 1’inci Ek sıra sayılı Anayasa Değişiklik Teklifi’nin
5’inci maddesiyle ilgili önerge üzerinde yaptığı konuşması sırasında AK PARTİ
Grubuna sataşması nedeniyle konuşması
3.- Manisa Milletvekili Özgür Özel’in, Kayseri Milletvekili Mustafa
Elitaş’ın sataşma nedeniyle yaptığı konuşması sırasında şahsına sataşması
nedeniyle konuşması
4.- Amasya Milletvekili Mehmet Naci Bostancı’nın, Bursa Milletvekili
Nurhayat Altaca Kayışoğlu’nun 447 ve 447’ye 1’inci Ek sıra sayılı Anayasa
Değişiklik Teklifi’nin 6’ncı maddesiyle ilgili önerge üzerinde yaptığı
konuşması sırasında AK PARTİ Grubuna ve Cumhurbaşkanına sataşması nedeniyle
konuşması
5.- Bursa Milletvekili Nurhayat Altaca Kayışoğlu’nun, Amasya Milletvekili
Mehmet Naci Bostancı’nın sataşma nedeniyle yaptığı konuşması sırasında şahsına
sataşması nedeniyle konuşması
6.- Manisa Milletvekili Özgür Özel’in, Amasya Milletvekili Mehmet Naci
Bostancı’nın sataşma nedeniyle yaptığı konuşması sırasında CHP Grubuna
sataşması nedeniyle konuşması

IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair Kanun
Teklifi (2/1504) ve Anayasa Komisyonu Raporu (S. Sayısı: 447 ve 447’ye 1’inci
Ek) 
2.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443)
3.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)

X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur Bahçekapılı’nın 447 ve
447’ye 1’inci Ek sıra sayılı Anayasa Değişiklik Teklifi’nin gizli oylamalarında
bakanların vekâleten oy kullanmaları ve bu vekâletnamelerin içeriğiyle ilgili
tutumunun Anayasa ve İç Tüzük hükümlerine uygun olup olmadığı hakkında
XI.- YAZILI SORULAR VE CEVAPLARI
1.- Diyarbakır Milletvekili Altan Tan’ın, son on yıl içinde Van, Şırnak
ve Hakkâri illerinde yapılan kamu yatırım miktarına ilişkin sorusu ve Maliye
Bakanı Naci Ağbal’ın cevabı (7/9973)
2.- İstanbul Milletvekili Mahmut Tanal’ın, Halkla İlişkiler Binasının
aydınlatmasına ve TBMM’nin enerji sarfiyatına ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/10147)
3.- İstanbul Milletvekili Mahmut Tanal’ın, personele yönelik farklı
nöbet uygulamalarına ilişkin sorusu ve Türkiye Büyük Millet Meclisi Başkan
Vekili Ahmet Aydın’ın cevabı (7/10211)
18 Ocak 2017
Çarşamba
BİRİNCİ OTURUM
Açılma Saati:
14.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ)
----- 0 -----
BAŞKAN – Türkiye
Büyük Millet Meclisinin 61’inci Birleşimini açıyorum. 
Geçen sene de
61’inci Birleşimi açmak bana nasip olmuştu. “Bize her yer Trabzon.” diyerek
devam edelim.
Toplantı yeter
sayısı vardır, görüşmelere başlıyoruz. 
Gündeme geçmeden önce üç sayın milletvekiline gündem
dışı söz vereceğim.
Gündem dışı ilk söz, Hatay ilinin sorunları hakkında
söz isteyen Hatay Milletvekili Mehmet Necmettin Ahrazoğlu’na aittir.
Buyurun Sayın Ahrazoğlu. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Hatay Milletvekili Mehmet Necmettin Ahrazoğlu’nun, Hatay ilinin
sorunlarına ilişkin gündem dışı konuşması
MEHMET NECMETTİN AHRAZOĞLU (Hatay) – Sayın Başkan,
değerli milletvekilleri; Hatay ilinin sorunlarıyla ilgili gündem dışı söz
aldım. Heyetinizi saygıyla selamlıyorum.
Hatay, Türkiye’nin Orta Doğu’ya açılan kapısı, dünya
üretim ve tüketim üsleri arasındaki geçiş noktasıdır. Hatay ilinin ekonomik ana
sektörleri ticaret, tarım, sanayi ve ulaşımdır. Hatay ilinde demir çelik
mamulleri, otomobil filtresi, tarım araç ve gereçleri, tarımsal ürünler başta
olmak üzere, yaş sebze ve meyve ile narenciye üretimi ve ihracatı yoğun olarak
yapılmaktadır. 
Hatay, taşımacılık sektöründe 9 bine yakın tır
filosuyla -ulaşım sektöründe- önemli bir yer tutmaktadır. Türkiye İhracatçılar
Meclisi verilerine göre Hatay’ın 2014 yılı ihracatı 2 milyar 70 milyon dolar
olup 2015 yılında yüzde 13 azalarak 1 milyar 793 milyona gerilemiştir. 2016
yılında ise ilk on aylık dönemde yüzde 7,4 azalarak 1 milyar 348 milyon dolar
olmuştur. İhracatımızın yüzde 60’ını oluşturan iki üründen bir tanesi demir
çelik sektörü olup 2010-2015 yılları arasında ciddi bir artış olmazken sektör
ciddi sıkıntılar yaşamaktadır. Yaş sebze ve meyve ihracatı aynı yıllarda 434
milyon dolardan 390 milyon dolara düşmüştür. 
Bugün Ro-Ro taşımacılığının Süveyş Kanalı, Kızıldeniz
ve Duba Limanı güzergâhında yapılmasından dolayı, tır başı Ro-Ro taşıma
maliyetleri önemli ölçüde artmıştır. Bu nedenle ilimiz ihracatçısı ve
taşımasının da teşvik kapsamında değerlendirilmesi gerekmektedir. Nakliyecilere
tır başı bin dolardan az olmamak üzere teşvik verilmesi gerekmektedir. Teşvik
kapsamında Hatay dördüncü bölgede yer alırken altıncı bölge kapsamına alınması
gerekmekte veya cazibe merkezi ilan edilen iller arasına Hatay’ın da muhakkak
dâhil edilmesi gerekmektedir. Türkiye’nin Orta Doğu’ya açılan en önemli çıkış
kapılarından Cilvegözü ile birlikte Yayladağı Sınır Kapısı’nın tır geçişlerine
kapalı olması Hatay ekonomisini zarara uğratmıştır. Güvenlik gerekçesiyle
güvenlik önlemlerinin artırılması ve denetimlerin yapılması şartıyla, Yayladağı
Sınır Kapısı’nın transit tır geçişlerine açılması gerekmektedir.
Değerli milletvekilleri, Hatay’ın sulanabilir arazi
varlığının toplam tarım arazisi içerisindeki payı yüzde 51 olmasına rağmen,
Reyhanlı barajıyla bu oran daha artacaktır. 2015 yılında bitirilmesi planlanan
Reyhanlı barajı hâlâ bitirilememiştir. Ayrıca, Menzelet Sulama Projesi
kapsamında Tahtaköprü Barajı’nın set yüksekliği ve depolama kapasitesinin
artırılması, kanallar ile tünelin bir an önce bitirilmesi ve yapımı devam eden
Reyhanlı barajına bağlantısı hâlâ sağlanamamıştır. Geçen yıl, proje bedeli
olarak 770 milyon Türk lirası olan toplam proje tutarından 2016 için 100 bin TL
ayrılmış, bu yıl için de aynı ödenek gönderilmiştir. Bu da bu projenin 2019
yılı olarak bitirilmesini mümkün kılmamaktadır. Hatay’a yapılan kamu
yatırımları miktarı muhakkak artırılmalıdır. 
Elektrik dağıtım şirketlerinin özelleştirmesi
nedeniyle, hasat sonu gelir elde edebilen çiftçilerimizin faturaları aylık
olarak kesilmektedir. Ödeme yapamayan çiftçileri mağdur edecek şekilde yaptırımların
uygulanmasının önüne geçilmelidir. Bu konuda düzenlemeler muhakkak
yapılmalıdır. Çiftçileri çok mağdur eden sulama ücretlerinde indirime
gidilmesi, borçluların borç faizlerinin silinerek yeniden yapılandırılması
çiftçilere nefes aldıracaktır. 
Amanos Hassa Tüneli Projesi ülkemizin ekonomisi için
büyük katkı sağlayacaktır. Ancak, Hassa tünelinde bugüne kadar herhangi bir
işlem yapılmamıştır. Hassa tüneliyle birlikte, Hassa’da bulunan hazineye ait 80
bin dekarlık hazine arazisinin sanayi alanı olarak açılması, OSB kurulması için
tahsis edilmesi ilimiz ve bölgemiz için büyük bir önem taşımaktadır. AKP her
seçimde bunları bahane etmiş, 40 bin kişiyi işe alacağını vadetmiş ancak bugüne
kadar hiçbir şey gerçekleşmemiştir. 
(Mikrofon otomatik cihaz tarafından kapatıldı) 
BAŞKAN – Sayın Ahrazoğlu, toparlayın lütfen.
MEHMET NECMETTİN AHRAZOĞLU (Devamla) – Teşekkür ederim.
Hatay’da 440 bin civarında Suriyeli sığınmacı
yaşamaktadır. Devletimizin ve yöre halkının sağladığı imkânlarla barınma ve
yaşamlarını sürdüren sığınmacıların kontrolsüz olarak açtıkları iş yerleri
nedeniyle Hatay’daki esnafımız sıkıntı çekmektedir. Ayrıca, Suriyeli
sığınmacılara vatandaşlık verilmesi konusunda da Hataylılar net bir cevap
beklemektedir. Hatay’daki işsizlik oranı da Türkiye ortalamasının üstünde olup
yüzde 16,4 olarak gerçekleşmiştir.
Kısa zaman içerisinde özetlemeye çalıştığım her bir
sorun Hatay’ın geleceğini etkilemekte olup önem arz etmektedir. Bu sorunlara
acilen çözüm üretilmelidir diyor, yüce Meclisi saygıyla selamlıyorum. (MHP
sıralarından alkışlar)
BAŞKAN – Teşekkür ederim Sayın Ahrazoğlu.
Gündem dışı ikinci söz, Türkiye’nin istiklali,
istikbali ve istikrarı için Cumhurbaşkanlığı sistemi konusunda söz isteyen
Erzurum Milletvekili Zehra Taşkesenlioğlu’na aittir.
Buyurun Sayın Taşkesenlioğlu. (AK PARTİ sıralarından
alkışlar)
2.- Erzurum Milletvekili Zehra Taşkesenlioğlu’nun, Türkiye’nin
istiklali, istikbali ve istikrarı için cumhurbaşkanlığı sisteminin önemine
ilişkin gündem dışı konuşması
ZEHRA TAŞKESENLİOĞLU (Erzurum) – Sayın Başkan, değerli
milletvekilleri; hepinizi saygıyla selamlıyorum.
Türkiye’nin istiklali, istikbali ve istikrarı
bakımından önemli olan Cumhurbaşkanlığı sistemi üzerine gündem dışı söz almış
bulunmaktayım.
Gazi Meclisin üstlendiği bu tarihî görevle milletin
emanetine sahip çıkarken bir yandan da sürecin sonunda yeniden millete söz
hakkı verilmesi yani referandum aşamasındayız. Ülkemiz bir yandan PKK, FETÖ,
DEAŞ gibi terör odaklarıyla mücadele ederken bir yandan da, bugünlerde, içinde
bulunduğumuz süreçle Cumhurbaşkanlığı sistemine geçerek halkımızın daha
müreffeh bir geleceğe adım atmasının aşaması içindeyiz. Milletimiz Türkiye
Cumhuriyeti’nin yeniden inşası, ihyası ve yeni büyük Türkiye’nin doğuşu
aşamasına devletiyle birlikte hazırlanmakta ve bu sürecin -tıpkı 15 Temmuz
akşamı gibi, FETÖ ve darbecilere karşı vermiş olduğu dersle- lideri olarak da
Cumhurbaşkanımız Sayın Recep Tayyip Erdoğan’ı seçmiştir.
Sayın Başkan, değerli milletvekilleri; özellikle 15
Temmuz sonrası yeni bir istiklal mücadelesinde olduğumuz bu dönemde kirli
oyunlar oynayanlara karşı sivil anayasa ve millî Cumhurbaşkanlığı sistemiyle
ders vermiş olacağız. Bakınız, Anayasa değişikliğiyle, sözüm ona Türkiye’ye,
çıkarlarını düşünen bazı ülkeler, bazı odaklar aba altında sopa göstermeye başladılar
bile. Hatırlayınız, 15 Temmuz darbe girişimiyle kaybedenin Türkiye olması
dileğinde bulunanlar ve saatlerce açıklamada bulunmayanlar, sivil halka destek
kararlarını dahi ifade etmeyen odakların Türkiye'nin geleceğiyle ilgili
umutlarını bu süreçte yeniden ve yeniden hatırlamanın faydalı olacağına
inanıyorum. 
Türkiye'nin darbelerle yeniden ve yeniden
şekillendirilmesine alışmış olan odaklar, son kozları olarak 1982 Anayasası’nın
meydana getirdiği güçler karmaşasının ortadan kaldırılmasının önüne geçerek
istiklalin yeniden kazanılmasına engel olmaya çalışmaktadırlar. İstiklalini
garantiye almış bir milletin her yönden istikrara kavuşması da kolaylaşacaktır.

Yasama yönünden, milletimiz, artık parlamenter bir
sistemin iş göremez raporunu çoktan vermiştir. Çok partili siyasi hayattaki
altmış yedi yıllık bir dönemde 20 seçim geçirdiğimizi ve hükûmetlerin ömrünü
ortalama bir buçuk yıl olarak düşünürsek de istikrarsızlığın faturasını
nerelerde gördüğümüzü yeniden hatırlamanın faydası var. Bu ülkede fırlatılan kasaların,
kapanan bankaların ve hesaplara geçmiş milyarca dolarlık paranın da bu süreçte
yeniden hatırlatılması gerektiğine inanıyorum. 
Yargıda getireceğimiz yeni sistemle, yargıdaki
mahkemelerin tarafsızlığı, Cumhurbaşkanın tek başına yaptığı işlemlere karşı
yargı yolunun açılması, siyasi sorumluluğu yüklenmesi ve kararnamelerin Anayasa
Mahkemesinin denetimine tabi tutulması gibi yeni hükümlerin getirilmesiyle de
hem yargıdaki çift başlılık ortadan kalkacak hem de yasama ile yürütme
arasındaki ilişki yeniden şekillendirilmiş olacak. 
İstikrarsızlaşmanın maliyeti sonuç olarak halka
çıkmakta ve ekonomik olarak önümüze yansımaktadır. Millî Cumhurbaşkanlığı
sistemi, güçlü iktidarı, hızlı ve etkin yönetim anlayışını hâkim kılacaktır.
Cumhurbaşkanı yetkiyi doğrudan milletten alacak ve yasamadaki milletvekili
sayısına bakmadan yani yasamadan bağımsız olarak yoluna devam edecektir.
Sonuçta, yasama ve yürütme ayrı ayrı kendi öz güçlerine kavuşmuş olacaktır. 
Değerli milletvekilleri, siyaset filozoflarının
söylediği çok önemli bir felsefe vardır, o da gelecek geçmişte saklıdır. Bu
cümleden olarak, yakın tarihimize baktığımızda, yaşanan sorunların aslında
kişiler arasındaki sorundan kaynaklanmadığını görüşmüş olacağız. Sorun,
sistemin sorunudur. 
Türkiye, yakın tarihin önemli sorunları olan darbe ve
darbe girişimlerinin, istikrarsız yönetimlerin, ekonomik krizlerin önüne
geçebilecek; istiklalini garantiye almış olan, istikrarlı yeni bir Türkiye
kazanmış olacağız. Yine, unutmamak gerekir ki, özellikle Türkiye'de yıllardır
söylenen yeni bir sistem meydana getirme, genelde idari reformların,
kırtasiyeciliğin önüne geçilmesi gibi algılanmıştır. Ancak getireceğimiz yeni
devlet sistemiyle artık devlette de yeniden bir reform meydana getirilecek ve
bu şekilde de Türkiye'nin yeniden büyük, her anlamda inşasının ve ihyasının
meydana getirildiği sürece referandumdan sonra merhaba demiş olacağız. 
Millî Cumhurbaşkanlığı sistemimizin bize ve ülkemize
şimdiden hayırlı olmasını diler, hepinize saygılar sunarım. (AK PARTİ
sıralarından alkışlar)
BAŞKAN – Teşekkür ederim Sayın Taşkesenlioğlu.
Gündem dışı üçüncü söz, Anayasa değişikliği süreci
hakkında söz isteyen İstanbul Milletvekili Mehmet Akif Hamzaçebi’ye aittir.
Buyurun Sayın Hamzaçebi. (CHP sıralarından alkışlar)
3.- İstanbul Milletvekili Mehmet Akif Hamzaçebi’nin, Anayasa değişikliği
sürecine ilişkin gündem dışı konuşması
MEHMET AKİF HAMZAÇEBİ (İstanbul) – Sayın Başkan,
değerli milletvekilleri; Türkiye'nin iki yüz dokuz yıllık Anayasa, yüz kırk bir
yıllık da parlamenter sistem tecrübesi var. Kurtuluş Savaşı koşullarında
uygulanan 1921 Anayasası’nı bir kenara bırakacak olursak, 1876 tarihli Kanun-ı
Esasi’den bu yana bütün anayasalarımız parlamenter sistemi esas almıştır. 
Bir toplumun demokrasi hayatında yüz kırk bir yıllık
süre son derece önemli, uzun bir süredir. Yapılması gereken, yüz kırk bir
yıllık bu olağanüstü tecrübeyi ileriye taşımak, daha iyiyi, ortak iyiyi bulmak
iken şimdi tam tersini yapıyoruz, yüz kırk bir yıllık tecrübeyi heba ediyoruz.
Eğer bu teklif gerçekleşirse, yasalaşırsa, yürürlüğe girerse –yürürlüğe
girmeyeceği inancındayım, ancak yürürlüğe girerse- Osmanlı’dan bu yana
tarihimizdeki en büyük kırılmayı yaşayacağız dersem bu yanlış olmaz. Birlikte
yaşama umudu ortadan kalkacaktır. Hâlen muhtelif unsurlar, muhtelif değerler
etrafında bölünme eğilimi gösteren toplumsal yapımız parçalanma sürecine
girecektir.
Sayın Başkan, değerli milletvekilleri; şu anda
ülkemizin en önemli sorunu, bu parçalanmaya doğru giden, bölünmeye doğru giden
bu toplumsal yapımızı bütünleştirmek, kutuplaştırmayı ortadan kaldırmak ve
birlikte yaşama umudunu ayağa kaldırmaktır. Eğer bunu gerçekleştirmezsek
gelecek iyi olmayacaktır. Bunu gerçekleştirirsek, terör dâhil, ekonomideki
sorunlar dâhil her şeyin üstesinden geleceğimize inanıyorum.
Değerli milletvekili arkadaşlarım, bu teklif eğer
yasalaşırsa siyaset kurumu topluma umut olma, toplumun sorunlarını çözme
özelliğini kaybedecektir; Türkiye Büyük Millet Meclisi Cumhurbaşkanlığı
kararnameleri yoluyla yasama yetkisinin Cumhurbaşkanına devrediliyor olması
nedeniyle yasa yapabilme özelliğini kaybedecektir. Yasa yapabilme özelliğini
kaybeden Meclis, sorunların, taleplerin, isteklerin, umutların toplandığı bir
merkez olma özelliğini kaybedecektir; toplumun önünde siyaset kurumu güç
kaybedecektir. 
Şimdi, denilecek ki “Cumhurbaşkanlığı kararnamesi
yoluyla yasama yetkisi devredilmiyor.” Değerli milletvekilleri,
Cumhurbaşkanlığı kararnameleri çok açık bir şekilde yasa hükmündedir, teklifte
bu kararnamelere getirilmiş olan sınırlamalar pratikte hiçbir işe yaramayacaktır.
Şu andan örnek vermek isterim size, 1982 Anayasası’na göre olağanüstü hâl
kararnameleri ancak olağanüstü hâlin amacına uygun düzenlemeler yapmak amacıyla
çıkarılabilir ama daha geçtiğimiz hafta sonu değil, ondan önceki hafta sonu
yayınlanan 680 sayılı Kanun Hükmünde Kararname’yle Millî Piyango, at yarışları
ve diğer şans oyunlarına ilişkin düzenlemeler yapıldı. Bunların OHAL’le bir
ilgisi var mıdır? Yoktur. İşte, Cumhurbaşkanlığı kararnamesi, bu nedenle yasama
yetkisinin olduğu gibi Cumhurbaşkanı tarafından kullanılmasının aracı
olacaktır; bu yetki kimde olursa olsun, bunu şahıslarla, kişilerle ilişkili
olarak değerlendirmek yanlış olur. 
Teklif, görünüşte kuvvetler ayrılığını muhafaza ediyor
ama maddeler ayrıntısına girilip okunduğunda kuvvetlerin tek bir elde
toplandığını görüyoruz. Kuvvetlerin tek bir elde toplandığı anayasalar
görünüşte anayasalardır, göstermelik anayasalardır. Gelin bu göstermelik
anayasaya izin vermeyin. 
Çoğunluğun kararı her şey değildir sevgili arkadaşlar.
Bir kararın, bir yasanın arkasında Parlamento çoğunluğu varsa bu karar
demokratiktir demek yanlıştır. Parlamento çoğunluğu halkın iradesini temsil
ediyor, o nedenle halkın verdiği karar doğrudur dersek, klasik meşruiyet
anlayışını savunmuş oluruz.
Bir unsur daha var: “Demokratik meşruiyet”, “anayasal
demokrasi” gibi kavramlar var. Yani alınan kararın Parlamento çoğunluğuna
dayanılarak, halkın iradesine dayanılarak alınan kararın doğru ve adil olması
gerekir. Eğer adaletli değilse, adil değilse bu karar, o karar meşru değildir. 
AHMET HAMDİ ÇAMLI (İstanbul) – Millete gidiyoruz.
MEHMET AKİF HAMZAÇEBİ (Devamla) – Şimdi “Millete
gidiyoruz.” diyor arkadaşımız. Çok doğru söylüyor; 12 Eylül 2010 referandumunda
da millete gittik. (CHP sıralarından alkışlar) Şimdi, 12 Eylül 2010 referandumunda
yapılan değişikliğin tersi yapılıyor burada. Hangisi doğru? (AK PARTİ
sıralarından gürültüler) Referandumlarda oylananlar anayasa metinleri değildir,
kişilerin itibarlarıdır, güvenleridir. 
(Mikrofon otomatik cihaz tarafından kapatıldı) 
BAŞKAN – Sayın Hamzaçebi, bir dakika ek süre veriyorum,
toparlayın lütfen.
MEHMET AKİF HAMZAÇEBİ (Devamla) – Sayın Başkan,
toparlıyorum.
O nedenle, sadece ve sadece çoğunluğa dayanarak karar
alırsanız, bunun adı çoğunluğun tahakkümüdür. Gelin, buna izin vermeyin. 
Teklif bir cümleyle şöyle özetlenebilir: Bir
Cumhurbaşkanı seçiyoruz, geri kalan her şeyi Cumhurbaşkanı seçiyor. 
Sayın milletvekilleri, bunun demokrasiyle, anayasal
demokrasiyle hiçbir ilgisi yoktur. 
Atatürk dönemi anayasalarına, Atatürk dönemi Cumhurbaşkanlığı
modeline dönüyoruz benzetmeleri son derece yanlıştır. Atatürk döneminde, tek
parti döneminde bir başbakan vardı, Meclisten çıkan bir hükûmet vardı. Ayrıca,
o dönem, çok partili demokrasiyi, seçimleri hedef alan, sonuçta bunu başaran,
buna ulaşan bir dönemdi. 
Bu düzenlemeleri padişahlıkla ilişkilendirmek de son
derece yanlıştır. Şimdi, deniliyor ki: “Eğer bu geçerse, bu yetkileri
kullanacak kişi padişah olacaktır.” Asla katılmıyorum buna. Padişahın partisi
yoktu arkadaşlar. 1876 Anayasası’ndan sonra yapılan seçimlerde oluşan o
Meclis-i Mebusanda siyasi partilerin milletvekilleri vardı, padişahın seçtiği
bir milletvekili yoktu. Padişahın tek başına o Parlamentoyu feshetme yetkisi
yoktu. O Meclisten çıkan hükûmetin Meclis tarafından güvenoyuna tabi tutularak
düşürülmesi imkânı vardı. Bütün bunlar bu teklifte yok.
Değerli arkadaşlar, Tunus’un yaptığını neden
yapamıyoruz? O Arap Baharı hareketinin ilk başladığı ülke olan Tunus, 2014
yılında geniş katılımlı müzakerelerle bir anayasa yaptı. Yapılan anayasa 214
üyeli kurucu Mecliste 200 oyla kabul edildi. Biz bu kadar büyük tecrübesi olan
bir ülke olarak Tunus’un yaptığını yapabilme imkânına neden sahip değiliz
sevgili arkadaşlar? 
Sözlerimi daha fazla uzatmayacağım. 
(Mikrofon otomatik cihaz tarafından kapatıldı) 
MEHMET AKİF HAMZAÇEBİ (Devamla) – Sayın Başkanım… Son
cümlelerim Sayın Başkan.
BAŞKAN – Bir dakika daha süre veriyorum size Sayın
Hamzaçebi, lütfen tamamlayın.
MEHMET AKİF HAMZAÇEBİ (Devamla) – Çok teşekkür ederim
bu toleransınız için Sayın Başkan.
Sevgili arkadaşlar, Tunus’un yaptığını yapabiliriz. Biz
çok daha büyük bir ülkeyiz, çok daha büyük bir tecrübeye sahip bir ülkeyiz.
1995 yılında, o zamanki Parlamentoda çok geniş bir katılımla, mutabakatla büyük
bir Anayasa değişikliği gerçekleştirdik. 2001 yılında yine Adalet ve Kalkınma
Partisinin kurucularının mensup olduğu o dönemki Refah Partisinin katılımıyla,
tüm partilerin katılımıyla, uzlaşmayla büyük bir Anayasa değişikliği
gerçekleştirdik. 2004 yılında Adalet ve Kalkınma Partisi ve Cumhuriyet Halk
Partisinin oluşturduğu o Parlamentoda uzlaşmayla büyük Anayasa değişiklikleri
gerçekleştirdik. Şimdi aynısını yapmamak için hiçbir neden yok ama eğer “Bunu
biz yapacağız.” diyorsanız halktan geçeceğine inanmıyorum, bunu düşünmüyorum,
halkın sağduyusuna güveniyorum ama bu, buradan çıkacak olan bu karar, asla
demokratik olmayacaktır. 
Hepinize saygılar sunuyorum. (CHP sıralarından
alkışlar)
BAŞKAN – Teşekkür ederim Sayın Hamzaçebi. 
Sayın milletvekilleri, şimdi, sisteme giren 15
milletvekiline, yerlerinden birer dakika söz vereceğim. 
Söz vereceğim sayın vekillerin isimlerini okuyorum:
Sayın Hurşit Yıldırım, Sayın Topal yerine Sayın Tüm, Sayın Gürer, Sayın
Akyıldız, Sayın Çongar, Sayın Engin, Sayın Deligöz, Sayın Aydın, Sayın Akın,
Sayın Şeker, Sayın Tarhan, Sayın Yedekci, Sayın Gaytancıoğlu, Sayın Yıldırım,
Sayın Atıcı, Sayın Durmuşoğlu.
BAŞKAN – Sayın Hurşit Yıldırım, sizinle başlıyoruz,
buyurun.
V.- AÇIKLAMALAR
1.- İstanbul Milletvekili Hurşit Yıldırım’ın, siyaset ve Meclis
tarihinde çok önemli bir değişikliğin arifesinde olunduğuna ve bu denli önemli
değişikliklerde milletin görüşünü almanın millî iradenin gereği olduğuna
ilişkin açıklaması
HURŞİT YILDIRIM (İstanbul) – Sayın Başkan, değerli
milletvekilleri; siyaset ve Meclis tarihimizde çok önemli bir değişikliğin
arifesindeyiz. Hepimize tarihî görevler düşmektedir. Bu denli önemli
değişikliklerde -biz milletin vekilleri olarak- bu değişiklik tekliflerini ve
tarihî kararları emanetin asıl sahibi olan millete götürmek, milletin görüşünü
almak millî iradenin gereğidir. Anayasa değişiklik tekliflerinde söz de, karar
da milletin olmalıdır. Milletin hakemliğinden, milletin kararlarından daha
doğru bir karar olamaz. Egemenlik kayıtsız şartsız milletin diyorsak milletin
kararlarından korkmamalıyız. Cumhurbaşkanlığı sistemi, milletimizi daha çok
birleştirecek, güçlü Türkiye hedeflerimize daha çabuk ulaşmamızı sağlayacaktır.
Ülkemiz küresel şer güçler tarafından sıkıştırılmak
isteniyor. Kırk yıldır siyaset gündemimizde olan işbu Anayasa değişikliği
tekliflerine her zamankinden daha çok ihtiyaç duymaktayız. Siyasi romantizmi
bir kenara bırakarak, ülke gerçeklerini göz önüne alarak karar vermeliyiz.
Yaşasın millet, yaşasın millî irade diyor, saygılar
sunuyorum.
BAŞKAN – Teşekkür ederim.
Sayın Topal yerine Sayın Tüm.
2.- Balıkesir Milletvekili Mehmet Tüm’ün, Balıkesir Büyükşehir
Belediyesinin Bandırma’nın 1/5.000’lik planını bir türlü yapmadığına ve
Bandırma Belediyesi Cumhuriyet Halk Partili olduğu için ayrımcılık mı
yapıldığını öğrenmek istediğine ilişkin açıklaması
MEHMET TÜM (Balıkesir) – Teşekkür ederim Sayın Başkan.
Büyükşehir Belediyesi Yasası’na göre 1/5.000’lik plan
yapma hakkı büyükşehir belediyelerine verilmiştir. Balıkesir Büyükşehir
Belediyesi, yeni ilçe olmalarına karşın merkezdeki Altıeylül ve Karesi ilçelerinin
5.000’lik planlarını yapmıştır ancak tarihî bir ilçe olan Bandırma’nın planını
bir türlü yapmıyor.
Sayın Bakana soruyorum: Bandırma Belediyesi Cumhuriyet
Halk Partili olduğu için mi ayrımcılık yapılıyor? Balıkesir Büyükşehir
Belediyesi bu tür ayrımcılığı hep yapmaktadır. Buna karşı bir önlem almayı
düşünüyor musunuz? Belediye Yasası’nda ayrımcılığı ortadan kaldıracak bu
düzenlemeyi yapacak mısınız? Örneğin “Belirli bir süre içerisinde yapılmayan
planları ilçe belediyelerinin kendisi yapar.” hükmünü koyacak mısınız? Bandırma
halkı bu ayrımcılığa son vermek konusunda Hükûmetten açıklama beklemektedir. 
BAŞKAN – Sayın Gürer…
3.- Niğde Milletvekili Ömer Fethi Gürer’in, Hükûmetten atama bekleyen
öğretmenlerin atamalarının yapılmasını talep ettiğine ilişkin açıklaması
ÖMER FETHİ GÜRER (Niğde) – Teşekkürler Sayın Başkan.
Atama bekleyen öğretmenler umutla Hükûmetten bir haber
beklemektedir. Ataması yapılmamış 300 bine yakın öğretmenin aileleri de
kendileri de mağdur durumdadır. Daha önce Hükûmet, şubat ayında bir alım
yapılacağını duyurmuştu ancak bununla ilgili de şu ana kadar kapsamlı bir
açıklama kamuoyuna yapılmadı. Doğal olarak da atama bekleyen öğretmenlerin
durumu ortada duruyor. Şu anda, farklı açıklamalarda, 60 binin üzerinde
öğretmen açığı bulunurken neden atama bekleyen öğretmenlerin ataması
yapılmıyor? Bir an önce atama bekleyen öğretmenlerin sorunlarına eğilinmesini
ve bunların atamasının yapılmasını Hükûmetten talep ediyorum. 
Teşekkür ederim. 
BAŞKAN – Teşekkür ederim ben de. 
Sayın Akyıldız…
4.- Sivas Milletvekili Ali Akyıldız’ın, kapatılan Gemerek Çiftçi Malları
Koruma Başkanlığı üyelerinden bazılarına icra takibi başlatılmasına ilişkin
açıklaması
ALİ AKYILDIZ (Sivas) – Teşekkür ediyorum Sayın
Başkanım. 
Gemerek Çiftçi Malları Koruma Başkanlığı tarafından
2005’li yıllarda kır bekçisi olarak çalıştırılan bir kişi için ödenmeyen sosyal
güvenlik primlerinin, üzerinden on yıldan fazla zaman geçmesine, Çiftçi Malları
Koruma Başkanlığının kapanmasına ve bu süreçte de çok farklı Yönetim Kurulu
üyeleri görev yapmasına rağmen, bugün sadece bulabildiğiniz ya da
ulaşabildiğiniz Yönetim Kurulu üyelerinden 222 bin liranın üzerinde bir parayı
tahsil etmek için icra takibi başlatmışsınız. Zaten on beş yıllık iktidarınızda
yanlış tarım politikalarıyla perişan ettiğiniz, ekmeğe muhtaç duruma
düşürdüğünüz çiftçi kardeşlerimizi bu defa da icra yoluyla âdeta ölüme terk
etmeye çalışıyorsunuz. Ama, zaten sizin, ülke tarımı gibi bir derdiniz yok,
varsa yoksa bir kişiyi diktatör yaparak rejimi değiştirmekten başka bir derdiniz
de yok. 
Sayın Bakan, ayakkabı kutularında kaçırdığınız millî
servetten birazcık ayırırsanız bu kardeşlerimizin borcunu kapatırsınız ve benim
Sivaslı kardeşlerimi de ölüme terk etmemiş olursunuz. 
BAŞKAN – Sayın Çonkar…
5.- İstanbul Milletvekili Ahmet Berat Çonkar’ın, Batı dünyasında
Türkiye’ye ve AK PARTİ’ye yönelik ön yargılarıyla bilinen bazı siyasi
çevrelerin ve taraflı basın-yayın organlarının Anayasa değişikliği üzerinde
negatif bir algı oluşturma çabası içerisinde olduklarına ilişkin açıklaması
AHMET BERAT ÇONKAR (İstanbul) – Teşekkür ederim Sayın
Başkanım. 
Anayasa değişikliği konusu, bizlerin Parlamentodaki
müzakereleri dışında basın-yayın organlarımızca ve halkımızca da çok boyutlu
olarak tartışılıyor, değerlendiriliyor. Batı dünyasında ise Türkiye’ye ve AK
PARTİ’ye yönelik ön yargılarıyla bilinen bazı siyasi çevreler ve taraflı
basın-yayın organları Anayasa değişikliği üzerinde negatif bir algı oluşturma
çabası içerisindeler. Eksik olmasınlar, ülkemizdeki demokrasinin sıhhati
konusunda endişelerini her fırsatta izhar ediyorlar. Ancak, demokrasiyi ön
plana çıkararak ortaya koydukları bu tutumlarının arkasında, Anayasa
değişikliğiyle ortaya çıkacak, millî iradeye dayanan güçlü ve etkin iktidarlar
ve bu sayede ülkemizin dış müdahalelere karşı daha korunaklı hâle gelmesi
gerçeği vardır. Asıl dertleri, demokrasimizin geleceğine dair kaygıları değil,
ülkemiz üzerindeki nüfuzlarını daha da kaybedeceklerine yönelik endişeleridir. 
Aziz milletimiz gerçekleri en iyi şekilde görmektedir
ve bu konuda da basiretiyle ülkemiz için en doğru kararı verecektir.
Teşekkür ederim.
BAŞKAN – Teşekkür ederim.
Sayın Engin…
6.- İstanbul Milletvekili Didem Engin’in, toplumsal barışı imha edecek,
ekonomik sorunları derinleştirecek, demokrasiyi rafa kaldıracak bir Anayasa değişikliği
teklifinin Meclisten geçirilmeye çalışıldığına ilişkin açıklaması
DİDEM ENGİN (İstanbul) – Hükûmete sesleniyorum:
Hatırlar mısınız, 2002’de iktidarı sıfır terörle devralmıştınız. On dört yıllık
tek başınıza iktidarınızın sonucunda bugün ülkemiz bir terör sarmalının içinde.
Bir zamanlar özgürlüklerden, ileri demokrasiden bahsederken bugün yasaklarla,
baskıyla, gözaltılarla, tutuklamalarla anılıyorsunuz. Halkımızın yaşam tarzına
müdahalede bulunanları cesaretlendiriyorsunuz. Mısır’da laikliği överken bugün
kendi ülkemizde laikliği savunanları hapse atıyorsunuz. Bir zamanlar ekonomik
istikrardan bahsederken bugün hatalı ekonomik politikalarınızla ülkemizdeki
istikrarsızlığın bizatihi sebebi hâline geldiniz. Ülkemizin içinde bulunduğu
karamsarlığın ve umutsuzluğun adresi oldunuz. Şimdi ise toplumsal barışımızı
imha edecek, ekonomik sorunlarımızı derinleştirecek, demokrasimizi rafa
kaldıracak bir Anayasa değişikliği teklifini bu Meclisten geçirmeye
çalışıyorsunuz. Hayır, bu o kadar basit değil. İçte ve dışta tüm hatalarınızın
suçunu başkalarına atarak sorumluluklarınızdan kaçamazsınız. Halkımız karşısına
çıkan ilk sandıkta elbet hatalarınızın hesabını soracaktır. 
BAŞKAN – Sayın Deligöz…
7.- Erzurum Milletvekili Orhan Deligöz’ün, Reina saldırısını gerçekleştiren
teröristi yakalayarak büyük bir başarıya imza atan İçişleri Bakanına ve Emniyet
güçlerine teşekkür ettiğine ve AK PARTİ ile MHP’nin ortak teklifi olan Anayasa
değişikliğine CHP’nin de destek vereceğini ümit ettiğine ilişkin açıklaması
ORHAN DELİGÖZ (Erzurum) – Sayın Başkan, değerli
milletvekilleri; Ortaköy’de 39 kişinin katili olan, terör örgütlerinin maşası
Maşaripov’u yakalayarak büyük bir başarıya imza atmış olan Sayın İçişleri
Bakanımız Süleyman Soylu’ya ve Emniyet güçlerimize teşekkür ediyorum. 
1980’de askerî darbeyle yapılmış olan 1982
Anayasası’ndan kalma vesayetçi maddeleri değiştirmek suretiyle ülkemizi daha
ileriye taşıyacak, müreffeh ve kalkınmış yeni bir Türkiye oluşturacak olan
Anayasa değişikliği çalışmalarımızın ikinci turuna başlamış bulunmaktayız. 
Rahmetli Alparslan Türkeş’in, Turgut Özal’ın, Süleyman
Demirel’in ve Necmettin Erbakan’ın da hayali olup gerçekleştiremedikleri bu
değişikliği yapmak biz 26’ncı Dönem milletvekillerine nasip olmaktadır. 
AK PARTİ ile MHP’nin ortak teklifi olan bu değişikliğe
CHP’li arkadaşların da sağduyulu ve aklıselim davranarak destek vereceklerini,
emek vereceklerini ümit ediyor, yüce Meclisi saygıyla selamlıyorum.
BAŞKAN – Teşekkür ederim Sayın Deligöz.
Sayın Aydın…
8.- Bursa Milletvekili Erkan Aydın’ın, Anayasa’ya aykırı, demokratik
rejimi tek adam rejimine dönüştüren, hukuk dışı Anayasa değişikliği teklifinin
ikinci turuna başlanacağına ve milletvekillerini bir kez daha düşünmeye davet
ettiğine ilişkin açıklaması
ERKAN AYDIN (Bursa) - Teşekkür ederim Sayın Başkan. 
Anayasa’ya aykırı, demokratik rejimi tek adam rejimine
dönüştüren, hukuk dışı, sadece darbe dönemlerinde görülen ve dünyada pek de
benzeri olmayan Anayasa değişikliği teklifinin ikinci turuna başlıyoruz.
Hükûmet şimdiden kolları sıvamış olacak ki laik, bilimsel eğitimi değiştirmeye
başladı, tıpkı Amerikan ordusunun Irak’a ilk girdiğinde ilk olarak Bağdat
Kütüphanesini imha etmesi gibi. Hükûmet de cumhuriyetin kurucuları olan Yüce
Önder Atatürk ile İnönü’yü ders kitaplarından çıkarmaya hazırlanıyor. Hızını
alamadı, bilim tarihine de el atıp Evrim Teorisi’ni de kitaplardan çıkardı, bu
gidişle yerçekimini de reddederse kimse şaşırmayacak. “Hükûmet ülkeyi uçuruma
sürüklüyor.” demeyeceğim, uçurumun tam kenarına dayadı, ikinci tur uçurumdan
dönmek için son şans. Bu değişikliğe “Evet.” diyen milletvekillerimizi bir kez
daha düşünmeye davet ediyorum.
BAŞKAN – Sayın Akın…
9.- Balıkesir Milletvekili Ahmet Akın’ın, Türkiye Cumhuriyeti’nin güçler
ayrılığı üzerine inşa edilmiş, çağdaş, laik ve hukukun üstünlüğüne dayalı bir
rejim olduğuna ve Türkiye Cumhuriyeti’nin bu özelliklerini ortadan kaldıracak
Anayasa değişikliğinin bir yıkım projesi olduğuna ilişkin açıklaması
AHMET AKIN (Balıkesir) – Cumhuriyet, halk
egemenliğidir, özgürlüktür, bağımsızlıktır. Türkiye Cumhuriyeti güçler ayrılığı
üzerine inşa edilmiş, çağdaş, laik ve hukukun üstünlüğüne dayalı bir rejimdir.
Türkiye Cumhuriyeti’nin bu özelliklerini ortadan kaldıracak Anayasa değişikliği
bir yıkım projesidir. Cumhuriyetle ve cumhuriyetin kazanımlarıyla sorunu
olanların ve Lozan’dan bu yana Türkiye’de gözü olanların ortak yapımı bir
projedir. Lozan’ı reddedip Sevr özlemi içinde olanların, bu millete özgürlüğü,
demokrasiyi çok görenlerin projesidir. Bu, iddia edildiği gibi yerli ve millî
değildir; aynısını, benzerlerini tarih, dünya coğrafyasının çeşitli yerlerinde
“diktatörlük” adı altında çok gördü. Yerli ve millî bir rejim arıyorsanız
sarılacağınız tek rejim, Atatürk ve kahraman arkadaşlarının öncülüğünde savaş
alanlarında kurulan modern Türkiye Cumhuriyeti’dir.
BAŞKAN – Sayın Şeker….
10.- İstanbul Milletvekili Ali Şeker’in, tutuklu bulunan Hüsnü
Mahalli’nin durumuna ilişkin açıklaması
ALİ ŞEKER (İstanbul) – Sayın Başkan, Hüsnü Mahalli
tutuklu olarak Cerrahpaşada yatmaktadır. Kendisini ziyaret ettim, bağışıklık
sistemi çökmüş durumda, bundan dolayı da hematolojik tedavi görmesi gerekiyor,
bacakları felç. Tutuklu olarak yargılanmaması gereken bir konuda maalesef
tutuklu. Bir yandan tutuklu; hijyen yok, kadın-erkek tuvaletinin ortasında bir
banyo var, burada hijyenin korunması mümkün değil. Stres altında, 3 kişiyle
yatıyor; 1 gardiyan, 1 jandarmayla birlikte gece uyku uyumuyor. Bir yandan da
verilen yemeklerden yemediği yemekler çıkarsa kantinden, dışarıdan yemek
servisi yaptırması yasaklandığı için aç bırakılıyor, aç kalıyor ve stres
altında hastalığı daha da ilerliyor. Bir an önce bu tutukluluğuna son vermek
gerekiyor. Haksız yere… Gazeteci olarak başından beri “Suriye politikası
yanlış.” diyordu. Daha bugün uyandı AKP, Numan Kurtulmuş “Yanlış.” demeye başladı.
Başından beri doğru söyleyeni tutuklu olarak orada bulundurmak kabul edilemez. 
Teşekkür ediyorum.
BAŞKAN – Teşekkür ederim.
Sayın Tarhan…
11.- Kocaeli Milletvekili Tahsin Tarhan’ın, son günlerde Türk sporundaki
rekabeti centilmenlik, barış ve dostluk anlayışının dışına çıkaran olaylar
yaşandığına ve Gençlik ve Spor Bakanlığının konuyla ilgilenmesi gerektiğine
ilişkin açıklaması
TAHSİN TARHAN (Kocaeli) – Teşekkür ederim Sayın Başkan.
Son günlerde Türk sporunda zarar veren, spordaki
rekabeti centilmenlik, barış ve dostluk anlayışının dışına çıkaran olaylar
yaşanmaktadır. Özellikle futbolda hakemlerde kutuplaşmalar, kulüplere verilen
gözdağı gibi son derece yanlış ve üzücü restleşmeler basında yer almaktadır. Bu
nedenle hakemlerden spor kulüplerine, taraftarlardan federasyona kadar herkesin
kendisini sorgulaması gerekiyor. Çünkü kulüpler arası rekabet dostluğun dışına
çıkmış, düşmanlık boyutuna gelmiştir. Buradan uyarıyorum, bu çekişmeler âdeta
bir terör sorunu gibi can yakacak boyuta gelecektir. Bu nedenle, Spor Bakanlığı
konuyla ilgili olarak gereğini yapmalıdır.
BAŞKAN – Sayın Yedekci…
12.- İstanbul Milletvekili Gülay Yedekci’nin, Mustafa Kemal Atatürk ve
İsmet İnönü’yü ders kitaplarından çıkaran Millî Eğitim Bakanlığını kınadığına
ve Anayasa değişiklik teklifinin yasalaşması hâlinde Türkiye Cumhuriyeti’nin
demokratik, laik ve hukuk devleti olma niteliğini yitireceğine ilişkin
açıklaması
GÜLAY YEDEKCİ (İstanbul) – Teşekkür ediyorum Sayın
Başkan.
Daha teklif yasalaşmadan Mustafa Kemal Atatürk ve İsmet
İnönü kitaplardan çıkarılmaya başlandı. Millî Eğitim Bakanlığının bu
uygulamasını kınıyoruz. Teklifin yasalaşması hâlinde Türkiye Cumhuriyeti
demokratik, laik ve hukuk devleti olma niteliğini yitirecektir. Böyle bir
gelişmenin ülkemizi terör, ekonomik sıkıntılar ve savaş tehdidi altında
bulunduğu bir dönemde daha da ayrıştırarak içeride ve dışarıda çok ciddi
badirelerin içine atacağını görüyor ve bundan derin endişe duyuyoruz. Ülkemizi
ekonomik, siyasi, sanatsal, eğitimsel alanda yıkma anlamına gelen bu Anayasa
teklifine “Hayır.” diyoruz ve ayağa kalkıyoruz. 
Şairin de dediği gibi: 
“Nerede olursan ol,
İçerde, dışarda, derste, sırada,
Yürü üstüne üstüne,
Tükür yüzüne celladın,
Fırsatçının, fesatçının, hayının...
Dayan kitap ile
Dayan iş ile.
Tırnak ile, diş ile,
Umut ile, sevda ile, düş ile
Dayan rüsva etme beni.” 
İnanıyoruz iyi yürekli insanlar kazanacak, iyi insanlar
kazanacak, başka çaresi yok.
BAŞKAN – Sayın Gaytancıoğlu…
13.- Edirne Milletvekili Okan Gaytancıoğlu’nun, Maliye Bakanlığına at
antrenörü ve Sosyal Güvenlik Kurumuna çizgi film mezunu birisinin atanmaları
konusunda bir açıklama beklediğine ilişkin açıklaması
OKAN GAYTANCIOĞLU (Edirne) – Teşekkür ederim Sayın
Başkan.
Geçtiğimiz günlerde işsizlik rakamları açıklandı.
Ülkemizde diplomalı işsizliğin önemli bir bölümünü iktisadi ve idari bilimler
fakültesi mezunları oluşturmaktadır. Geçtiğimiz yıllarda, İktisadi İdari
Bilimler Fakültesi mezunlarının önemli bir kaynağı olan Maliye Bakanlığı
bünyesine at antrenörü, tekrar söylüyorum at antrenörü ataması yapılmıştır.
Binlerce işsiz maliye mezunu varken ve uzmanlaşmanın hayati önem taşıdığı
günümüzde liyakat esaslarına uyulmadan alım yapıldığı iddialarına neden olan bu
atamalar neden yapılmaktadır? Daha önce, Sosyal Güvenlik Kurumu, çizgi film
mezunu birini “özel nitelikli” kodu ekleyerek 66 KPSS puanıyla istihdam
etmiştir. Çizgi film mezunu bir bireyin SGK’da, at bakıcısı birinin Maliye
Bakanlığında ne iş yapacağını çok merak ediyor, bir açıklama bekliyorum.
BAŞKAN – Sayın Yıldırım...
14.- Adıyaman Milletvekili Behçet Yıldırım’ın, tutuklu 11 HDP
milletvekilinin Anayasa değişikliği görüşmelerine katılamamalarının tam bir
garabet olduğuna ve HDP Grubu olarak kuvvetler ayrılığını ortadan kaldıran bu
sistemden yana olmalarının mümkün olmadığına ilişkin açıklaması
BEHÇET YILDIRIM (Adıyaman) – Teşekkürler Başkanım. 
Bugün “Anayasa değişikliği” adı altında getirilen yasa
tasarısının ikinci tur görüşmelerine başlıyoruz. Eş genel başkanlarımızın, grup
başkan vekillerimizin, toplamda 11 milletvekilimizin bu görüşmelere katılamamaları,
görüşlerini ifade edememeleri tam bir garabettir. Özünde OHAL ve kanun
hükmündeki kararnameyle rafa kaldırılan demokrasiyi tamamen ortadan kaldıracak
olan bu yasaya “Evet.” demek, Türkiye halklarının intiharıdır. Her gün yüzlerce
telefon, mesaj ve mail almaktayız, “Sakın bu yasaya geçit vermeyin.” diye.
Halkımız müsterih olsun, bizim HDP Grubu olarak yasama, yürütme ve yargıyı tek
elde toplayan, kuvvetler ayrılığını tamamen ortadan kaldıran bu sistemden yana
olmamız mümkün değildir. Türkiye'nin temel gündemi bu tek adam yasası olmamalı,
öncelikli hedefimiz tam demokrasi, özgürlükler, iç barış ve kaotik durumdan
çıkış olmalıdır. Bizleri bu konuda uyaran, yasaya “Hayır.” dememizi isteyen
halkımızın talepleri, temennileri, bizim de istek ve temennilerimizdir. 
BAŞKAN – Sayın Atıcı...
15.- Mersin Milletvekili Aytuğ Atıcı’nın, Cumhurbaşkanlığı sistemi ve
rejim değişikliği konusunda parti ayrımı yapmadan herkese seslenmek istediğine
ilişkin açıklaması
AYTUĞ ATICI (Mersin) – Değerli arkadaşlar, Cumhurbaşkanlığı
sistemi ve rejim değişikliği için parti ayrımı yapmadan herkese seslenmek
istiyorum:
Atatürk’e bile verilmeyen Meclisi feshetme yetkisini
bir tek kişiye vermeye razı mısınız? 
Sorgusuz sualsiz savaş ilan etme yetkisini bir tek
kişiye vermeye razı mısınız? 
80 milyon kişiden toplanan devlet bütçesinin bir tek
kişi tarafından kullanılmasına razı mısınız?
Terör azalmadığı hâlde, ekonomi kötüye gittiği hâlde
tüm yetkileri bir tek kişiye vermeye razı mısınız? 
Bu kadar çetrefilli bir coğrafyada uluslararası anlaşma
yapma yetkisini bir tek kişiye vermeye razı mısınız?
Bir tek kişinin Parlamentonun çoğunluğunu belirlemesine
razı mısınız?
Bir tek kişinin yüksek yargı üyelerini belirlemesine
razı mısınız? Razı değilseniz, rejim değişikliğine hep birlikte “hayır”
demeliyiz. (CHP sıralarından alkışlar)
BAŞKAN – Sayın Durmuşoğlu…
16.- Osmaniye Milletvekili Mücahit Durmuşoğlu’nun, aralarında Osmaniyeli
Mahmut Ava’nın da bulunduğu Diyarbakır’da şehit düşen polislere Allah’tan
rahmet dilediğine, Reina saldırısını gerçekleştiren teröristin yakalanması
nedeniyle İçişleri Bakanını ve Emniyet mensuplarını kutladığına ve Anayasa
değişikliğine, siyasi istikrar, daha fazla temsil hakkı, hızlı ve etkili bir
yürütme ve yargının bağımsızlığı için “evet” dediklerine ilişkin açıklaması
MÜCAHİT DURMUŞOĞLU (Osmaniye) – Teşekkürler Sayın
Başkan. 
Diyarbakır’ın Sur ilçesinde şehit düşen, aralarında
Osmaniyeli hemşehrimiz, polis memuru Mahmut Ava’nın da bulunduğu
kahramanlarımıza Allah’tan rahmet, yaralılarımıza acil şifalar diliyorum.
İstanbul’da yılbaşı gecesindeki hain saldırıyı
gerçekleştiren teröristin güvenlik güçlerimizin başarılı bir operasyonuyla
yakalanmasında olduğu gibi, şu an canla başla mücadele eden İçişleri Bakanımız
Sayın Süleyman Soylu’yu ve tüm kahramanlarımızı kutluyorum. Sayın
Cumhurbaşkanımızın terör örgütlerine yönelik olarak dün yaptığı çağrıyı Gazi
Meclisimizin çatısı altında bir kez daha tekrar edeceğim: “Elinizden geleni
ardınıza koymayın, elinizden geleni ardınıza koymayın, elinizden geleni
ardınıza koymayın.” 
Bugün ikinci tur görüşmelerine başlayacağımız Anayasa
değişikliği teklifiyle ilgili bazı noktaları özellikle vurgulamak istiyorum:
Biz kalıcı siyasi istikrar için “evet” diyoruz. Biz daha fazla temsil hakkı
için “evet” diyoruz. Biz hızlı ve etkili bir yürütme için “evet” diyoruz. Biz
yargının bağımsızlığı ve tarafsızlığı için “evet” diyoruz. Biz rejim
değişikliği için değil, sistem değişikliğine “evet” diyoruz. 
Teşekkür ederim. 
BAŞKAN – Teşekkür ederim. 
Şimdi, söz talebinde bulunan grup başkan vekillerine
söz vereceğim. 
Sayın Yıldırım, buyurun. 
İki dakikadır süreniz. 
17.- Muş Milletvekili Ahmet Yıldırım’ın, Cumhurbaşkanının Halkların
Demokratik Partisini hedef gösteren bazı ifadelerde bulunduğuna, BİRLEŞİK
METAL-İŞ’in grevinin millî güvenlik gerekçesiyle altmış gün ertelenmesine,
yargının HDP’ye dönük siyasi soykırım operasyonlarını sürdürdüğüne ve
DAİŞ’liler sabit ikametgâhtan ötürü serbest bırakılırken 63 yaşındaki kanser
hastası Mehmet Ekici’nin bir basın açıklamasına katıldığı için Malazgirt’te
gözaltına alınmasına ilişkin açıklaması
AHMET YILDIRIM (Muş) – Teşekkür ederim Sayın Başkan. 
Sayın Başkan, dün, Cumhurbaşkanı, yapmış olduğu bir
konuşmada yine partimizi hedef gösteren, asla bizim ilişki içerisinde
olmadığımız güçlerle ilişki içerisinde gösteren, sözlerini çarpıtan ve
Parlamentoda polise, askere, korucuya saldırdığımızı söyleyen ve
Diyarbakır’daki polislerin hayatını kaybetmesi üzerinden siyasi bir nemalanma
çıkardığımızı mesnetsizce partimize yöneltmiştir. Oysaki, dün, sizin şahitliğinizde
ve Parlamentonun şahitliğinde, Diyarbakır’daki olayı kabul edilemez
bulduğumuzu, sebebi ne olursa olsun, kimden gelirse gelsin bunu reddettiğimizi
ve bunlara başsağlığı dileyen ilk parti olduğumuzu bütün Genel Kurulun
şahitliğinde özellikle ifade ettik partimiz adına. Buna rağmen, bakın, dün
hedef gösterildi, bugün Hatay’da 50’ye yakın il, ilçe yöneticimiz resmen
Cumhurbaşkanının talimatıyla… Çünkü, bunların, bu açıklamaların sonrasında hep
partimize dönük siyasi operasyonlar yapılmaktadır. Anlaşılan o ki Cumhurbaşkanı
yeni bir referandum sürecinde ülkeyi militarize ederek, gerçek gündeminden
kopararak, partimizi hedef göstererek bir atmosfer yaratmaya çalışıyor, aynen 1
Kasım sürecinde olduğu gibi; “Ya kaos ya 400 milletvekili.”, çok iyi
hatırlıyoruz Cumhurbaşkanının bu cümlelerini. 
Yine, değerli milletvekilleri, Cumhurbaşkanı, yine,
ülke gündeminden kopuk Asil Çelik Sanayi Ticaret Anonim Şirketine bağlı
BİRLEŞİK METAL-İŞ’in grevini millî güvenlik gerekçesiyle altmış gün
ertelediğini dün ifade etti, bugün Resmî Gazete’de yayımlandı. Bir emek
örgütünün hak arama sürecinin millî güvenlikle nasıl bir ilgisi olabilir? 
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
Bir dakika daha veriyorum Sayın Yıldırım.
AHMET YILDIRIM (Muş) – Tabii, ülkenin yargısı bir
yandan partimize dönük siyasi soykırım operasyonlarını yürütürken… Bakın,
bugün, bu sabah benim seçim bölgem olan Muş’un Malazgirt ilçesinde 63 yaşındaki
Mehmet Ekici, bir kanser hastası ve son evre; kemoterapiden dönerken bir basın
açıklamasına katıldığı için gözaltına alınmış; ibretlik bir durumdur. Biz,
tabii, yargının, DAİŞ’li tutuklu sanıkları sabit ikametgâh gerekçesiyle serbest
bırakmakla meşgul olduğunu iyi biliyoruz. DAİŞ’lileri sabit ikametgâhtan ötürü
serbest bırakan yargı, 63 yaşındaki beyin kanseri ve son evresini yaşayan
Mehmet Ekici’yi Malazgirt’te gözaltına almıştır; ibretlik bir durumdur. Şu anda
gözaltında tutulmaktadır, belki de hiç tutuklanmasına, yargılanmasına mahal
kalmaksızın gözaltındayken hayatını kaybedecektir diyorum. 
Bütün Genel Kurulu saygıyla selamlıyorum.
BAŞKAN – Teşekkür ederim Sayın Yıldırım.
Sayın Özel…
18.- Manisa Milletvekili Özgür Özel’in, Cumhuriyet Halk Partisi olarak
olağanüstü hâlin ilan edilmiş olduğu, korku, endişe, kaygı ve tehditlerin egemen
olduğu bir süreçte Anayasa görüşmelerini ve bir referandumu sağlıklı
bulmadıklarına ve Anayasa’ya ve İç Tüzük’e uygun, tam bir gizlilik hâli içinde
oylar kullanıldığı takdirde oturumların bu Meclisin millete vermesi gereken
mesaja uygun olarak seyredeceğine ilişkin açıklaması
ÖZGÜR ÖZEL (Manisa) – Teşekkür ederim Sayın Başkan.
Dün akşam geç saatlere kadar süren bir birleşimin
sonucunda “Emekli Sandığı Kanununda Değişiklik Yapan Kanun” olarak isim almış
bir torba yasayı geçirdik. İçinde bizlerin desteklediği, vatandaşın beklediği
birkaç madde vardı, onlara yürekten destek verdik, hatta bazı önergelerde 4
parti ortaklaşarak katkı sağladık. Ama bir diğer yandan da asla kabul edilemez
maddeler vardı, torba yasa mantığı içinde, kendi mantığı içinde bunlara da
Cumhuriyet Halk Partisi olarak olabildiğince en net muhalefetimizi yaptık. 
Bugün artık Anayasa görüşmelerinin ikinci turu
başlıyor. Elbette, birinci tur oylamalarıyla ilgili, oy kullanma düzeniyle
ilgili, Anayasa’da ve İç Tüzük’te açıkça belirtilen gizlilik kuralına
uyulmamasıyla ilgili birtakım tespitlerimizi ve ikinci turla ilgili
taleplerimizi ilerleyen zamanlardaki olabilecek usul tartışmalarında aldığımız
sözlerde ifade edeceğiz. 
Biz Cumhuriyet Halk Partisi olarak olağanüstü hâlin
ilan edilmiş olduğu; âdeta, OHAL’in havadaki oksijeni tükettiği, kimsenin
sağlıklı düşünemediği; korku, endişe, kaygıların egemen olduğu; gazetecilerin,
akademisyenlerin, düşünen herkesin gözaltı, uzun gözaltı ve ön infaz
niteliğindeki tutuklamalarla tehdit altında olduğu bir süreçte Anayasa
görüşmelerini ve bir referandumu sağlıklı bulmuyoruz. 
Bugün burada, biraz önce iktidar partisinden söz alan
bazı saygıdeğer milletvekillerinin de ikinci tur oylamaları öncesinde gerilimi
artırıcı ve meydan okuyucu ifadelerini son derece tehlikeli, yersiz, tahrik
edici ve talihsiz bulduğumu ifade etmeliyim. 
Bundan sonraki süreçte, Cumhuriyet Halk Partisi olarak
Anayasa’ya ve İç Tüzük’e uygun, tam bir gizlilik hâli içinde oylar kullanıldığı
takdirde…
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
ÖZGÜR ÖZEL (Manisa) – …oturumların, bu Meclisin millete
vermesi gereken mesaja uygun olarak seyredeceğine ve sizin buna riyaset makamı
olarak en üst düzeydeki katkıyı sağlayacağınıza inanıyoruz. 
Bütün arkadaşlardan bu kadar inandıkları, bu kadar
güvendikleri, bu kadar savundukları bir sistemde oylarını kapalı verecek kadar
öz güven sahibi olmalarını, iktidar partisi grubundan bu 316 imzanın –ki
sürekli dile getiriliyor- gereğini milletvekillerinin yapmakta herhangi bir
denetime, gizli oyun alenileştirilmesine tevessül etmeyeceklerini ümit
ediyorum. Aksi durumda, yapılacak oylamaların meşruiyeti olmayacağı gibi burada
fiziken de imkânsız hâle geliyor, herkes birbirine müdahale ediyor. O
görüntüler doğru değil. Ben kendi özgür iradeleriyle oy kullanacak
milletvekillerinin milletvekilliği kimliğine yakışmayacak ya da dışarıdan…
(Mikrofon otomatik cihaz tarafından kapatıldı) 
ÖZGÜR ÖZEL (Devamla) - …bu kimliğe yakışmayacak
muamelelere tabi tutulmamalarını ümit ediyor, saygılar sunuyorum.
BAŞKAN – Teşekkür ederim.
Umarım, diliyorum ve inanıyorum ki oylamaları Meclisin
onuruna yakışır bir şekilde yerine getireceğiz.
Başka söz talebinde bulunan grup başkan vekili yok.
Gündeme geçiyoruz.
Başkanlığın Genel Kurula sunuşları vardır.
Meclis araştırması açılmasına ilişkin üç önerge vardır,
ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 21 milletvekilinin, TOKİ’de
iş güvenliği konusunda uygulanmakta olan politikaların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/438)
Türkiye Büyük Millet Meclisi Başkanlığına
Başbakanlık Toplu Konut İdaresi Başkanlığında (TOKİ)
ölümlü iş kazaları konusunda yeterince alınmayan tedbirlerin ve yapılmayan
denetimlerin araştırılması ve iş güvenliğinin yeterince uygulanıp
uygulanmadığının incelenmesi amacıyla Anayasa'nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılması
hususunu saygılarımızla arz ederim.
1) Uğur
Bayraktutan  (Artvin)
2) Kadim Durmaz (Tokat)
3) Kazım Arslan (Denizli)
4) Mahmut Tanal (İstanbul)
5) Mustafa
Sezgin Tanrıkulu (İstanbul)
6) Türabi Kayan (Kırklareli)
7) Ceyhun İrgil (Bursa)
8) Ahmet Akın  (Balıkesir)
9) Veli Ağbaba (Malatya)
10) Vecdi
Gündoğdu (Kırklareli)
11) Ali Akyıldız (Sivas)
12) Mazlum Nurlu (Manisa)
13) Orhan
Sarıbal (Bursa)
14) Gülay
Yedekci (İstanbul)
15) Tur Yıldız
Biçer (Manisa)
16) Nihat Yeşil (Ankara)
17) Candan
Yüceer (Tekirdağ)
18) Hüseyin
Yıldız (Aydın)
19) Tekin Bingöl (Ankara)
20) Onursal
Adıgüzel (İstanbul)
21) Ünal
Demirtaş  (Zonguldak)
22) Mehmet Göker (Burdur)
Gerekçe:
Ülkemizde iş
kazaları konusunda en önemli incelenmesi gereken kurumların başında Başbakanlık
Toplu Konut İdaresi Başkanlığı (TOKİ) gelmektedir. Konut, hastane, adliye ve
benzeri yerleri ihaleyle müteahhitlere veriyor ve acele bitirilmesini istiyor,
bu da iş kazalarını tetikliyor. Ülkemizdeki yapı işlerindeki müteahhit sayısı
135 bin. Bu sektör her yıl iş güvenliği tedbirlerinin yeterince alınmadığından
dolayı ölümlü kazalara sebebiyet veriyor.
Bu bilgiler doğrultusunda; TOKİ'de iş güvenliği
konusunda uygulanmakta olan politikaların araştırılması, yerinde tespit
edilmesi, alınacak tedbirlerin belirlenmesi ve ölümlü iş kazalarının önlenmesi
amacıyla Anayasa’nın 98’inci, İç Tüzük’ün 104 ve 105’inci maddeleri uyarınca
Meclis araştırması açılması hususunu arz ve teklif ederim. 
Saygılarımla.
2.- Artvin Milletvekili Uğur Bayraktutan ve 21 milletvekilinin, özel
idareye ait mallarının AKP’nin belediyelerine devredildiğini ancak diğer
belediyelere aynı uygulamanın yapılmadığı iddialarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/439)
Türkiye Büyük Millet Meclisi Başkanlığına
Kapatılan özel idareye ait mallarının AKP’nin
belediyelerine devredildiğini ancak diğer belediyelere aynı uygulamanın
yapılmadığı iddialarının belirlenip, yerinde araştırılması amacıyla Anayasa’nın
98’inci ve İç Tüzük’ümüzün 104’üncü ve 105’inci maddeleri gereğince Meclis
araştırma komisyonu açılmasını saygılarımızla arz ederiz.
1) Uğur Bayraktutan (Artvin)
2) Mahmut Tanal (İstanbul)
3) Kadim Durmaz (Tokat)
4) Türabi Kayan  (Kırklareli)
5) Mustafa Sezgin Tanrıkulu (İstanbul)
6) Mazlum Nurlu (Manisa)
7) Orhan Sarıbal (Bursa)

8) Nihat Yeşil (Ankara)
9) Kazım Arslan (Denizli)
10) Ali Akyıldız (Sivas)

11) Gülay Yedekci (İstanbul)
12) Tur Yıldız Biçer (Manisa)

13) Candan Yüceer (Tekirdağ)
14) Ceyhun İrgil (Bursa)

15) Hüseyin Yıldız (Aydın)
16) Ahmet Akın (Balıkesir)
17) Tekin Bingöl (Ankara)
18)Veli Ağbaba (Malatya)
19) Onursal Adıgüzel (İstanbul)
20) Vecdi Gündoğdu (Kırklareli)
21) Ünal Demirtaş  (Zonguldak)
22) Mehmet Göker (Burdur)
Gerekçe: 
Trabzon, Konya, Denizli gibi AKP'li belediye
başkanlarının görev yaptığı kentlerde kapatılan özel idare mallarını bu yerel
yönetimlere devreden iktidar, CHP’li İzmir ve Aydın belediyelerinde ise farklı
bir tavır izlediği iddia ediliyor. Milyarlarca liralık gayrimenkuller Hazineye
ya da bakanlıklara devrediliyor.
Aydın’da da özel idareye ait yaklaşık 1,5 milyar
liralık 968 taşınmazdan sadece 17’sinin CHP'li büyükşehir belediyesine
verildiği iddia edildi. Kuşadası ve Didim’deki oteller de CHP’li Büyükşehir
Belediyesine değil de bakanlıklara devredilmesi tüm bu iddiaları doğrular
niteliktedir. Aydın’daki en değerli mülklerin İçişleri ve Maliye bakanlıklarına
devredilmesine karşın; AKP’li Başkanın yönettiği Denizli’de malların büyük
bölümünün Büyükşehir Belediyesine verilmesi iktidarın çifte standart
uygulandığının en büyük kanıtıdır. Benzer ayrımcılığı İzmir’de de CHP'li
belediyelerden kaçırılarak Hazineye devredildiği kamuoyu tarafından iddia
edilmektedir.
Yukarıda belirtilen hususlar ışığında; özel idareye ait
mallarının AKP’nin belediyelerine devredildiğini ancak diğer belediyelere aynı
uygulamanın yapılmadığı iddialarının belirlenip araştırılması ve tüm Türkiye’de
adil dağılımın yapılıp yapılmadığının gözlenmesi ve kamuoyundaki iddiaların
netlik kazanması amacıyla Anayasa’nın 98’inci ve İç Tüzük’ümüzün 104’üncü ve
105’inci maddeleri gereğince Meclis araştırma komisyonu açılmasını
saygılarımızla arz ederiz.
3.- İstanbul Milletvekili Zeynel Emre ve 22 milletvekilinin, çocuk
işçilerin yaşadığı sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/440)
Türkiye Büyük Millet Meclisi Başkanlığına
Türkiye'de çalışan çocuk işçi sayısı 1 milyona
yakındır. Bununla birlikte bu çocuklarımız zor ve ağır çalışma koşullarında
çalışmakta, bu koşullar çocuklarımızın kişisel gelişimini olumsuz yönde
etkilemektedir. Çocuk işçilerin yaşadığı sorunlar araştırılmalı ve onların
çalışma şartlarını iyileştirecek adımlar Türkiye Büyük Millet Meclisi
tarafından atılmalıdır. Bu gerekçeyle Anayasanın 98’inci ve TBMM İç Tüzüğü’nün
104’üncü ve 105’inci maddeleri gereğince Meclis araştırması açılması için
gereğini arz ederiz.
1) Zeynel Emre  (İstanbul)
2) Mustafa Sezgin Tanrıkulu (İstanbul)
3) Ahmet Akın (Balıkesir)
4) Mahmut Tanal (İstanbul)
5) Kadim Durmaz (Tokat)
6) Ceyhun İrgil (Bursa)
7) Ali Akyıldız (Sivas)
8) Mazlum Nurlu (Manisa)
9) Kazım Arslan (Denizli)
10) Orhan Sarıbal (Bursa)
11) Tur Yıldız Biçer (Manisa)
12) Gülay Yedekci  (İstanbul)
13) Candan Yüceer (Tekirdağ)
14) Türabi Kayan (Kırklareli)
15) Nihat Yeşil (Ankara)
16) Vecdi Gündoğdu (Kırklareli)
17) Uğur Bayraktutan (Artvin)
18) Hüseyin Yıldız (Aydın)
19) Tekin Bingöl (Ankara)
20) Utku Çakırözer (Eskişehir)
21) Veli Ağbaba (Malatya)
22) Ünal Demirtaş (Zonguldak)
23) Mehmet Göker (Burdur)
Gerekçe: 
Çocuk işçiliği günümüzde dünyada ve Türkiye'de insani
gelişim açısından çok ciddi bir sorundur. Çalışan çocuklar insani gelişimlerini
tamamlamakta zorlanmakta ve bununla beraber bazı temel özgürlüklerinden,
onların gelişimine yardım edecek aktivitelerden de mahrum bırakılmaktadır.
Çalışan çocuklar fiziksel olduğu kadar aynı zamanda sosyal, kültürel ve
duygusal eğitim yönünden de gelişememektedir.
Çocuk işçiliğine karşı dünyanın pek çok yerinde
projeler yürütülmektedir. Çocuk İşçiliğinin Önlenmesine Yönelik Uluslararası
Program (IPEC) ile birlikte Uluslararası Çalışma Örgütü (ILO) sözleşmelerinden
olan Asgari Yaş Sözleşmesi bu konuda atılan adımlardan bazılarıdır.
Türkiye bu tip projelere her ne kadar dâhil olsa da
ülkemizde son yıllarda çocuk işçiliği açısından ne yazık ki olumsuz bir tablo
yaşamaktadır. 1994-1999 arasında istihdamdan çekilen çocuk sayısı yıllık
ortalama 128 binken bu sayı 1999-2006 yılları arasında ortalama 74 bine
düşmüştür. 2006-2012 yılları arasında ise çocuk işçiliğindeki azalma oranı
durmuş, tekrar yükselişe geçmiş ve 2012 yılında çocuk işçi sayısı 893 bine
ulaşmıştır.
Türkiye'de çocuk işçi sayısı bir hayli yüksek olmakla
birlikte bu çocuklar bir hayli zor ve ağır koşullarda çalıştırılmaktadır.
Türkiye İstatistik Kurumu TÜİK'in 2013 raporuna göre, ücretli ya da yevmiyeli
olarak çalışan çocukların yüzde 3,4’ü sakatlanma ve yaralanmalar yaşamıştır,
yüzde 34'ü aşırı yorulmaktadır, üçte 1’ine iş yerinde yemek verilmemektedir.
Çalışan çocuklarımızın yüzde 36'sının haftalık izni,
yüzde 89'unun ise yıllık ücretli izni verilmemektedir. Bu veriler geleceğimizin
teminatı olan çocuklarımızın ne kadar zor ve ağır koşullarda çalıştırıldığını
da ortaya koymaktadır. Özellikle 2012 yılında yasalaşan 4+4+4 yasası ile
zorunlu ilköğretim yaşı 6-13 yaş aralığına çekilmiş, bununla birlikte
ortaokulun bitiş yaşı olan 13 aynı zamanda çocuk işçiliğinin yaygınlaşma yaşı
olmuştur.
Türkiye, hızla artan çocuk işçiliğiyle mücadele etmek
ve çocuk işçilerin çalışma şartlarını düzenlemek, iyileştirmek ve onların tüm
insani gelişimlerini tamamlayacak adımları atmak zorundadır. Bu nedenle tüm bu
veriler detaylıca değerlendirilmeli ve Türkiye Büyük Millet Meclisi
çocuklarımızı koruyacak adımları ivedilikle atmalıdır.
BAŞKAN – Bilgilerinize sunulmuştur. 
Önergeler gündemdeki yerlerini alacak ve Meclis
araştırması açılıp açılmaması konusundaki görüşmeler sırası geldiğinde
yapılacaktır. 
Türkiye Büyük Millet Meclisi Başkanlığının iki
tezkeresi vardır, ayrı ayrı okutup oylarınıza sunacağım:
B) Tezkereler
1.- Türkiye Büyük Millet Meclisi Başkanlığının, Avrupa Parlamentosu (AP)
Katılım Öncesi Eylem Birimi tarafından, 30-31 Ocak 2017 tarihlerinde
Belçika’nın başkenti Brüksel’de düzenlenecek olan “Genişleme Bölgesinde Yerel
ve Bölgesel Yönetimler ve AB Bölgesel Politikası" başlıklı parlamentolar
arası konferansa katılım sağlanmasına ilişkin tezkeresi (3/868)
Türkiye Büyük Millet Meclisi Genel Kuruluna
Avrupa Parlamentosu (AP) Katılım Öncesi Eylem Birimi
tarafından 30-31 Ocak 2017 tarihlerinde Belçika'nın başkenti Brüksel'de
"Genişleme Bölgesinde Yerel ve Bölgesel Yönetimler ve AB Bölgesel
Politikası" başlıklı parlamentolar arası konferans düzenlenecektir.
Söz konusu konferansa katılım sağlanması hususu,
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9'uncu maddesi uyarınca Genel
Kurulun tasviplerine sunulur.
 Ahmet
Aydın
 Türkiye
Büyük Millet Meclisi 
 Başkanı
Vekili
BAŞKAN – Kabul edenler… Kabul etmeyenler… Kabul
edilmiştir.
2.- Türkiye Büyük Millet Meclisi Başkanlığının, Avrupa Birliği Konseyi
Malta Dönem Başkanlığı tarafından, 30 Ocak-1 Şubat 2017 tarihlerinde
Belçika’nın başkenti Brüksel’de Malta Temsilciler Meclisi ve Avrupa
Parlamentosu tarafından ortaklaşa olarak düzenlenecek olan "Avrupa Sömestri
Konferansı" ve "Avrupa Birliği İçinde İstikrar, Ekonomik Koordinasyon
ve Yönetişim" konulu parlamentolar arası konferansa katılım sağlanmasına
ilişkin tezkeresi (3/869)
Türkiye Büyük Millet Meclisi Genel Kuruluna
Avrupa Birliği Konseyi Malta Dönem Başkanlığı
tarafından 30 Ocak-1 Şubat 2017 tarihlerinde Belçika'nın başkenti Brüksel'de
Malta Temsilciler Meclisi ve Avrupa Parlamentosu tarafından ortaklaşa olarak
"Avrupa Sömestri Konferansı" ve "Avrupa Birliği İçinde İstikrar,
Ekonomik Koordinasyon ve Yönetişim" konulu parlamentolar arası konferans
düzenlenecektir.
Söz konusu konferanslara katılım sağlanması hususu,
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9'uncu maddesi uyarınca Genel Kurulun
tasviplerine sunulur.
 Ahmet
Aydın
 Türkiye
Büyük Millet Meclisi 
 Başkanı
Vekili
BAŞKAN – Kabul edenler… Kabul etmeyenler… Kabul
edilmiştir. 
Sayın milletvekilleri, Halkların Demokratik Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- HDP Grubunun, Adana Milletvekili Meral Danış Beştaş ve arkadaşları
tarafından, “10 Aralık İnsan Hakları Günü” vesilesiyle, uzun bir süredir devam
eden ancak OHAL döneminde boyutları bir hayli artan mesnetsiz gözaltı,
tutuklama ve sivil vatandaşların ölümlerinin neden ve sonuçlarının
araştırılması, hak ihlallerinin tespiti amacıyla 4/1/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 18 Ocak 2017 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma Kurulunun 18/1/2017 Çarşamba günü (bugün)
toplanamadığından, grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Ahmet
Yıldırım 
 Muş

 Grup
Başkan Vekili
Öneri: 
4 Ocak 2017 tarihinde, Adana Milletvekili Sayın Meral
Danış Beştaş ve arkadaşları tarafından verilen 3448 sıra numaralı, “10 Aralık
İnsan Hakları” vesilesiyle, uzun bir süredir devam eden ancak OHAL döneminde
boyutları bir hayli artan mesnetsiz gözaltı, tutuklama ve sivil vatandaşların
ölümlerinin neden ve sonuçlarının araştırılması, hak ihlallerinin tespiti
amacıyla Türkiye Büyük Millet Meclisine verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak 18/1/2017 Çarşamba günlü birleşiminde sunuşlarda okunması ve
görüşmelerin aynı tarihli birleşiminde yapılması önerilmiştir.
BAŞKAN – Halkların Demokratik Partisi grup önerisinin
lehinde ilk olarak Mardin Milletvekili Sayın Mithat Sancar konuşacak. 
Buyurun Sayın Sancar. (HDP sıralarından alkışlar) 
MİTHAT SANCAR (Mardin) – Sayın Başkan, değerli
milletvekilleri; olağanüstü hâlin ilan edildiği 20 Temmuz tarihinden bu yana
insan hakları ihlalleriyle ilgili raporlar 12 Eylül dönemini hatırlatıyor
maalesef. Gözaltına alınanların sayısı, keyfî gözaltılar, gözaltı süresi,
gözaltında kaybetmeler bile şimdi bu dönemde istatistiklere girmeye başladı.
İşkence ve kötü muameleyle ilgili bilgiler, çok ciddi iddialar, yargısız
infazlar; bütün bunlara baktığınızda sanki 12 Eylül dönemini yeniden
yaşıyormuşuz gibi bir tabloyla karşı karşıyayız. 
Bu tablodan gurur duyanlar var mıdır, bilmiyorum. Bu
tabloyu herhangi bir makul gerekçeyle meşrulaştırabilecek bir iktidar sözcüsü,
milletvekili, bakanı var mıdır bilmiyorum fakat bütün enerjiyi, iktidar partisi
ve Hükûmet bütün enerjiyi, olağanüstü hâli en etkili şekilde kullanıp bu
Anayasa değişikliğini geçirmeye yoğunlaştırmış görünüyor. Olağanüstü hâl güya
devletin kendi içine uygulanmak üzere ilan edilmişti ve mümkünse üç ay dolmadan
kaldırılacaktı ama maalesef o günden bugüne aylar geçti, olağanüstü hâli
kaldırma niyeti yok Hükûmetin. Neden yok? Belli ki bu kadar keyfî yönetme
imkânı büyük avantajlar sağlıyor, bunu gördüler. Bir de iktidar yoğunlaşması,
gücün artması bir tür zehir etkisi yaratıyor ama keyif veren bir zehir gibi
bünyeye giriyor ve bünyede yayılıyor, uyuşturuyor “iktidar sarhoşluğu” diyoruz
buna. Güç uyuşturuyor, iktidar sarhoşluğuna kapılanlar daha çok iktidar
istiyorlar, daha çok iktidar istedikçe de onlara itiraz eden her çevreyi
susturmayı kendilerine hak olarak görüyorlar. Rakamları okumayacağım çünkü
gerçekten vahim bir tablo burada sıralanan rakamlar, ihlallerle ilgili veriler,
ihlallerle ilgili tespitler son derece vahim. İktidar partisi sözcüleri Anayasa
değişikliğiyle ilgili bugün de söz aldılar, konuştular. Evet, ikinci tur
görüşmeler bugün başlıyor. Vurguladıkları tek nokta var: “Halk karar verecek,
Cumhurbaşkanını seçecek, seçimle gelecek dolayısıyla demokratik meşruluğu
olacak, sistem de buradan hareketle tam demokrasi olacak.” “Neye göre tam
demokrasi olacak?” diye sorduğumuzda verdikleri tek cevap var: 1982
Anayasası’na göre veya bundan önceki vesayetçi sisteme göre. İroni şurada:
Evet, uzun yıllar bir vesayetçi sistem hâkimdi bu ülkede ve Türkiye’de bütün demokratlar
vesayetçi sisteme karşı her şart altında mücadele ettiler, ben de bunlardan
biriyim. Vesayetin her türüne karşı çıkarım. Fakat eski dönemdeki vesayetin
kendi içinde bir kuvvetler ayrılığı vardı. Mesela yargı, ordu ve hariciye ya da
sivil askerî bürokrasi diye ikiye ayrılıyor ve orada vesayet yetkileri içinde
kendine göre bir kuvvetler ayrılığı ilkesi fiilen uygulanıyordu. Şimdi önerilen
sistemde, şu ironik kuvvetler ayrılığı uygulamasına bile imkân yok, çünkü
kuvvetleri tek elde toplamaya yönelmiş bir sistem bu. Cumhurbaşkanına yetkiyi
verin. Neyle vereceğiz? Efendim, seçimle vereceğiz. Seçimde ne kadar yeterli?
Oylamaya katılanların yüzde 50’sinin 1 oy fazlası yeterlidir. Yani milletin
tamamını temsil edecek diye yetkilendirilen Cumhurbaşkanı da yüzde 50+1 oy
aldığında göreve gelmesi yeterli olacak ve bütün milleti temsil edecek, millet
adına sonsuz görünen denetimsiz yetkileri kullanabilecek. Bundan daha büyük
vesayet olmaz arkadaşlar.
Getirdiğiniz sistem, içinde ironik kuvvetler ayrılığını
bile barındırmayan, ona da imkân vermeyen tekçi bir sistemdir. “Tek adam
yönetimi” dediğimizde kastettiğimiz, sadece yetkilerin tek adamda toplanması
değil, aynı zamanda bütünüyle tekçi bir siyasal mantık ve anlayışın hayata
geçirilmesidir. Tekçiliğin karşıtı, çoğulculuktur. Çoğulculuk ise özgürlükler
ve haklarla ancak sağlanabilir. Şimdi, hem özgürlüklerle ilgili en ufak bir
düzeltme içermeyen bir teklif getireceksiniz, hukuk devleti güvencelerini,
ilkelerini sağlamlaştıran hiçbir öneri getirmeyeceksiniz, hakların kullanımını
garanti eden hiçbir güvence, hiçbir düzenleme getirmeyeceksiniz ve hem de bu
paketi “vesayete karşı demokrasiyi ilerletme hamlesi” olarak niteleyeceksiniz. 
Gerçekten, bütün samimiyetimle soruyorum: Bunu söyleyen
arkadaşlar bu gerekçeye inanıyorlar mı? Kendi söylediklerine gerçekten
inanıyorlar mı? Şunu deseler, defalarca burada belirttim, yeminle, itiraz
etmeyeceğim, ya, arkadaşlar, tamam, ne gerekçeye bakmaya gerek var ne de uzun
uzun öyle lafları ortalıkta dolandırmaya gerek var. “Bizim istediğimiz, tek
adam yönetimi; daha doğrusu biz, bir tür monarşi istiyoruz, bir tür padişah
yetkileri istiyoruz. 1786 Anayasası’ndan da geri bir sistem istiyoruz, meşruti
olmayan bir monarşi istiyoruz.” deseniz, tamam, kalkarız burada iki tezi
tartışırız ama öyle yapmıyor iktidar partisi sözcüleri illa da efendim,
getirdikleri sistemin özgürlükçü olduğunu, demokrasiyi güçlendirdiğini
söyleyecekler. Ee, bu kadar tutarsızlık, daha doğrusu, yani kötü bir söz
kullanmak istemem ama biraz fazla pişkinlik gibi görünüyor bana bu, daha samimi
bir tartışmayı da önlüyor. 
Seçime bu kadar vurgu yapan bir iktidar, seçimi bütün
meşruiyetlerin kaynağı olarak gösteren bir parti, hiç olmazsa seçimlerin
evrensel ilkelere uygun yapılmasını savunsaydı ve bunu sağlasaydı. Sadece son
üç seçime bakın, 7 Haziran seçimleri öncesi partimize yönelen saldırıların
listesi çok kabarık, sayamayız, burada defalarca dile getirdik. O baskılar
altında dimdik ayakta durduk ve yüzde 13’ün üzerinde oy aldık, tek başına
hükûmet kurmasını AKP’nin engelledik. Ne olduysa o zaman oldu işte, intikam
operasyonları ondan sonra başladı. 7 Haziranın sonuçlarını geçersiz ilan etti
Cumhurbaşkanı, fiilen geçersiz ilan etti. 1 Kasım seçimlerine girdik tam bir
baskı ve kaos ortamında. Seçimlerde de evrensel ilkelere uymayı gerekli
görmüyor bu yönetim anlayışı. O zaman seçimleri niye yüceltiyorsunuz?
Şimdi, olağanüstü hâl şartlarında seçime gidiyoruz,
bizim partinin yani Meclisteki en büyük 3’üncü gruba sahip partinin eş
başkanları, grup başkan vekilleri ve milletvekilleri içerideler. “Bağımsız
yargı kararıyla” diyeceksiniz, buna yani eminim aranızda inanan bir kişi bile
yoktur, bağımsız yargı kararıyla bunların içeride tutulduklarına. Bu, bir rehin
alma yöntemidir ve seçimi de kendi avantajına dönüştürmek için her türlü
fırsatı kullanma anlayışıdır. 
Eğer seçimler kutsalsa serbest, özgür bir ortamda
yapılmalı; böylece milletin, kendi iradesini özgürce ifade etmesi sağlanmalı.
Özgürlüğü elinden alınmış bir milleti tek kişinin temsil etme iddiası,
“vesayet” tanımının en güçlü örneğidir. Önerdiğiniz sistem, gerçek anlamda,
güçlü bir vesayet sistemidir. Cumhurbaşkanı, milletin vasisi olacak; “millet”
dediğiniz de onu seçen yüzde 50’nin vasisi olacak; diğer yüzde 50,
özgürlüklerden mahrum bırakılacak, haklardan mahrum bırakılacak ve eşit, özgür,
adil bir yarış yapılmayacak. 
Referanduma gider miyiz? Bilmiyorum. Ben buradaki
milletvekillerinin, en azından AKP ve MHP içinde de bazı milletvekillerinin
çeşitli yöntemlerle rehin alınmak istendiğini düşünüyorum. Bu rehin operasyonunu
kıracak milletvekilleri AKP’de ve MHP’de vardır, ben buna inanıyorum. 
Bir de, helal seçim…
BAKİ ŞİMŞEK (Mersin) - MHP vekilleri terörist değil.
Kimse rehin alamaz, kafanızı yormayın siz.
MEHMET NECMETTİN AHRAZOĞLU (Hatay) - Milliyetçi Hareket
Partisinde kimse rehin olmaz ya! 
MİTHAT SANCAR (Devamla) - Sayın Başkan, bir dakika rica
edebilir miyim. 
BAŞKAN - Toparlayın lütfen.
Bir dakika daha veriyorum size.
HÜSEYİN FİLİZ (Çankırı) - Saçmalıyorsun gene,
saçmalıyorsun.
MİTHAT SANCAR (Devamla) - Bir de, referanduma adil
şartlarda gidelim, helal bir seçim yapalım ama görüyorum ki AKP, bugüne kadar
helal olan her şeye sırtını dönmeye çok fazla alışmış.
Bugün bu şartlar altında, her gün gözaltılar… Daha
bugün parti örgütlerimiz boşaltıldı, nasıl kampanya yürüteceğiz? Biz yürütürüz,
o kampanyayı her şart altında, “hayır”ı her türlü baskıya rağmen haykıracak
gücümüz var bizim ama rakibin, hiç olmazsa kendi ahlakını sorgulaması gerekmez
mi? “Ya, ben rakibime, bana ait bütün imkânları engelliyorum; ben istediğimi yapıyorum,
o yapamayacak.” demez mi? 
Bu, haram bir seçim olacaktır ama haramdan da medet
ummayın, haram olsa bile sonuçlar, eminim sizlere haram olacaktır.
Teşekkür ediyorum. (HDP sıralarından alkışlar)
ERKAN AKÇAY (Manisa) – Sayın Başkan…
BAŞKAN – Sayın Akçay, buyurun.
V.- AÇIKLAMALAR (Devam)
19.- Manisa Milletvekili Erkan Akçay’ın, Mardin Milletvekili Mithat
Sancar’ın HDP grup önerisi üzerinde yaptığı konuşmasındaki bazı ifadelerine
ilişkin açıklaması
ERKAN AKÇAY (Manisa) – Sayın Başkan, Sayın Sancar konuşması
sırasında bazı milletvekillerinin rehin alınmaya çalışıldığından bahisle ve
parti adları da zikrederek “Umarım, rehin alınmaya karşı duracaktır.” gibi
ifadeler kullandı. Öncelikle, Milliyetçi Hareket Partisi olarak bunu şiddetle
reddederiz. Bütün milletvekilleri, kendi özgür iradeleriyle kendi tercihlerini
kullanmak durumundadırlar, bir.
Tabii, bu söz sarf edildikten sonra bize de şunu sormak
hak hâline geliyor: Eğer kendi grubu milletvekillerinin iradesi rehin altında
değilse niye toplu olarak oy kullanmıyorlar? Bu da bir rehin alma değil midir,
oy kullanmaya mani olmak? 
HALİL ETYEMEZ (Konya) – Talimat alıyorlar, talimat.
ERKAN AKÇAY (Manisa) - Belki de oy kullanmak isteyecek
veya bir tercihte bulunmak isteyecek milletvekilleri vardır. Acaba HDP Grubu
niye bu tercihten alıkoymaktadır grubunu? Biliyorsunuz, bu Anayasa’ya ilişkin
oylamada bir grup kararı da alınamıyor.
BAŞKAN – Bir dakika daha veriyorum, tamamlayın lütfen
Sayın Akçay.
ERKAN AKÇAY (Manisa) – Evet, tamamladım efendim, budur.
BAŞKAN – Peki, teşekkür ederim.
MEHMET MUŞ (İstanbul) – Sayın Başkan…
BAŞKAN – Sayın Muş…
MEHMET MUŞ (İstanbul) – Sayın Başkan, ortaya atılan
iddiaların hiçbirine katılmadığımızı ifade etmek isterim.
BAŞKAN – Yerinizden mi konuşacaksınız?
MEHMET MUŞ (İstanbul) – Hayır, böyle konuşacağım, sesim
zaten duyuluyor.
BAŞKAN – Hayır, sisteminizi açayım, o açıdan sordum.
Buyurun.
20.- İstanbul Milletvekili Mehmet Muş’un, Mardin Milletvekili Mithat
Sancar’ın HDP grup önerisi üzerinde yaptığı konuşmasındaki bazı ifadelerine
ilişkin açıklaması
MEHMET MUŞ (İstanbul) – Sayın Başkan, bu iddiaların
hiçbirine katılmadığımızı ifade etmek istiyorum. Burada neyin “helal” neyin
“haram” olacağına konuşmacı karar verecek değil. AK PARTİ, isminde olduğu gibi,
Adalet ve Kalkınma Partisi, şimdiye kadar haktan ve hukuktan ayrılmamış bir
partidir. Bu da milletimizin gözü önünde cereyan etmiştir ve her seçimde de
teveccühle milletimiz tarafından teyit ve tasdik edilmiştir.
Bir diğeri, milletvekillerinin iradesinin farklı
manipüle, farklı operasyonlarla rehin konulduğu iddiası da asılsızdır,
temelsizdir; bunu reddettiğimizi ifade etmek isterim. Yakıştıramadığım bir
ifadedir. Asılsız ve temelsiz iddia ve ithamlarla kimse partimizi zan altında
bırakmaya çalışmasın. 
(Mikrofon otomatik cihaz tarafından kapatıldı)
ZİYA PİR (Diyarbakır) – O 11 milletvekili nerede şu
anda?
MEHMET MUŞ (İstanbul) – Ben konuşmayı sakin bir şekilde
dinledim. İddiaların hiçbir tanesini kabul etmediğimiz için cevap bile
vermeyeceğiz. 
Teşekkür ederim. 
BAŞKAN – Teşekkür ederim.
Sayın Yıldırım…
AHMET YILDIRIM (Muş) – Sayın Başkan, hatibimize açık
sataşmada bulunarak…
MEHMET MUŞ (İstanbul) – Ne açık sataşması ya? Böyle şey
olur mu ya? 
AHMET YILDIRIM (Muş) – Sayın mevkidaşımız bizi
dinlerse… 
BAŞKAN – Sayın Yıldırım, “Yakıştıramadım.” dedi, bir
sataşmada bulunmadı. 
AHMET YILDIRIM (Muş) – Biz onu dinledik, aynı şekilde
dinlemesini öneriyorum. 
BAŞKAN – Dinlemesi gerekiyor elbette ama buyurun siz
anlatın.
AHMET YILDIRIM (Muş) – “Yakışıksız ve asılsız” diye
sayın hatibimize ağır ithamda bulundu, Sayın Başkan. 
BAŞKAN – Bu, bir itham değil, yani “Yakışıksız
buluyorum.” dedi. “Yakışıklı bulmuyorum. “yakışıksızın diğer bir şeyi”,
yakışıklı bulmuyorum…”
AHMET YILDIRIM (Muş) – “Yakışıksız ve asılsız…” 
BAŞKAN – “Size yakıştıramıyorum.” anlamında kullandı.
AHMET YILDIRIM (Muş) – Şimdi, Sayın Başkan, tamam, bu
bir sataşma değil mi? Yakışıksız mıdır yani söylemimiz? Helal-haram ayrımını da
yaparak söyledi, Sayın Başkan. 
BAŞKAN – Helal-haram ayrımını yaparak bir sataşmada
bulunmadı, “Kimsenin haddinde değildir.” dedi.
AHMET YILDIRIM (Muş) – Hayır, hayır, bizim hatibimiz
helal-haram ayrımını açıklayarak yaptı. Bunun “yakışıksız ve asılsız” olarak
itham edilmesi…
BAŞKAN – Peki, buyurun.
Sayın Sancar, iki dakika, buyurun.
MEHMET MUŞ (İstanbul) – Sayın Başkan, bakın, burada
sataşmalarda sizler de İç Tüzük’e uygun şekilde söz vermek durumundasınız. 
BURCU ÇELİK (Muş) – Müdahale etmeyin Başkana, iradesi
var Başkanın.
MEHMET MUŞ (İstanbul) – Dün de aynı şey oldu.
“Konuşmayı ciddiye almıyoruz.” diyorum sataşma oluyor. Böyle şey olur mu ya?
Ağzına geleni sayacaksın, “Ciddiye almıyoruz.” deyince sataşma olacak. Bu,
doğru bir şey değil.
BAŞKAN – Sayın Muş, teşekkür ederim. 
Buyurun Sayın Sancar…
MEHMET MUŞ (İstanbul) – Herkesi İç Tüzük’e uygun
hareket etmeye davet ediyorum.
BAŞKAN – Biz de çok davet ediyoruz ama olmuyor.
MEHMET MUŞ (İstanbul) – Böyle şey olmaz Sayın Başkan.
Sataşma olmayana sataşmadan söz verilmez. 
BAŞKAN – Teşekkür ederim Sayın Muş. Müsaade edin, ben
idare edeyim, olur mu? 
MEHMET MUŞ (İstanbul) – Siz idare edin ama lütfen
bunlara dikkat edin. 
BAŞKAN – Buyurun Sayın Sancar.
VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın, İstanbul Milletvekili Mehmet
Muş’un yaptığı açıklaması sırasında şahsına sataşması nedeniyle konuşması
MİTHAT SANCAR (Mardin) – Teşekkür ederim Sayın Başkan.
Öncelikle, MHP Grup Başkan Vekilinin sözleri üzerine
şunu söyleme ihtiyacı hissediyorum: Ben Meclisteki her milletvekiline
kesinlikle ve samimiyetle saygı duyarım, kişiliğiyle ilgili en ufak bir ithamım
olmaz. Burada söylediğimiz şeyler siyasidir, doğrudan şahısları hedef
almamıştır.
Söylediğim şeyin de şu şekilde anlaşılmasını rica
ediyorum: Evet, rehin alma operasyonları fiziksel olarak olmaz, yürütülmez;
çeşitli manevralar ve açıklamalarla iradeyi ipotek altına alma girişimleri her
dönemde olabilir. Ben bu konuda böyle güçlü bir şüpheye sahip olduğumu ve
MHP’nin içinde değerli milletvekillerinin -AKP için de geçerli bu- bu tür algı
veya kuşatma hareketlerini boşa çıkaracaklarına inandığımı söyledim.
RUHİ ERSOY (Osmaniye) – Onu akil adamlarla siz yaptınız
vaktinde.
MİTHAT SANCAR (Devamla) - Bu doğrudan doğruya size
herhangi bir sataşma değil, hele size herhangi bir hakaret asla değil. 
Diğer noktaya da bir açıklık getireyim. Bizim burada oy
kullanmamamızın nedenini herkes biliyor olmalı. Bakın, içeride eş
başkanlarımız, grup başkan vekillerimiz var ve bu Parlamentoda bizim dışımızda
insanların da buna bir ses çıkarmasını bekliyoruz. Burada oylamaya
katılamıyorlar, sonucu etkileyecek bir durum bu. 
HASAN BASRİ KURT (Samsun) – Grup kararı mı aldınız bu
konuda?
MİTHAT SANCAR (Devamla) – Bu, grup kararı değil,
herkesin kendi vicdanıyla verdiği bir karardır. 
MEHMET NECMETTİN AHRAZOĞLU (Hatay) – Sizdeki vicdan da
bizdeki vicdan değil mi ya?
MEHMET MUŞ (İstanbul) – Oy kullanmaya cesaret
edemiyorsunuz. 
MİTHAT SANCAR (Devamla) - Grup kararı diyecekseniz
Sayın Muş, o zaman 316 imzayla teklif sunmanın, bizatihi bir grup kararı
olduğunu göreceksiniz. Neyse ben de ciddiye almıyorum.
MEHMET MUŞ (İstanbul) – Oy kullanmaya cesaret
edemiyorsunuz, o kadar cesaretiniz yok.
MİTHAT SANCAR (Devamla) - Ama şunu söyleyeyim
arkadaşlar: Bu kadar büyük güç toplama isteği ve bu gücü anayasal temele
kavuşturma teklifinin arkasında tek bir neden vardır, inandırıcı tek bir neden
var: Korku. 
(Mikrofon otomatik cihaz tarafından kapatıldı)
MİTHAT SANCAR (Devamla) - Korktuğu için AK PARTİ,
korktuğu için bu teklifin imzacıları -neden korktuğunu sırası gelince
açıklayacağız- böyle bir sistem öneriyor. (HDP sıralarından alkışlar)
BAŞKAN – Sayın Sancar, süreniz bitti. 
HASAN BASRİ KURT (Samsun) – HDP korktuğu için oy
kullandığında… 
MEHMET MUŞ (İstanbul) – Sayın Başkan, milletten yetki
alan bir partiyiz.
BAŞKAN – Bir dakika, size söz vermedim Sayın Muş, bir
dakika.
MEHMET MUŞ (İstanbul) – Bunu ifade etmek durumundayım.
BAŞKAN – Buyurun şimdi Sayın Muş, sizi dinliyorum.
MEHMET MUŞ (İstanbul) – Sayın Başkan, bizim kimseden ne
çekindiğimiz ne korktuğumuz var. Biz milletten yetkiyi alırız, ona göre hareket
ederiz ve millî iradeye göre de yapılacak olan sonuçlara, milletin vereceği
karara da her zaman saygı duyarız.
BAŞKAN – Teşekkür ederim.
SİBEL YİĞİTALP (Diyarbakır) – O zaman saygı duyun, 11
kişi, belediye başkanlarımız niye içerde?
ERKAN AKÇAY (Manisa) – Sayın Başkan…
BAŞKAN - Sayın Akçay…
ERKAN AKÇAY (Manisa) – Sayın Başkan, yani kendilerinde
-vicdan bahsinde- vicdan var da bizde yok mu? Biz de vicdanlarımıza göre
hareket ediyoruz fakat HDP Grubunun katılmayışını, şu anda Meclise gelip oy
kullanamayan ve cezaevinde olan milletvekillerine bağlamaları ayrı bir
bahistir. Bu, bir Anayasa oylamasıdır. Aynı zamanda cezaevinde olan
milletvekillerinin de oy kullanmaması üzerine topluca oy kullanmamayı ve
Anayasa oylamasında tercihte bulunmamayı, kendilerinin bu vicdan ve iradeyi
rehin alma hadisesini nasıl değerlendirdiklerini tam izah etmedikleri
kanaatindeyim.
Teşekkür ederim.
BAŞKAN – Teşekkür ederim.
AHMET YILDIRIM (Muş) – Sayın Başkan…
Sayın Yıldırım, sizi de dinleyeyim, konuyu kapatalım
lütfen.
Bir dakika, buyurun.
V.- AÇIKLAMALAR (Devam)
21.- Muş Milletvekili Ahmet Yıldırım’ın, Manisa Milletvekili Erkan Akçay
ile İstanbul Milletvekili Mehmet Muş’un yaptıkları açıklamalarındaki bazı
ifadelerine ilişkin açıklaması
AHMET YILDIRIM (Muş) – Teşekkür ederim Sayın Başkan.
Şimdi, iki hususa açıklık getirelim: Diğer Grup Başkan
Vekilimiz Sayın Kerestecioğlu, neden oy kullanmadığımızı kendi kişisel kanaati
üzerinden açıkladı. Sayın Akçay’ın o esnada burada olup olmadığını bilmiyorum.
Biz, bizimle ve sizinle, herkesle aynı haklara sahip olan arkadaşlarımızın
bizimle aynı hakları kullanacağı ana kadar biz oy kullanmaktan imtina
edeceğimizi -ama bu, bu paketi kabul ettiğimiz anlamına gelmez- en etkili bir
biçimde bunun karşısında duracağımızı sözümüzle, kelamımızla ifade edeceğiz.
Sayın Muş’a da söyleyeyim: “Her şeye millet karar
verecek.” Evet, bir seçimin kararının alınmış olması, bir referandumun
yapılacak olması direkt millet iradesinin tecellisi anlamına gelmez, şöyle ki
onun kriterleri var. Kişinin demokrasi kalibresi ve o seçimin özgür ve
demokratik ortamda yapılıp yapılmayışı önemlidir.
HASAN BASRİ KURT (Samsun) – Sen mi belirleyeceksin
kriterleri?
AHMET YILDIRIM (Muş) – Eşit koşullarda olmalı, fırsat
eşitliği, medya eşitliği, olanakların kullanılması…
HASAN BASRİ KURT (Samsun) – CHP’ye benzediler, CHP’ye!
AHMET YILDIRIM (Muş) – Ya değilse namertçe yöntemlerle,
siyasi operasyonlarla, genel merkez, eş genel başkanlar, milletvekilleri, il
ilçe teşkilatları rehin alınarak, işte, Sevgili Celal Doğan’ın ifade ettiği
gibi maçın kurallarını tümüyle kendileri…
(Mikrofon otomatik cihaz tarafından kapatıldı)
AHMET YILDIRIM (Muş) – …belirleyerek, kaleciyi bir
direğe bağlayarak, hakemi yanına alarak, ondan sonra kalkıp boş kaleye gol atıp
tribününe yumruk şov yaparak… 
BAŞKAN – Sayın Yıldırım, teşekkür ederim.
AHMET YILDIRIM (Muş) – …siz bir seçim yapmış olmazsınız
ancak hile hurda ve haramzadelik yapmış olursunuz. (HDP sıralarından alkışlar)
BAŞKAN – Sayın Yıldırım, teşekkür ederim.
MEHMET MUŞ (İstanbul) – Sayın Başkan…
BAŞKAN – Evet, Sayın Muş…
MEHMET MUŞ (İstanbul) – Yaşananlar, yaşanan hadiseler
milletin gözü önündedir. Millet kimin haramzade, kimin hile hurdayla
uğraştığını çok ama çok iyi biliyor. Bizim hukuk sistemimizde rehin tutma diye
bir şey yoktur. 
AHMET YILDIRIM (Muş) – Haydi eşit koşullara, haydi!
HÜDA KAYA (İstanbul) – Ekranlara çıkmamızdan bile
korkuyorsunuz. 
AHMET YILDIRIM (Muş) – Haydi yiğitliğe! 
MEHMET MUŞ (İstanbul) – Hukuk sistemimizde gözaltı
vardır, tutuklama vardır, bunun haricinde bir tanımlama yoktur. 
HÜDA KAYA (İstanbul) – Bütün kanallarda tek ses var. 
BAŞKAN – Sayın milletvekilleri, Sayın Kaya, lütfen!
MEHMET MUŞ (İstanbul) – Genel Kurulu selamlıyorum. 
BAŞKAN – Teşekkür ederim. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Adana Milletvekili Meral Danış Beştaş ve arkadaşları
tarafından, “10 Aralık İnsan Hakları Günü” vesilesiyle, uzun bir süredir devam
eden ancak OHAL döneminde boyutları bir hayli artan mesnetsiz gözaltı,
tutuklama ve sivil vatandaşların ölümlerinin neden ve sonuçlarının araştırılması,
hak ihlallerinin tespiti amacıyla 4/1/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 18 Ocak 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi grup önerisinin
aleyhinde ilk olarak Osmaniye Milletvekili Sayın Ruhi Ersoy konuşacak. 
Buyurun Sayın Ersoy. (MHP sıralarından alkışlar) 
RUHİ ERSOY (Osmaniye) – Sayın Başkan, aziz
milletvekilleri; Genel Kurulu saygıyla selamlıyorum. 
Daha dün itibarıyla şehidimiz Mahmut Ava’yı
Rahmetirahman’a uğurlayan bir törenden geliyoruz. Osmaniye’miz, diğer adıyla
“şehitler diyarı, şehit Osmaniye” noktasına gelmiş durumda. Son şehidimiz
olması duasıyla Mahmut Ava kardeşimize ve onun şahsında tüm şehitlerimize
Cenab-ı Allah’tan rahmet diliyorum. 
Aziz milletvekilleri, bugün İnsan Hakları Evrensel
Beyannamesi’nin kabulüyle ilgili verilmiş bir önergeyle söz almış bulunuyorum.
Söz konusu partinin verdiği önerge; doğu, güneydoğudaki insan hakları
ihlallerini gündeme taşıma ve bu konuda devletin güvenlik güçlerinin yapılan
ihlallere karşı daha duyarlı olmasına dair, bir komisyon kurulmasına dair.
Ben, devletin ve güvenlik güçlerinin, Türk kültürünün
medeniyetinde var olan insan telakkisine nasıl baktığına bugünkü
uygulamalarından iki örnek vermek istiyorum sadece.
Şehadet şerbetini içmiş Mahmut Ava kardeşimiz nasıl
şehit oldu ve olay nasıl gelişti diye bölgenin yetkilileriyle görüştüm. Diyarbakır
Sur’da teröristlerin yerleştirdiği patlayıcılara karşı, hücre evlerine karşı
şehrin tamamını boşaltarak büyük bir eylem yapmayıp tek tek hücre evlerine
operasyon düzenleyerek onlarca, yüzlerce şehit veren güvenlik güçleri, buradaki
hassasiyeti nasıl gösterdilerse aynı hassasiyeti Sur’daki şehrin yeniden inşası
süreciyle alakalı, atıkların, molozların, inşaat malzemelerinin bir şekliyle,
şehrin üniversite civarında bir yere, hafriyatlarının aktarılması ve aktarılan
hafriyatın içerisinde olası tuzaklamalardan kalan bombaların ve patlayıcıların
ihtimal dâhilinde olabilirliği, çoluk çocuğun, vatandaşın o inşaat
malzemelerinden birtakım demirdir, başka parçalardır alma niyetiyle o bölgeye
gireceklerini ve orada masum insanların olası tuzaklamalarla, olası patlamamış
mühimmatlarla karşılaşma ihtimaline karşı devletin güvenlik güçlerini nöbete
gönderiyor ve bu hainler, bu alçaklar, nöbete giden bu Emniyet güçlerinin
gidiş-geliş saatlerini hesaplayarak bir plastik patlayıcıyla 4 şerefli polis
memurunun şehadet şerbetini içmesine neden oluyorlar. Bu mudur insan hakları?
Terörün ve teröristin gölgesinde, teröristin, yaşam hakkını her an için
ellerinden aldığı ve insanı yaşatmak için değil, insanı katletmek için âdeta
seferber hâle gelmiş taşeronların gölgesinde demokrasi aramak mıdır insan
hakları? (MHP ve AK PARTİ sıralarından alkışlar) 
Hatırlatıyorum sizlere, İstanbul Beşiktaş’taki
patlamayı hatırlatıyorum sizlere. 7 çevik kuvvet polis memuru kardeşimiz, canlı
bombanın kim olduğunu gördüğü hâlde, Amerika’da olduğu gibi infaz edebilir,
silahla öldürebilir ama olası bir şekilde, arkasından masum insan çıkabilir
düşüncesiyle etrafını sararak kendilerini âdeta canlı bombanın üzerine
atabiliyor. Neden? Oradaki insan yaşasın, acaba o, masum olabilir mi diye.
Türk milletinin aziz mensubu güvenlik güçleri, âdeta
medeniyetinin tezahürü olan insan algısını iliklerine kadar hissetmiştir. Türk
askeri ve Türk milleti mensupları her coğrafyada beklenen olmuştur. Savaşlarda
gaza ruhuyla gittiği yerlerde dahi kılıçla değil, adaletle, insanlıkla her
gittiği yerde beklenen olan bir medeniyetin çocukları olarak bugün üzerine
düşen her türlü insani görevi yerine getirmektedir. (AK PARTİ sıralarından
alkışlar) 
Şimdi, siz, Mahmut’un babası Süleyman amcaya ne
diyeceksiniz? Mahmut’un babası Süleyman amca elli yıldır Osmaniye’de meskûn,
biliyor musunuz arkadaşlar ve namıdiğer lakabı Kürt Süleyman, Kürt Süleyman;
demezseniz Toprakkale ilçesinde bilmezler. Kürt Süleyman’ın diğer evladı, benim
arkadaşım, İstanbul Nişantaşı’nda büfesi var. Dün Mahmut’un cenazesine
Mardin'den misafirlerimiz vardı, Bursa’dan, İstanbul'dan misafirlerimiz vardı
ve Türkiye'nin hikâyesi, Mahmut’un cenazesi etrafında kenetlendi arkadaşlar.
Mahmut’un Şeyh Edebali Üniversitesinde arkadaşlık yaptığı, şu anki evdeşi, sevgilisi,
can yoldaşı, eşi, altı aylık hamile biliyor musunuz? Nice Mahmutlar gidiyor
böyle. 
Siyaseti samimiyetle milleti adına yapmak isteyenler,
silah gölgesinden arınırlar, teröre ve teröriste meydan okurlar. Terörün ve
teröristin gölgesinde “Bölgede siyaset yapıyoruz, sandıkları dolduruyoruz.”
düşüncesiyle, “Bir kelleye bir oy, bir oya bir kelle.” propagandasıyla terörist
baskısının altında demokrasinin olmayacağını bilmeyenler, bugün devletin
güvenlik tedbirleri ve OHAL kapsamında devleti koruma, milleti muhafaza etme
reflekslerini bu şekliyle okuyamaz ve okuma hakları olamaz. 
Değerli milletvekilleri, bizim yol hikâyemizde adalet
vardır, adaletimizin temelinde vicdan vardır, ahlak vardır, erdem vardır,
fazilet vardır ve bizim medeniyetimizin içerisinde var olması kaçınılmaz olan
çoğulculuk vardır. Komşusu açken kendisi tok olmayan, “İnsanı yaşat ki devlet
yaşasın.” diyen, “Yaratılanı, Yaradan’dan ötürü severim.” diyen bir anlayış
vardır. 
Evrensel İnsan Hakları Beyannamesi’ne elbette ki
saygılıyız. İkinci Dünya Savaşı’ndan sonra “İnsanlığın birbirini katletmesine
gerek yok arkadaşlar. Gelin, bir uzlaşma zemini bulalım.” deme süreciyle
alakalı alınan kararların sonuna kadar yanındayız ama bizim insan telakkimiz
ile Batı’nın insan telakkisinin sorumlulukları birbirinden farklıdır. Batı,
seküler anlamda, Tanrı’yı Orta Çağ’da başından kovup gönderdiği için “Aklı,
insanı iktidar kılıyorum.” diyerek insanı tanrılaştırma sürecine kadar giden
insanı kutsayan süreci seküler mantıkla düşünür. Oysa biz, insanı yaratılanların,
eşrefimahlukat, şereflinin en şereflisi olarak gören ve Allah’ın emaneti olarak
gören bir medeniyetin çocuklarıyız. 
“Milletisadıka” dediğimiz -geçen buradaki
tartışmalarda- kendi hazinemizi, kendi medeniyetimizi, kendi kültürümüzü, kendi
sanat musikimizi emanet ettiklerimiz, söz konusu yıllarda, birtakım şeytani
hamlelerle ihanet odaklarına uyarak milleti sırtından vurarak yanlış işler
yapmış olabilirler ama bugün itibarıyla bu Mecliste milletisadıkanın
mensuplarının da bulunması, memleketteki aidiyetlerini, kültürlerini ifade eden
ama bu coğrafyanın, bu milletin, vatandaşlık bağıyla buraya bağlı olan her
toplumun, her kültürün aziz Türk milletinin bir parçası olduğu gerçeğinden
hareket ederek burada var olması, bizleri elbette ki rahatsız etmez, elbette ki
memnun eder ama bu hakikati millî iradeyi millet gerçeğiyle, millet gerçeğini
de bahsetmiş olduğumuz bütünlükle değerlendirmek durumundayız. 
Millet gerçeğinin arasına sokulan terörist fitneleri,
onun arasına sokulan Marksist, Leninist, komünist düşüncelerle “Kendi halkını
dahi, kendi halkının tavuklarını, ahırdaki ineklerini, bebesini, kundaktaki
çocuğunu dahi gerekirse öldüreceksin.” talimatını veren katliamcılarla kendi
milletine tahakküm kurma süreciyle başlayan terörist faaliyetleri lanetlemeden,
terörist faaliyetlere mesafesini koymadan ve terörü ve teröristi tamamen
temizlemeden demokrasi arayışının mümkün olmayacağı bir hakikattir, hem de
evrensel bir hakikattir. 
Bu manada milliyetçi, ülkücü hareket, insan telakkisine
de, demokrasi anlayışına da, evrensel düşüncesine de yerlilik, millîlik,
insanilik ve evrensellik boyutundan bakar ve milliyetçilik anlayışındaki
evrensel boyutları, âdeta kürsülerde ders olarak okutulacak bir anlayışa
sahiptir. Tarihin akışı içerisindeki millet gerçeğiyle mütenasip tutum,
davranış sergileyen Başbuğ Alparslan Türkeş’in uygulamaları ve devrindeki
yaptığı tutum ve davranışlarla Sayın Genel Başkanımız Devlet Bahçeli
Beyefendi’nin son zamanlardaki ilişkileri birbiriyle âdeta örtüşen
uygulamalardır. Bu kapsamda, kendi yaşına, başına, sağlığına bakılarak birtakım
milletvekilleriyle ilgili yorumları dâhildir. 
Bu kapsamda, bu toprakların hikâyesiyle ilgili,
milletin önündeki her türlü statükonun temizlenmesi, oligarşinin temizlenmesi,
millî iradeyle devletin milleti, milletin devleti olma noktasındaki
inisiyatifleri de bununla ilgilidir diyor, Genel Kurulu saygıyla selamlıyor,
şehitlerin ruhunun incinmemesi adına, bu milletin evlatları olarak, aziz Türk
milletinin şehit sayısını artırmamak için her türlü önlemi almak üzere devletin
askerinin, polisinin, güvenlik güçlerinin sonuna kadar yanındayız. Sonuna kadar
devlet, sonuna kadar millet diyoruz. (MHP ve AK PARTİ sıralarından alkışlar) 
ÖZKAN YALIM (Uşak) – Kullandığınız bu laflar, Atatürk…
BAŞKAN – Teşekkür ederim Sayın Ersoy. 
Nedir o söylenen?
AHMET HAMDİ ÇAMLI (İstanbul) – Önemli değil, Başkanım.
BAŞKAN – Peki, önemli değilmiş.
ÖZKAN YALIM (Uşak) – Önemli, önemli. Önemsiz olur mu
Sayın Başkan? 
AHMET YILDIRIM (Muş) – Sayın Başkan, sayın hatibin
konuşmasının büyük bir bölümü bizimle alakalı değil, muhatabı da biz değiliz.
Ancak…
ÖZKAN YALIM (Uşak) – Gayet güzel konuştu ama Atatürk’le
ilgili…
BAŞKAN – Sayın milletvekili, kim olduğunuzu
anlayamıyorum buradan. Sürekli bir ses geliyor ve Sayın Yıldırım’ı
dinleyemiyorum. Lütfen… Söyleyeceğiniz lafınız varsa ayağa kalkar, elinizi
kaldırırsınız, takdir ederim, size söz veririm veya vermem. Lütfen…
Buyurun Sayın Yıldırım.
V.- AÇIKLAMALAR (Devam)
22.- Muş Milletvekili Ahmet Yıldırım’ın, mali olanaklar açısından diğer
partilerden çok daha sıkıntılı, güvenlik güçlerinin baskısı altında, siyasi
operasyonlar eşliğinde seçim çalışması yürüten ve aldıkları her oyun oy
verenlerin anasının ak sütü kadar helal olduğu bir parti olduklarına ilişkin
açıklaması
AHMET YILDIRIM (Muş) – Sayın Başkan, özellikle hatibin
sadece seçimler ve oy verme işlemiyle ilgili bu ülkedeki seçimlere şaibe
düşürecek cümlelerine dair, eğer muhatabı biz isek, biz makarnayla, kömürle,
İŞKUR’la, işe almayla, hurafe dağıtmayla bir seçim kampanyası yürüten parti
değiliz. 
ŞİRİN ÜNAL (İstanbul) – Siz silahla yapıyorsunuz o işi.
AHMET YILDIRIM (Muş) – Zor koşullarda kıt kanaat, mali
olanaklar açısından da diğer partilerden çok daha sıkıntılı, hatta güvenlik
güçlerinin baskısı altında, siyasi operasyonlar eşliğinde seçim çalışması
yürüten ve aldığımız her oy bize oy verenlerin de alanların da anasının ak sütü
kadar helal olan seçimler yaşadık diyorum. 
BAŞKAN – Teşekkür ederim Sayın Yıldırım.
AHMET YILDIRIM (Muş) – Ben teşekkür ediyorum. (HDP
sıralarından alkışlar) 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Adana Milletvekili Meral Danış Beştaş ve arkadaşları
tarafından, “10 Aralık İnsan Hakları Günü” vesilesiyle, uzun bir süredir devam
eden ancak OHAL döneminde boyutları bir hayli artan mesnetsiz gözaltı,
tutuklama ve sivil vatandaşların ölümlerinin neden ve sonuçlarının
araştırılması, hak ihlallerinin tespiti amacıyla 4/1/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 18 Ocak 2017 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi grup önerisinin
lehinde son olarak Mersin Milletvekili Sayın Aytuğ Atıcı konuşacak. 
Buyurun Sayın Atıcı. (CHP sıralarından alkışlar) 
AYTUĞ ATICI (Mersin) – Teşekkür ederim Sayın Başkan. 
Değerli milletvekilleri, uzun süredir devam eden ancak
OHAL döneminde boyutları bir hayli artan mesnetsiz gözaltı, tutuklama ve sivil
vatandaşların ölümlerinin neden ve sonuçlarının araştırılması ve hak
ihlallerinin tespiti amacıyla HDP Grubu tarafından verilen araştırma
önergesinin lehine Cumhuriyet Halk Partisi Grubumuz adına söz almış
bulunuyorum. İnsan haklarına saygılı ve olağanüstü hâl uygulamasına karşı çıkan
herkesi saygıyla selamlıyorum. 
VELİ AĞBABA (Malatya) – Sakal niye bıraktınız Sayın
Atıcı?
AYTUĞ ATICI (Devamla) – Önerge özetle ne diyor? Önerge
diyor ki: Olağanüstü hâl uygulamaları döneminde haksız gözaltı, tutuklama ve
hak ihlalleri var. İnsanlar ölüyor. Araştıralım. Ne var bunda? Niye korkarsınız
araştırmaktan korkanlar? Neden araştırmazsınız? Birazcık dürüst olan, birazcık
vicdanı olan herkes, mademki insanlar ölüyor, mademki insan hakları ihlal
ediliyor hemen araştıralım der. Bundan korkacak bir şey olmamalı.
Peki, AKP bu ihlalleri araştırır mı sizce? Vallaha
bence araştırmaz. Birazdan net olarak belli olacak. Ama, eğer ben biraz
tecrübeliysem bu Parlamentoda, AKP bunu araştırmaz. Neden? Çünkü olağanüstü hâl
uygulamaları ve hak ihlalleri bir planın parçasıdır. 
Nedir bu plan? Bu plan, rejim değişikliği ve
cumhurbaşkanlığı sistemini getirmenin bir planıdır. 
Bu plan ne zaman yapılmıştır? Bu plan çok önceden
düşünülmüş amma 15 Temmuz günü o alçak ayaklanmanın hemen ertesi günü uygulamaya
konulmuştur. Yani Cumhurbaşkanı “Bu darbe girişimi bize Allah’ın bir lütfudur.”
diyerek düğmeye basmış ve planı başlatmıştır ve gerçek darbe, 20 Temmuz günü
olağanüstü hâl ilan edildiğinde ortaya çıkmıştır. (CHP sıralarından alkışlar)
Gerçek darbe o zaman oluşmuştur.
Sayın Ağbaba, şimdi anladınız mı neden sakal
bıraktığımı? 
VELİ AĞBABA (Malatya) – Şimdi anladım.
AYTUĞ ATICI (Devamla) – İşte, olağanüstü hâl uygulaması
bizim için yastır, bizim için kötüdür. 
Biz kimiz? 12 Eylülü yaşayan insanlarız. 
MUHARREM ERKEK (Çanakkale) – 12 Eylül darbe hukukunun
da ürünüdür olağanüstü hâl. Önceki anayasalarda yoktur. 
AYTUĞ ATICI (Devamla) – Bizler 12 Eylül faşist
darbesinde o faşizmi iliklerine kadar hissetmiş, üzerinden paletler geçmiş ve
gözaltında bile yok olmuş insanlar ve o insanların arkadaşlarıyız,
yoldaşlarıyız. İşte, o nedenle, biz olağanüstü hâl uygulamasının insan hakkı
ihlali için çok güzel bir ortam oluşturduğunu çok iyi biliriz. 
VELİ AĞBABA (Malatya) – Sayın Atıcı’nın sakalı OHAL
sakalı yani. 
AYTUĞ ATICI (Devamla) – Neden bir plan? Çünkü Sayın
Adalet Bakanı çıktı bu kürsüye, milletin kürsüsüne ve dedi ki: “Çok şükür, 16
Temmuz 2016 tarihinde saat 16.00 itibarıyla bu ahlaksız kalkışma kontrol altına
alınmıştır.” Yani bir gün içerisinde büyük devletimiz bu kalkışmayı kontrol
altına aldı. Güzel, beklenen de buydu zaten. Peki, bundan dört gün sonra yine
aynı Adalet Bakanı bu kürsüye çıkıp dedi ki: “Değerli milletvekilleri,
olağanüstü bir dönemden geçiyoruz. Çok istemeyiz ama olağanüstü hâl ilan etmek
durumundayız ve bunu üç aylığına ilan ediyoruz ama sizi temin ederim ki bu
olağanüstü hâl süresi bir ay olacaktır ve biz, bir tek kanun hükmünde kararname
çıkararak bu işi bitireceğiz.” Tutanaklar buna şahittir. Hiç kimseden de itiraz
gelmiyor gördüğünüz gibi, çünkü bunu, devletimin Adalet Bakanı dedi, adalet
dağıtan bir insan dedi. Kim inanmaz? Herkesin inanması lazım. Peki, ne oldu?
Bir ay oldu üç ay, üç ay oldu altı ay, altı ay oldu dokuz ay; benim sakallar
göğsüme geldi, göbeğime kadar da gelmeye başladı. 
Şimdi, neden uzatılıyor? Sakalım feda olsun, ben
sakalımın her teliyle buna karşı çıkıyorum, feda olsun ama neden uzattığınıza
bir bakalım; çünkü başkanlık sistemi için Milliyetçi Hareket Partisinin Genel
Başkanı bir yeşil ışık yaktı ve bundan sonra, artık, AKP şöyle bir karar aldı:
Mademki yeşil ışık geldi, ben derhâl olağanüstü hâli uzatmalıyım. Ne
yapmalıyım? Kimsenin konuşmasını istemiyorum, o hâlde konuşmaları
engellemeliyim. Kimsenin yazmasını, kimsenin protesto etmesini, hatta kimsenin
birbiriyle konuşmasını dahi istemiyorum. O hâlde, bunun için olağanüstü hâlden
daha güzel bir fırsat olur mu? Ve çıktılar üç ay, altı ay, dokuz ay… Allah
bilir daha ne kadar uzatılacak. 
Peki, uzatmanın gerçek amacı neydi? Çünkü, konuşan,
yazan, sosyal medyada “tweet” atan, Facebook’ta yazılar yazan insanların
sindirilmesi gerekiyordu, acımasızca cezalandırılması gerekiyordu, bu da ancak
ve de ancak olağanüstü hâl şartlarında ortaya çıkar ve yapılırdı. Olağanüstü
hâl uygulamalarında ancak insan hakları bu kadar güzel ihlal edilebilirdi ve
bir gerekçeye dayandırılabilirdi. Evet, en temel yaşam hakkı, en temel insan
hakkı olan yaşam hakkı ancak olağanüstü hâl döneminde ihlal edilebilirdi, ancak
olağanüstü hâl döneminde haksız gözaltılara bir kılıf uydurulabilirdi. Cumhurbaşkanının
sözünü dinleyerek komşularını ihbar eden Mersinli bir muhtar ancak olağanüstü
hâl döneminde serbest kalabilirdi. Kolluk güçleri bu ahlaksız ihbarı, bu yalan,
nefret dolu, sadece ve de sadece Cumhurbaşkanına ve AKP’ye yaranmak için,
yaltaklanmak için yapılan bu ihbarı değerlendiren güvenlik güçleri gidip onları
tutuklamak mecburiyetindeydi, gözaltına almak mecburiyetindeydi; savcı
tutuklama kararı istemek mecburiyetindeydi, hâkim tutuklamak mecburiyetindeydi.
Niye biliyor musunuz? Çünkü bunları yapmasaydı AKP tarafından FETÖ’cü ilan
edileceklerdi. 
İşte, bu nedenle, 100 binden fazla kamu görevlisini
açığa aldınız, 80 bin civarında kamu görevlisini ihraç ettiniz bu dönemde.
Herkesi bastırdınız, herkesi korkuttunuz, herkesi susturdunuz ama bir şeyi
unuttunuz. Milletimiz susar, konuşmaz, sıkışır, bütün tepkisini de sandıkta
gösterir. Bugüne kadar sokaklarda özgürce konuşan, bugüne kadar sokaklarda
özgürce protesto eden herkes zannınızca sustu. Hayır, susmadılar, sadece gününü
bekliyorlar. Bu Parlamentodan bir karar çıkacağını ve referanduma gidileceğini
ben şahsen zannetmiyorum. 
EJDER AÇIKKAPI (Elâzığ) – Yanılıyorsun.
AYTUĞ ATICI (Devamla) - Ben, bütün bunlara rağmen,
AKP’nin içinde ve MHP’nin içinde bu uygulamaya “hayır” diyecek olan
milletvekilleri olduğunu biliyorum. 
EJDER AÇIKKAPI (Elâzığ) – İnanmıyorsunuz. 
AYTUĞ ATICI (Devamla) – Açıkça söylüyorum, biliyorum.
Ola ki bu milletvekilleri bu haklarını kullanamazlar ise bu hayalinizin halktan
döneceğini de biliyorum. 
3.700 civarında hâkim ve savcıyı meslekten menettiniz,
yüzlerce basın-yayın organı kapatıldı, yüzlerce gazeteci gözaltına alındı,
tutuklandı; on binlerce insanın pasaportu iptal edildi, seçilmiş birçok insan
gözaltına alındı, tutuklandı; niye? Efendim, Cumhurbaşkanının kurdelesini keserek
açtığı bankaya para yatırmış; efendim, Cumhurbaşkanının, Millî Eğitim Bakanının
alkışlarla açtığı okullara öğrencilerini göndermiş, Cumhurbaşkanının ve
İçişleri Bakanının onayladığı ve desteklediği sendikalara üye olmuş. 
FATMA BENLİ (İstanbul) – Bunlar için özel talimat
verdiler. “Bankaya para yatırın.” diye talimat verdiler.
AYTUĞ ATICI (Devamla) – Peki, bunların siyasi ayağı yok
mu? Bunların siyasi ayağı, byLock’çular neredeler? Bu byLock’çular ne zaman
ifşa edilecekler? Sadece ve de sadece referandum kararı bekleniyor, aklınızda
olsun. Referandum kararı çıktıktan sonra siyasi bacağa da dokunulacak.
Yiğitseniz, erkekseniz gelin şimdi ifşa edin, referandum öncesinde ifşa edin de
ben sizleri göreyim.
Değerli arkadaşlar, bakın, parti ayrımı yapmaksızın herkese
sesleniyorum: Herkesi cumhuriyete ve cumhuriyet kazanımlarına sahip çıkmaya
davet ediyorum. Millî iradeye sahip çıkmak sadece ve de sadece Cumhuriyet Halk
Partisinin görevi değildir, tek adam yönetimine karşı çıkan herkesin görevidir;
tek adam yönetimine karşı çıkan AKP’lilerin de görevidir…
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
AYTUĞ ATICI (Devamla) – …tek adam yönetimine karşı
çıkan Milliyetçi Hareket Partililerin de görevidir, tek adam yönetimine karşı
çıkan Cumhuriyet Halk Partililerin ve HDP’lilerin de görevidir, hatta diğer
partililerin görevidir, hatta partisizlerin görevidir. Herkes elini vicdanına
koyacak, partilerüstü bir yaklaşımla davranacak, “Söz konusu vatan ise bütün
partilerin canı cehenneme.” diyecek, “Her şey teferruattır.” diyecek, “Ben
vatanımı koruyacağım.” diyecek, “Ben cumhuriyetimi koruyacağım.” diyecek ve
elini vicdanına koyup buna göre oy kullanacak.
İMRAN KILIÇ
(Kahramanmaraş) – Millet “evet” derse bunu kabul edecek misiniz, etmeyecek misiniz?
AYTUĞ ATICI
(Devamla) – AKP’liler, Recep Tayyip Erdoğan’ı seviyorsanız sevmeye devam edin,
hiçbir mahzuru yok; MHP’liler, eğer Genel Başkanınız Devlet Bahçeli’yi
seviyorsanız sevmeye devam edin, bir mahzuru yok; HDP’liler, CHP’liler, Genel
Başkanınızı seviyorsanız sevin, bir mahzuru yok; ancak ülkenizi daha çok sevin,
tek adama ülkemizi bırakmayın.
Saygılar
sunuyorum. (CHP sıralarından alkışlar) 
BAŞKAN –
Teşekkür ederim.
İMRAN KILIÇ
(Kahramanmaraş) – Millet “evet” derse kabullenecek misiniz, kabullenmeyecek
misiniz; gene milleti küçümseyecek misiniz? Milletin “evet”ine ne diyeceksiniz?
HALİS DALKILIÇ
(İstanbul) – Ülkemizi sevdiğimiz için “evet” diyeceğiz.
BAŞKAN – Sayın
milletvekilleri, lütfen…
Sayın Muş…
MEHMET MUŞ
(İstanbul) – Sayın Başkan, sayın hatip yüksek tonda bir konuşma yapmıştır,
ortaya çeşitli iddialar atmıştır. Bunlara katılamadığımızı ve reddettiğimizi
ifade etmek istiyorum.
Teşekkür ederim.
BAŞKAN –
Teşekkür ederim. 
Halkların
Demokratik Partisi grup önerisinin aleyhinde son olarak Ankara Milletvekili
Sayın Murat Alparslan konuşacak.
Buyurun Sayın
Alparslan. (AK PARTİ sıralarından alkışlar) 
MURAT ALPARSLAN (Ankara) – Sayın Başkan, çok değerli
milletvekilleri; hepinizi saygıyla selamlıyorum. HDP grup önerisinin aleyhinde
partim adına söz almış bulunmaktayım.
Grup önerisinde, özellikle olağanüstü hâlin ilanından
sonra birtakım faili meçhullerin yapıldığı, haksız ve mesnetsiz tutuklamaların
ve gözaltıların yapıldığı, birtakım hak ihlallerinin, birtakım farklı
hukuksuzlukların ziyadeleştiği şeklindeki bir kaygıyla bu konunun araştırılması
istenmektedir.
Öncelikli olarak, Türkiye Cumhuriyeti devleti
demokratik, laik, sosyal bir hukuk devletidir. Yaptığı işlemlerinin, her türlü
eyleminin hukuk kaideleri içerisinde olduğunun bilinmesi son derece önemlidir.
Özellikle bu ülkenin, bu milletin, bu toprakların gördüğü belki de en kanlı, en
hain, en kalleş bir kalkışmanın ve işgal provasının sonrasında, şartların
zorunlu kıldığı ve mevzuat çerçevesindeki koşullar oluşturulmak suretiyle
alınan bir olağanüstü hâl kararından sonraki uygulamaların da yine hukuk
çerçevesinde yapıldığının bilinmesi gerekir. 
Bundan önceki iktidarlar dönemindeki birtakım faili
meçhullerin, haksız gözaltı iddialarının, birtakım hukuksuzlukların da AK PARTİ
döneminde incelendiğinin, nihayetlendirildiğinin ve bu konudaki her türlü
iddianın, isnadın, ithamın ciddiye alınarak değerlendirildiğinin bilinmesi
lazım. Konuşulurken, bu yapılanlar anlatılırken sanki bu ülkede 15 Temmuz
yaşanmamış, bu ülkenin, bu milletin kaderine, istiklaline kastedilmemiş ve
sonrasında yine bunun artçı sarsıntıları şeklinde devam eden çok boyutlu farklı
konulardaki saldırılar devam etmiyormuş gibi bir algı üzerinden meselenin
tahlil edilmesi bizi doğru sonuçlara götürmez. 
Devletin terörle, kaosla, krizlerle ve gayrimeşru
yapılarla mücadelesi her alanda olmaktadır. Devletin bu mücadelesi her alanda
olduğu gibi, o yapıların devletle mücadelesi de her alandadır. Bunlardan biri
de bu tür soyut kavramlar üzerinden, birtakım haksızlık ve hukuksuzluk
iddiaları üzerinden bir algı oluşturmak, devletin bu mücadele gücünü kırarak
belki uluslararası kamuoyunda da güya karnesini zayıf hâle getirme
gayretleridir. 
Her türlü somut iddianın, her türlü delillendirilmiş
iddianın araştırıldığı, sonuçlandırıldığı ve bu konuda sıfır toleransla üzerine
gidildiği zaten bilinmektedir. O sebeple, bu şekildeki soyut iddialarla tekrar
meselenin hâlli ve çözüme kavuşturulması için bir Meclis araştırması yapılması,
bizim bu mücadeledeki azmimizi, bu mücadeleyi yapan ve hatta bu mücadeleyi yaparken
fedayıcan edecek şekilde hassasiyet gösteren tüm devlet yetkililerine ve
kurumlarına dönük, belki yıpratma, belki onların moralini bozma ve psikolojik
olarak da farklı bir algı oluşturmaya sebep olacaktır. O sebeple, kabul
etmediğimizi, reddettiğimizi ifade etmek istiyorum. 
Konuşmalarda bir korku üzerinden siyaset tanımı
yapılmaya çalışıldı. Çok farklı örnekleri verilecek olmakla beraber, eğer korku
üzerinden bir siyaset ve demokrasi kategorizesi yapacak olursak, belki de
milletten ve sandıktan korkanlar ile milletle beraber siyaset yapanları
birbirinden ayırmak en anlamlı olacaktır. Bu bağlamda da kimin nerede durduğu
ve kimin milletle beraber siyaset yaptığı da çok açık ve net bir şekilde
görülmektedir.
Değerli milletvekilleri, yapılan Anayasa değişikliğinin
belki tek adamlığa dönük bir gayret olduğu ve bunun projelendirildiği ifade
ediliyor ve bu anlamda da iradeler üzerine ipotek konulmaya çalışıldığından
bahsediliyor. Oysa AK PARTİ, kurulduğu günden itibaren her türlü millet iradesi
üzerindeki, millî egemenlik üzerindeki rehinleri, ipotekleri kaldıran, ayağına
bağlanan prangaları çözerek mücadele eden bir siyaset hareketidir. O sebeple,
temsilcisi olduğumuz milletin her türlü vesayetten kurtulmasına gayret ve azim
gösteren bir siyasi partinin mensubunun da kendi iradesi üzerinde hiçbir
tahakküme rıza göstermeyeceği ve her türlü iradesini vicdani kanaatine göre
ortaya koyacağı da mutlak bir hakikattir.
Değerli milletvekilleri, gündemimiz malum; aziz ve
kahraman milletimiz, temsilcileri marifetiyle kurucu iktidar yetkisini
kullanmaktadır. Milletimizin, devletimizin hayrına olacağına inandığımız
Anayasa değişiklik teklifinin ikinci tur görüşmelerine bugün inşallah
başlıyoruz. 
Niyetimiz hayır, inşallah akıbet de hayır olur diyor;
hepinizi saygıyla, sevgiyle selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Alparslan.
Halkların Demokratik Partisi grup önerisini oylarınıza
sunacağım…
III.- YOKLAMA
(HDP ve CHP sıralarından bir grup milletvekili ayağa
kalktı)
ÖZGÜR ÖZEL (Manisa) – Yoklama istiyoruz.
AHMET YILDIRIM (Muş) – Biz istiyoruz, biz, biz
istiyoruz.
ÖZGÜR ÖZEL (Manisa) – Siz mi? Tamam.
BAŞKAN – Karar veremediler ama HDP’nin üzerinde kaldı
yoklama talebi.
OSMAN AŞKIN BAK (Rize) – Bir karar verin, hanginiz
istiyor.
ÖZGÜR ÖZEL (Manisa) – Onların önerisi kardeşim.
BAŞKAN – Halkların Demokratik Partisi Grubunun önerisi,
tabii ki HDP kalkacak ama CHP de bu arada kalkmış bulundu.
Sayın Yıldırım, Sayın Sancar, Sayın Yiğitalp, Sayın
Danış Beştaş, Sayın Yıldırım, Sayın Yıldırım, Sayın Atalan, Sayın Kaya, Sayın
Gaydalı, Sayın Adıyaman, Sayın Özgökçe Ertan, Sayın Uca, Sayın Birlik, Sayın
Çelik, Sayın Toğrul, Sayın Dora, Sayın Doğan, Sayın Doğan, Sayın Taşçıer, Sayın
Baydemir, Sayın Önlü.
Yoklama için üç dakika süre veriyorum ve süreyi
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Adana Milletvekili Meral Danış Beştaş ve arkadaşları
tarafından, “10 Aralık İnsan Hakları Günü” vesilesiyle, uzun bir süredir devam
eden ancak OHAL döneminde boyutları bir hayli artan mesnetsiz gözaltı,
tutuklama ve sivil vatandaşların ölümlerinin neden ve sonuçlarının
araştırılması, hak ihlallerinin tespiti amacıyla 4/1/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 18 Ocak 2017 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN - Halkların Demokratik Partisinin grup önerisini
oylarınıza sunuyorum: Kabul edenler… Kabul etmeyenler… Kabul edilmemiştir. 
Şimdi, Cumhuriyet Halk Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- CHP Grubunun, İstanbul Milletvekili Gamze Akkuş İlgezdi ve
arkadaşları tarafından, özgürlük ve demokrasi mücadelesine olan katkıları
nedeniyle “dördüncü güç” olarak anılan medyanın daha fazla baskı altına
alınmaması, basın emekçilerinin karşı karşıya kaldıkları sorunların tespit
edilmesi, tutuklu ve hükümlü gazetecilerin durumlarının incelenerek basın
özgürlüğünün önündeki sorunların kaldırılması amacıyla 13/1/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 18 Ocak 2017 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
18/1/2017
Türkiye Büyük Millet Meclisi Başkanlığına
Danışma Kurulu 18/01/2017 Çarşamba günü (bugün)
toplanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
İstanbul Milletvekili Gamze Akkuş İlgezdi ve
arkadaşları tarafından “Özgürlük ve demokrasi mücadelesine olan katkıları
nedeniyle ‘dördüncü güç’ olarak anılan medyanın daha fazla baskı altına
alınmaması, basın emekçilerinin karşı karşıya kaldıkları sorunların tespit
edilmesi, tutuklu ve hükümlü gazetecilerin durumlarının incelenerek basın
özgürlüğünün önündeki sorunların kaldırılması” amacıyla 13/1/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin (1023 sıra no.lu) Genel Kurulun bilgisine sunulmak üzere bekleyen
diğer önergelerin önüne alınarak 18/1/2017 Çarşamba günlü birleşimde sunuşlarda
okunması ve görüşmelerinin aynı tarihli birleşiminde yapılması önerilmiştir.
BAŞKAN – Cumhuriyet Halk Partisi grup önerisinin
lehinde ilk olarak Gamze Akkuş İlgezdi konuşacak, İstanbul Milletvekili.
Buyurun. (CHP sıralarından alkışlar)
GAMZE AKKUŞ İLGEZDİ (İstanbul) – Sayın Başkan, yüce
Meclisi saygıyla selamlıyorum.
Hepimizin bildiği gibi basın özgürlüğünün üzerindeki
baskılar her geçen gün artarak devam ediyor. Sansürün ve baskıların arttığı
bugünlerde, ne yazık ki, yurttaşlarımız Anayasa görüşmelerini televizyondan
canlı izleyemediler. Yangından mal kaçırırcasına ülkenin rejimini değiştirmeye
çalışırken şeffaflıktan ve demokrasiden yana olunmadığını bir kez daha hep
birlikte gördük. Oysa basın özgürlüğü demokratik bir rejim ile otoriter rejimi
ayıran en ince çizgidir, hassas bir terazidir yani. Unutmayalım ki, demokratik
rejimlerde özgür basın var oldukça sağlıklı bir demokrasi vardır, otoriter
rejimlerde ise halkı manipüle etmek için kurulan havuzlar vardır; çok seslilik
değil, tek seslilik vardır; halkın doğruları değil, iktidarın doğruları vardır;
değişik matbaalarda değişik adlarda basılan tek bir gazete vardır; toplumsal
muhalefete güven değil, gücü elinde tutan lidere hayranlık ve sadakat vardır.
Bilinmesini isterim ki, kabul etseniz de etmeseniz de,
basın özgürlüğü ötekinin özgürlüğüdür. Oysa siz ötekini susturarak kutuplaşmayı
artırmaktasınız.
Bugün, basın emekçilerinin haklarını budayarak, iş
güvencelerini ortadan kaldırarak, gözaltı ve tutuklama gibi akıl almaz
uygulamalara tabi tutarak 12 Eylül rejimini bile aratır hâle getirdiniz. Ne acı
ki ülkemizin “Dünyanın en büyük gazeteci hapishanesi.” olarak adlandırılması
bizlerin içini sızlatıyor.
Demokrasi mücadelesinin binlerce yıllık tarihi, kendini
muktedir sanan, iktidar olup hükmettiğine inanan liderlerin küflenmiş
portreleriyle doludur çünkü hiçbir muktedir yoktur ki hayatı olağan akışının
tersine çevirmeyi başarabilsin. Anımsayın, 12 Martta “3, 3, 3…” sesleri
arasında 3 fidanın idamı için el kaldıranlar çoktan unutuldu ama ömrünü tam
bağımsız Türkiye yolunda feda eden Deniz Gezmiş, Yusuf Aslan, Hüseyin İnan
unutulmadı. (CHP sıralarından alkışlar) 12 Eylülü gerçekleştiren Kenan Evren
ile Mamak’ta sağcı-solcu demeden gençlerimizi işkenceden geçirenler, idam
edenler unutuldu ancak yaşı büyütülerek idam edilen Erdal Eren ve nice Anadolu
evladı unutulmadı. 1990’larda şarkıları, türküleri yasaklayanlar unutuldu ancak
bizleri biz yapan, birlikte tutan ezgileri yaratanlar ve o ezgiler unutulmadı.
O yüzden, gittiğiniz bu yolun sonu karanlık, bu yolun sonu çıkmaz. 
Değerli milletvekilleri, soruyoruz “Yeni Anayasa ne
için ve kim için yapılıyor?”, susuyorsunuz. Uyarıyoruz “Bu değişiklik
teklifinin toplumsal sözleşme niteliği yoktur.”, dinlemiyorsunuz. Anlatıyoruz
“Bu, bir rejim değişikliğidir, cumhuriyetsiz cumhuriyet modelidir.”,
duymuyorsunuz. Yani, “Görmedik, duymadık, bilmiyoruz.” diyorsunuz. 
Öyle anlaşılıyor ki bir yol ayrımındayız. Bir taraftan
bir bakanınız çıkacak, “Atatürk anayasalarına geri dönüyoruz.” diyecek, öte
taraftan Mustafa Kemal’in heykellerini kurucusu olduğu vatan topraklarının
şehir meydanlarından kaldıracaksınız; 23 Nisanı, 19 Mayısı, 29 Ekimi yok
sayacaksınız. Millî egemenliği dilinizden düşürmeyeceksiniz, sonra bu kürsüden
“İtaat et, rahat et.” diyeceksiniz. “Millete güveniyorum.” diyeceksiniz ancak
milletin bağrından çıkan Türkiye Büyük Millet Meclisini tasfiye edeceksiniz. 
Değerli vekiller, itaat ederek rahat edeceğine inanan
bir millet olsaydık, manda ve himayeyi kabul eder, istiklal uğruna binlerce
Mehmet’i kara toprağın bağrına yatırmazdık. İtaat edecek olsaydık, vatan şairi
Mehmet Akif’e “Ben ezelden beridir hür yaşadım, hür yaşarım./ Hangi çılgın bana
zincir vuracakmış? Şaşarım./ Kükremiş sel gibiyim, bendimi çiğner, aşarım./
Yırtarım dağları, enginlere sığmam, taşarım.” dizelerini yazdıracak kadar
özgürlüğümüze sahip çıkmazdık. İtaat edecek olsaydık Çanakkale’de bir büyük
tarih yazmazdık. Unutmayın Çanakkale’yi. Bu ülke, Çanakkale’de harcı karılan
Kurtuluş Savaşı’ndan bugünlere geldi; kanla, bedelle, gözyaşıyla geldi. (CHP
sıralarından alkışlar). 
Milletimin yok edilemez iradesi olarak bugünlere gelen
Türkiye Cumhuriyeti, Antepli Karayılan’ın, Arhavili İsmail’in, Manastırlı Hamdi
Efendi’nin, İzmirli Ali Onbaşı’nın, Maraşlı Sütçü İmam’ın, Erzurumlu Nene
Hatun’un ve sırtında oğul hasretiyle kucakladıkları top mermileriyle cepheye
giden kadınlarımızın emanetidir bize. Hoca Nasrettin gibi ağlayan, Bayburtlu
Zihni gibi gülen Türk köylüsünün cesaretidir. “Dağ başını duman almış/
Yürüyelim arkadaşlar.” diyerek zafere koşan, mezarı meçhul binlerce
Mehmetçik’in emanetidir. 
Şimdi, siz hangi savaştan geldiniz de Türkiye’yi bir
rejim değişikliğiyle kurtarmaya çalışıyorsunuz? Soruyorum: Çanakkale mi?
Kurtuluş Savaşı mı? Kıbrıs Barış Harekâtı mı? Türkiye’yi kimden, hangi
düşmandan kurtarmaya çalışıyorsunuz? Biliyoruz ki emanete hıyanet etmek bu
milletin ne geçmişinde vardır ne de geleceğinde olacaktır. 
Değerli vekiller, uzun yıllarımı devlet hastanesinde
halkıma hizmet ederek geçiren bir vekilim, halkımı tanıyorum. Bugün halkımın
işe, ekmeğe, istikrara ihtiyacı olduğu kadar, özgürlüğe, demokrasiye, barışa ve
cumhuriyete de ihtiyacı var. Oysa bir haftadan beri görüştüğümüz Anayasa
değişikliğinde halkımın taleplerine ilişkin tek bir satır yok; demokrasinin
temel değerleri yok, özgürlük yok, eşitlik yok, hak hukuk yok, adalet yok ama
idareyi tek bir makama teslim etmenin hevesi ve ısrarı var, rejimi değiştirme
arzusu var. 
Değerli vekiller, yapılan iş, kanun koyma gücü budanan,
yürütmeyi denetleme görevi Anayasa’dan çıkarılan Meclisin fiilen tasfiyesidir.
Bakanlar Kurulunun yetkilerinin elinden alınması, yasama yetkisinin
kararnameler eliyle tek bir kişinin iradesine bırakılmasıdır.
Çok önemli iki noktayla ilgili, halkımı buradan uyarmak
istiyorum: Bu değişiklikte Meclis var gibi gösteriliyor ama tüm yetkileri
elinden alınarak içi boşaltılıyor.
Diğer konu ise, Cumhurbaşkanlığı makamı var gibi
gösteriliyor, “cumhur”u kaldırılıyor, verilen yetkilerle başkanlığa evriliyor.
Yani sizlere, bizlere, parlamenter sistem devam ediyormuş gibi gösteriliyor. 
Bakın, sorumluluk duygusunun ortadan kalkması,
otoriteye boyun eğmenin en önemli sonucudur. Siz bu değişikliklerle tek bir
otorite yaratıyorsunuz, yüzde 50+1’in temsilcisi olacağı açıkça belli olan bir
partili Cumhurbaşkanının, kalan diğerlerini dışlamasına izin veriyorsunuz
buradan.
O hâlde soruyorum, yasama, yargı, yürütme tek elde
birleştirilirken, adalet dağıtmayan yargı, kanun yapmayan yasama, Bakanlar
Kurulunu oluşturamayan yürütme olur mu? Bakanlar Kurulu seçemeyen bir Meclis,
yürütmeyi denetleyebilir mi? Cumhurbaşkanının hiç kimseye karşı sorumluluğunun
olmadığı, hesap vermediği ve denetlenmediği bir sistem olur mu? Olursa bu
sisteme demokrasi denilebilir mi? 
Unutmayın ki halk hükûmetten korktuğunda tiranlık,
hükûmet halktan korktuğunda özgürlük vardır. Siz bugün bir korku imparatorluğu
yaratmaya çalışıyorsunuz. Bunu yaparken de millî egemenliğin temsilcisi olan
bizlerden, millete ait olan temsil hakkımızı sorgusuz, sualsiz devretmemizi,
tek bir makama vermemizi istiyorsunuz. 
Anlaşılan o ki “Basını, sivil toplum kuruluşlarını,
sendikaları, halkı susturduk, sıra şimdi Millet Meclisinde.” diyorsunuz; ses
çıkarmayalım, itiraz etmeyelim istiyorsunuz.
Bir daha hatırlatırım ki bugün toprağa gömdüğünüz
demokrasi, günü geldiğinde hepinize lazım olacak. 
Şunu asla unutmayalım: Kanla, gözyaşıyla, binbir
emekle, emperyalizme karşı verilen onurlu bir savaşla kurduğumuz cumhuriyeti,
burada, parmak çoğunluğuyla ortadan kaldıramazsınız. 
Sizler inanmasanız da yok saysanız da bizler sizlere
hatırlatmaktan vazgeçmeyeceğiz: Egemenlik kayıtsız şartsız milletindir.
Egemenlik kayıtsız şartsız milletindir. Egemenlik kayıtsız şartsız milletindir.
(CHP sıralarından alkışlar)
“Umutsuz durumlar yoktur, umutsuz insanlar vardır. Ben
hiçbir zaman umudumu yitirmedim.” diyen Mustafa Kemal’in kurduğu cumhuriyetin
bir vekili olarak, Anayasa’ya bağlılık andı içen tüm vekillere vicdanlarını da
dinleyerek getirilen bu düzenlemeye “hayır” oyu vermeleri yönünde çağrıda
bulunuyorum. 
Savaş kazanarak ülkesini kurtaran, cumhuriyeti
kuranlara buradan söz veriyorum: Şimdi vatanı savunmak, şimdi cumhuriyeti
korumak, barışı, demokrasiyi yaşatmak sırası bizde. Cumhuriyetimiz ve
demokrasimiz önce biz vekillere, sonra halkımıza emanettir. Şunun bilinmesini
isterim ki 19 Mayıs 1919’da Samsun’a çıkanlardan daha çaresiz değiliz.
Sözlerimi Ahmed Arif’in “Anadolu” şiirinden bir kesitle
halkıma seslenerek bitirmek istiyorum:
“Nerede olursan ol,
İçeride, dışarıda, derste, sırada,
Yürü üstüne üstüne,
Tükür yüzüne celladın,
Fırsatçının, fesatçının, hayının.
Dayan kitap ile.
Dayan iş ile.
Tırnak ile, diş ile,
Umut ile, sevda ile, düş ile,
Dayan, rüsva etme beni.”
Yüce heyeti saygıyla selamlıyorum. (CHP sıralarından
alkışlar)
BAŞKAN – Teşekkür ederim Sayın İlgezdi.
VELİ AĞBABA (Malatya) – Sayın Başkan, size de teşekkür
ediyoruz sözünü kesmediğiniz için. Arada iyi şeyler söylüyorum sizinle ilgili
Sayın Başkan.
BAŞKAN – Teşekkür ederim Sayın Ağbaba.
Sayın Yalım, sisteme girmişsiniz.
V.- AÇIKLAMALAR (Devam)
23.- Uşak Milletvekili Özkan Yalım’ın, Osmaniye Milletvekili Ruhi
Ersoy’un HDP grup önerisi üzerinde yaptığı konuşmasındaki bazı ifadelerine
ilişkin açıklaması
ÖZKAN YALIM (Uşak) – Teşekkür ediyorum Sayın Başkan.
Biraz önce Milliyetçi Hareket Partisi hatibi Sayın Ruhi
Ersoy, Osmaniye Milletvekilimiz konuştuktan sonra ben yerimden gerekli
konuşmayı yaptım ancak sizin duyamadığınızı belirttim. Bu arada, AKP
milletvekili arkadaşlarımız “Önemsiz.” diye geçiştirdiler. Ben de bundan dolayı
söz aldım.
Sayın Ruhi Ersoy, Osmaniye Milletvekilimiz gayet güzel
konuştu ve de sonunda ben de şunu söyledim Sayın Ersoy’a: “Keşke bu on
dakikalık konuşmanın içinde müfredata da dayansaydı, biraz da o müfredatla
ilgili bir görüşmeler, konuşmalar, yorumlar yapsaydı.” Çünkü Millî Eğitim
Bakanlığının bu sene verdiği müfredatta maalesef ne Atatürk ne de İsmet
İnönü’yle ilgili hiçbir kelime geçmiyor, hiçbir kitapta yer almadığını tespit
etmiş bulunmaktayız. Bundan dolayı Sayın Ersoy’a söz atmıştım.
BAŞKAN – Peki, teşekkür ederim Sayın Yalım açıklık
getirdiğiniz için. 
ERKAN AKÇAY (Manisa) – Sayın Başkan, şimdi, sayın
milletvekilinin söylediği…
BAŞKAN – Konuyla ilgisi yok, evet. 
ERKAN AKÇAY (Manisa) – Yani, çok şey yapmak
istemeyeceğim ama yani konuşmacımızın konusu farklı, o konu farklı. Bahsettiği
konularla ilgili biz her zaman, her yerde görüşlerimizi söylemek durumundayız,
söyledik ama o konuşmacının söylediği şekilde konuşmak durumunda da değiliz. 
Ayrıca, tutanaklara “Geçmiş günler itibarıyla Erkan Akçay
ne konuşmuş?” diye bakarsa o aradığı hususları bulacaktır. Bulamazsa ben
gereken yardımı yapacağım kendilerine. 
Teşekkür ederim. 
BAŞKAN – Ben de teşekkür ederim. 
Evet, Sayın Ersoy’un konuştuğu konunun içeriği
gerçekten Sayın Yalım’ın söylediğinden çok farklıydı. 
ÖZKAN YALIM (Uşak) – Evet ama Sayın Başkanım, ona da
birkaç kelime konuşsaydı milliyetçilikten bahsediyorsa eğer. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Gamze Akkuş İlgezdi ve arkadaşları
tarafından, özgürlük ve demokrasi mücadelesine olan katkıları nedeniyle
“dördüncü güç” olarak anılan medyanın daha fazla baskı altına alınmaması, basın
emekçilerinin karşı karşıya kaldıkları sorunların tespit edilmesi, tutuklu ve
hükümlü gazetecilerin durumlarının incelenerek basın özgürlüğünün önündeki
sorunların kaldırılması amacıyla 13/1/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 18 Ocak 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi grup önerisinin
aleyhinde ilk olarak Manisa Milletvekili Sayın Erkan Akçay konuşacak. 
Buyurun Sayın Akçay. (MHP sıralarından alkışlar)
ERKAN AKÇAY (Manisa) – Sayın Başkan, değerli
milletvekilleri; Cumhuriyet Halk Partisinin vermiş olduğu grup önerisi üzerine
Milliyetçi Hareket Partisi Grubu adına söz aldım. Muhterem heyetinizi saygıyla
selamlıyorum. 
Grup önerisi, gazetecilerin mesleklerini icra ederken
karşı karşıya kaldığı sorunlar ve basın özgürlüğüne ilişkin hususları
içermektedir. Gazetecilik çok fedakârlık isteyen, zor bir meslektir ve zor
şartlarda yapılır. Her mesleğin kendine özgü zorlukları olmakla birlikte, gazeteciliğin
kendi özel yapısından kaynaklanan ayrıca zorlukları vardır. Gazeteciler iş
güvencesinin ortadan kaldırıldığı, sürekli stres içinde ve bazı durumlarda can
güvenliği tehdidi altında, günün yirmi dört saati ve üç yüz altmış beş gün
görev yapan meslek mensuplarıdır. Basın mensuplarımız vatandaşlarımızın âdeta
gözü, kulağı ve sesidir. Halkın haber alma hakkına katkıda bulunmak suretiyle,
görevini ilkeli, tarafsız ve sorumlu gazetecilik anlayışı içerisinde yerine
getirmesi gereken bir mesleğin mensuplarıdır. Bütün bu zor şartlara ve
yıpratıcı şartlara rağmen üstün bir çabayla topluma hizmet eden basın
mensuplarının ve gazetecilerin daha iyi şartlara kavuşturulması ve mevcut basın
çalışanlarının sorunlarının çözülmesi de elzem hâle gelmiştir.
Değerli milletvekilleri, basın ve ifade özgürlüğü
demokrasilerin vazgeçilmez şartıdır. Bu, her türlü tartışmadan varestedir.
Medya, bu özgürlüğü toplum adına ve kamu yararına kullanır. Medya, sorularını
millet adına sorar, araştırır ve milletin ortak ilgilendiği konularda toplumun
aydınlanmasını sağlar. Bunu yaparken, sorumlu yayımcılık adına hukuku,
değerleri ve basın ahlakını gözeterek gerçekleştirir. 
Bu önergede ve genellikle, basın özgürlüğü ve basına
yapılan baskılar söz konusu olduğunda basın-iktidar ilişkileri söz konusu
edilmektedir. Doğrudur, yerindedir; yalnız, noksan kalmaktadır. Basın
özgürlüğünü, ifade özgürlüğünü bir bütün içerisinde değerlendirme mecburiyeti
vardır. Çünkü, bu, basın üzerine ifade özgürlüğü ve basının baskıdan vareste
olması hususu sadece iktidar-basın ilişkileriyle belirlenen bir husus değildir.
Ülkemizdeki basın özgürlüğünün ve haber alma hakkı konusundaki sıkıntıların çok
önemli bir yönü de basının patronaj yapısıdır. Bu patronaj yapısının asla ihmal
edilmemesi gerekir. Genel hatlarıyla basın, haber vermekten ziyade algı
operasyonlarının yapıldığı bir mecraya dönüşmüştür. Bu durum, Türkiye’de basın
özgürlüğü ve tarafsızlığıyla ilgili kaygıları gittikçe artırmaktadır.
Şimdi, “medya sorumluluğu” diye de bir kavram vardır.
Basın özgürlüğü, ifade özgürlüğü tamam ama basın sorumluluğunun da mutlaka
yerine getirilmesi gerekir. Medya, sahibinin sesi vazifesini gören, onun
istekleri doğrultusunda yayın yapan, bu anlayış doğrultusunda kendini
sansürleyen bir anlayışla yönetilmemelidir. Toplumu bir kör dövüşüne doğru
ajite etmemelidir. Ayrışma, kamplaşma gayretleri ve söylemleri karşısında
toplumda olumlu bir rol oynamak durumundadır. Medya sektöründeki rekabet, medya
patronlarının sendikasızlaştırma yaklaşımları gazetecileri iktidar ve medya patronları
karşısında çok zayıf bir konuma sürüklemiştir. Medya, toplumu bilgilendirmekten
ziyade, taraf ve bitaraf psikoloji enjekte etmektedir. Özel veya devlete ait
basın kuruluşları bilginin, toplumun veya kişilerin eğitiminde önemli katkıları
bulunduğunu maalesef unutmuş durumdadır. Böylesi kaotik ve sancılı bir durum
medyanın gerçek işlevini tartışmalı hâle getirmekte, medyaysa özgürlüğünü ve
bağımsızlığını her geçen gün daha fazla yitirmektedir.
Bu anlattığımız çerçevede dikkatlerinize sunmak
istediğim bir diğer husus da, Türkiye’de gazetecilerin değil aslında medya
patronlarının özgürlüğü meselesidir. Aslında, bugün “basın özgürlüğü” başlığı
altında tartışılması gereken de budur yani basın patronlarının, patronajının
iktidarla ilişkileri. Türkiye’de medya patronlarının iktidarla kurduğu
ilişkiler basın özgürlüğünün önündeki en büyük engeldir. Hükûmeti destekleyen
medya patronları ile muhalif medya organlarının patronları ödül veya ceza
denkleminde keskin bir şekilde ayrışmaktadır. Örneğin, bir tarafta ihalelerle
havuç sunulurken diğer taraftan vergi cezalarıyla sopa gösterilmektedir. Medya
patronlarını bu yönde bir tabloya iten sebep medya dışında sektörlerde de
faaliyet göstermeleridir. Bu noktada, hepimizin aklına bazı çözümler gelebilir,
örneğin, medya patronlarının kamu ihalelerine dolaylı dahi alınmaması gibi; bu
gibi örnekler basın özgürlüğünü garantiye almayacağı gibi, çağımızın piyasa
şartlarına da uygun değildir. O hâlde, çözümü hukuk ve sistem içerisinde
arayacağız. Yapılması gereken, özellikle kamu ihaleleri sürecinde şeffaf bir
düzenin yerleştirilmesidir. Tabii, ilan ve reklam konusu da apayrı bir bahis.
Ayrıca, medya sahipliğindeki şeffaflık ve medya pazarındaki rekabet
ilişkilerine ve medya sahipliğindeki tekelleşmelere ilişkin etkin yasal düzenlemeler
yapılması da gerekmektedir. 
Değerli milletvekilleri, son dönemde basın özgürlüğü
meselesi bu bağlamdan koparılarak ülkemizdeki terörle mücadele süreciyle de
ilişkilendirilmek istenmektedir. 
Milliyetçi Hareket Partisi olarak basın ve ifade özgürlüğünü
hem parti programımızda hem de anayasal çerçevede bireysel hak ve özgürlükler
kapsamında destekliyoruz ve savunuyoruz ancak bu özgürlüğün tam olarak
işletilmesi için bazı şartların olduğu da muhakkak.
Hukuk devleti diyerek basın özgürlüğünü savunurken,
hukuk devletinin en önemli ilkesi olan vatandaşlarımızın güvenli bir şekilde
yaşamlarını sürdürme haklarını da gözardı edemeyiz. Güvenlik yoksa demokrasi de
yoktur, hukuk yoksa demokrasi de yoktur, güvenlik de yoktur, hürriyet de
yoktur. Demokrasi bayraktarlığını yapma iddiasında olanların öncelikle hukuka
saygılı olması gerekir. Anayasa’yı ve hukuku yok sayarak suç işleyen herkesin
adalet önünde hesap vermesi gerekir. 
Mesleğiniz size suç işleme imtiyazı tanımaz. İster
milletvekili olun ister bakan olun ister gazeteci olun, Türkiye Cumhuriyeti’ni
bir hukuk devleti olarak kabul etmemiz ve buna uymamız gerekir ve yapmış
olduğunuz her işin hukukla, kanunla ve Anayasa'yla düzenlenmiş olduğunu da göz
ardı edemeyiz. Dolayısıyla bir devletin en önemli görevi adaleti ve güvenliği
sağlamaktır. Devlet bu görevini ifa ederken bu göreve de engel olunmaması
gerekir. 
Bu çerçevede, basın ve ifade özgürlüğünün devletin
ülkesi ve milletiyle bölünmez bütünlüğüne, cumhuriyetin temel ilkelerine, millî
güvenliğe ve kamu düzenine aykırı olmaması gerektiğini de bilmem hatırlatmaya
gerek var mı?
Değerli milletvekilleri, toplumun genelinde medyanın
bir güç savaşı aracı olarak kullanıldığı algısı gitgide artmaktadır.
Türkiye'deki medya gerçeği maalesef çok kötü bir görünüm arz etmektedir. Açık
bir ifadeyle, medyanın tutumu basın ilkelerinden oldukça uzak seyretmektedir.
(Mikrofon otomatik cihaz tarafından kapatıldı)
BAŞKAN – Bir dakika daha süre veriyorum size Sayın
Akçay.
Tamamlayın lütfen.
ERKAN AKÇAY (Devamla) – Teşekkür ederim Sayın Başkan.
Bu düşüncelerle konuşmama burada son veriyor ve
Milliyetçi Hareket Partisi Grubu olarak bu grup önerisine olumlu oy
vereceğimizi belirtiyor, hepinize saygılar sunuyorum. (MHP sıralarından
alkışlar)
BAŞKAN – Teşekkür ederim Sayın Akçay.
Cumhuriyet Halk Partisi grup önerisinin lehinde son
olarak Adana Milletvekili Meral Danış Beştaş konuşacak.
Buyurun Sayın Danış Beştaş. (HDP sıralarından alkışlar)

MERAL DANIŞ BEŞTAŞ (Adana) – Sayın Başkan, değerli
milletvekilleri; ben de hepinizi saygıyla selamlıyorum.
Evet, basın özgürlüğü bu kürsüde en çok tartışılan
meselelerden biri çünkü basın özgürlüğü demokrasinin olmazsa olmaz
temellerinden birini oluşturuyor. Düşünce ve ifade özgürlüğü, basın-yayın
özgürlüğü yoksa dördüncü güç olarak nitelendirilen basının iktidarları
denetleme hakkı ve yetkisi tümüyle ortadan kaldırılmış demektir. Peki, bizde
basın özgürlüğü var mı? Eminim herkes içinden belki gülümsüyordur, “basın
özgürlüğü” mü dediniz? Tabii ki yok; burada artık basın özgürlüğü, yerini
basmayın özgürlüğüyle yer değiştirmiştir. Basın çalışanlarının hakları,
güvenceleri, bunları şüphesiz çok uzun konuşabiliriz ama bu konuda bir milat
var, 2004 yılında Pamukova’da bir hızlı tren kazası olmuştu, orada “Ulaştırma
Bakanı istifa edecek mi?” şeklindeki bir soruya dönemin Başbakanı Recep Tayyip
Erdoğan “Sen hangi gazetedensin?” diye bir soru sormuştu ve bu, otosansür
uygulamalarında âdeta bir milat olarak tarihteki yerini alıyor ve bugün de
basın-yayın mensupları artık yetkililere, Cumhurbaşkanına, Başbakana ve ilgili
bakanlara soru soramıyor, sordurtulmuyor. 
Bu konuda yine, temel otosansür ve basın, basmama
özgürlüğü 20 Temmuz 2015 yılında -7 Hazirandan sonra- Suruç katliamından sonra
patlamaya ilişkin görüntülerin engellenmesi için internet yasakları başladı. O
zaman internet yasakları çok güçlü bir şekilde yine maalesef, dağarcığımıza
girdi. Hemen akabinde birçok gazeteci, basın-yayın mensubu mesnetsiz bir
şekilde gözaltına alındı ve tutuklanmaları başladı. Can Dündar, Erdem Gül çokça
tartışılsa da bugün yüzlerce basın mensubu hâlâ cezaevlerinde tutulmaya devam
ediyor. Arzu Yıldız’ın durumu oldukça ilginçti, MİT tırlarıyla ilgili haber
yaptığı için kendisine ayrıca annelikten men cezası bile verildi, bu kadar
ileri gidildi. 
28 Şubatta 668 sayılı KHK’yle birçok basın-yayın
kuruluşunun kapısına kilit vuruldu, kapatıldı. İMC TV TÜRKSAT uydusundan
çıkarıldı ki milyonlarca izleyicisinin olduğu herkes tarafından biliniyor.
Haber alma hakkı açıkça gasbediliyor ve vatandaşın gerçekleri öğrenmesinin
önünde iktidar bir zırh görevi görüyor.
Peki, bununla birlikte Sınır Tanımayan Gazetecilerin,
RSF’nin raporları ne diyor? 2016 Dünya Basın Özgürlüğü Endeksi’nde, Türkiye 180
ülke arasında 151’inci sırada ve bu sayı 15 Temmuz darbe girişiminden sonra çok
daha fazla artmıştır, bunun hepimiz farkındayız. 
Peki, tutuklu gazeteci sayısı niye 3 olarak yanıt
verildi, bunu da Adalet Bakanına bir kez daha sormak istiyoruz. Sorduğum bir
soru önergesine, tutuklu gazeteci sayısını söylemekten bile imtina edildi. 
Şimdi, 143 gazeteci tutuklu, dün akşam da 3 gazeteci
daha, maalesef, cezaevine gönderildi ve bu, dünyadaki tutuklu gazetecilerin
yarısına tekabül ediyor değerli arkadaşlar. Bu çok ciddi bir rakamdır ve bunu
çok büyük bir özenle tartışmamız gerekiyor.
Çağdaş Gazeteciler Derneğinin verilerine göre, 2016
yılında çok vahim rakamlar var. 3 medya mensubunun öldürüldüğü, 80 medya
mensubunun tutuklandığı, 299’unun gözaltına alındığı, 32’sinin darbedildiği,
şiddete uğradığı ve -bu rakamlar çok uzun, zaman kaybetmemek için okumayacağım-
624 basın kartının ve 32 Parlamento kartının iptal edildiği Türkiye'de hâlâ,
maalesef, dünyadaki tutuklu gazetecilerin yarısı tutuklu durumda bırakılıyor. 
Peki, buna sansür diyebilir miyiz? Hayır. Artık basına
sansür sansür olmaktan çıkmış, basına darbe hâlini almıştır. İktidar yanlısı
gazeteler, basın-yayın kuruluşları istedikleri yayınları yaparken, muhalif
gazetecilik, basın-yayın mensubu olarak çalışmalar tümüyle iktidarın iki dudağı
arasındaki sözlere bağlanmıştır. Basmayın özgürlüğü sınırsız bir özgürlüğe
dönüşmüştür. 
Bir de medya-yargı ayağı var, bu çok daha vahim.
Gerçekten, bu konuda o kadar çok vahim tablolar ortaya çıkıyor ki, öyle bir
durumdayız ki artık, gerçekten davaların detaylarını Anadolu Ajansından ve
yandaş medyadan alabiliyoruz.
Dün, eş genel başkanlarımız hakkında açılan dava, daha
avukatlara iddianame verilmeden, iddianame kabul edilmeden, aynı, dediğim medya
tarafından basına servis edildi ve bu şekilde bir algı yaratılmaya çalışıldı.
Bu dönemin aktörleri artık gazeteciler değil, medya memurları oldu. Medya
memurları verilen talimatları olduğu gibi yerine getiriyor. 
Bizim hakkımızda -Halkların Demokratik Partisi
hakkında- son bir yılda sadece yalan haberlere, asılsız haberlere dönük
gönderdiğimiz tekziplerin hiçbiri yayınlanmadı değerli milletvekilleri. Burada
önemli olan ilkeli, doğru haber değil, gerçekten iktidarın ve sarayın medya
memurlarının olur vermesiyle mümkün oldu. 
Şimdi, bu köşe yazıları da ayrı bir tartışma konusu.
Gerçekten köşe yazarı taklidi yapan, o kadar çok “Yazarım.” diye ortada dolaşan
insan var ki. Bunlar köşe yazısı filan yazmıyorlar, tabii ki taklit yapıyorlar.
Bunlara da “köşe yazarı taklidi” demek herhâlde doğru bir niteleme olacak.
Burada yazdıkları yazılar sebebiyle yaptığımız suç duyurularının hiçbirine, değerli
milletvekilleri, yanlış duymadınız, hiçbirine soruşturma açılmadı. Hepsi
takipsizlik kararıyla sonuçlandı. O kadar ağır hakaretler, ölüm tehditleri var
ki bu köşe yazarı taklidi yapanların yazılarında, yargı da bunlara çanak
tutuyor. 
Bu durumda, her sıkışıklıkta, bir de HDP’ye yönelik
operasyonlarda sosyal medya yasaklanıyor. Eş genel başkanlarımızın alındığı
dönemde ve belediye başkanlarının alındığı dönemde her yerde sosyal medya
engellendi. WhatsApp ve Telegram kullanılması bile yasaklandı. HDP’li vekillerin,
bizim arkadaşlarımızın buraya koyduğumuz fotoğrafları bile sansürlendi ve
burada, bir diğeri, HDP’nin genel merkezine gazeteciler alınmayacak kadar büyük
bir basmayın özgürlüğü yapıldı. HDP’ye ambargo almış başını gidiyor. Zaten
televizyonlara çağrılmıyoruz, davet edilmiyoruz. İradi olarak değil,
birilerinin talimatıyla HDP’lilerin, milletvekillerinin televizyonlara çıkması
yasaklanmış. Bu da yetmiyor, aradığımızda “Canlı yayınlara alamıyoruz.”
diyorlar ama hemen akabinde iktidar partisi milletvekilleri çıkıp orada HDP
hakkında atıp tutuyor. Bir buçuk yıla yakın bir süreçtir, her akşam neredeyse,
HDP’siz HDP tartışılıyor, yargılanıyor. Tek bir amaç var: Halka HDP’yi farklı
göstermek; yanlış, yalan politika üzerinde halkın iradesini ve oylarını etkilemek.
Buradan şunu söylüyoruz: Eğer gerçekten düşüncelerinize
güveniyorsanız, eğer doğru bir hattaysanız her zaman söylediğimiz bir şeyi bir
daha söylüyoruz: Hodri meydan! İstediğiniz milletvekilimizle, içeriye
kapattığınız, rehin aldığınız eş genel başkanlarımızla çıkalım, televizyonlarda
79 milyonun gözü önünde tartışalım; kim haklı, kim haksız, hepimiz görelim.
Eğer kendinize güveniyorsanız bu çağrımıza yanıt verirsiniz. Anayasa
Komisyonunda da söyledik. Eğer değişiklik teklifinize güveniyorsanız neden
bizim çıkışımız yasak -neden sizin çıkışınız- her gün özgürce tuttuğunuz
memurlar vasıtasıyla Anayasa değişiklik teklifi savunuluyor? Biz de gidip
savunalım düşüncelerimizi. O zaman millet kararı gerçekten karar olsun, karar
niteliğine bürünsün. Ama yok, tek taraflı bir propaganda yapacağız,
istediğimizi söyleyeceğiz, karşıdaki kendisini savunamayacak bile,
düşüncelerini ifade edemeyecek; buna da diyeceksiniz ki: “Vallahi, millet karar
verdi.” Millet, kendisine sunulan doğrultusunda karar verecekse burada büyük
bir adaletsizlik var.
Sevgili Ahmet Şık’ın bu konuda -biliyorsunuz o da
cezaevine gönderildi- bir sözü var, onunla bitirmek istiyorum. Kendisi der ki:
“Tüm meslek yaşamım boyunca, siyasi rengi ne olursa olsun her türlü iktidar ve
güç odağını gazetecilik yaparak rahatsız etmeye çalıştım. Gazetecilik
faaliyetlerim nedeniyle her devrin kötüsü olmayı başardım. Bu benim onur
nişanımdır. Buradan bakarsanız haklısınız. Bir örgütüm var, adı hakikat.
Sırtını dayadığım bir güç var, onların adı da hakikati bilmesi gerektiğine
inandığım halkın kendisidir.”
Bu basına darbe, halkın haber alma hakkını ortadan
kaldırmaktadır. Halkın karar verirken kıyas yapma, yorum yapma, vicdanının
sesini dinleme, adil karar verme hakkını ortadan kaldırmaktadır. Bu eşitsizlik
kamu vicdanını yerle bir etmiştir ve gerçekten Anayasa değişikliği döneminde
eğer basına darbe bu şekilde devam edecekse hiç kimse millî iradenin
şekillenmesinden söz edemez, bunu tartışamaz, birilerine yasak… Daha dün
Halkevleri üyeleri “Başkanlığa hayır.” dediği için gözaltına alındı, bunu
reddediyoruz. 
Hepinize “hayır”lı günler diliyorum gerçekten. Son iki
ayın en güzel kelimesi “hayır” olacak çünkü reddetmek kazanmanın başlangıcından
biridir. “Hayır”lı günler sizlerin olsun diyorum, saygıyla selamlıyorum. (HDP
sıralarından alkışlar) 
BAŞKAN – Teşekkür ederim Sayın Danış Beştaş. 
Cumhuriyet Halk Partisi grup önerisinin aleyhinde son
olarak İstanbul Milletvekili Sayın Tülay Kaynarca konuşacak. 
Buyurun Sayın Kaynarca. (AK PARTİ sıralarından
alkışlar) 
TÜLAY KAYNARCA (İstanbul) – Teşekkür ederim. 
Sayın Başkan, değerli milletvekilleri; Cumhuriyet Halk
Partisi grup önerisi aleyhine söz aldım. Genel Kurulu saygıyla selamlıyorum. 
Öncelikle, şu ana kadar yapılan konuşmalar ışığında
şunu ifade etmem lazım: Türkiye Cumhuriyeti devleti bir hukuk devletidir,
hiçbir mesleğin de suç işleme hakkı yoktur; özgürlükler ile terörü birbirinden
dikkatle ayırmak lazım. 
CHP grup önerisi basın özgürlüğüyle ilgili bir konuya
dikkat çekti. Bu konu bu kürsüde defalarca konuşuldu ve her seferinde ifade
ettiğimiz bir gerçeklik var: Basın mensuplarının haklarının korunması, çalışma
şartlarının günün ihtiyaçlarına göre güncelleştirilmesi ve iyileştirilmesi
bizim için de çok önemlidir. Bu meslekte emeklilik hakkı alacak kadar işin
mutfağında çalışmış bir milletvekili olarak söylüyorum, aynı zamanda basın
emekçisi olarak söylüyorum, basının özgürlüğü, ifade özgürlüğü çok değerlidir
ama bu basın ahlakıyla da doğru orantılıdır. Niye? Çünkü, bir özgürlüğün sınırı
bir başka özgürlükle birlikte tespit edilir ki işte 15 Temmuz gerçeğinde
basının bu aradaki üstlendiği görev çok değerlidir. 
Bakınız, 15 Temmuzda, bu süreçte darbe kalkışmasının
yaşandığı saatlerde yani bu Meclis kürsüsünde, bu Meclis salonunda,
milletvekillerimizin yanında basın emekçileri kendi görevlerini yapmışlar ve
her türlü tehdide karşı tek yürek olmuşlar, darbecilere karşı yayınlarını
sürdürmeye devam etmişler, halka demokrasi direnişinde cesaret vermişler ama en
önemlisi de dünyaya çok güzel bir basın fotoğrafı vermişler, bu konuda çok
değerli bir yayıncılık örneğine de imza atmışlardır. 
Yine, özellikle ifade etmek isterim ki yapılanları göz
ardı ediyoruz her seferinde. Buraya çıkan her konuşmacı basın özgürlüğünden
bahsederken, basınla ilgili neler yapıldı, kanuni düzenlemeler, Basın
Kanunu’nda yapılan değişiklikler, uyum yasaları çerçevesinde gerçekleştirilen
yasal düzenlemeler hep es geçiliyor. Ben hatırlatma babında üç beş tanesine
özellikle dikkat çekmek istiyorum. 
Dönemimizde, Adalet ve Kalkınma Partisi iktidarları
döneminde, yargı reformları paketleriyle, ifade ve düşünce özgürlüğünün
önündeki engel teşkil eden hükümler kaldırılmıştır. 
Basın-yayın yoluyla ya da sair düşünce açıklama
yöntemleriyle işlenmiş suçlara ilişkin dava ve cezaların infazının ertelenmesi
de sağlanmıştır. Bunu kim yaptı? AK PARTİ yaptı. 
İfade ve düşünce özgürlüğü kapsamında, birinci uyum
paketiyle, dönemimizde, ifade özgürlüğü alanının genişletilmesi amacıyla
Terörle Mücadele Kanunu’nun 7 ve 8’inci maddeleri değiştirilmiştir.
Hemen ikinci uyum paketine dikkat çekiyorum. Yine Basın
Kanunu’nda yapılan değişiklikle, basılmış eserlerin dağıtımının önlenmesi veya
toplatılması hâkim güvencesine bağlanmıştır mesela.
Hemen üçüncü uyum paketinde -ama lütfen buna dikkat
ediniz- yine Basın Kanunu’nda yapılan değişiklikle, basın yoluyla işlenen
suçlar için öngörülen tüm hapis cezaları kaldırılmıştır. Dikkat ediniz, “basın
yoluyla işlenen suçlar” diyorum, “teröristler” ya da “katiller” demiyorum. 
Dördüncü uyum paketiyle de yine Basın Kanunu’nda
yapılan değişiklikle, mesul müdür ve yazı sahibinin haber kaynaklarını
açıklamaya zorlanmasının önüne geçilmiştir. Bütün bunlar çok önemli yasal
düzenlemelerdir ama ben devamına işaret etmeyeceğim.
Şuna özellikle dikkat çekmek isterim: Basın
özgürlüğünün korunması önemlidir ama elbette bu özgürlüğün istismar edilmemesi
de aynı ölçüde önemlidir. Mesleğimiz size suç işleme özgürlüğü… Hiçbir meslek
de suç işleme özgürlüğü yoktur. Basın özgürlüğü basın ahlakıyla birlikte
gelişebilecek bir kavramdır ve bu ikisi bir arada yürürse gelişme ancak o zaman
sağlanabilir. 
İçerik ve yayınlarına ellerinde uzun namlulu silahlar
bulunan örgüt mensuplarının fotoğraflarını koyanları, silahlı terör örgütünün
yayın organı fonksiyonunu üstlenenleri, çatışmalarda ölen kişileri ve
eylemleri, Türkiye Cumhuriyetine karşı silahlı isyan ve saldırıda bulunanları
öven yayınlar yapan gazetelerde yayınlanan içerik ve görselleri düşünce, ifade
veya basın özgürlüğü kapsamında değerlendirebilir misiniz? Hayır. Terör
örgütünü övmek, terör seviciliği yapmak gazetecilik olamaz, hiçbir ülkede
olmadığı gibi. Türkiye Cumhuriyeti devleti de hukuk devletidir; Türk Ceza
Kanunu’nda, Terörle Mücadele Kanunu’nda gereği neyse o yapılır.
Sayın Başkanım, değerli milletvekilleri; bugün Türkiye
Büyük Millet Meclisinde Anayasa değişiklik kanunu teklifimizin ikinci tur
oylamaları var. Öncelikle ifade etmek isterim ki gerek birinci tur
oylamalarında gerekse Anayasa Komisyonu çalışmalarında bu kanuna emek vermiş,
kanun teklifiyle ilgili görüş ve ifadelerini Mecliste ve Komisyonda belirterek
katkı sunmuş tüm değerli milletvekillerimize de buradan teşekkürlerimi,
şükranlarımı sunmak istiyorum. Çünkü nihai kararı çok değerli, aziz milletimiz
verecektir. Ben diyorum ki bu sistem, bu Anayasa değişikliği ülkemizin
istikrarı ve istikbali demektir. Cumhurbaşkanlığı sisteminde koalisyonlar yok,
kaos yok, istikrar ve istikbalimiz vardır. Yine, Cumhurbaşkanlığı sistemiyle
kuvvetler ayrılığı var, otoriter yönetim yoktur. Yine, Cumhurbaşkanlığı
sisteminde Meclisten çıkan hükûmet yerine doğrudan milletin iradesiyle seçilen
iktidarlar var demektir. Dolayısıyla, Anayasa değişiklik teklifini önemsiyoruz.
Bu Anayasa değişiklik teklifimize millî iradenin, aziz milletimizin son sözü
söyleyeceğine ve bu konuda aziz milletimizin son noktayı koyacağına yürekten
inanıyor ve hayırlı olmasını diliyor, bu duygu ve düşüncelerle de Genel Kurulu
saygıyla selamlıyorum. (AK PARTİ sıralarından alkışlar)
HAYDAR AKAR (Kocaeli) – “Hayır”lı olacak inşallah.
BAŞKAN – Teşekkür ederim Sayın Kaynarca.
Cumhuriyet Halk Partisi grup önerisini oylarınıza
sunacağım.
III.- YOKLAMA
(CHP sıralarından bir grup milletvekili ayağa kalktı)
HAYDAR AKAR (Kocaeli) – Sayın Başkan, yoklama
istiyoruz. 
BAŞKAN – Yoklama talebi var. 
Sayın Akar, Sayın Erkek, Sayın Emir, Sayın Kayan, Sayın
Kayışoğlu, Sayın Üstündağ, Sayın Yedekci, Sayın Sarıhan, Sayın Altay, Sayın
İlgezdi, Sayın Tarhan, Sayın Durmaz, Sayın Yalım, Sayın Tuncer, Sayın Koç,
Sayın Tanal, Sayın Akaydın, Sayın Doğan, Sayın Ekici, Sayın Purçu.
Yoklama için üç dakika süre veriyorum ve yoklama
işlemini başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İstanbul Milletvekili Gamze Akkuş İlgezdi ve
arkadaşları tarafından, özgürlük ve demokrasi mücadelesine olan katkıları
nedeniyle “dördüncü güç” olarak anılan medyanın daha fazla baskı altına
alınmaması, basın emekçilerinin karşı karşıya kaldıkları sorunların tespit
edilmesi, tutuklu ve hükümlü gazetecilerin durumlarının incelenerek basın
özgürlüğünün önündeki sorunların kaldırılması amacıyla 13/1/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 18 Ocak 2017 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN - Cumhuriyet Halk Partisi grup önerisini
oylarınıza sunuyorum: Kabul edenler... Kabul etmeyenler... Grup önerisi kabul
edilmemiştir. 
Birleşime on beş dakika ara veriyorum.
Kapanma Saati: 16.38
İKİNCİ OTURUM
Açılma Saati:
16.58
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 61’inci Birleşiminin İkinci
Oturumunu açıyorum.
Alınan karar gereğince sözlü soru önergelerini
görüşmüyor ve gündemin “Kanun Tasarı ve Teklifleri ile Komisyonlardan Gelen
Diğer İşler” kısmını geçiyoruz. 
1’inci sırada yer alan, Adalet
ve Kalkınma Partisi Genel Başkanı İzmir Milletvekili Binali Yıldırım ve Grup
Başkanvekilleri Kayseri Milletvekili Mustafa Elitaş, Amasya Milletvekili Mehmet
Naci Bostancı, Aksaray Milletvekili İlknur İnceöz, Çanakkale Milletvekili
Bülent Turan ve İstanbul Milletvekili Mehmet Muş ile 310 Milletvekilinin
Türkiye Cumhuriyeti Anayasasında Değişiklik Yapılmasına Dair Kanun Teklifi
(2/1504) ve Anayasa Komisyonu Raporu’nun ikinci görüşmelerine başlıyoruz.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447 ve 447’ye
1’inci Ek) (x) (xx)
BAŞKAN – Komisyon? Yerinde. 
Hükûmet? Yerinde. 
Sayın milletvekilleri, Anayasa’nın 175’inci ve İç
Tüzük’ün 94’üncü maddeleri gereğince Anayasa değişiklik tekliflerinin
maddelerinin ve tümünün kabulü üye tamsayısının en az beşte 3 çoğunluğunun
gizli oyuyla mümkündür yani teklifin maddelerinin ve tümünün kabulü için en az
330 kabul oyu gerekmektedir. Anayasa değişikliği tekliflerinin oylamasına
ilişkin Genel Kurulun 5/7/1995 tarihli 134’üncü Birleşimde oylanarak kabul
edilen Başkanlık Tezkeresi uyarınca Anayasa değişiklik teklifinin ikinci görüşmesinde;
1) Yapılan oylamada 330’un altında oy alan madde,
birinci oylamada aldığı oy ne olursa olsun kesin olarak reddedilmiş olacak ve
düşecektir.
2) Yapılan oylamada 330’un üzerinde oy alan maddeler,
birinci oylamada aldığı oy 330’un altında da olsa kabul edilmiş sayılacaktır.
3) Yapılan oylamada maddeler, 330’un ve 367’nin
üzerinde oy almış olsalar da tümünün oylamasında 330’un altında oy alırsa
teklifin tümü kesin olarak reddedilmiş olacak ve düşecektir.
4) Yapılan oylamada maddelerin bir kısmı 330’un
üzerinde fakat 367’nin altında oy almış ise, bir kısmı da 367’nin üzerinde oy
almış olsa tümünün oylamasında teklif 367’nin üzerinde oyla kabul edilirse
teklifin hiçbir maddesi kendiliğinden halk oylamasına sunulmayacaktır.
Aynı durumda tümünün oylamasında teklif 367’nin altında
oyla kabul edilirse teklifin tümü kendiliğinden halk oylamasına sunulacaktır.
Bilgilerinize sunulur.
Sayın milletvekilleri, teklifin birinci görüşmesi
15/01/2017 günü saat 23.20’de tamamlanmıştı. Bilindiği gibi, Anayasa değişiklik
tekliflerinin ikinci görüşmesinde teklifin tümü ve maddeler üzerinde görüşme
açılmamakta, yalnız maddeler üzerinde verilmiş değişiklik önergeleri
görüşülmekte, birinci görüşmede üzerinde değişiklik önergesi bulunmayan bir
madde hakkında ikinci görüşmede önerge verilememektedir. Teklifin birinci
görüşmesinde tüm maddeleri üzerinde değişiklik önergeleri verilmişti.
ÖZGÜR ÖZEL (Manisa) – Sayın Başkan…
BAŞKAN – Sayın Özel, teklifin 1’inci maddesini
okutayım, sizi dinleyeceğim. 
Şimdi, teklifin 1’inci maddesini okutuyorum: 
TÜRKİYE CUMHURİYETİ ANAYASASINDA DEĞİŞİKLİK YAPILMASINA
DAİR KANUN TEKLİFİ
MADDE 1-
7/11/1982 tarihli ve 2709 sayılı Türkiye Cumhuriyeti Anayasasının 9 uncu
maddesine “bağımsız” ibaresinden sonra gelmek üzere “ve tarafsız” ibaresi
eklenmiştir.
BAŞKAN – Sayın Özel, sizi dinleyeyim.
Buyurun.
V.- AÇIKLAMALAR (Devam)
24.- Manisa Milletvekili Özgür Özel’in, gizli oylamalarda bakanların
vekâletle oy kullanamayacaklarına, Başkanlık Divanından ilk turda hangi bakanın
kimin yerine, hangi vekâletle oy kullandığı bilgilerini ve vekâletleri almak
istediklerine ilişkin açıklaması
ÖZGÜR ÖZEL (Manisa) – Teşekkür ediyorum Sayın Başkan.
İkinci tur görüşmelerine başlarken hem birinci turda
yapılan oylamaları anayasal olarak geçersiz kılacak, yok hükmünde sayacak bir
eksiklik hem de ikinci turdaki oylamalarla ilgili bir beklentimiz ve talebimiz
var. Konu, Anayasa’nın 96’ncı maddesinin ikinci fıkrasında düzenlenen, Bakanlar
Kurulu üyelerinin Türkiye Büyük Millet Meclisi çalışmalarına katılamadıkları
oturumlarda kendileri adına yetki verdikleri bir bakanın oy kullanmasına
ilişkin düzenlemenin birinci turdaki oturumu yöneten Başkan ve sayın bakanlar
tarafından yorumlanış şekliyle ilgilidir. Cumhuriyet Halk Partisi olarak bu
Parlamentoda köklü bir tartışma olan, gizli oyda vekâlet olup olamayacağı
konusunu sizin yönetiminizde nasıl davranacağınızı bilip eğer birinci turdaki
gibi devam edecekse mesele bir usul tartışmasına muhtaç; eğer böyle gidecekse
bunun devamında nasıl bir vekâleti kabul ettiğinizle ilgili, bunun içinden
çıkabilecek sıralı usul tartışmaları da var. Ama, özetle, eğer bir sayın bakan
bir diğer bakana vekâlet verirken gizli oyda oyunun rengini söylüyorsa, oyunun
rengini söylediği anda gizli oy kuralı ihlal ediliyor; söylemiyorsa, yerine oy
kullanmak değil, bir sayın bakanın iki kere oy kullanması söz konusu oluyor. Bu
yüzden, biz gizli oylamalarda sayın bakanların vekâletle oy
kullanamayacaklarını düşünüyoruz, kaldı ki ilk turda kullandıklarını görüyoruz.
Başkanlık Divanından ilk turda hangi bakan, kimin yerine, hangi vekâletle oy
kullanmış o bilgileri almak isteriz ve vekâletleri almak isteriz. Zira, bazı
anayasa hukukçuları ülkemiz Parlamentosunda bakanların gizli oy kullanmalarının
geçmişte bazı örneklerinden hareketle bunun olduğunu ancak bunun Anayasa
oylaması gibi, Meclisin kendine Başkan seçtiği gibi veya eğer Cumhurbaşkanını
Meclis seçmeye devam etseydi bunun gibi özellikli oylamalarda yapılamayacağını
ifade ediyorlar ve yine, bunun yapılsa bile bu vekâletlerin o oylamaya özel
düzenlenmiş olması gerektiğini söylüyorlar. Her üç usule yönelik tartışma için
de Başkanlık Divanının gruplara bu vekâletleri kimin, hangi turda, kimin
yerine, hangi vekâletle oy kullandığını bildirmeleri gerekiyor. 
Bu açıdan sizden bu konudaki belgelerin gruplara
ulaştırılması veya izahı noktasında önce bir ara, daha sonra tutumunuzu
öğrenerek bu işi sürdürme arzusundayız. 
Teşekkür ederim. 
BAŞKAN – Teşekkür ederim Sayın Özel.
Bu konuda elbette bir fikrim var. Gerek anayasal gerek
İç Tüzük açısından gerekse yaşanmışlığımın, tecrübenin getirdiği sonuç
itibarıyla böyle bir fikrim oluştu ama iki boyutlu bir usul tartışması
açılacağını görüyorum, böyle bir talebiniz olacağını görüyorum. İlk maddedeyiz.
Usul tartışmasının süresinin ne olacağını, hangi
konularda toplanacağını görüşmek üzere, sizin de talebinize uygun olarak ben on
beş dakikalık bir ara vereyim, grup başkan vekillerini de toplantıya davet
edeyim.
Buyurun.
Kapanma Saati: 17.07
ÜÇÜNCÜ OTURUM
Açılma Saati:
17.24
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Sema
KIRCI (Balıkesir), Emre KÖPRÜLÜ (Tekirdağ)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 61’inci Birleşiminin Üçüncü Oturumunu açıyorum.
447 sıra sayılı Kanun Teklifi’nin ikinci tur
görüşmelerine başlıyoruz.
Komisyon ve Hükûmet yerinde.
Sayın Özel’in bir talebi ve itirazıyla ilgili grup
başkan vekilleriyle bir toplantı gerçekleştirdik. Sayın Özel, ısrarında,
talebinde kararlıysa ve devamlıysa bir usul tartışması açalım ama usul
tartışması açmadan önce ben kendi fikrimi söyleyeyim, ona göre uygun kararı
veya talebi verirsiniz.
Sayın milletvekilleri, Sayın Özel bakanların anayasa
değişikliklerinde ve gizli oylamada vekâletnameyle oy kullanamayacağını ileri
sürdü. Şöyle bir düşünceye sahibim: Anayasa’nın 96’ncı maddesinin son
fıkrasında “Bakanlar Kurulu üyeleri, Türkiye Büyük Millet Meclisinin
katılamadıkları oturumlarında, kendileri yerine oy kullanmak üzere bir bakana
yetki verebilirler.” şeklinde bir hükmü bulunmaktadır, bu, Anayasa’nın
hükmüdür. Burada veya Anayasa’nın başka bir hükmünde vekâleten oy için herhangi
bir istisna da bulunmamaktadır. Bugüne kadarki uygulamalara bakıldığında ise
gizli oylamanın yapıldığı Anayasa değişiklik tekliflerinin hepsinde ve Meclis
soruşturması raporlarının hepsinin oylamasında vekâleten oy kullanıldığı
görülmektedir. Ayrıca, Meclis başkan vekillerinin Meclis Başkanıyla birlikte, 7
Nisan 2016 tarihli mutabakat metnine göre “Gizli oylama dâhil bakanların
vekâletle oy kullanmasında genel vekâletlerinin bulunması durumunda ayrıca
belli bir oylama için özel bir vekâlet aranmayacak şeklinde bir bakanın birden
fazla bakanın yerine vekâleten oy kullanılması hususu gözetilecektir.” diye bir
hüküm de bulunmaktadır. Yine, ayrıca Başkanlık Divanının 6 Aralık 1985 tarihli
70 sayılı Kararı’nda ise her oturum için ayrı ayrı bir yetki belgesi aranmaması
ve birden çok bakana da yetki verilebileceği benimsenmiş ve uygulama da bu
şekilde olmuştur. 
Benim açımdan, bakanların Anayasa değişiklik teklifinde
de vekâleten oy kullanmaları konusunda gerek Anayasa gerek İç Tüzük gerek
Başkanlık Divanı kararları ve gerekse de tecrübelerimize dayanarak bir
aykırılık bulunmadığı şeklindedir. Bu konuyu açıkladıktan sonra eğer usul
tartışması açılmasına ilişkin bir ısrarınız varsa -içeride de görüştük- bir
usul tartışması açalım. 
ÖZGÜR ÖZEL (Manisa) – Sayın Başkan…
BAŞKAN – Buyurun. 
ÖZGÜR ÖZEL (Manisa) – Biraz önce izah etmiştim, daha
uzun uzun izah etmeyeceğim, siz de özetlediniz. Biz, bakanların vekâletle oy
kullanmasını, o vekâletlerin Anayasa oylamasında da kullanılmasını ve Anayasa
oylamasında dahi özel değil, genel vekâlet kullanılmasını ayrı ayrı doğru
bulmuyoruz; bu konuda tutumunuz değişmediyse kaçınılmaz olarak bir usul
tartışması talep ediyoruz. 
BAŞKAN – Evet, değişmedi çünkü ben bu konudaki tutumumu
gerek Anayasa hükmüne gerekse de Başkanlık Divanınca alınmış olan kararlara ve
yaşanan tecrübelere dayandırıyorum. Bu nedenle tutumumda ısrar edeceğim. 
Usul tartışması açalım, her parti grubuna birer söz
hakkı vereceğim. 
AHMET YILDIRIM (Muş) – Aleyhte, Mithat Sancar.
BAŞKAN – Aleyhte, Mithat Sancar. 
ÖZGÜR ÖZEL (Manisa) – Aleyhte, Mahmut Tanal.
BAŞKAN – Aleyhte, Mahmut Tanal. 
MEHMET MUŞ (İstanbul) – Lehte... 
BAŞKAN – Lehte, Mehmet Muş.
MEHMET DOĞAN KUBAT (İstanbul) – Lehte… 
BAŞKAN – Lehte, Doğan Kubat. 
Yine, grup başkan vekilleriyle yapmış olduğumuz
görüşmede aldığımız ortak bir karar var. Bu usul tartışmasında iç içe geçmiş
iki husus var; iki ayrı usul tartışması yapılacağına, tek usul tartışmasında bu
tartışmayı toplayacağız. Bu nedenle konuşma sürelerini beşer dakika olarak
veriyorum. 
Tutumumum lehinde ilk söz Doğan Kubat’a aittir.
Buyurun Sayın Doğan Kubat. (AK PARTİ sıralarından
alkışlar)
Süreniz beş dakika. 
X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe Nur Bahçekapılı’nın 447 ve 447’ye
1’inci Ek sıra sayılı Anayasa Değişiklik Teklifi’nin gizli oylamalarında
bakanların vekâleten oy kullanmaları ve bu vekâletnamelerin içeriğiyle ilgili
tutumunun Anayasa ve İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın Başkanım, çok
değerli milletvekili arkadaşlarım; Cumhuriyet Halk Partisi tarafından Anayasa
oylamalarında bakanların -bunun gizli oylama olması sebebiyle- vekâletle oy
kullanamayacağı, kullanılmasına Başkanlık makamınca karar verilmesi hâlinde bunun
için de özel vekâlet aranması gerektiğine dair açılan usul görüşmesinde,
Başkanlığımızın biraz önce ifade ettiği tutumu lehinde görüşlerimi ifade etmek
üzere söz almış bulunuyorum. Bu vesileyle yüce heyetinizi saygılarımla
selamlarım.
Değerli arkadaşlar, bu konu, geçmişte de usul
görüşmelerine konu olmuştu hatırlarsanız. Şimdi, konuya ilişkin Anayasa ve İç
Tüzük’teki düzenlemelere şöyle baktığımız zaman Anayasa’nın 96’ncı maddesinin
ikinci fıkrası, Bakanlar Kurulu üyelerinin, Türkiye Büyük Millet Meclisinin
katılamadıkları oturumlarında kendileri yerine oy kullanmak üzere bir bakana
yetki verebilecekleri ancak bir bakanın kendi oyuyla birlikte en fazla 2 oy
yani 1 bakana ancak vekâleten oy kullanabileceği hükmünü amirdir. 
Şimdi, değerli arkadaşlar, 96’ncı maddedeki hükme
baktığımız zaman, oy kullanma noktasında Anayasa koyucunun bir özel sınırlama
getirmediğini görüyoruz. Oylamaların ne şekilde yapılacağı İç Tüzük’ün 139 ve
devamı maddelerinde düzenlenmiş genel olarak ve açık oy, işari oy, gizli oylama
şeklinde üç oylama kabul edilmiş, gizli oylamaya ilişkin olarak da 147, 148 ve
149’uncu maddelerde bir düzenleme yapılmış, yine buralarda da gizli oylamayla
ilgili olarak vekâleten oy kullanma söz konusu olduğu zaman buna ilişkin bir
hukuki sınırlama getirilmemiştir. 
Türkiye Büyük Millet Meclisi Başkan vekillerinin
uygulamada birlik sağlama adına 7 Nisan 2016 tarihinde yapmış oldukları
mutabakat metninde de -dördüncü bendine baktığımız zaman bu mutabakat metninin-
“Gizli oylama dâhil bakanların vekâletle oy kullanmasında genel vekâletlerin
bulunması durumunda ayrıca belli bir oylama için özel bir vekâlet aranmayacak,
sadece bir bakanın birden fazla bakana vekâleten oy kullanmaması hususu
gözetilecektir.” denilerek Anayasa ve İç Tüzük hükümlerine uygulamada işlerlik
kazandıracak şekilde bir açıklık sağlanmıştır. 
Değerli arkadaşlar, özetlemek gerekirse, vekâlet, belli
bir hukuki işlemi yapmak üzere bir kimseye temsil yetkisi vermektedir, burada
yapılan oylamalarda oy kullanan kimsenin iradesini hukuken tespite yönelik bir
işlemdir. Verilen vekâlette açık oylama, gizli oylama veya işari oylamalarda oy
kullanmak için sınırlama, bir açıklama yok. Genel olarak bakanlarımız yasama
döneminin başında Başkanlığımıza genel bir vekâlet vermekte ve burada
bulunamadıkları oturumlarda kendilerini temsilen oy kullanma noktasında
birbirlerine vekâlet vermektedirler. Nitekim uygulama da böyle gelişmiştir.
Geçmiş uygulamalara baktığımız zaman, 2001 tarihindeki Anayasa görüşmelerinde
birçok kez vekâleten oy kullanılmış ve genel vekâlet geçerli sayılmıştır. Yine
bizim birinci turdaki görüşmelerde de esasen bütün maddelerde genel vekâlete
dayalı olarak gizli oylama işlemi yaptırılmış ve böylece güçlü bir teamül
oluşmuştur. Bir kere burada geçmiş dönem, yirmi dördüncü dönemde o zaman bir
başkan vekilimizin bu konudaki uygulamalara karşıt bir tutumu olmuştur. Ancak
sonraki oylamalar ve önceki oylamalarla çelişik olan bu durum şu anda da bizim
kanaatimizce Anayasa ve İç Tüzük’e aykırı bir tutumdu, ki o zamanki usul
görüşmesinde de ben bu görüşlerimi ifade etmiştim. 
Özetle söylemek gerekirse: Sayın bakanlarımızın
vekâleten burada genel vekâlete -ki Anayasa özel, vekâlet genel vekâlet ayrımı
yapmamıştır- dayalı olarak birbirleri namına oy kullanabileceklerini
düşünüyorum. Bu konuda Sayın Başkanım, güçlü bir teamülü pekiştirmek adına
Genel Kurulun bu konuda nihai kararı vermesi için oya sunmanızı da talep
ediyorum.
Yüce heyetinizi saygılarımla selamlıyorum. (AK PARTİ
sıralarından alkışlar)
BAŞKAN – Teşekkür ederim Sayın Kubat.
Tutumum aleyhinde ilk söz Sayın Mithat Sancar’da
Sayın Sancar, buyurun. (HDP sıralarından alkışlar)
MİTHAT SANCAR (Mardin) – Sayın Başkan, değerli
milletvekilleri; Anayasa değişikliğinin diğer yasama faaliyetlerinden,
işlemlerinden farklı bir yanı vardır. O nedenle de oylama konusunda ayrı bir
usul Anayasa gereği kabul edilmiştir, Anayasa ayrı bir usul öngörmüştür.
Anayasa değişikliklerinde gizli oy kuralının anlamı hepimizce malum ama tekrar
edeyim: Bu kadar önemli bir konuda grup kararı da alınamıyor; parti başkanlarının,
grup başkan vekillerinin veya parti içinde başkalarının, milletvekillerinin
iradesini baskı altına almasını önlemektir, amaç budur. Böyle bir kural bu
amaçla konmuşken gereğini de her alanda yerine getirmekte kaçınılmaz fayda
vardır, mutlak fayda vardır. Nedir buradaki tartışma? Bakanların vekâletle oy
kullanması meselesi. Sayın Özel gayet iyi özetledi. Bakanlara böyle bir yetki
bağlayıcı olarak verilmiş değil. Anayasa’nın 96’ncı maddesini okursanız
“vekâlet verebilirler” diyor. Buradan iki sonuç çıkarabiliriz: Gizli oylama
olan yerlerde gizli oylama öngören kuralın ruhuna uygun bir yorum yaparak
bakanlara bu yetkiyi tanımamak Meclis Başkanının ve Genel Kurulun iradesinde
olabilir. Böyle yorum yapabiliriz ki bence doğru yorum budur. Eğer gizli oy
kuralının gereğini yerine getirmek istiyorsak bakanlara da vekâlet verme
uygulamasını burada kaldırmamız lazım. 
İkincisi: Eğer bu kuralı böyle yorumlamak
istemiyorsanız o zaman bakanların bundan feragat etmesini tavsiye ederim.
Neden? Çünkü daha adil bir oylamaya kendileri açık ve hazır olduklarını
göstermiş olacaklardır. Maalesef, birinci tur oylamada adil bir davranış, adil
bir yönetim göremedik. Gizli oy kuralının pek çok kere ihlal edildiğine burada
hep birlikte tanık olduk. Bir sayın bakan gizli oy kullanmanın milletvekilleri
için geçerli olmadığını söyleyebilecek noktaya kadar vardırdı işi. Oysa, 2010
tarihinde Anayasa Mahkemesinin verdiği açık bir karar var. Gizli oy kuralı,
yine oylama çoğunluğu ve teklifle ilgili şekil şartlarından biridir. Bu kuralın
ihlali hâlinde belli şartlar yerine getirilirse yapılan oylama Anayasa’ya
aykırı olur. 
Sorun şudur, açıkça tekrar dile getirelim ve cevap
bekleyelim: Neden gizli oylama kuralının böyle yumuşatılmasını, delinmesini,
sulandırılmasını istiyor acaba AKP Grubu? Yani, buradaki kaygı nereden geliyor?
Acaba kendi gruplarına güvenmiyorlar mı? Gruplarından fire verilmesi ihtimaline
karşı bu açık kuralı, hem anayasal hem adil olan bu kuralı neden uygulamaya
geçirmemek için bu kadar uğraşıyorlar? 
SAĞLIK BAKANI RECEP AKDAĞ (Erzurum) – Neden kendi
milletvekillerinize oy kullandırtmadınız?
MİTHAT SANCAR (Devam) - Bakın, sadece bir anayasal
kural değildir, aynı zamanda bir adalet ölçüsü öngörmektedir.
Öte yandan, bu Meclisin 11 tane parlamenteri, üyesi, 11
milletvekili, HDP eş genel başkanları dâhil 11 milletvekilimiz bugün tutuklu
bulunuyorlar ve burada oy kullanamıyorlar. Burada bulunmamaları oylamanın
sonucunu etkileyebilecek bir durumdur.
Başkanlıktan, Meclis Başkanlığından, Adalet
Bakanlığından defalarca taleplerimiz oldu; bu arkadaşlarımızın oy kullanmasını
sağlayın. Eğer bunu sağlamazsanız, oylamanın adil olduğu konusunda
söyleyeceğiniz sözlerin inandırıcılığı da olmaz. 
Yine, bu tutuklulukla ilgili uygulamalardan birini
hatırlatayım ki buradaki adaletsizlik daha açık görülsün: Üniversite
öğrencileri eğer tutukluysalar sınavlara katılma hakkına sahiptirler;
cezaevinden çıkarılırlar –Ben otuz yıl hocalık yaptım, sayısız tutuklu
öğrencinin sınavını yaptım- getirilirler sınavları yapılır tekrar götürülürler.
Bunu, en azından bunu; biz elbette öncelikle milletvekillerimizin tutukluluk
hâlinin, bu adaletsiz, hukuksuz uygulamanın son bulmasını istiyoruz ama bu
devam ediyorsa, o zaman buradaki durumu düzeltin, gelin birlikte düzeltelim.
Bir karar alınsın Adalet Bakanlığı bunu uygulasın, gözetsin, gereklerini yerine
getirsin. 
(Mikrofon otomatik cihaz tarafından kapatıldı)
MİTHAT SANCAR (Devamla) – Sanırım sürem bitti.
AHMET YILDIRIM (Muş) – Sayın Başkan, ek bir dakika,
mümkünse...
BAŞKAN – Toparlayın Sayın Sancar.
Bir dakika daha ek süre veriyorum size.
MİTHAT SANCAR (Devamla) – Eş başkanlarımız ve
milletvekillerimiz oylamada buraya getirilsin, oylarını kullansınlar sonra
tekrar cezaevine götürebilirsiniz. Bunu yapmayan bir iktidarın, buna yanaşmayan
bir iktidarın başka alanlarda da seçimin adil geçmesi için konulmuş kuralları
gözetmemesi gerçekten halkımızın vicdanına, sağduyusuna özellikle ve önemle
havale edilmesi gereken bir husustur. Bu konuda sizlerin de vicdanen bir
hesaplaşma yapmasını istiyoruz. Eğer adil bir yarıştan korkmuyorsanız, eğer
buradaki oylamalarda adil bir sonuç bekliyorsanız, istiyorsanız, adalet gibi
bir kaygınız varsa hem gizlilik kuralına titizlikle uyunuz hem de
vekillerimizin burada oy kullanmasını sağlayınız. 
Bunun dışında, eğer buradan geçerse -ki bu teklifin
geçmeyeceği inancındayım- Meclisin burada güçlü bir fren, bu antidemokratik
gidişe, otoriter gidişe…
(Mikrofon otomatik cihaz tarafından kapatıldı) 
MİTHAT SANCAR (Devamla) - …sürece güçlü bir fren
koyacağına inanıyorum. 
BAŞKAN - Teşekkür ederim Sayın Sancar.
MİTHAT SANCAR (Devamla) - Bu duygularla, sizleri
selamlıyorum. (HDP sıralarından alkışlar)
BAŞKAN - Tutumum lehinde ikinci olarak Sayın Mehmet Muş
konuşacak.
Buyurun Sayın Muş. (AK PARTİ sıralarından alkışlar)
MEHMET MUŞ (İstanbul) - Sayın Başkan, değerli
milletvekilleri; açılan usul tartışması noktasında, Başkanlık Divanının
belirlemiş olduğu usul lehinde olacağımızı belirtmek isterim. Sebebine gelince,
sizin de hem yaptığınız konuşmanızda hem de Sayın Kubat’ın konuşmasında
değindiği Anayasa’nın ilgili maddeleri olmak üzere daha önceki, geçmiş
uygulamalarımızda da genel vekâletle, Anayasa değişiklikleri dâhil, oy
kullanılabilmektedir. Burada, aslında, bu tartışmayı açmanın, bununla alakalı
bir tartışma açılmasının da ben gerekli olduğunu düşünmüyorum.
Burada, Başkanlık Divanının, hem Meclis Başkanı hem de
Başkan vekillerinin 7 Nisanda… Sizin de bahsettiğiniz ve şu an elimde olan
burada bir anlaşma var, bir protokol var; bu kararda vekâletlerin Anayasa’da ve
diğer kanunlarda ne şekilde kullanılacağıyla alakalı açık şekilde hükümler
belirlenmiş durumda. O açıdan, hem Anayasa’nın 96’ncı maddesi hem de
Anayasa’nın 175’inci maddesi, süreci tamamen sizin göstermiş olduğunuz lehte
belirlemiş vaziyet. Aynı şekilde, bütün bakanlarımızın da vekaletleri -şu an
bulunamayan bakanlarımızın vekaletleri de- yanımızdadır, bunlar da elimizde
mevcut bulunmaktadır.
Değerli milletvekilleri, 9 Ocaktan beri Anayasa
değişikliğini Genel Kurulda görüşmekteyiz ve ilk turunu tamamladık. İlk turu
süresince hem burada yapılan müzakereler hem de oylamalar İç Tüzük’ün amir
hükümlerine uygun şekilde yerine getirilmiştir. Burada tartışmaya açık herhangi
bir husus bulunmamaktadır. Her şey, değerli milletvekilleri, milletimizin gözü
önünde cereyan etmektedir; her şeyi bu aziz millet, işin asıl sahibi izlemekte
ve takip etmektedir. 
İBRAHİM ÖZDİŞ (Adana) – Sayın Başkan, açık oy
kullanıldı, açık oy.
MEHMET MUŞ (Devamla) - Burada, değerli milletvekilleri,
hangi oyu kullanacağını ifade etmek aslında gizliliği ihlal eden bir
uygulamadır. Burada “Biz peşinen şu oyu vereceğiz.” demek veya oylamalara
katılmamak fikri aslında beyan etme anlamına gelir. Burada AK PARTİ Grubu
milletvekilleri İç Tüzük’e uygun şekilde oylarını kullanmışlardır. Bugün de
yapılacak oylamalarda, ilk tur oylamasında nasıl oylarımızı İç Tüzük’e uygun
şekilde kullandıysak, AK PARTİ Grubu olarak aynı şekilde bugün de oylarımızı bu
anlamda kullanacağız.
Bakınız, değerli milletvekilleri, bir şeye değinmek
istiyorum: Cumhuriyet, saltanatın olmadığı yönetim sistemidir. Cumhuriyette
yöneticiler, seçimle iş başına gelirler, seçimle direkt olarak millet
tarafından görevlendirilirler. Şimdi, getirdiğimiz süreçte hem milletin
vekilleri hem de yürütme doğrudan millet tarafından seçilmektedir. Şimdi, bu
sistemde cumhuriyet zayıflar mı, yoksa cumhuriyet çok daha fazla güçlenir mi?
Bizim getirdiğimiz değişiklik teklifinde cumhuriyetin zayıflayacağını değil,
tam aksine çok daha fazla güçleneceğini görebilmekteyiz çünkü doğrudan doğruya
millet hem yürütme erkini belirliyor hem de kendisini temsil edecek
Parlamentodaki milletvekillerini belirliyor. 
İBRAHİM ÖZDİŞ (Adana) – Cumhuriyeti öldürüyorsunuz,
ruhuna Fatiha okuyorsunuz!
TÜRABİ KAYAN (Kırklareli) – Kenan Evren de seçimle
geldi.
BAŞKAN – Sayın milletvekilleri, lütfen, rica ediyorum…
MEHMET MUŞ (Devamla) - Bu teklifin hak etmediği pek çok
eleştiri birinci tur oylamasında burada görüşüldü, bunları sabırla bizler
teklif sahibi olarak dinledik, burada müzakere edildi, saatlerce bunlar burada
konuşuldu ve nihayetinde oylama yapıldı ve bu oylamalar neticesinde bu Genel
Kurul, bu Meclis paketin ikinci tur oylamalarına vize verdi. Şimdi ikinci tur
oylamalarına birazdan başlayacağız ve buradan çıkması durumunda ben ümit
ediyorum Parlamento, bu Gazi Meclis işi bu değişiklik paketini milletin kendisine,
işin asıl sahibine gönderecek ve milletin, hakem olarak bu değişiklik
noktasında onun kararını alacaktır. 
Şimdi, bu saydığım sebeplerden dolayı, tekrar ifade
etmek gerekirse Anayasa’nın 96’ncı maddesi, aynı şekilde Anayasa’nın 175’inci
maddesi ve geçmiş dönemdeki uygulamalar ile 7 Nisanda alınan karar gereği
bakanlarımızın genel vekâletle bu Anayasa değişikliğinde oy kullanmaları önünde
herhangi bir mahzur bulunmamaktadır. Başkanlık Divanının kararı yerindedir,
lehinde olacağımızı tekrar ifade etmek isterim.
Genel Kurulu saygıyla selamlıyorum. (AK PARTİ
sıralarından alkışlar)
BAŞKAN – Teşekkür ederim Sayın Muş.
Tutumum aleyhinde Sayın Mahmut Tanal konuşacak.
Buyurun Sayın Tanal. (CHP sıralarından alkışlar)
MAHMUT TANAL (İstanbul) – Sayın Başkan, değerli
milletvekilleri; hepinizi saygıyla selamlıyorum. 
Burada tartışma konusu, gizli oylamada bakanlar vekâlet
kullanarak oy kullanabilir mi kullanamaz mı tartışması; ikinci tartışma, eğer
bakanlar gizli oylamada vekâletnameyle oy kullanacak ise bu genel vekâletname
mi olmalı özel vekâletname mi olmalı? Yani iki tartışma konusu var. 
Ben burada bu iki tartışma konusunun ilk etabı olan,
öncelikle, gizli oylamalar hangi hâllerde yapılabilir, onu anlatmak isterim.
Anayasa değişikliği tekliflerinin oylanması Anayasa’nın 175’inci maddesinin
birinci fıkrası, İç Tüzük’ün 94’üncü maddesi uyarınca; iki, Cumhurbaşkanı
seçimi madde 102, Türkiye Büyük Millet Meclisi Başkanının seçimi İç Tüzük’ün
10’uncu maddesinin üçüncü fıkrası, aynı zamanda 94’üncü maddesi; milletvekilliğiyle
bağdaşmayan bir görevden dolayı milletvekilliğinin düşmesiyle ilgili,
Anayasa’mızın 84/3, İç Tüzük’ün 134’üncü maddesi. 
Şimdi, gizli oylamanın amacı nedir? İlk önce hukuk
literatüründeki hakları, bunu düşünmek lazım. Hukuk tarihinde mutlak haklar vardır
yani şahsa bağlı mutlak haklar vardır. Şahsa bağlı mutlak hakları siz üçüncü
bir kişiye devir, temlik edemezsiniz. İki, hukuktan nispi haklar vardır. Siz bu
nispi hakları üçüncü şahıslara devir ve temlik edebilirsiniz. 
Gizli oylamayla ilgili gizli oy hakkı şahsa bağlı,
ondan ayrılamaz, ondan feragat edilemez, kişinin bizzat yapması lazım. Peki,
bunun yaşamımızda, hayatımızda örneği var mıdır? Vardır. Örneğin evlenen
arkadaşlarımız evlilik sözleşmesini eşiyle yaptığı zaman orada vekâletnameyle
evlilik sözleşmesi yapılabiliyor mu? Yapılamıyor. (CHP sıralarından alkışlar)
Neden yapılamıyor? Çünkü bu şahsa bağlı mutlak haktır. Siz bir başka şahsı
vekâletnameyle gönderip “Benim adıma bu evlilik sözleşmesini yapabilir
misiniz?” diyebilir misiniz? Kabul edilemez. Buradaki amaç, bu mutlak haktır;
bu gizli oyu, o kişinin bizzat vermesi lazım. Burada da Anayasa’nın
gizliliğiyle ilgili, bunun da asıl amacını… Yani niçin kanun koyucu burada
“Gizli oy kullanmayı devredemezsin, vekâleten kullanamazsın…” Mantığı şu: Bir,
genel başkandan korktuğu için, korkmaması için bu gizli oylama getiriliyor.
İki; parti disiplininden dolayı ihraç edilmemesi için
bu gizli oylama getiriliyor. 
Üç; dikkat edilirse gizli oylama dediğimiz… “Kabin”
diyoruz, onun adı nedir? O kabine girmesi için bu getiriliyor.
Dört; kişinin herhangi bir baskı ve etki altında
kalmaksızın vicdanıyla baş başa kalıp oy kullanma imkânını getiriyor.
Şimdi, olayın teorik açıklaması bu. Bu argümanları
destekleyen hususları da yine ben epey… Parlamento hukukunda ne kadar kitap
varsa hepsini tarayabilirsiniz. Yani, burada kamu görevlisi uzman
arkadaşlarımız da var. Mesela, İç Tüzük’ün 86’ncı maddesi uyarınca son söz
milletvekilinindir. 86’ncı maddesi uyarınca kanunun lehinde ve aleyhinde birer
milletvekili çıkıp oyunun rengini söyleyebiliyor mu? Söyleyebiliyor. Peki,
Anayasa değişikliklerinde İç Tüzük’ün 86’ncı maddesi uyarınca oyunun rengini?
Yasaklamış. Niçin yasaklamış? Milletvekilleri baskı altında, etki altında
kalmasın diye yasaklamış. 
Ben şimdi burada Sayın Divana söylüyorum: Peki, mademki
böyleyse, kullanabilecekse vekaletnameyle, İç Tüzük’ün 86’ncı maddesi uyarınca
bana oyumun rengini belirtmek üzere söz verin o zaman. 
MEHMET METİNER (İstanbul) – Sabah akşam “hayır”
diyorsunuz.
MAHMUT TANAL (Devamla) – Veremezsiniz. Niçin? Burada
çünkü engellenmiş durumda. Bu açıdan, bu kabul edilebilir bir durum değil.
Değerli arkadaşlarımızın dayandığı Anayasa’nın 96’ncı
maddesinin ikinci fıkrası şunu söylüyor: “Bir milletvekiline vekâlet
verebilir.” Şimdi, değerli arkadaşlarımızın göstermiş olduğu vekâletnameleri
ben de ibraz ediyorum. Bu ne diyor biliyor musunuz? “Aşağıda adları yazılı
bulunan bakanlardan herhangi birine…” 
(Mikrofon otomatik cihaz tarafından kapatıldı)
BAŞKAN – Tamamlayın lütfen, bir dakika ek süre veriyorum.
MAHMUT TANAL (Devamla) – Teşekkür ediyorum Sayın
Başkan.
Bakın, Anayasa’nın 96’ncı maddesinin ikinci fıkrası
“Bir bakana…” diyor, herhangi bakana demiyor. Sizin yazmış olduğunuz
vekâletnamede “Herhangi bir bakana…” diyor yani içinden seç seçebildiğini.
Böyle bir şey olamaz arkadaşlar. Orada “Önceden belirtecek.” diyor. O, onu da
kullanamaz, onunla ilgili emsal kararlar var mı? Siz nisan ayındaki mutabakat
diyorsunuz. Bu mutabakat, bir, Anayasa’ya aykırı; iki, İç Tüzük’e aykırı; üç,
mutabakatla ilgili diyorsunuz… Ben size şunu söyleyeyim: Kamu denetçisiyle
ilgili, RTÜK’le ilgili, Kişisel Verileri Koruma Kuruluyla ilgili Anayasa’mızda,
İç Tüzük’te gizli oylamayla seçilir diye hüküm var mı? Yok. O konuda bir teamül
var ama bu konuda, geçmişte, mesela 2012’de, sayın hatip bahsetti, bunun tam
tersine olan karar var. 1987 yılında, 1988 yılında var, hatta ve hatta özel
vekâletnameyle ilgili de bir örnek size vereyim, bitireceğim Sayın Başkan, özür
diliyorum.
(Mikrofon otomatik cihaz tarafından kapatıldı) 
MAHMUT TANAL (Devamla) – Geçmişte verilen, evet, 27
Kasım 2012 tarihinde “Kullanamaz.” diyor. 59’uncu Birleşim, 2003 tarihinde
“Kullanamaz.” diyor. Burada özel vekâletname aranmış, özel vekâletnamesi aranan
kimler? 
BAŞKAN – Sayın Tanal, teşekkür ederim. 
MAHMUT TANAL (Devamla) – Bitiyor Sayın Başkan. 
Özel vekâletname aranan kimler? Rahmetli Sayın Kemal
Unakıtan, Çevre Bakanı Kürşat Tüzmen, Millî Eğitim Bakanı Hüseyin Çelik
yerine... Bunlar tek tek yazılmış durumda. Ama, bugüne kadar 1’inci oylamada ne
yapıldı? 
BAŞKAN – Sayın Tanal…
MAHMUT TANAL (Devamla) – Bunların hiçbirisi aranmadı.
1’inci oylamada vekâletnameyle kullanılan oyların hepsinin geçersiz sayılması
lazım. Bu oylamanın yeniden yapılması lazım. 
BAŞKAN – Sayın Tanal, teşekkür ederim. 
MAHMUT TANAL (Devamla) – Bundan sonra buna da izin
verilmemesini istiyor, teşekkür ediyorum, saygılarımı sunuyorum. (CHP
sıralarından alkışlar) 
BAŞKAN – Teşekkür ederim. 
Sayın milletvekilleri, usul tartışmasının başında
söylediklerimi tekrar etmek istiyorum: Anayasa’nın 96’ncı maddesi… Anayasa’nın
96’ncı maddesi: “Bakanlar Kurulu üyeleri Türkiye Büyük Millet Meclisinin
katılmadıkları oturumlarında kendileri yerine oy kullanmak üzere bir bakana
yetki verebilir.” şeklindedir. Ve devam eder, der ki aynı fıkra: “Ancak bir bakan
kendi oyuyla birlikte en çok 2 oy kullanabilir.” 
Buradan Anayasa’nın değiştirilmesiyle ilgili, yine
Anayasa’nın 175’inci maddesinin ikinci fıkrasını okuyoruz. İkinci fıkra diyor
ki: “Anayasa’nın değiştirilmesi hakkındaki tekliflerin görüşülmesi ve kabulü,
bu maddedeki kayıtlar dışında kanunların görüşülmesi ve kabulü hakkındaki
hükümlere tabidir.”
Yani Anayasa’nın hiçbir yerinde, hiçbir kanun, tasarı
veya teklifte bakanların başka bir bakan yerine vekâleten oy kullanmalarına bir
kısıtlama getirmemiştir, buna Anayasa değişikliği teklifi de dâhildir. Ha, bu
ikinci fıkrada söylenen kayıtları zaten hepimiz biliyoruz; 2 kez görüşülmesi, 2
görüşme arasında kırk sekiz saat olması ve oy oranlarının belli sayılar içinde
bulunması.
Ben size bu tutumum konusunda hem Anayasa hükümlerine
gönderme yaptım hem de Başkanlık Divanının 2 tane protokol kararını sizlere
bilgi olarak sundum. Bu nedenle, gizli oylama dâhil tutumumu açıklıyorum ve
Genel Kurulun oyuna sunacağım. 
Gizli oylama dâhil bütün oylamalarda bakanların vekâletle
oy kullanabileceği, bir bakanın 1’den çok bakana genel vekâlet vermesi
durumunda ayrıca belli bir oylama ve oturum için özel bir vekâlet aranmayacağı,
genel vekâletname yanında özel vekâletnamenin de verilebileceği ve bu durumda
özel vekâletin esas olacağı ancak bir bakanın sadece 1 bakan için vekâleten oy
kullanacağı şeklindeki tutumumu oylarınıza sunuyorum: Kabul edenler… Kabul
etmeyenler… Kabul edilmiştir.
Bu konuyla birlikte bu tartışma da Genel Kurulun bu
kabulüyle sonlanmış bulunmaktadır.
Şimdi görüşmelerimize devam ediyoruz.
AHMET YILDIRIM (Muş) – Sayın Başkan…
BAŞKAN - 1’inci madde üzerinde 5’i aynı mahiyette olmak
üzere 7 önerge vardır, okutacağım. 
AHMET YILDIRIM (Muş) – Sayın Başkan…
BAŞKAN – Buyurun Sayın Yıldırım, bir dakika… 
V.- AÇIKLAMALAR (Devam)
25.- Muş Milletvekili Ahmet Yıldırım’ın, tutuklu 11 HDP milletvekilinin
oy kullanma sürecine katılabilmeleri için bir çözüm bulunmasını talep ettiğine
ilişkin açıklaması
AHMET YILDIRIM (Muş) – Teşekkür ederim Sayın Başkan. 
Sayın Başkan, değerli
milletvekilleri; az önce usul tartışmasında aslında değerli bir tartışma
yürüdü. Biz her ne kadar usul tartışmasında tutumunuz aleyhinde söz almış olsak
bile, dikkatinizi çektiyse bu arkadaşlarınızın yani bakan arkadaşlarımızın oy
kullanması aleyhinde oy kullanmış değiliz. Çünkü, her şekilde sayın
bakanlarımızın mümkünse kendilerinin burada oy kullanma sürecine katılması,
değilse bile… Çünkü, arkada biz sizinle birlikte diğer partilerimizin değerli
grup başkan vekilleriyle görüşürken 3 bakanımızın vekâletnamesini gördüm, 2’si
başbakan yardımcımız, 1’i bakanımız. 3’ü de Türkiye Cumhuriyeti devletini yurt
dışında temsil etmek üzere, özel işleri için değil resmî işleri için
bulunuyorlardı. Bundan daha tabii bir şey olamaz. Yani, bu arkadaşlarınız bir
şekliyle bakanlıklarının planlamaları dâhilinde burada bulunmuyorlardı. Ve
buradan hareketle, çok zorunlu bir sebep olduğu için, evet, böyle bir şey kabul edilebilir. Ancak, geçen hafta da
ifade ettiğim üzere Sayın Aydın Genel Kurulu yönetirken, bugün yine söylüyorum:
Bakın, Anayasa 83’ün ikinci fıkrasına göre aykırı bir şekilde kendi iradeleri
dışında tutuklanan 2’si eş genel başkanımız, 2’si grup başkan vekilimiz, 11
milletvekilimiz burada bu yasama sürecini zenginleştirmek üzere ve yasama
tekniği açısından da buraya katkı vermek üzere katılamıyorlar. Bu, kendi
iradeleriyle gerçekleşmiş bir şey değildir. İsterlerse söz konusu bakanlar, siz
de çok iyi biliyorsunuz ki, programlarını iptal edebilirler. Çünkü, Anayasa
değişiklik paketinin bu Genel Kurulda görüşülmesi takvimini daha çok, iktidar
partisi belirliyor ve buradan hareketle şunu ifade edelim: Bakın, erteleyip
kendileri…
(Mikrofon otomatik cihaz tarafından kapatıldı) 
BAŞKAN – Tamamlayın lütfen, bir dakika daha süre
veriyorum, uzatmayacağım daha sürenizi. 
Buyurun. 
AHMET YILDIRIM (Muş) – Biz bütün bakanlarımızın ve
milletvekillerimizin, kendi iradeleri dışında bir engel çıkarılmadığı sürece
aynen genel, yerel seçimler ve referandumlarda bütün yurttaşlarımızın en yüksek
oranda oy verme işlemlerine katılmasını arzuladığımız üzere, bütün vekillerimiz
burada oylamalara katılmalıdır. 
Buradan hareketle, ben Genel Kurula ara vermenizi;
Sayın Adalet Bakanımız buradayken arkada bu konuya, milletvekili
arkadaşlarımızın burada oy kullanma sürecine katılmalarına bir çözüm
bulunmasını talep ediyorum. Çünkü, kendi iradeleri dışında buradan
alıkonulmuşlardır ve alıkonulma süreçleri de Anayasa 83’ün ikinci fıkrasına
aykırı gerçekleşmiştir. 
BAŞKAN – Teşekkür ediyorum Sayın Yıldırım.
Siz bu görüşmeleri Sayın Adalet Bakanıyla Meclis
gündemine hâkim olurken de görüşebilirsiniz. 
ÖZGÜR ÖZEL (Manisa) – Sayın Başkan, bir dakikaya
ihtiyacım var. 
BAŞKAN – Buyurunuz Sayın Özel.
26.- Manisa Milletvekili Özgür Özel’in, CHP Grubunu tüm Türkiye’yle
birlikte “rejim değişikliğine karşı ayaktayız” eylemine davet ettiğine ilişkin
açıklaması
ÖZGÜR ÖZEL (Manisa) – Sayın Başkanım, bugün ayın 18’i
ve saat 18.00. Cumhuriyet Halk Partisi Grubunu tüm Türkiye'yle birlikte ayakta
bu rejim değişikliğine direnmeye ve buna karşı ayaktayız eylemine davet
ediyorum. 
(CHP milletvekillerinin ayağa kalkması, CHP
sıralarından alkışlar)
BAŞKAN – Süreniz nedir?
ÖZGÜR ÖZEL (Manisa) – Bir dakika. 
MEHMET MUŞ (İstanbul) – Sayın Başkanım, siz devam edin.

ÖZGÜR ÖZEL (Manisa) – Sayın Başkan, bu eylemde
Cumhuriyet Halk Partisi yalnız değildir. Urfa Balıklıgöl’de, Bursa Ulu Cami
önünde…
MEHMET MUŞ (İstanbul) – Sayın Başkan, ara veremezsiniz.
Siz devam edin lütfen.
ÖZGÜR ÖZEL (Manisa) – …Samsun Çiftlik Caddesi’nde,
Manisa Sekiz Havuzu’nda…
MEHMET MUŞ (İstanbul) – Sayın Başkan, siz lütfen devam
edin. Lütfen devam edin işleme.
BAŞKAN – Sayın Muş, lütfen…
MEHMET MUŞ (İstanbul) – Sayın Başkan, lütfen devam
edin, onlar ayakta durabilirler.
ÖZGÜR ÖZEL (Manisa) – …Ankara Hergele Meydanı’nda,
Antalya Kale Kapısı’nda, 81 ilin meydanlarında, sokaklarında, kahvehanelerinde
milletimiz bizlerle birlikte rejim değişikliğine karşı ayaktadır. (CHP
sıralarından alkışlar)
BAŞKAN – Teşekkür ederim.
YILMAZ TUNÇ (Bartın) – Meclis eylem yeri değildir Sayın
Başkan.
BAŞKAN - Sayın milletvekilleri… 
MEHMET MUŞ
(İstanbul) – Burada eylem yapamazsınız. Burası yasama yeri. Burası Türkiye
Büyük Millet Meclisi. Ayakta eylem yapma yeri değil burası.
BAŞKAN – Sayın milletvekilleri, tamam, ayakta
duruyorsunuz ama lütfen gürültü yapmayın, işlemime devam edeceğim. Lütfen… Siz
ayakta bekleyebilirsiniz, ben işlemime devam edeceğim.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447 ve 447’ye
1’inci Ek) (Devam)
BAŞKAN - Sayın milletvekilleri…
AHMET YILDIRIM (Muş) – Sayın Başkan…
BAŞKAN - 1’inci madde üzerinde beşi aynı mahiyette
olmak üzere yedi önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 447’ye 1’inci ek sıra sayılı Kanun
Teklifi’nin 1’inci maddesinde yer alan “eklenmiştir” ibaresinin “ilave
edilmiştir” olarak değiştirilmesini arz ve teklif ederiz.
 Ramazan
Can 
 Kırıkkale
RAMAZAN CAN (Kırıkkale) – Sayın Başkanım, çekiyoruz…
AHMET YILDIRIM (Muş) – Sayın Başkan, ben sözümü
bitirmedim.
BAŞKAN – Sayın Yıldırım, siz sözünüzü bitirdiniz.
AHMET YILDIRIM (Muş) – Eğer müsaadeniz olursa bir
hususu…
BAŞKAN - Ben size cevap verdim ve Sayın Özel’i
dinledim. Size dedim ki cevap olarak: Görüşmeler devam ederken siz bu konulu
talebinizi Sayın Bakanla görüşebilirsiniz. Ben bu Meclisi idare etmek
durumundayım, lütfen.
AHMET YILDIRIM (Muş) – Eğer müsaadeniz varsa ben bu
hususta düşüncemi ifade etmek istiyorum Sayın Başkan.
BAŞKAN – Lütfen siz Bakanla konuşun.
AHMET YILDIRIM (Muş) – Hayır Sayın Başkan, bir şey
söyleyebilir miyim?
BAŞKAN – Söylediniz bunları ama Sayın Yıldırım.
AHMET YILDIRIM (Muş) – Hayır, başka bir şeyden söz
ediyorum Sayın Başkan. Bakın…
BAŞKAN – Neden söz etmek istiyorsunuz, söyleyin, ona
göre söz vereceğim.
AHMET YILDIRIM (Muş) – Söyleyeyim, tamam.
Arkadaşlarımızın burada oy kullanma imkânlarını sağlama
ve teminat altına alma sorumluluğu Sayın Adalet Bakanının yetkisinde değil…
BAŞKAN – Buyurun, konuşun.
AHMET YILDIRIM (Muş) – Hayır, yetkisinde değil diyorum.
BAŞKAN – E kimin yetkisinde?
AHMET YILDIRIM (Muş) – Sizin yetkinizdedir. Ama tutuklu
olma hâlleri kendisiyle alakalıdır. Ya değilse arkadaşlarımızın burada oy
kullanmasını sağlayacak olan merci sizsiniz, Başkanlık Divanınızdır. Bu
temelde, bu arkadaşlarımızın eğer oy kullanmasını sağlamazsanız bu Anayasa
değişiklik paketinin, İç Tüzük’e de Anayasa’ya da uygun görüşülmesini sağlamış
olmazsınız. Ya değilse, ileriki süreçlerde tekrar söz alıp bu arkadaşlarımızın
burada bulunmayışı üzerinden geliştirdiğiniz tutuma dair de ben usul tartışması
açmak zorundayım. 
BAŞKAN – Sayın Yıldırım…
AHMET YILDIRIM (Muş) – Bu sebeple, bakın, oy
kullanmaları sizi ama tutukluluk hâlleri ise Adalet Bakanını ilgilendiren bir
durum. 
BAŞKAN – Sayın Yıldırım, şu anda arkadaşlarınız
tutuklu, bir yargı süreci var. Benim Başkanlık Divanı olarak bu yargı sürecine
müdahale etmemi mi istiyorsunuz? Bu yetkiyi ben nereden alacağım?
AHMET YILDIRIM (Muş) – Sayın Başkan, yetki şurada;
Anayasa 83’ün ikinci fıkrası…
BAŞKAN – Lütfen, rica ediyorum… Lütfen…
AHMET YILDIRIM (Muş) – Sayın Başkan, siz…
BAŞKAN – Ben tutukluluğa itiraz… Yapamam, yerine
getiremem bunu.
MEHMET MUŞ (İstanbul) – Sayın Başkan, böyle bir usul
yok.
AHMET YILDIRIM (Muş) – Şimdi, o zaman size soruyorum
Sayın Başkan: Şu anda bir milletvekili olarak, Sayın Başkan…
BAŞKAN – Sayın Yıldırım, sizi bu konuda daha
dinleyemeyeceğim çünkü benden yetkim olmayan bir şeyi talep ediyorsunuz.
EJDER AÇIKKAPI (Elâzığ) – Önergeler okunacak. 
AHMET YILDIRIM (Muş) – Hayır, Sayın Başkan, bakın,
sizden farklı bir yetkileri var mı? Sizinle aynı haklara sahip mi değil mi, ben
bunu soruyorum. (AK PARTİ sıralarından gürültüler)
MUSTAFA ELİTAŞ (Kayseri) – Sayın Başkan, lütfen işleme
devam edin.
MEHMET MUŞ (İstanbul) – Oylamaya geçin Sayın Başkan.
EJDER AÇIKKAPI (Elâzığ) – Önergeler okunacak. 
BAŞKAN – Arkadaşlar, sayın milletvekilleri; bağırmayın,
duymuyorum.
AHMET YILDIRIM (Muş) – Şimdi, sizinle, benimle aynı
haklara sahip olan kişilerden söz ediyorum. 
BAŞKAN – Sorun o değil.
AHMET YILDIRIM (Muş) – Sorun ne peki Sayın Başkan?
EJDER AÇIKKAPI (Elâzığ) – Başkan, ne hâkim ne savcı.
BAŞKAN – Sorun, bu noktada Divan olarak benim bir şey
yapamamamdır. Benim böyle bir yetkim yok.
AHMET YILDIRIM (Muş) – Hayır, ne münasebet Sayın
Başkan!
BAŞKAN – Ben yargıya müdahale edemem Sayın Yıldırım,
lütfen.
AHMET YILDIRIM (Muş) – Anayasa’ya aykırı bir iş
yapıyoruz biz burada. 
BAŞKAN – Yargıya müracaat edin o zaman, ben bir şey
yapamam bu konuda. 
AHMET YILDIRIM (Muş) – Sayın Başkan, ben bu durumda
usul tartışması talep ederim.
BAŞKAN – İtiraz edersiniz o zaman, itiraz edersiniz, şu
anda ben bir şey yapamam.
AHMET YILDIRIM (Muş) – Şimdi, Sayın Başkan, o zaman,
size bir tek soru soruyorum: Az önce Sayın CHP Grup Başkan Vekilinin açmış
olduğu usul tartışması mı çok önemli bir noktaya tekabül ediyor, benim talebim
mi? Sizin takdirinize sunuyorum Sayın Başkan. 
EJDER AÇIKKAPI (Elâzığ) – Önergeler okunacak.
AHMET YILDIRIM (Muş) – Şimdi, o, sayın bakanları
soruyor. Bakanlara dair İç Tüzük, Anayasa bir imkân sunuyor ama benim sunduğum
tümüyle sizin inisiyatifinizdeki bir…
BAŞKAN – Sayın Yıldırım, lütfen Tüzük’ten bana okur
musunuz bu benim inisiyatifimde olan maddeyi; lütfen, okur musunuz?
AHMET YILDIRIM (Muş) – Hayır, ben Anayasa 83’ün ikinci…
BAŞKAN – Anayasa’yı da okuyun, ne yapabilirmişim acaba
merak ediyorum.
AHMET YILDIRIM (Muş) – Tabii okuyorum, hemen okuyorum:
“Seçimden önce ya da sonra bir suç işlediği ileri sürülen bir milletvekili…”
Bakın, “Seçimden önce ya da sonra bir suç işlediği ileri sürülen bir
milletvekili Meclisin kararı olmaksızın sorguya çekilemez, tutuklanamaz,
yargılanamaz.” Sayın Başkan, buyurun. (AK PARTİ sıralarından gürültüler)
EJDER AÇIKKAPI (Elâzığ) – Dokunulmazlıklar niçin
kaldırıldı?
BAŞKAN – Dokunulmazlık kararı var bu Meclisin aldığı,
dokunulmazlıkları kaldırıldı.
AHMET YILDIRIM (Muş) – Bu Meclis tutuklama kararı mı
aldı Sayın Başkan?
BAŞKAN – Sayın Yıldırım…
AHMET YILDIRIM (Muş) – Bakın, siz hukukçusunuz, hem de
iyi bir hukukçusunuz.
BAŞKAN – Teşekkür ederim.
AHMET YILDIRIM (Muş) – Bu Meclis tutuklama kararı aldı
mı? 
EJDER AÇIKKAPI
(Elâzığ) – Yargılamanın önü açıldı burada. 
AHMET YILDIRIM
(Muş) – Bakın, Anayasa çok açık diyor ki: “Meclis dışında tutuklanamazlar.”
Siz, şimdi, bu Meclisin tutuklama kararı aldığını mı iddia ediyorsunuz? Çok
açık soruyorum Sayın Başkan, açık soruyorum.
EJDER AÇIKKAPI
(Elâzığ) – Anayasa niye değişti burada? 
MEHMET MUŞ
(İstanbul) – Sayın Başkan, böyle bir usul yok.
BAŞKAN – Sayın
Yıldırım, bakın, usul tartışmasının Meclisi yöneten bir başkan veya başkan
vekilince hangi konularda yapılacağına ilişkin bir açıklama vardır 63’üncü
maddede fakat sizin bu söylediğinizin benim tutumumla ilgisi yok.
Anayasa’nın
83’üncü maddesini bana söylüyorsanız, bu milletvekillerinin dokunulmazlıkları
kaldırıldığı için, şu anda, tutuklandılar. Yani bu bizim inisiyatifimizde olan
bir şey değil. Okuduğunuz 83’üncü maddede bu konuda başkana veya başkan
vekiline bir görev veriliyor mu? Söyler misiniz lütfen, tarif eder misiniz?
AHMET YILDIRIM
(Muş) – Sayın Başkan, o zaman bilginizde olmayan bir hususu sizin bilginize
sunuyorum.
Geçen hafta siz
Meclisi yönetmezken arkadaşlarımızın her biri ayrı ayrı, 11 milletvekili,
Başkanlık Divanına burada bulunmak istediklerini, bu maddeler üzerinde konuşmak
istediklerini ve oylamalarda oy kullanmak istediklerini yazılı olarak kendi
ıslak imzalarıyla beyan etmişlerdir. Şimdi, sizin inisiyatifinizde mi bunun
gereğini yapmak, değil mi? Bugüne kadar herhangi bir cevap vermiş değilsiniz.
Bunu müzakere etmek üzere ve tutuklu olmaları hasebiyle de Adalet Bakanımızla
birlikte bu konuyu tartışmaya davet ediyorum.
MEHMET MUŞ
(İstanbul) – Sayın Başkan, lütfen oylamaya geçin.
EJDER AÇIKKAPI
(Elâzığ) – Sayın Başkan ne hâkim ne de savcı.
BAŞKAN – Sayın
Yıldırım, şu anda vekâlet bende olmadığı için bu dilekçeye uygun da karar verme
yetkisi bende değil. 
AHMET YILDIRIM
(Muş) – Neyin vekâleti Sayın Başkan?
BAŞKAN – Şu anda
biliyorsunuz Millet Meclisi Başkanımız rahatsız ve vekâleti başka bir
arkadaşımızda.
AHMET YILDIRIM
(Muş) – Anlamadım.
BAŞKAN – E,
bilmiyorsanız o zaman öğrenip geleceksiniz Sayın Yıldırım. (AK PARTİ
sıralarından alkışlar) 
AHMET YILDIRIM
(Muş) – Nasıl Sayın Başkan?
BAŞKAN – E,
öyle. 
MEHMET MUŞ
(İstanbul) – Siz devam edin Sayın Başkan.
AHMET YILDIRIM
(Muş) – Vekâlet sizdeyse siz oradasınız.
BAŞKAN – Vekâlet
bende değil. 
AHMET YILDIRIM
(Muş) – Kimde peki Sayın Başkan?
BAŞKAN – Vekâlet
bende değil.
Meclis Başkanı
yurt dışında olduğu zaman veya herhangi bir nedenden dolayı görevinden uzakta
kaldığı süre içinde 4 Meclis başkan vekilinden birine vekâlet verir.
AHMET YILDIRIM
(Muş) – Tamam.
PERVİN BULDAN
(İstanbul) – Bize hiç vekâlet vermedi şimdiye kadar, hep size verdi.
BAŞKAN – Şu anda
vekâlet bende değil. Ben şu anda sadece Genel Kurulu yönetiyorum, lütfen
gündemimi engellemeyin.
AHMET YILDIRIM
(Muş) – Sayın Başkan, ben Genel Kurulla alakalı bir talepte bulunuyorum size,
Genel Kurul çalışmalarıyla alakalı bir talepte bulunuyorum.
MEHMET MUŞ (İstanbul)
– Sayın Başkan, lütfen devam edin.
BAŞKAN – Sayın
Yıldırım, bakın, 63’üncü maddeyi açın, okuyun. Ne yazıyor İç Tüzük 63’te?
MEHMET MUŞ
(İstanbul) – Sayın Başkan, olmayan bir usul uygulanıyor şu an burada. 
AHMET YILDIRIM
(Muş) – Tamam, okuyorum.
BAŞKAN – Yani,
tamam, böyle usul tartışmasını açıyorsunuz ama biraz anlamlı olsun lütfen. 
AHMET YILDIRIM (Muş) – Sayın Başkan, az önceki tartışma
kadar anlamlı değil mi sizce bu?
BAŞKAN – Değil çünkü şu anda bizi ilgilendiren ve benim
yetkim dahilinde olan bir şey değil. 
AHMET YILDIRIM (Muş) – O zaman az önce niye bizi arkaya
çağırdınız Sayın Başkan?
BAŞKAN – Bakın, “Görüşmeye yer olup olmaması…” Var mı
böyle bir şey? Yok. “…Başkanı gündeme veya Türkiye Büyük Millet Meclisinin
çalışma usullerine uymaya davet…” Var mı? Yok. “…bir konuyu öne alma veya
geriye bırakma gibi usule ait konular…” Var mı? Yok. 
AHMET YILDIRIM (Muş) – İşte tam da bu madde, tamam, bu
cümle.
BAŞKAN - Ben neye göre açacağım usul tartışmasını?
AHMET YILDIRIM (Muş) – Arkadaşlarımızın, bu Parlamentonun
11 üyesinin dilekçesi sizin Divanda duruyor.
BAŞKAN – Bizim Divanda durmuyor, Başkanlıkta duruyor.
Başkanlık karar verir, biz uygularız, lütfen! 
AHMET YILDIRIM (Muş) – Sayın Başkan, dilekçelerimiz var
sizde.
BAŞKAN - Tamamlanmamış bir işlem var. Bu konuyu
tartışmak istemiyorum Sayın Yıldırım.
MEHMET MUŞ (İstanbul) – Sayın Başkan, lütfen devam
edelim.
MEHMET DOĞAN KUBAT (İstanbul) – İşleme devam edelim
efendim. 
AHMET YILDIRIM (Muş) – O zaman Sayın Başkan, ben usul
tartışması talep ediyorum.
BAŞKAN – Yok ama uymuyor. 
AHMET YILDIRIM (Muş) – Nasıl uymuyor Sayın Başkan?
BAŞKAN – Uymuyor 63’e, bak, uymuyor.
AHMET YILDIRIM (Muş) – Bakın, bir de arka sayfayı
çevirin.
BAŞKAN – Çevir.
AHMET YILDIRIM (Muş) – “Bu yolda bir istemde
bulunursa…” Arkadaşlarımızın istemi var sizden.
BAŞKAN – Ama o koşullara uygun bir istemde bulunursa
Sayın Yıldırım.
AHMET YILDIRIM (Muş) – Tamam Sayın Başkan, bakın, şu
konuda istemde bulunuyorlar: Bir konuyu öne alma ya da geriye bırakma konusunda
istemleri var.
BAŞKAN – Söylediğiniz orada nereye uyuyor, söyleyin,
açacağım.
AHMET YILDIRIM (Muş) – Nasıl?
BAŞKAN - Madde 63’ün ilk fıkrasında şu tutumunuz nereye
uyuyor söyleyin, yapacağım.
MEHMET DOĞAN KUBAT (İstanbul) – Başkanım, önerge işlemi
bitmeden açamazsınız.
MEHMET MUŞ (İstanbul) – Başlayan bir işlem var Sayın
Başkan.
AHMET YILDIRIM (Muş) – “Bir konuyu öne alma veya geriye
bırakma…”
BAŞKAN - Böyle bir şey var mı?
AHMET YILDIRIM (Muş) – Var tabi Sayın Başkan.
BAŞKAN – Maddeyi kasteder, tasarıyı ve teklifi kasteder
o, bir konuyu değil.
AHMET YILDIRIM (Muş) – O zaman oylamaya geçildiği anda
mı bunu talep edeyim, bir konuyu öne alma ya da geriye bırakma hususunda?
OSMAN AŞKIN BAK (Rize) – Başkanım, işlem başlattınız.
BAŞKAN – Yani, anlatamıyorum. Şunun kararı şu anda
bizde değil; ne bu kâtip üyelerde ne de bende.
Sayın Yıldırım, her şeyin bir tahammülü var, lütfen!
AHMET YILDIRIM (Muş) – Nereye gidelim? Nüfus ve
vatandaşlık…
BAŞKAN – Meclis Başkanlığına gidin.
AHMET YILDIRIM (Muş) – Ne münasebet Sayın Başkan?
BAŞKAN – Evet, öyle bir münasebet. 
AHMET YILDIRIM (Muş) – Yoksa nüfus müdürlüğüne mi
gidelim Sayın Başkan?
BAŞKAN – Lütfen, lütfen…
MEHMET DOĞAN KUBAT (İstanbul) – Başkanım, önergeye
devam edelim.
MEHMET MUŞ (İstanbul) – Lütfen işleme devam edin.
AHMET YILDIRIM (Muş) – Sayın Başkan, rica ediyorum,
bakın, İç Tüzük ve Anayasa açık. (AK PARTİ sıralarından gürültüler) 
BAŞKAN – Sayın Yıldırım…
AHMET YILDIRIM (Muş) – Sayın Başkan, daha sonra yine
söz alır, yine talep ederim.
BAŞKAN – Sayın Yıldırım, usul tartışması açmayacağım. 
AHMET YILDIRIM (Muş) – Sayın Başkan, o zaman beş dakika
ara verin, bu konuyu konuşalım.
BAŞKAN – Usul tartışması açmayacağım, lütfen!
AHMET YILDIRIM (Muş) – Tamam, usul tartışmasından
önceki talebimi yerine getirin ya da…
BAŞKAN – Getiremem çünkü yetkim yok. 
OSMAN AŞKIN BAK (Rize) – Sayın Başkanım, işlem
başlattınız, lütfen işlemi tamamlayalım.
MEHMET DOĞAN KUBAT (İstanbul) – Başkanım, o zaman
işleme devam edelim.
MEHMET MUŞ (İstanbul) – Sayın Başkan, böyle bir usul
yok, lütfen işleme devam edin.
AHMET YILDIRIM (Muş) – Sayın Başkan, bakın, ben,
Anayasa ve İç Tüzük dayanakları çerçevesinde talep ediyorum. Tekrar talep
edeceğim Sayın Başkan, bilginiz olsun.
BAŞKAN – Önergeyi tekrar okutuyorum:
Türkiye Büyük Millet Meclisi Başkanlığına
Görüşülmekte olan 447’ye 1’inci Ek sıra sayılı Kanun
Teklifi’nin 1’inci maddesinde yer alan “eklenmiştir” ibaresinin “ilave
edilmiştir” olarak değiştirilmesini arz ve teklif ederiz. 
 Ramazan
Can
 Kırıkkale
RAMAZAN CAN (Kırıkkale) – Çekiyorum Başkanım.
BAŞKAN – Aynı mahiyetteki önergeler çekilmiştir. 
Diğer önergeyi okutuyorum…
ÖZGÜR ÖZEL (Manisa) – Sayın Başkan, özür dilerim…
BAŞKAN – Bakın, sayın milletvekilleri, sizden bir şey
rica edeceğim.
ÖZGÜR ÖZEL (Manisa) – Hayır…
BAŞKAN – Bakın, lütfen…
Siz konuşurken ben mümkün olduğu kadar sizin sözünüzü
kesmiyorum. Lütfen, sizler de ben bir işleme başladığım zaman, kâtip üyelerime
bir belge, bir madde okuttuğum zaman benim sözümü kesmeyin. 
ÖZGÜR ÖZEL (Manisa) – Sorun yok da…
BAŞKAN – Şu anda işleme başladık…
ÖZGÜR ÖZEL (Manisa) – Aslında, Sayın Başkanım…
BAŞKAN – Şu anda işleme başladık…
ÖZGÜR ÖZEL (Manisa) – Ama Sayın Başkan, yüzde 99
haklısınız, yüzde 1’lik kısımdayız.
Şimdi, verilen önergeyi, kendi önergesini Ramazan Can
çekti, tamam.
MEHMET DOĞAN KUBAT (İstanbul) – Diğerleri burada.
ÖZGÜR ÖZEL (Manisa) – Diğer 5 arkadaşımız…
MEHMET DOĞAN KUBAT (İstanbul) – Burada efendim, hepsi
burada.
BAŞKAN – Hepsi burada.
OSMAN AŞKIN BAK (Rize) – Buradayım efendim, buradayım. 
ÖZGÜR ÖZEL (Manisa) – Yahu, görelim, nereden
biliyorsunuz?
OSMAN AŞKIN BAK (Rize) – Okunsun efendim, buradayız.
ÖZGÜR ÖZEL (Manisa) – Hayır, efendim, önergeler tek
imzalı.
MEHMET DOĞAN KUBAT (İstanbul) – Burada arkadaşlarımızın
hepsi ya, kendi iradeleriyle çeksinler. 
OSMAN AŞKIN BAK (Rize) – Buradayım efendim.
ÖZGÜR ÖZEL (Manisa) – Sayın Başkan, çok basit bir şey
söylüyorum, çok basit.
BAŞKAN – Arkadaşlar kalktı, gördüm.
ÖZGÜR ÖZEL (Manisa) – Hayır, Sayın Başkan…
BAŞKAN – El kaldırdılar, gördüm Sayın Özel, lütfen…
ÖZGÜR ÖZEL (Manisa) – Sayın Başkan, yahu…
BAŞKAN – Lütfen okuyun, lütfen.
ÖZGÜR ÖZEL (Manisa) – Bakın, bir isim okuyacaksınız,
burada mı göreceğiz, bu kadar.
OSMAN AŞKIN BAK (Rize) – Buradayız efendim.
ÖZGÜR ÖZEL (Manisa) – Bakın, bir isim, o kadar basit.
BAŞKAN – Peki, tek tek oylayalım.
ÖZGÜR ÖZEL (Manisa) – Oylamaya gerek yok. 
BAŞKAN – Oylama değil; tek tek oku, tek tek oku. 
OSMAN AŞKIN BAK (Rize) – Buradayız efendim, okuyun,
tamam, çağırın.
ÖZGÜR ÖZEL (Manisa) – Doğrusu bu efendim. 
BAŞKAN – Tamam, peki.
Okutuyorum:
Diğer önergenin imza sahibi:
 Ali Ercoşkun
 Bolu
ALİ ERCOŞKUN (Bolu) – Çekiyorum.
BAŞKAN – Çekilmiştir.
Diğer önergenin imza sahibi:
 Osman Aşkın Bak
 Rize
OSMAN AŞKIN BAK (Rize) – Çekiyorum.
BAŞKAN – Çekildi.
Diğer önergenin imza sahibi:
 Halil Eldemir 
 Bilecik 
HALİL ELDEMİR (Bilecik) – Çekiyorum.
BAŞKAN – Çekildi.
Diğer önergenin imza sahibi: 
 Yılmaz Tunç
 Bartın
YILMAZ TUNÇ (Bartın) – Çekiyorum.
BAŞKAN – Çekildi.
ÖZGÜR ÖZEL (Manisa) – Tamam, bu kadar.
BAŞKAN – Tamam, peki.
Diğer önergeleri okutuyorum: 
Türkiye Büyük Millet Meclisi Başkanlığına
Genel Kurulda görüşülecek olan 447/Ek 1 sıra sayılı
Kanun Teklifi’nin 1’inci maddesinin teklif metninden çıkarılmasını arz ve
teklif ederim. 16/1/2017
 Osman Baydemir Meral
Danış Beştaş
 Şanlıurfa Adana
Türkiye Büyük
Millet Meclisi Başkanlığına
Görüşülmekte olan 447/Ek 1 sıra sayılı Türkiye
Cumhuriyeti Anayasası’nda Değişiklik Yapılmasına Dair Kanun Teklifi’nin 1’inci
maddesinin Anayasa’ya aykırı olduğu gerekçesiyle metinden çıkarılmasını arz
ederiz.
 Özgür Özel Engin
Altay Levent Gök
 Manisa İstanbul Ankara
 Nurhayat Altaca Kayışoğlu Muharrem
Erkek
 Bursa Çanakkale
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ MURAT ALPARSLAN (Ankara) –
Katılamıyoruz Sayın Başkanım.
BAŞKAN – Hükûmet?
MALİYE BAKANI NACİ AĞBAL (Bayburt) – Katılmıyoruz Sayın
Başkanım.
BAŞKAN – Önerge üzerinde Çanakkale Milletvekili Sayın
Muharrem Erkek konuşacak. 
Buyurun Sayın Erkek. (CHP sıralarından alkışlar)
MUHARREM ERKEK (Çanakkale) – Sayın Başkan, değerli
milletvekilleri; Anayasa değişiklik teklifinin ikinci tur görüşmelerinde 1’inci
madde üzerine Cumhuriyet Halk Partisi Grubu adına söz aldım. Yüce Meclisi
saygıyla selamlıyorum. 
Rejim değişikliği içeren ve bize göre kesinlikle meşru
olmayan bu teklifi Gazi Meclise sunan imza sahiplerine seslenmek istiyorum:
Değerli milletvekilleri, 2002’de tek başına iktidar oldunuz ve bir cemaatle
ortak menzile doğru paralel bir şekilde yürüdünüz, bir çeteye devletin tüm
kurumlarını teslim ettiniz ve ciddi yanlışlar yaptınız, Cumhuriyet Halk
Partisinin uyarılarını hiç dikkate almadınız. 2010 referandumunda milletin size
verdiği güveni ve yetkiyi kötüye kullandınız ve maalesef yargıçların bir tek
efendisinin hukuk olduğunu unuttunuz, yine ciddi yanlışlar yaptınız. Ergenekon,
Balyoz, Oda TV, bütün davalarda haklı uyarılarımızı hiç dikkate almadınız,
yanlışlar yapmaya devam ettiniz. Avrupa Birliğiyle ilişkilerde yanlışlar
yaptınız, dış politikada, Suriye’de temel yanlışlar yaptınız, uyarılarımızı
dikkate almadınız, Orta Doğu’nun kanlı terörünü içimize soktunuz, gencecik
evlatlarımızı, çocuklarımızı maalesef kaybettik. 
Değerli milletvekilleri, yanlış yapmaya devam
ediyorsunuz ve bugün, çok daha büyük bir yanlışa bilinçli ya da bilinçsiz
olarak imza atıyorsunuz. Eğer bu paket, eğer bu rejim değişikliği içeren teklif
yürürlüğe girerse ve yasalaşırsa artık ülkemizde bir tek kişi özgür olacak
değerli milletvekilleri, bir tek kişi; o da seçilen Cumhurbaşkanı, yürütmenin
başı olarak. Oysa, biz bütün bir toplumun ve toplumdaki her bireyin özgürlüğünü
savunmak zorundayız. 
OSMAN AŞKIN BAK (Rize) - Ben ezelden beridir hür
yaşarım. 
BAŞKAN – Sayın milletvekilleri, laf atmayın lütfen. 
MUHARREM ERKEK (Çanakkale) - 1789 İnsan ve Yurttaş
Hakları Bildirgesi’nin ünlü 16’ncı maddesi “Kuvvetler ayrılığının olmadığı bir
toplumda anayasa yoktur.” diyor. Evet, bu paket yürürlüğe girerse belki
anayasalı bir devlet oluruz ama anayasal bir devlet, bir hukuk devleti
kesinlikle olamayız değerli milletvekilleri. (CHP sıralarından alkışlar) 
Avrupa’da toplumların uluslaşma sürecinde, modernleşme
sürecinde parlamentolar hep temel özne oldular. Amerika’da “zavallı Obama” sözü
yasama ve yargı organlarının başkana karşı gücünü gösteren bir sözdür. Bizim
Türkiye Cumhuriyeti’mizin de temel öznesi her zaman Gazi Meclis olmuştur
değerli milletvekilleri. 
Sizin içinizden bir isim, Anayasa Hukuku Profesörü
Osman Can, eski milletvekiliniz, bakın, ne diyor: “Uzun süredir siyasal
işleyişin merkezi olmaktan uzaklaşmış Meclis, artık hukuki olarak da işlevini
önemli ölçüde yitirecektir.” Çok doğru bir tespit. Biz buna müsaade etmemeliyiz
değerli milletvekilleri.
Mustafa Kemal Atatürk, millî kurtuluş mücadelesinden
zaferle çıkmasına ve tek adam durumunu fiilen tesis etmesine rağmen, 1924
Anayasası’nda egemenliği ulus adına kullanmaya tek yetkili organ Meclis olarak
tescil edilmiştir. Tek adama uygun bir anayasa yapılmamıştır. Şimdi, fiilî
hukuksuzluk durumuna bir meşruiyet kazandırılmak isteniyorsa, bu, meşru, haklı
bir talep değildir değerli milletvekilleri.
Değerli milletvekilleri, bakın, biz milletin vekilleri
olarak bu yüce Meclis çatısı altında eğer milletin haklarını koruyamazsak,
milletin egemenliğini koruyamazsak o zaman bu süreçte millet mutlaka ayağa
kalkacaktır değerli milletvekilleri. Evet, üniversiteler ayağa kalkacak,
gençler, öğrenciler ayağa kalkacak, sendikalar, barolar, odalar ayağa kalkacak,
işçiler, memurlar, emekliler, emekçiler ayağa kalkacak ve bu otoriterleşme
sürecine, bu tek adam sürecine mutlaka “Dur.” diyecektir Değerli
milletvekilleri. (CHP sıralarından alkışlar) Akıl, vicdan ayağa kalkacak
değerli milletvekilleri, eşitlik, özgürlük, adalet, kardeşlik ayağa kalkacak;
Meclis mi saray mı? Meclis mi saray mı? Onurlu bir toplum ayağa kalkacak ve ne
diyecek milletvekilleri biliyor musunuz size: “Özgürlük”, “Özgürlük” diyecek, 
Saygılarımla. (CHP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Genel Kurulda görüşülecek olan 447/Ek 1 sıra sayılı Kanun
Teklifi’nin 1’inci maddesinin teklif metninden çıkarılmasını arz ve teklif
ederim. 16/01/2017
Meral Danış Beştaş (Adana) ve arkadaşları
BAŞKAN – Komisyon önergeye katılıyor mu? 
ANAYASA KOMİSYONU SÖZCÜSÜ MURAT ALPARSLAN (Ankara) –
Katılamıyoruz Sayın Başkanım.
BAŞKAN – Hükûmet?
MALİYE BAKANI NACİ AĞBAL (Bayburt) – Katılmıyoruz Sayın
Başkanım.
BAŞKAN – Önerge üzerinde Şanlıurfa Milletvekili Sayın
Osman Baydemir konuşacak. 
Buyurun Sayın Baydemir. (HDP sıralarından alkışlar)
OSMAN BAYDEMİR (Şanlıurfa) – Sayın Başkan, saygıdeğer
milletvekilleri ve bizleri ekranları başında izleyen, Türk’üyle, Kürt’üyle,
ötekisiyle, emekçisiyle, işsiziyle, hepinizi ısrarla ve inatla saygıyla,
sevgiyle, hürmetle selamlıyorum, ısrarla ve inatla hayırlı akşamlar diliyorum,
ısrarla ve inatla barış için, eşitlik için, özgürlük için, adalet için
hayırlarda buluşmaya bir kez daha davet ediyorum, bir kez daha davet ediyorum.
(HDP sıralarından alkışlar)
Sayın Başkan, saygıdeğer milletvekilleri, saygıdeğer
parlamenterler; düşünün, bir sistem var ki elinizde, o sistem kendi eliyle
kendisini lağvediyor. Bu nasıl bir akıl tutulmasıdır? 
Müsaadenizle, ben, bir kez daha ısrarla ve inatla,
sizleri aklın, vicdanın ve demokratik etiğin yoluna davet etmek istiyorum. O da
şudur ki “Ben insanım.” diyen herkesin açık yüreklilikle ifade edebileceği bir
realite vardır. Bugün, hem ülkemizde hem de Orta Doğu’da çağımızın en büyük
hastalığı, çağımızın en büyük kanseri savaştır, çatışmadır, ölümdür,
gözyaşıdır. Çağımızın bu hastalığıyla mücadele etmenin yolu ve yöntemi, bu
hastalığı oluşturan, bu hastalığa neden olan zemini yani tekçilikte ısrar
zeminini çoğulculukla derman etmemiz gerekirken bir kez daha tekçiliği
dayatıyoruz, bir kez daha tekçiliği dayatıyorsunuz. 
ALİM TUNÇ (Uşak) – Siz kendi tekçiliğinize bakın. 
OSMAN BAYDEMİR (Devamla) – Çok açık ve net söylüyorum:
Bu, bugün bu toplumun acı çekmesine yol açan hiçbir sorunumuzun dermanı değil;
bu olsa olsa demokrasinin fermanıdır ve bu olsa olsa acılarımızın, travmalarımızın
katmerlenerek devam etmesi anlamına gelir. 
1982 cunta Anayasası’nı ve onun lafzı ve yorumunu
bugünkü bu değişiklik teklifiyle birleştirdiğinizde, âdeta Hitler’in ruhuna,
Saddam’ın ruhuna, Baas rejiminin ruhuna açık bir davet, açık bir davetiye
vardır ve emin olun, bu davetten hiçbirimiz ama hiçbirimiz özgürlüğü, eşitliği,
adaleti tatma imkânına sahip olamayacağız. Bugün ülkede hâkim olan kötülük
hâlinin, kurumsallaşması anlamına, manasına geliyor bu değişiklik teklifi.
Ben, siyasi parti liderlerini, bütün parlamenterleri,
15 Temmuz cunta girişimi sonrası âdeta kurucu Meclis perspektifiyle nasıl ki
ortak paydada buluştuysak bir kez daha ortak paydada buluşmaya davet ediyorum
ve her birinizi atmış olduğunuz imzaya sahip çıkmaya davet ediyorum. Bakın
atmış olduğunuz imza neyi içeriyor: “Dört parti olarak farklı görüşlerimiz olsa
da hepimiz tüm milletvekillerimizle, tüm teşkilatlarımızla millî iradenin
yanındayız, millî iradeye hep birlikte sahip çıkıyoruz ve ebediyen sahip
çıkacağız.” İşte, bu teklif, millî iradenin bir kez daha yok olmasını
beraberinde getirecektir ve millî iradenin bir parçası olan, on milyonlarca
insanı temsil eden Eş Genel Başkanlarımız Sayın Selahattin Demirtaş, Sayın
Figen Yüksekdağ; Sayın İdris Baluken ve diğer milletvekillerimiz, millî irade
şu anda nerede? (HDP sıralarından alkışlar) 
Eğer bu teklif yasallaşırsa, anayasallaşırsa emin
olunuz ki bir parti devleti inşa etmiş olursunuz, emin olun ki milletin iradesi
önünde engel olan yüzde 10 barajına yüzde 50 barajını eklemiş olursunuz. 
Ben bir kez daha Türk halkını, Kürt halkını,
Ermenileri, Süryanileri, mütedeyyinleri, laikleri, bir kez daha bu ülkenin
geleceği için… 
(Mikrofon otomatik cihaz tarafından kapatıldı)
BAŞKAN – Bir dakika daha süre veriyorum, tamamlayın. 
OSMAN BAYDEMİR (Devamla) - …birlikte yaşam için,
eşitlik için “Hayır”da buluşmaya ve bir dikta rejiminin inşası önünde hep
birlikte demokratik yol ve yöntemlerle karşı durmaya davet ediyorum. Gelin
“Hayır”larda buluşalım, gelin çocuklarımıza, gelecek kuşaklara barışı miras
bırakalım, gelin bir kez daha kurucu meclis perspektifiyle hareket edelim ve bu
ülkenin Kürt’ünün de, Türk’ünün de, Alevi’sinin de, Sünni’sinin de tümünün
içerisinde yer alacağı yeni bir anayasayı, barışın anayasasını hep birlikte
inşa edelim. 
En derin saygılarımı sunuyorum, “Hayır”lı akşamlar
diliyorum, “Hayır”lı gelecekler diliyorum. Yaşasın özgürlük, eşitlik, adalet!
“…”(X)
BAŞKAN – Teşekkür ederim Sayın Baydemir.
Önergeyi oylarınıza sunacağım…
III.- YOKLAMA
(HDP sıralarından bir grup milletvekili ayağa kalktı)
AHMET YILDIRIM (Muş) – Yoklama talebimiz var Sayın
Başkan.
BAŞKAN – Yalnız yoklama talebi var. 
Sayın Yıldırım, Sayın Buldan, Sayın Sancar, Sayın Danış
Beştaş, Sayın Tan, Sayın Yıldırım, Sayın Yiğitalp, Sayın Kaya, Sayın Atalan,
Sayın Doğan, Sayın Özgökçe, Sayın Uca, Sayın Özkan Çelik, Sayın Irgat, Sayın
Gaydalı, Sayın Baydemir, Sayın Dora, Sayın Önlü, Sayın Toğrul, Sayın Yıldırım.
Yoklama için iki dakika süre veriyorum ve yoklamayı
başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447 ve 447’ye
1’inci Ek) (Devam)
BAŞKAN - Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Bütün milletvekillerinden özellikle şu ricada
buluyorum: Bir kere, herkes lütfen yerine otursun. Görevli arkadaşların
dışındaki herkes lütfen yerlerine otursunlar, rica ediyorum. Divan üyesi
arkadaşlar görevlidir, lütfen yerlerinde yer alsınlar.
Sayın Şahin, lütfen yerinize oturur musunuz.
Sayın Filiz, bütün arkadaşlar, lütfen yerlerine
oturabilir mi.
Herkes lütfen yerine otursun, şimdi bir açıklama yapmak
zorundayım.
Sayın milletvekilleri, şimdi teklifin 1’inci maddesinin
gizli oylamasına başlıyoruz.
Gizli oylamanın ne şekilde yapılacağını arz ediyorum:
Komisyon ve Hükûmet sıralarında yer alan kâtip üyelerden Komisyon sırasındaki
kâtip üyeler, Adana’dan başlayarak Denizli’ye kadar -Denizli dâhil- ve
Diyarbakır’dan başlayarak İstanbul’a kadar -İstanbul dâhil- Hükûmet sırasındaki
kâtip üyeler ise İzmir’den başlayarak Mardin’e kadar -Mardin dâhil- ve
Mersin’den başlayarak Zonguldak’a kadar -Zonguldak dâhil- adı okunan
milletvekilini.... (Gürültüler) 
Sayın milletvekilleri, biraz sessiz olabilir misiniz.
Yani her kürsüye çıkan bu işin çok önemli olduğunu söylüyor ama işi icra
ettiğimiz zaman bir gürültü içinde işlemimizi yapamıyoruz, lütfen.
...ad defterinde işaretleyerek kendisine biri beyaz,
biri yeşil, biri de kırmızı olmak üzere üç yuvarlak pul ile bu oylamaya özel
mühürlü zarf verilecektir. Milletvekilleri, Başkanlık kürsüsünün sağında ve
solunda yer alan kabinlerden başka yerde oylarını kullanamayacaklardır.
Vekâleten oy kullanacak bakanlar da yerine oy kullanacakları bakanın ilinin
bulunduğu bölümde oylarını kullanacaklardır.
Bildiğiniz üzere, bu pullardan beyaz olan kabul,
kırmızı olan ret, yeşil olan ise çekimser oyu ifade etmektedir. Oyunu
kullanacak sayın üye, adını ad defterine işaretlettikten sonra ve kâtip üyeden
üç yuvarlak pul ile oylamaya özel bastırılan mühürlü zarfı aldıktan sonra kapalı
oy verme yerine girecek, oy olarak kullanacağı pulu burada zarfın içerisine
koyacak ve diğer iki pulu ise ıskarta kutusuna atacaktır. Bilahare, oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önüne konulan, benim sağımda ve solumda bulunan oy kutularına
atacaktır. Oylamada adı okunmayan milletvekillerine pul ve zarf
verilmeyecektir. 
Sayın milletvekilleri, ilini okuduğumuz sayın
milletvekilinin her iki tarafta da kalabalık yapmadan sıraya girerek okuduğum
biçimde oylarını kullanmalarını rica ediyorum ve Adana ilinden gizli oylamaya
başlıyoruz.
(Oyların toplanmasına başlandı)
CEYHUN İRGİL (Bursa) – Sayın Başkan, ismi okunmayanlar
da geliyor.
BAŞKAN – Sayın milletvekili, lütfen… Takip ediyoruz
biz. 
(Oyların toplanmasına devam edildi)
Diyarbakır
Nursel Aydoğan… 
FELEKNAS UCA (Diyarbakır) – Rehin.
İdris Baluken…
FELEKNAS UCA (Diyarbakır) – Rehin.
Çağlar Demirel…
FELEKNAS UCA (Diyarbakır) – Rehin.
(Oyların toplanmasına devam edildi)
CEYHUN İRGİL (Bursa) – Sayın Başkan, kabinlere
girmiyorlar.
BAŞKAN – Sayın milletvekilleri, milletvekilleri gayet
sakin oy kullanıyorlar. Problem yok, ben buradan izliyorum. 
DİDEM ENGİN (İstanbul) – Kabinlere girmiyorlar Sayın
Başkan!
BAŞKAN – Sayın milletvekilleri, bakıyorum ben, lütfen…
LEVENT GÖK (Ankara) – Sayın Başkan, gizliliği ihlal
ediyorlar! 
ÖZGÜR ÖZEL (Manisa) – Sayın Başkan…
BAŞKAN – Sayın milletvekilleri, kurallara uyalım
lütfen. 
CEYHUN İRGİL (Bursa) – O zaman kabinleri kaldırın,
kaldırın kabinleri! Kardeşim, on beş gündür koca adamlara bir oy kullanmayı
öğretemedik ya!
ÖZGÜR ÖZEL (Manisa) – Efendim, örneğin Salih Fırat
dümdüz geçti, açık oy kullandı. 
BAŞKAN – Sayın milletvekilleri, bir dakika… Okuduğum
usule uygun oy kullanmanızı rica ediyorum. Lütfen…
(Oyların toplanmasına devam edildi)
BAŞKAN – Sayın milletvekilleri, kutuların önünde
fotoğraf çektirmemeye de özen gösterin lütfen. 
VELİ AĞBABA (Malatya) – Açık oy kullanılıyor Sayın
Başkan. 
ÖZGÜR ÖZEL (Manisa) – Sayın Naci Ağbal dümdüz geçti. 
VELİ AĞBABA (Malatya) - Bak, bak, bak, bak!
BAŞKAN – Sayın milletvekilleri, lütfen oy kullanmayan
milletvekilleri yerinde otursun! Lütfen…
(Oyların toplanmasına devam edildi)
LEVENT GÖK (Anakara) – Sayın Başkan, kimse girmiyor
kabine, kimse girmiyor kabine! Sayın Başkan, kabinlere kimse girmiyor!
ORHAN KARASAYAR (Hatay) – Levent Bey, sen rahat ol!
ÖZGÜR ÖZEL (Manisa) – Şaban Dişli kabine girmeden
kullandı!
Bitlis milletvekilimiz Sayın Vedat Demiröz dümdüz
geçti, açık oy kullandı.
Galip Ensarioğlu Bey dümdüz geçti, dümdüz; dışarıda
kullandı.
BAŞKAN – Sayın milletvekilleri, lütfen herkes yerine
oturabilir mi?
VELİ AĞBABA (Malatya) – İstanbul Milletvekili Osman Bey
açık geçti.
BAŞKAN – Başladığımız gibi devam edelim lütfen. Daha
sakin sakin oyumuzu kullanalım lütfen.
(Oyların toplanmasına devam edildi)
ÖZGÜR ÖZEL (Manisa) – İsmet Uçma açık oy kullandı. 
VELİ AĞBABA (Malatya) – Sayın Başkan, açık oy
kullanıyorlar, bakın bakın!
ÖZKAN YALIM (Uşak) – Sayın Başkan, kabine girmiyorlar
Sayın Başkan!
ALİ ÖZKAYA (Afyonkarahisar) – Nerede yazıyor, nerede
yazıyor “kabin”?
İBRAHİM ÖZDİŞ (Adana) – Açık oy kullanıyorlar Sayın
Başkan!
(AK PARTİ ve CHP sıralarından karşılıklı laf atmalar)
BAŞKAN – Sayın milletvekilleri, lütfen…
MUSA ÇAM (İzmir) – Bekir Bozdağ girmedi kabine, girmedi
Bekir Bozdağ.
(Oyların toplanmasına devam edildi)
İBRAHİM ÖZDİŞ (Adana) – Açık oy kullanılıyor Sayın
Başkan, açık oy.
ÖZGÜR ÖZEL (Manisa) – Mustafa Köse Açık oy kullandı.
(Oyların toplanmasına devam edildi)
ÖZGÜR ÖZEL (Manisa) – Sayın Fatih Şahin açık oy
kullandı.
Sayın Abdulhamit Gül Açık oy kullandı.
İBRAHİM ÖZDİŞ (Adana) – Açık oy kullanılıyor Sayın
Başkan.
(Oyların toplanmasına devam edildi)
ÖZGÜR ÖZEL (Manisa) – Hilmi Bilgin açık… 
Gökçen Hanım açık oy kullandı. 
İBRAHİM ÖZDİŞ (Adana) – Açık oy kullanılıyor Sayın
Başkan, kabine girilmiyor.
(Oyların toplanmasına devam edildi)
AKIN ÜSTÜNDAĞ (Muğla) - Başkan, kabine girmiyorlar.
BAŞKAN – Sayın milletvekilleri, oyunu kullanan sayın
milletvekilleri ya yerlerine otursunlar ya da kulislere çıksınlar lütfen.
VELİ AĞBABA (Malatya) - Çiğdem Karaaslan, Samsun, açık
oy...
ÖZGÜR ÖZEL (Manisa) – Osman Aşkın Bak aleni oy
kullandı, apaçık.
BAŞKAN – Oyunu kullanmayan milletvekili arkadaşlar, sol
tarafı boşaltır mısınız lütfen.
ÖZGÜR ÖZEL (Manisa) – Anayasa Komisyonu üyesi
Kemalettin Yılmaztekin açık oy kullandı.
(Oyların toplanmasına devam edildi)
ÖZGÜR ÖZEL (Manisa) – Sayın Süleyman Soylu oyunu
Ramazan Can’a göstererek kullandı.
İBRAHİM ÖZDİŞ (Adana) – İçişleri Bakanı açık oy
kullandı.
ÖZGÜR ÖZEL (Manisa) – Sayın Bakanımız Süleyman Soylu
kabin dışında oyunu Ramazan Can’a göstererek kullandı.
HAKAN ÇAVUŞOĞLU (Bursa) – Ben de baktım, hiç öyle bir
şey yok. Sayın Süleyman Soylu oyunu gizli bir şekilde kullandı.
ÖZGÜR ÖZEL (Manisa) – Süleyman Soylu’yu yemin etmeye
davet ediyorum.
HAKAN ÇAVUŞOĞLU (Bursa) – Sadece iftira ve ithamdan
ibaret.
(Oyların toplanmasına devam edildi)
ÖZGÜR ÖZEL (Manisa) – Sayın Akif Çağatay Kılıç oy
kullanma sırasında İç Tüzük’e ve Anayasa’ya uygun davranmıyor, açık kullanıyor.
GENÇLİK VE SPOR BAKANI AKİF ÇAĞATAY KILIÇ (Samsun) –
İftira atıyor. 
VELİ AĞBABA (Malatya) – Sayın Öznur Çalık da açık oy
kullanıyor. Sayın Fikri Işık açık oy…
GÖKCEN ÖZDOĞAN ENÇ (Antalya) – Doğruyu söylemiyorlar.
Açık oy kullanan yok. Oyların rengini hiç kimse görmüyor. Kayıtlara geçsin,
oyların rengini hiç kimse görmüyor, görüyorsa söylesinler.
ÖZGÜR ÖZEL (Manisa) – Aziz Babuşcu NTV yayınında
verdiği sözü tuttu, açık oy kullandı.
(Oyların toplanmasına devam edildi)
ÖZGÜR ÖZEL (Manisa) – Sayın İsmet Yılmaz, kabin dışında
oy kullandı ve açıkça beyaz oy attığını gördüm. 
Bülent Turan açık oy kullandı, açık.
Sayın Halil Eldemir kabine girmeden oyunu göstererek
açık açık attı.
Malatya Milletvekili Nurettin Yaşar...
VELİ AĞBABA (Malatya) – Sayın Mehmet Muş da açık oy
kullandı.
(Oyların toplanmasına devam edildi)
ÖZGÜR ÖZEL(Manisa) – Sayın Mustafa Elitaş...
İBRAHİM ÖZDİŞ (Adana) – Sağlık Bakanı Recep Akdağ
kabine girmeden geçen gün yaptığı gibi yine açık oy kullandı.
BAŞKAN – Sayın Özdiş, lütfen.
SAĞLIK BAKANI RECEP AKDAĞ (Erzurum) – Böyle terbiyesiz
bir adam…
OSMAN AŞKIN BAK (Rize) – Yanlış gördün, yanlış; gözlük
tak, yanlış gördün. 
(Oyların toplanmasına devam edildi)
VELİ AĞBABA (Malatya) – Ali İhsan Yavuz, Sakarya açık
oy… 
MAHMUT TANAL (İstanbul) – Burdur Milletvekili Bayram
Özçelik açık oy kullandı.
(Oyların toplanmasına devam edildi)
Şırnak
Leyla Birlik…
FELEKNAS UCA (Diyarbakır) – Rehin. 
Ferhat Encü
FELEKNAS UCA (Diyarbakır) – Rehin.
(Oyların toplanmasına devam edildi)
NURHAYAT ALTACA KAYIŞOĞLU (Bursa) – Ayşe Sula Köseoğlu,
kabine niye girmiyorsun?
VELİ AĞBABA (Malatya) – Sayın Ayşe Sula Köseoğlu açık
oy kullandı. 
AYŞE SULA KÖSEOĞLU (Trabzon) – Bizim oyumuz gizlidir
gizli, yüreğimiz açık. 
(Oyların toplanmasına devam edildi)
Figen Yüksekdağ Şenoğlu…
FELEKNAS UCA (Diyarbakır) – Rehin.
(Oyların toplanmasına devam edildi)
VELİ AĞBABA (Malatya) – Sayın Ünal Demirtaş Meclise
örnek gösterilecek bir oy kullandı. 
OSMAN AŞKIN BAK (Rize) – Oylarımızı gizli kullanıyoruz,
çok güzel arkadaşlar, bravo. 
VELİ AĞBABA (Malatya) – Sayın Yusuf Başer açık oy
kullandı. 
Van Milletvekili Burhan Kayatürk açık oy kullandı. 
(Oyların toplanmasına devam edildi) 
VELİ AĞBABA (Malatya) – Sayın Faruk Çaturoğlu açık oy
kullandı. 
ÖZGÜR ÖZEL (Manisa) – Faruk Bey de inkâr etmiyor zaten,
dobra dobra. 
(Oyların toplanmasına devam edildi) 
BAŞKAN – Sayın milletvekilleri, Anayasa değişikliğinin
ikinci tur oylamalarında gönderilen özel vekâletnameler uyarınca Başbakan
Yardımcısı Mehmet Şimşek adına vekâleten Başbakan Yardımcısı Nurettin Canikli,
Başbakan Yardımcısı Yıldırım Tuğrul Türkeş adına vekâleten Enerji ve Tabiî
Kaynaklar Bakanı Berat Albayrak, Dışişleri Bakanı Mevlüt Çavuşoğlu adına
vekâleten Gençlik ve Spor Bakanı Akif Çağatay Kılıç oy kullanacaklardır. 
(Oyların toplanmasına devam edildi) 
İBRAHİM ÖZDİŞ (Adana) – Sayın Akbaşoğlu da kabine
girmeden açık oy kullandı. 
VELİ AĞBABA (Malatya) – Sayın Hüseyin Filiz açık oy
kullandı şu anda. 
Sayın Ahmet Gündoğdu, İdare Amiri, açık oy kullandı
Sayın Başkan. Güya, düzeni sağlayacak Sayın Ahmet Gündoğdu. 
BARIŞ YARKADAŞ (İstanbul) – Kabine girmeden açık oy
kullanıyorsunuz, Anayasa’yı ihlal ediyorsunuz.
(Oyların toplanmasına devam edildi) 
OSMAN AŞKIN BAK (Rize) – Oyumuzu gizli kullanıyoruz
arkadaşlar, sağ olun, teşekkür ediyoruz AK PARTİ Grubu.
BAŞKAN – Sayın milletvekilleri, oyunu kullanmayan sayın
üye var mı?
MERAL DANIŞ BEŞTAŞ (Adana) – 11 tutuklu milletvekili
var oyunu kullanamayan, cezaevinde olan. 
VELİ AĞBABA (Malatya) - Sayın Ahmet Gündoğdu güya
düzeni sağlayacak, açık oy kullanıyor. Kedi-ciğer meselesi var ya, ondan! 
OSMAN AŞKIN BAK (Rize) – Çok güzel, oylarımızı gizli
kullanıyoruz arkadaşlar, Allah razı olsun, teşekkür ederiz. 
BAŞKAN – Sayın milletvekilleri, bu maddenin oylaması ve
sayılması bittikten sonra ara vereceğim. 
(Oyların toplanmasına devam edildi) 
BAŞKAN – Oyunu kullanmayan sayın üye var mı?
AHMET YILDIRIM (Muş) – Evet, 11 kişi var.
MERAL DANIŞ BEŞTAŞ (Adana) – 11 milletvekili
kullanamadı, cezaevinde.
(Oyların toplanmasına devam edildi)
BAŞKAN – Oyunu kullanmayan…
MERAL DANIŞ BEŞTAŞ (Adana) – Oyunu kullanmayan
Selahattin Demirtaş, Figen Yüksekdağ, İdris Baluken, Çağlar Demirel, Nursel
Aydoğan…
BURCU ÇELİK (Muş) – Ferhat Encu, Gülser Yıldırım, Selma
Irmak Nihat Akdoğan…
(Oyların toplanmasına devam edildi)
BAŞKAN – Sayın milletvekilleri, oyunu kullanmayan sayın
üye var mı? Yok.
Oy verme işlemi tamamlanmıştır.
Oy kutuları kaldırılsın. 
(Oyların ayrımı yapıldı)
BAŞKAN – Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 1’inci maddesinin gizli oylama sonucu:
“Kullanılan oy sayısı : 486
Kabul : 345
Ret : 140
Boş : 1
 Kâtip Üye Kâtip
Üye
 Sema Kırcı Emre
Köprülü
 Balıkesir Tekirdağ”
Böylece 1’inci madde kabul edilmiştir. Hayırlı olsun. 
Birleşime kırk beş dakika ara veriyorum. 
Kapanma Saati: 19.11
DÖRDÜNCÜ OTURUM
Açılma Saati:
20.05
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 61’inci Birleşiminin Dördüncü
Oturumunu açıyorum.
447 sıra sayılı
Kanun Teklifi’nin ikinci tur görüşmesine devam ediyoruz.
Komisyon burada.
Hükûmet burada. 
Şimdi teklifin 2’nci maddesini okutuyorum:
MADDE 2- 2709
sayılı Kanunun 75 inci maddesinde yer alan “beşyüzelli” ibaresi “altıyüz”
şeklinde değiştirilmiştir.
BAŞKAN – 2’nci madde üzerinde beşi aynı mahiyette olmak
üzere yedi adet önerge vardır.
Okutacağım beş önerge aynı mahiyettedir, okutuyorum:
Türkiye Büyük Millet Meclisi Başkanlığına
Görüşülmekte olan 447’ye 1’inci ek sıra sayılı Kanun
Teklifi’nin 2’nci maddesinde yer alan “şeklinde” ibaresinin “olarak” olarak
değiştirilmesini arz ve teklif ederiz.
 Ramazan
Can
 Kırıkkale

RAMAZAN CAN (Kırıkkale) – Çekiyoruz Başkanım.
BAŞKAN – Çekilmiştir önerge. 
Aynı mahiyetteki diğer önergenin imza sahibini
okuyorum:
 Ali Ercoşkun
 Bolu
MEHMET DOĞAN KUBAT (İstanbul) – Diğerlerini okuyalım.
BAŞKAN – Gerekçeyi okuturuz, devam edin. 
Aynı mahiyetteki diğer önergenin imza sahibini
okuyorum: 
 Yılmaz Tunç
 Bartın 
YILMAZ TUNÇ (Bartın) – Çekiyorum Başkanım.
BAŞKAN – Burada, çekiyor.
Aynı mahiyetteki diğer önergenin imza sahibi: 
 Osman Aşkın Bak
 Rize
OSMAN AŞKIN BAK (Rize) – Çekiyorum.
BAŞKAN – Burada, çekildi.
Aynı mahiyetteki diğer önergenin imza sahibi: 
 Halil Eldemir
 Bilecik
HALİL ELDEMİR (Bilecik) – Çekiyorum.
BAŞKAN – Burada, çekildi.
Diğer önergeleri okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447/Ek 1 sıra sayılı
Kanun Teklifi’nin 2’nci maddesinin teklif metninden çıkarılmasını arz ve teklif
ederim. 16/01/2017
 Ayşe Acar Başaran Meral
Danış Beştaş
 Batman  Adana
Türkiye Büyük
Millet Meclisi Başkanlığına
Görüşülmekte olan 447/Ek 1 sıra sayılı Türkiye
Cumhuriyeti Anayasasında Değişiklik Yapılmasına Dair Kanun Teklifi’nin 2’nci
maddesinin Anayasa’ya aykırı olduğu gerekçesiyle metinden çıkarılmasını arz
ederiz.
 Özgür Özel Engin
Altay Levent Gök
 Manisa İstanbul Ankara
 Nurhayat Altaca Kayışoğlu Şafak
Pavey
 Bursa İstanbul
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ ZEKERİYA BİRKAN (Bursa) –
Katılamıyoruz efendim.
BAŞKAN – Hükûmet?
ADALET BAKANI BEKİR BOZDAĞ (Yozgat) - Katılmıyoruz
Başkanım.
BAŞKAN – Önerge üzerinde İstanbul Milletvekili Şafak
Pavey konuşacak.
Buyurun Sayın Pavey. (CHP sıralarından alkışlar) 
ŞAFAK PAVEY (İstanbul) – “Saygıdeğer efendiler,
hanımefendiler; bir gün cumhuriyeti savunmak zorunda kalırsanız, göreve atılmak
için içinde bulunacağınız durumun olanaklarını ve koşullarını
düşünmeyeceksiniz. Koşullar çok elverişsiz olabilir. Cumhuriyetinize kıymak
isteyecek düşmanlar benzeri görülmedik bir zafer kazanmış olabilirler. Hileyle
sevgili yurdunun bütün kaleleri alınmış, bütün tersaneleri ele geçirilmiş,
bütün orduları dağıtılmış olabilir. Bütün bu koşullardan daha korkunç olanı,
iktidara sahip bulunanlar gaflet ve dalalet ve hatta hıyanet içinde
bulunabilirler. Hatta bu iktidar sahipleri kendi çıkarlarını, yurduna girmiş
olan düşmanların siyasal amaçlarıyla birleştirebilirler. Ulus, yoksulluk ve
sıkıntı içinde harap ve bitkin düşmüş olabilir. 
Bu nutkumla, millî varlığı sona ermiş sayılan büyük bir
milletin istiklalini nasıl kazandığını, bilim ve tekniğin en son esaslarına
dayanan millî ve çağdaş bir devleti nasıl kurduğunu anlatmaya çalıştım. 
Bugün ulaştığımız sonuç, asırlardan beri çekilen millî
felaketlerin yarattığı uyanıklığın eseri ve bu aziz vatanın her köşesini sulayan
kanların bedelidir.” Mustafa Kemal Atatürk (CHP sıralarından alkışlar) 
Değerli milletvekilleri, size kurucularımızın canları
ve hayalleri üstünde yükselmiş bu Mecliste imkânsızı kuran Ata’mızın ve yol
arkadaşlarının fedakârlıklarını anlatmak zorundayım. Bize bırakılan mirasın
paha biçilmez değeri ile bizim bırakmak üzere olduğumuz mirasın ürkütücülüğü
arasındaki uçurumu size göstermek zorundayım. Yeminlerinizi size hatırlatmak
zorundayım. 
Geleceğimizi belirleyecek oylamanın hemen öncesinde
dünyanın en riskli ekonomilerinden ilk 3’ündeyiz, cumhuriyet tarihi boyunca hiç
bu duruma düşmemiştik; bozulmuş siyasi iklim, jeopolitik riskler de cabası.
Ülkemiz buluş kapasitesinde 83’üncü sırada, on beş yıl önce ise 47’nci
sıradaydık. Bilimsel araştırma harcamalarında 79’uncuyuz, on beş yıl önce ilk
50 arasındaydık. Matematik ve fen eğitiminde 102’nciyiz, on beş yıl önce
63’üncü sıradaydık. Dünya eğitim sıralamasında ise 92’nciyiz. Kadın, çocuk,
engelli, azınlık haklarında nereye geldiğimizi anlatmaya utanıyorum. 
Toplumun kendilerinden olmayan bölümünü vatandaş
haklarından yoksun bırakmaya varan bir kötülük, akıl almaz bir yalan ve iftira
propagandasıyla hepimize yutturulmaya çalışılıyor. Hukuk metinleri ideolojik
istila için yapılmaz, bunun için yaratılmaz; şeffaf ve adil bir ahlaka bütün
toplum için uygulandığında değer kazanır. Halkın her kesimine adalet, eşitlik
ve refah umudu vermenin ve bunun yerine vekil sayısı pazarlıklarıyla ideoloji
inşasının bu halka ne faydası var sorarım. Size son kez ve son kez, ideolojinizle
değil, yemininizle düşünmenizi tavsiye etmek istiyorum. Şu anda bazılarımızın
görme yeteneği yok olmuş olabilir. Bir arada yaşama ahlak ve bilincini
kaybetmiş ideolojik gelecek, bu toplumu sevenlerin arzuladığı refah, huzur ve
güven idealini yok ediyor. 
BÜLENT TURAN (Çanakkale) – Beraberliği iyi sağladık
değil mi?
ŞAFAK PAVEY (Devamla) – Mustafa Kemal Atatürk, halkımız
için dünyanın kötü yönetilen bölgelerinden milyonlarca göçmenin ölmeyi göze
alarak ulaşmak istedikleri çağdaş ve herkese sığınak olabilecek bir modeli
öngörmüştü. Siz ise karanlık bir geçmişi sahte bir gelecek gibi sunarak
halkımızı botlarda boğulmayı göze alan göçmenler hâline getirmek üzeresiniz.
Bütün çabamız, ülkemizi bekleyen tehlikeyi size
anlatabilmektir. Bu kötülüğün inşasına ortak olmadık, olmayacağız.
(Mikrofon otomatik cihaz tarafından kapatıldı) 
BÜLENT TURAN (Çanakkale) – Biz beraberliği iyi
sağlayacağız.
BAŞKAN – Bir dakika daha ekliyorum Sayın Pavey,
tamamlayın lütfen.
ŞAFAK PAVEY (Devamla) – Ata’mızın bu Meclisi kurarken
hayal ettiği, hepimizin iyiliği ve içinde bulunduğu çağı hak ederek yaşama
rüyasını size son kez hatırlatıyorum. Muhtaç olduğunuz cesaret vicdanlarınızda
sizi bekliyor. 
Saygılarımla. (CHP sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Genel Kurulda
görüşülecek olan 447/Ek 1 sıra sayılı Kanun Teklifi’nin 2’nci maddesinin teklif
metninden çıkarılmasını arz ve teklif ederim. 16/1/2017
Meral Danış Beştaş (Adana) ve arkadaşları
BAŞKAN – Komisyon önergeye katılıyor mu?
ANAYASA KOMİSYONU SÖZCÜSÜ ZEKERİYA BİRKAN (Bursa) –
Katılmıyoruz efendim.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Önerge üzerinde Adana Milletvekili Sayın Meral
Danış Beştaş konuşacak.
Buyurun Sayın Danış Beştaş. (HDP sıralarından alkışlar)
MERAL DANIŞ BEŞTAŞ (Adana) – Sayın Başkan, değerli
milletvekilleri; evet, Anayasa değişiklik önerisinin ikinci turunda yine Genel
Kuruldayız ve bu kadar önemli, bu kadar tarihsel bir değişikliğin yeterince
tartışılmadığını bir kez daha not olarak düşmek isterim. Gerçekten, biz burada
konuşuyoruz ama halkın gündeminden çok uzakta, çok ırak bir yerde, sadece,
Genel Kurulda eksik milletvekili sayısıyla, 11 milletvekilinin cezaevinde
olduğu, millî iradenin Mecliste bile tamamlanmadığı bir ortamda Anayasa
değişikliğini ve kökten bir sistem, rejim değişikliğini tartışıyoruz.
Değerli milletvekilleri, biraz önce Grup Başkan
Vekilimiz 11 milletvekili arkadaşımızın ve eş başkanlarımızın Meclis Başkanlık
Divanı tarafından, burada, Anayasa değişiklik teklifine dair oy kullanmasının
yönteminin tespiti amacıyla bir toplantı talep etti. Meclis Başkanlık Divanının
bu konuda bir çözüm üretmesi gerektiğine bütün ısrarına rağmen karşılık
bulamadı, bir cevap alamadı. Şimdi, biz bunu hangi dille, hangi yöntemle
anlatalım? Gerçekten biz de kaldık ortada. On gündür -komisyon aşaması dâhil-
diyoruz ki: Her fırsatta millî irade diyen iktidar partisinin sayın
milletvekilleri, halkın iradesini temsil eden milletvekillerinin cezaevinde
olduğu, Anayasa değişiklik görüşmelerine katılamadığı bir ortamda, bir kere,
kaynağında bir sakatlıkla başlıyor. 
Şimdi şunu söylemek istiyorum: Anayasa 38, birçok
madde… Okuyamayacağım çünkü zaman çok sınırlı. Anayasa 38’in dördüncü fıkrası:
“Suçluluğu hükmen sabit oluncaya kadar, kimse suçlu sayılamaz.” Bu,
milletvekilleri için konulan bir düzenleme değil; bu, Türkiye’deki 80 milyon
yurttaş için konulan bir düzenlemedir. Anayasa’nın hiçbir maddesinde, genel
olarak söylüyorum… Milletvekillerinin tutuklu olduğu ya da başka bir nedenle
bulunamadığı zamanlarda ne çözüm üretilir? Bakanlara ilişkin bir düzenleme var
ama tutukluluk Anayasa’da düzenlenmemiş. Ceza yargılaması anlamında, bir
mahkeme kararıyla, henüz hüküm verilmeden cezaevinde milletvekillerinin
tutulması hâlinde milletvekillerinin Meclis çalışmalarına nasıl katılabileceği
düzenlenmemiş. Bir boşluk var bu konuda. Bu konuda hukuken boşluk yok diyemiyorum.
Peki, boşluk olunca ne yapılır? Boşluk olunca lehe yorum yapılır. Lehe yorum
nedir? Şu anda cezaevinde bulunan milletvekillerinin ve bunların arkasında 6
milyon oy ve 20 milyon yurttaşın olduğunu hiçbir zaman aklımızdan çıkarmayalım.
Bunların buraya gelmesi lazım ya da oy kullandırılmaları lazım.
Şimdi, 4 Kasımda özel uçaklarla 5 ilde operasyon yapan
bir yönetim gidip cezaevinden, Kandıra’dan, Edirne’den ya da Silivri’den
milletvekillerinin oy kullanmasını sağlayamaz mı? Böyle bir şey olabilir mi?
Üniversite sınavlarında öğrenciler cezaevinde sınava girerler, genel seçimlerde
oy kullanma sırasında vatandaşa sandık konur ve orada kendi özgür iradesiyle
tercihini yapar. Sözünü ettiğimiz kimseler normal yurttaşlar şüphesiz ama onlar
ayrıca halkı temsil ediyorlar. Şimdi, bu koşullarda bir kanun, sadece bir kanun
yapmıyoruz; Anayasa’yı değiştiriyorsunuz. “Evet” oylarıyla Anayasa değişecek ve
bu 11 milletvekilinin -hukukta şöyle bir kural vardır, sonucu değiştirip
değiştirmeme ihtimali- oyu buradaki sonucu değiştirebilir, olumlu ya da olumsuz
sonucu değiştirebilir. Şimdi, bu sakatlık kaynaktan oluşunca biz buna nasıl
“Demokratik bir yöntemle Anayasa değişiyor.” diyebiliriz? Bunlar, şu anda
söylediklerimiz ezbere sözler değil.
Şimdi, Selahattin Demirtaş, Figen Yüksekdağ -eş
başkanlarımız- bugün cezaevinde tutuluyor olabilir ama bu onların suç
işledikleri anlamına gelmez. Şu anda, siyasi saiklerle, başka sebeplerle
-onları çok anlattık, daha anlatacağız- orada tutulmaları, bu Anayasa
değişikliği çalışmalarına katılmalarını engellemez, engelleyemez. Hukukta bunu
düzenleyen, gelemeyeceklerini düzenleyen, iradelerini ortaya koyamayacaklarını
düzenleyen hiçbir hüküm yoktur. 
(Mikrofon otomatik cihaz tarafından kapatıldı) 
BAŞKAN – Sayın Danış Beştaş, bir dakika ek süre
veriyorum, tamamlayın lütfen. 
MERAL DANIŞ BEŞTAŞ (Devamla) - Anayasa en temel yasadır
ve Anayasa’da bu konuda bir düzenleme yoktur. Zaten 83’e göre hüküm kesinleşse
bile dönem sonuna kadar milletvekilliği devam eder. Şu anda, gerçekten bu
konuya -Sayın Adalet Bakanı da burada, Meclis Başkan Vekili ve Divan da burada,
başka Meclis Başkan vekillerimiz de burada- bir çözüm üretilmesi lazım -ikinci
turdayız- çünkü Halkların Demokratik Partisine oy veren milyonlarca yurttaş, bu
Anayasa değişikliğinde kendisini görmüyor, yarın da görmeyecek ve bu, sürekli
tartışılacak bir meseledir. 
Bunu, dikkatle, gerçekten, bir nokta olarak huzurunuzda
tekrar tekrar söylemek istiyorum ve bunun değerlendirilmesi esasa dairdir. Bu,
asla böyle gülüp geçilecek, dalgaya alınacak bir mesele değildir Sayın
Milletvekilleri. 
Teşekkür ediyorum. (HDP sıralarından alkışlar)
BAŞKAN – Teşekkür ederim Sayın Danış Beştaş. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 447’ye 1’inci ek sıra sayılı Kanun
Teklifi’nin 2’nci maddesinde yer alan “şeklinde” ibaresinin “olarak” olarak
değiştirilmesini arz ve teklif ederiz.
 Ali
Ercoşkun 
 Bolu
ALİ ERCOŞKUN (Bolu) – Çekiyorum. 
BAŞKAN – Önerge çekilmiştir ve işlemden kaldırılmıştır.

Sayın milletvekilleri, şimdi, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 2’nci maddesinin
gizli oylamasına başlıyoruz. 
Şimdi, gizli oylamanın ne şekilde yapılacağını arz
ediyorum. 
Öncelikle çok teşekkür ederim sayın milletvekilleri,
1’inci maddedeki oylamayı Millet Meclisinin onuruna yakışır bir şekilde yerine
getirdik.
ÖZGÜR ÖZEL (Manisa) – Hayır, Başkan. Sayın Başkan…
BARIŞ YARKADAŞ (İstanbul) – Açık yapıldı.
BAŞKAN - Gizli oylamanın ne şekilde yapılacağını arz
ediyorum: Komisyon ve Hükûmet sıralarında yer alan kâtip üyelerden Komisyon
sırasındaki kâtip üyeler, Adana’dan başlayarak Denizli’ye kadar -Denizli dâhil-
ve Diyarbakır’dan başlayarak İstanbul’a kadar -İstanbul dâhil- Hükûmet
sırasındaki kâtip üyeler ise İzmir’den başlayarak Mardin’e kadar -Mardin dâhil-
ve Mersin’den başlayarak Zonguldak’a kadar -Zonguldak dâhil- adı okunan
milletvekilini ad defterinde işaretleyerek kendisine biri beyaz, biri yeşil,
biri de kırmızı olmak üzere üç yuvarlak pul ile bu oylamaya özel mühürlü zarf
verilecektir. Milletvekilleri, Başkanlık kürsüsünün sağında ve solunda yer alan
kabinlerden başka yerde oylarını kullanamayacaklardır. Vekâleten oy kullanacak
bakanlar da yerine oy kullanacakları bakanın ilinin bulunduğu bölümde oylarını
kullanacaklardır.
Bildiğiniz üzere, bu pullardan beyaz olanı kabul,
kırmızı olanı ret, yeşil olanı ise çekimser oyu ifade etmektedir. Oyunu
kullanacak sayın üye, adını ad defterine işaretlettikten sonra, kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra, kapalı
oy yerine geçecek, oy olarak kullanacağı pulu burada zarfın içerisine koyacak
ve diğer iki pulu ise ıskarta kutusuna atacaktır. Bilahare, oy verme yerinden
çıkacak olan üye, oy pulunun bulunduğu zarfı Başkanlık Divanı kürsüsünün önünde
konulan oy kutusuna atacaktır. Oylamada adı okunmayan milletvekiline pul ve
zarf verilmeyecektir. 
Sayın milletvekilleri -bütün milletvekilleri
yerlerinde- koridorları boş bırakıyoruz. Kâtip üye arkadaşlarım görev
yerlerinde.
Oylama işine başlıyoruz Adana’dan.
(Oyların toplanmasına başlandı)
Diyarbakır
Nursel Aydoğan… 
BURCU ÇELİK (Muş) – Rehin.
İdris Baluken…
BURCU ÇELİK (Muş) – Rehin.
Çağlar Demirel…
BURCU ÇELİK (Muş) – Rehin.
(Oyların toplanmasına devam edildi)
BAŞKAN – Sayın milletvekilleri, Anayasa değişikliğinin
ikinci tur oylamalarında gönderilen özel vekâletnameler uyarınca, Başbakan
Yardımcısı Mehmet Şimşek adına vekâleten Başbakan Yardımcısı Nurettin Canikli,
Başbakan Yardımcısı Yıldırım Tuğrul Türkeş adına vekâleten Enerji ve Tabiî
Kaynaklar Bakanı Berat Albayrak, Dışişleri Bakanı Mevlüt Çavuşoğlu adına
vekâleten Gençlik ve Spor Bakanı Akif Çağatay Kılıç, Ulaştırma, Denizcilik ve
Haberleşme Bakanı Ahmet Arslan adına vekâleten Millî Savunma Bakanı Fikri Işık
oy kullanacaklardır. 
Bilginize sunuyorum. 
Buyurun.
(Oyların toplanmasına devam edildi)
DİDEM ENGİN (İstanbul) – Sayın Başkan, uyarıda
bulunacak mısınız oyunu dışarıda kullananlar için? 
NURHAYAT ALTACA KAYIŞOĞLU (Bursa) – Hiçbiri kabine
girmiyor. 
SİBEL ÖZDEMİR (İstanbul) – Kabine girmiyorlar Sayın
Başkan. 
(Oyların toplanmasına devam edildi) 
DİDEM ENGİN (İstanbul) – Sayın Başkan, neden görmezden
geliyorsunuz? 
ONURSAL ADIGÜZEL (İstanbul) – Grup Başkan Vekili Naci
Bostancı kabine girmeden oy kullanıyor. 
(Oyların toplanmasına devam edildi) 
BAŞKAN – Sayın milletvekilleri, oy kullanan
arkadaşlarımız lütfen yerlerine otursun. 
(Oyların toplanmasına devam edildi) 
ONURSAL ADIGÜZEL (İstanbul) – Adalet Bakanı da kabine
girmeden oy kullandı. Adaletsizliğin en büyük örneği sergileniyor burada,
kabine girmeden oy kullanıyor Adalet Bakanı.
(Oyların toplanmasına devam edildi) 
Hakkâri 
Nihat Akdoğan…
BURCU ÇELİK (Muş) – Hapiste. 
Selma Irmak…
BURCU ÇELİK (Muş) – Hapiste. 
Abdullah Zeydan…
BURCU ÇELİK (Muş) – Hapiste. 
(Oyların toplanmasına devam edildi) 
MUSA ÇAM (İzmir) – Mahir Ünal kabine girmeden oy
kullandı. 
ÖZGÜR ÖZEL (Manisa) – Sayın Başkan, lütfen kabinlere
girilmesi konusunda uyaralım. Yaklaşık her 5 vekilden 3’ü, yüzde 60’ı,
AKP’lilerin tamamına yakını kabine girmeden oy kullanıyorlar.
MUSA ÇAM (İzmir) – Osman Aşkın kabine girmeden oy
kullandı.
OSMAN AŞKIN BAK (Rize) – Gizli oy kullanıyoruz, gizli
oy. 
ÖZGÜR ÖZEL (Manisa) – Osman Aşkın Bak, beyaz oy attı, açık
attı.
OSMAN AŞKIN BAK (Rize) – Ben gizli oy kullandım
arkadaşlar.
BAŞKAN – Sayın milletvekilleri…
OSMAN AŞKIN BAK (Rize) – Gizli oy kullandım.
BAŞKAN – Sayın Osman Aşkın Bak, lütfen yavaş konuşun.
OSMAN AŞKIN BAK (Rize) – Sataşıyorlar efendim bana.
MUSA ÇAM (İzmir) – Zonguldak milletvekili kabine
girmeden oy kullandı, Çaturoğlu.
(Oyların toplanmasına devam edildi) 
MUSA ÇAM (İzmir) – Manisa Milletvekili oy kullanma
kabinine girmedi.
ÖZGÜR ÖZEL (Manisa) – Uğur Aydemir, oyu açık kullandı.
BAŞKAN – Sayın milletvekilleri, lütfen teker teker
gelelim, tamam, yavaş yavaş.
(Oyların toplanmasına devam edildi) 
MUSA ÇAM (İzmir) – İzmir Milletvekili Hamza Dağ açık oy
kullandı.
ÖZGÜR ÖZEL (Manisa) – Atila Sertel kapalı kullandı.
MUSA ÇAM (İzmir) – Gençlik ve Spor Bakanı kabine
girmeden oy kullandı. 
ÖZGÜR ÖZEL (Manisa) – Akif Çağatay Kılıç kabine
girmeden oy kullandı, oyunu açıkça attı, beyaz oy kullandığını gösterdi.
MUSA ÇAM (İzmir) – Millî Eğitim Bakanı İsmet Yılmaz oy
kabinine girmeden oy kullandı.
ÖZGÜR ÖZEL (Manisa) – Sayın İsmet Yılmaz, kabine
girmeden oyunu göstererek kullandı.
MİLLÎ EĞİTİM BAKANI İSMET YILMAZ (Sivas) – Girdim ya,
girdim.
(Oyların toplanmasına devam edildi) 
BÜLENT TURAN (Çanakkale) – Özgür Özel, pazarcı gibi
bağırıyor, sürekli sabote ediyor.
Herkes usule uygun kullanıyor oylarını. 
(Oyların toplanmasına devam edildi)
İstanbul 
Selahattin Demirtaş...
BURCU ÇELİK (Muş) – Hapiste.
(Oyların toplanmasına devam edildi)
ÖZGÜR ÖZEL (Manisa) – Enerji Bakanı Berat Albayrak hem
kendi oyunu hem vekâleten kullandığı diğer bakanın oyunu açık ve göstererek
kullandı. 
OSMAN AŞKIN BAK (Rize) – Evet, Enerji bakanımız kabine
girerek, gizli oyunu kullandı.
(Oyların toplanmasına devam edildi)
OSMAN AŞKIN BAK (Rize) – Sayın Bakanım, siz kabine
girerken ben gördüm sizi. 
GENÇLİK VE SPOR BAKANI AKİF ÇAĞATAY KILIÇ (Samsun) - Aynen öyle. 
OSMAN AŞKIN BAK (Rize) – Sayın Bakanım, Gençlik ve Spor
Bakanımız kabine girerek oyunu kullandı, ben gördüm. 
MUSA ÇAM (İzmir) – Vekâleten oy kullandı, vekâleten. 
GENÇLİK VE SPOR BAKANI AKİF ÇAĞATAY KILIÇ (Samsun) - Ama oyumu görmedin. 
OSMAN AŞKIN BAK (Rize) – Oyunuzu görmedim, kabine
girdiniz efendim, kabine girdi ben gördüm efendim. 
NURHAYAT ALTACA KAYIŞOĞLU (Bursa) - Sürekli
çarpıtıyorsun Osman, sürekli gerçekleri çarpıtıyorsun Osman.
ÖZGÜR ÖZEL (Manisa) – Berat Albayrak, vekâleten
kullandığı oyu da açık kullandı.
Markar Eseyan, açık kullandı.
GENÇLİK VE SPOR BAKANI AKİF ÇAĞATAY KILIÇ (Samsun) -
Özgür Bey, oyumu gördün mü? Oyumun rengini gördün mü?
ÖZGÜR ÖZEL (Manisa) – Evet, gördüm, Sayın Bakanım,
beyaz, inkâr mı ediyorsun, beyaz?
GENÇLİK VE SPOR BAKANI AKİF ÇAĞATAY KILIÇ (Samsun) -
Görmedin, iftira atıyorsun, doğru söylemiyorsun, görmedin. 
OSMAN AŞKIN BAK (Rize) – Burada baskı yapıyorlar
efendim, Sayın Bakana baskı yapıyorlar. 
(Oyların toplanmasına devam edildi)
ÖZGÜR ÖZEL (Manisa) – Mehmet Metiner, Kabine girmeden
oy kullandı. 
(Oyların toplanmasına devam edildi)
ÖZGÜR ÖZEL (Manisa) – Önceki dönem Başbakanı Ahmet
Davutoğlu, Kabine girmeden açık oy kullandı.
NURHAYAT ALTACA KAYIŞOĞLU (Bursa) – 1’inci maddede de
girmemişti, 2’nci maddede de girmedi kabine. 
ÖZGÜR ÖZEL (Manisa) – Selçuk Özdağ, Sayın Davutoğlu’yla
birlikte açık oy kullandı. 
NURHAYAT ALTACA KAYIŞOĞLU (Bursa) - Yusuf Başer, kabine
girmedi 2’nci kez, 2’nci maddede de kabine girmedi. 
HAKAN ÇAVUŞOĞLU (Bursa) – Selçuk Özdağ, usulüne uygun
açık bir şekilde oy kullandı. 
MUSA ÇAM (İzmir) – AKP Konya Milletvekili Halil Bey,
kabine girmeden oy kullandı. 
OSMAN AŞKIN BAK (Rize) – AK PARTİ Grubu, kabinlere
girerek oylarını kullanıyor, gizli oy kullanıyor. 
(Oyların toplanmasına devam edildi)
Mardin
Gülser Yıldırım… 
BURCU ÇELİK (Muş) – Hapiste.
Şırnak
Ferhat Encu…
BURCU ÇELİK (Muş) – Hapiste.
(Oyların toplanmasına devam edildi)
ÖZGÜR ÖZEL (Manisa) – Sayın Nabi Avcı kabine girmeyi
tercih etmedi, Sayın Kültür Bakanı kabine girmeden oy kullandı. 
OSMAN AŞKIN BAK (Rize) – AK PARTİ oylarını gizli olarak
kullanıyor.
(Oyların toplanmasına devam edildi)
ÖZGÜR ÖZEL (Manisa) – Harun Karaca açık oy kullandı.
ONURSAL ADIGÜZEL (İstanbul) – Çankırı Milletvekili açık
oy kullandı, Muhammet Akbaşoğlu.
ÖZGÜR ÖZEL (Manisa) – Muhammet Akbaşoğlu açık oy
kullandı.
ONURSAL ADIGÜZEL (İstanbul) – Açık oy kullananlar
anayasa oylanırken Anayasa’ya uymuyor.
ÖZGÜR ÖZEL (Manisa) – Sayın Başkan, lütfen…
BAŞKAN – Sayın Özel, bir müsaade edin, oylama işini
yapıyoruz. Lütfen…
ÖZGÜR ÖZEL (Manisa) – Uyarıda bulunun Sayın Başkan.
(Oyların toplanmasına devam edildi)
Van
Figen Yüksekdağ Şenoğlu…
BURCU ÇELİK (Muş) – Hapiste!
DİDEM ENGİN (İstanbul) – Uyarı da yapıyoruz, uyarıda
bulunmuyorsunuz. Tutanaklara geçmesin diye görmezden, duymazdan geliyorsunuz!
BAŞKAN – Hiçbir şey duymuyorum, onu söyleyeyim.
OSMAN AŞKIN BAK (Rize) – AK PARTİ oyunu gizli olarak
kullanıyor arkadaşlar!
DİDEM ENGİN (İstanbul) – Tutanaklara geçmesin diye
sessiz kalıyorsunuz Sayın Başkan. 
BAŞKAN – Sayın milletvekilleri, oylama yapıyoruz,
lütfen, lütfen…
Devam edin, buyurun.
VELİ AĞBABA (Malatya) – Ya, bize “Lütfen…” diyeceğine…
Açık oy kullanılıyor Sayın Başkan.
BARIŞ YARKADAŞ (İstanbul) – Sayın Başkan, bizi
uyaracağınıza açık oy kullananları uyarın!
BAŞKAN – Dikkat ederim, görmedim.
BARIŞ YARKADAŞ (İstanbul) – Açık oy kullanılıyor,
onları uyarın!
BAŞKAN – Hiç duymuyorum.
ÖZGÜR ÖZEL (Manisa) – Şahin Tin oyunu açık olarak
kullandı, kendisiyle övünç duyuyor.
BAŞKAN – Sayın milletvekilleri, biraz önce Ulaştırma,
Denizcilik ve Haberleşme Bakanı Ahmet Arslan adına vekâleten Millî Savunma
Bakanı Fikri Işık’ın oy kullanacağını söylemiştim. Ancak, Sayın Ahmet Arslan
burada. Sayın Fikri Işık da, Sayın Arslan da kendi oylarını kendileri
kullandılar. Bu oylamada vekâlet işi görüşülmedi.
ÖZGÜR ÖZEL (Manisa) – Sayın Aile Bakanımız kabine
girmeden oy kullandı.
Hakan Çavuşoğlu her zaman açık kullanır, yine açık
kullandı.
Sayın Metin Külünk oyunu açık olarak kullandı ve gösterdi.

ALİ ŞEKER (İstanbul) – Evet, yarısından çoğu açık oy
kullandı AKP’lilerin.
(Oyların toplanmasına devam edildi)
ÖZGÜR ÖZEL (Manisa) – Sayın Ahmet Hamdi Çamlı kendi
oyunu açık olarak kullanmakla birlikte -göstererek- kayıt cihazı da elinde oy
kullanma…
BAŞKAN – Sayın Özel, size söz vermedim, lütfen…
ÖZGÜR ÖZEL (Manisa) – Ben size söylemiyorum efendim.
BAŞKAN – Benden söz almadan da konuşamazsınız ama Sayın
Özel.
ÖZGÜR ÖZEL (Manisa) – Geleceğe şerh düşüyorum. 
OSMAN AŞKIN BAK (Rize) – İç Tüzük’e göre oylarımızı
kullanıyoruz. Arkadaşlar, İç Tüzük’e göre oylarımızı kullanıyoruz. 
(Oyların toplanmasına devam edildi)
BAŞKAN – Oyunu kullanmayan sayın üye var mı?
(HDP sıralarından “Var.” sesleri)
BURCU ÇELİK (Muş) – Selahattin Demirtaş, Figen
Yüksekdağ, Selma Irmak, İdris Baluken, Nursel Aydoğan, Gülser Yıldırım, Ferhat
Encu, Nihat Akdoğan, Abdullah Zeydan, Çağlar Demirel, Besime Konca.
(Oyların toplanmasına devam edildi)
BAŞKAN – Oyunu kullanmayan sayın üye var mı?
MERAL DANIŞ BEŞTAŞ (Adana) – Var.
11 milletvekili oyunu kullanmadı, cezaevinde.
BURCU ÇELİK (Muş) – 11 milletvekili var Sayın Başkan,
yasama faaliyetleri devam eden 11 milletvekili var.
(Oyların toplanmasına devam edildi)
ÖZGÜR ÖZEL (Manisa) – Nurettin Canikli kendi oyunu açık
kullandığı gibi vekâleten kullandığı diğer bakan arkadaşının oyunu da
göstererek, beyaz pulu açıkça ifşa ederek kullandı. Bunları tutanağa geçirmek
lazım Sayın Başkan.
BAŞKAN – Geçti kayıtlara, geçti. 
OSMAN AŞKIN BAK (Rize) – İç Tüzük’e göre oylarımızı
kullanıyoruz AK PARTİ olarak.
Teşekkür ediyoruz arkadaşlar.
ÖZGÜR ÖZEL (Manisa) – AK PARTİ oylarını İç Tüzük’e
uygun kullanıyorsa o İç Tüzük kitabını susuz yerim, o kadar söylüyorum.
(Oyların toplanmasına devam edildi)
BAŞKAN – Sayın milletvekilleri, beş dakika süre
veriyorum. Oy kullanmayan sayın milletvekilleri varsa bu sürenin sonunda bu
haktan mahrum kalacaklarını da beyan ediyorum.
MAHMUT TOĞRUL (Gaziantep) – Cezaevine yazı yazalım
Başkan, Edirne’den beş dakikada gelemezler.
MERAL DANIŞ BEŞTAŞ (Adana) – Sayın Başkan, Edirne’den,
Kandıra’dan, Silivri’den getirebilecek misiniz? 
BURCU ÇELİK (MUŞ) – Edirne’den buraya beş dakikada
gelemezler Sayın Başkan, Kandıra’dan buraya beş dakikada gelemezler.
BAŞKAN – Ben burada olanları kastediyorum ama.
MERAL DANIŞ BEŞTAŞ (Adana) – Sayın Başkan, Edirne,
Kandıra ve Silivri’de milletvekilleri.
MAHMUT TOĞRUL (Gaziantep) – Burada olması gerekenler
Sayın Başkanım.
MERAL DANIŞ BEŞTAŞ (Adana) – Uçak gönderin, özel uçak.
BAŞKAN – Ben onlardan değil, burada olup da oylamaya
gelmeyenlerden bahsediyorum.
MERAL DANIŞ BEŞTAŞ (Adana) – Hayır, onlar gelemiyor.
MAHMUT TOĞRUL (Gaziantep) – Onlar için de bir çaba
gösterin Sayın Başkan.
BAŞKAN – Aşk olsun Sayın Toğrul.
(Oyların toplanmasına devam edildi)
SALİH CORA (Trabzon) – Bir arkadaşımız geliyor Sayın Başkan.
BAŞKAN – Süre verdim, süre içinde gelirse oyunu
kullanabilir, kusura bakmasın.
(Oyların toplanmasına devam edildi)
BAŞKAN – Sayın milletvekilleri, son oylama için beş
dakika süre vermiştim, süre doldu, bu nedenle oy verme işleminin tamamlanmış
olduğunu görüyoruz.
Oy kutularını kaldıralım lütfen.
(Oyların ayrımı
yapıldı)
BAŞKAN – Sayın
milletvekilleri, Türkiye Cumhuriyeti Anayasasında Değişiklik Yapılmasına Dair
Kanun Teklifi’nin 2’nci maddesinin gizli oylama sonucunu okuyorum:
“Kullanılan oy
sayısı : 485
Kabul : 342
Ret : 139
Çekimser : Yok
Boş : 4
Geçersiz : Yok
 Kâtip
Üye Kâtip Üye
 Sema
Kırcı Emre Köprülü
 Balıkesir Tekirdağ”
Böylelikle 2’nci
madde de kabul edilmiş oldu.
Şimdi teklifin
3’üncü maddesini okutuyorum:
MADDE 3- 2709
sayılı Kanunun 76 ncı maddesinin birinci fıkrasında yer alan “Yirmibeş” ibaresi
“Onsekiz” şeklinde, ikinci fıkrasında yer alan “yükümlü olduğu askerlik
hizmetini yapmamış olanlar,” ibaresi “askerlikle ilişiği olanlar,” şeklinde
değiştirilmiştir.
BAŞKAN – Sayın
milletvekilleri, 3’üncü madde üzerinde beşi aynı mahiyette olmak üzere yedi
adet önerge vardır. İlk okutacağım beş önerge aynı mahiyettedir, okutuyorum:
Türkiye Büyük
Millet Meclisi Başkanlığına
Görüşülmekte
olan 447/Ek 1 sıra sayılı Kanun Teklifi’nin 3’üncü maddesinde yer alan
"şeklinde" ibarelerinin "olarak" olarak değiştirilmesini
arz ve teklif ederiz.
 Ramazan
Can
 Kırıkkale
RAMAZAN CAN
(Kırıkkale) – Çekiyoruz.
BAŞKAN – Önerge
çekilmiştir.
Aynı mahiyetteki
diğer önergenin imza sahibi:
 Ali Ercoşkun
 Bolu
ALİ ERCOŞKUN (Bolu)
– Çekiyorum Sayın Başkan.
BAŞKAN – Önerge
çekilmiştir.
Aynı mahiyetteki
diğer önergenin imza sahibi:
 Yılmaz Tunç
 Bartın
YILMAZ TUNÇ
(Bartın) – Çekiyorum Sayın Başkan.
BAŞKAN – Önerge
çekilmiştir. 
Aynı mahiyetteki
diğer önergenin imza sahibi:
 Osman Aşkın Bak
 Rize
OSMAN AŞKIN BAK
(Rize) – Çekiyorum Başkan.
BAŞKAN – Önerge
çekildi.
Aynı mahiyetteki
diğer önergenin imza sahibi:
 Halil Eldemir
 Bilecik
HALİL ELDEMİR
(Bilecik) – Çekiyorum.
BAŞKAN – Önerge
çekilmiştir.
Diğer önergeleri
okutuyorum:
Türkiye Büyük
Millet Meclisi Başkanlığına
Genel Kurulda
görüşülecek olan 447/Ek 1 sıra sayılı Kanun Teklifi’nin 3’üncü maddesinin
teklif metninden çıkarılmasını arz ve teklif ederim. 16/1/2017
 Altan Tan Meral
Danış Beştaş
 Diyarbakır Adana
Türkiye Büyük
Millet Meclisi Başkanlığına
Görüşülmekte
olan 447/Ek 1 sıra sayılı Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 3’üncü maddesinin Anayasa’ya aykırı olduğu
gerekçesiyle metinden çıkarılmasını arz ederiz.
 Özgür Özel Engin
Altay  Levent Gök
 Manisa İstanbul Ankara
 Nurhayat Altaca Kayışoğlu Muhammet
Rıza Yalçınkaya
 Bursa Bartın
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ YUSUF BAŞER (Yozgat) –
Katılmıyoruz Başkanım.
BAŞKAN – Hükûmet?
BAŞBAKAN YARDIMCISI NURETTİN CANİKLİ (Giresun) –
Katılmıyoruz Sayın Başkanım.
BAŞKAN - Önerge üzerinde Bartın Milletvekili Muhammet
Rıza Yalçınkaya konuşacak.
Buyurun Sayın Yalçınkaya. (CHP sıralarından alkışlar) 
MUHAMMET RIZA YALÇINKAYA (Bartın) – Sayın Başkan, değerli
milletvekilleri; hepinizi saygıyla selamlıyorum. 
Türkiye Büyük Millet Meclisi tarihî bir kararın
eşiğindedir. Bundan önceki anayasal değişikliklerin hiçbirine benzemeyen,
anayasal sistemi, Meclisin konumunu derinden etkileyecek bir teklifi
oylayacağız. Millî irade yönetimi yerine tek kişi yönetimini ikame eden,
Meclisin yetkilerini alan, yasama yetkisini paylaşan ve denetim yetkisini
ortadan kaldıran bir teklif bu. 
Değerli arkadaşlar, cumhuriyet tarihimizin en karanlık
ve en belirsiz günlerinden geçiyoruz. Vatandaşlarımız terör tehdidi altında.
Şehirlerimizde bombalar patlıyor, masum vatandaşlarımız hayatını kaybediyor.
Üst üste gelen şehit haberleri yüreklerimizi dağlıyor. Her gün ocaklar sönüyor,
acılarımız artıyor. Ekonomideki ateş vatandaşımızın cebini yakıyor, 6 milyon
kişi işsiz. Enflasyon, paramızdaki değer kaybı ve üst üste gelen zamlar. Halk
ekmek, esnaf siftah derdinde. Cumhurbaşkanının sözüyle “Tulumbada su bitti.”
İstihdam yok, üretim yok. Böyle bir ortamda rejimi değiştirecek Anayasa teklifini
görüşüyoruz. 
Değerli milletvekilleri, atalarımız yedi düvele karşı
ulusal Kurtuluş Savaşı vererek yoktan ve yokluktan bir vatan yarattılar.
Cumhuriyetin ışığında akıl ve inançla devletimizi yücelttiler. Kurtuluş
Savaşı’nda cephelerde millî iradeyi tek dayanak olarak alan Atatürk “Egemenlik
kayıtsız şartsız milletindir.” diyerek bu sözünü, Türkiye Cumhuriyeti’nin
kuruluşunu ilan eden yüce Meclisimizin temel ilkesi olarak perçinledi çünkü o
gün de tıpkı bugün gibi Meclisimizin arkasında o, şu ya da bu yoktu; millet
vardı, millî irade vardı. Bugün de Meclisimiz var, arkasında da tüm milletimiz
var. Laik, demokratik, sosyal bir hukuk devleti ilkeleri üzerinde büyüyen
cumhuriyetimiz memleketimize, milletimize sayılamayacak değerler kazandırdı. O
sarsılmaz irade sayesinde, Anadolu’dan çıkan yoksul halk evlatları cumhuriyetin
olanaklarından yararlandılar ve bu sıralarda oturma, bu güzel ülkeyi yönetme
iradesine ve onuruna sahip çıktılar.
Cumhuriyet tarihimiz, yoksul halk çocuklarının,
köyünden çıkıp, üniversite bitirip ülke yönetiminde söz sahibi olabileceğinin
ve ülkenin kurucularının koltuklarına oturabileceğinin örnekleriyle doludur.
İşte, bunu sağlayan cumhuriyetimizdir, cumhuriyetimizin kazanımlarıdır,
demokrasimizdir. Tunceli Nazımiye’nin Ballıca köyünden bir memurun çocuğu
bugün, Atatürk’ün kurduğu Cumhuriyet Halk Partisine Genel Başkan olabiliyorsa
(CHP sıralarından alkışlar) Rize Güneysu’dan bir kıyı kaptanının çocuğu bugün
Türkiye Cumhuriyeti devletine Cumhurbaşkanı olabilmişse, Erzincan’ın Refahiye Kayı
köyünden Topal Dursun’un oğlu bu ülkenin Başbakanı olabiliyorsa işte, bu,
cumhuriyetimizin eseridir. (CHP sıralarından alkışlar) Bunun için,
cumhuriyetimiz bizim için fazilettir ve kıymetlidir çünkü cumhuriyet
kimsesizlerin kimsesidir. Onun için cumhuriyetimizin değerini iyi bilmemiz, iyi
anlamamız ve göz bebeğimiz gibi korumamız gerekmektedir ama maalesef,
getirdiğiniz bu teklif millî egemenliği ortadan kaldıracak, milletin
üstünlüğünü ve cumhuriyetimizin kazanımlarını yok edecektir.
Değerli arkadaşlar, biz bu düzenlemeye karşı çıkarken,
eleştirirken bir isim ya da bir parti üzerinden değerlendirme yapmıyoruz.
Yapılmak istenen bu rejim değişikliğinin ülkemizin ufkunu nasıl karartacağını,
demokrasimizi nasıl bitireceğini görüyoruz. “Bugün güçlüyüz, her istediğimizi
yaparız.” diye sakın düşünmeyin; bir gün, bu teklifle sınırsız yetki ve güçle
donattığınız ama sizin desteklemediğiniz bir kişi Cumhurbaşkanı seçilirse ve bu
günlerimizi mumla aratırsa o zaman ne yapacaksınız? Çocuklarınıza,
torunlarınıza “Ülkeyi bu hâle biz getirdik. Bu karabasanın sorumlusu bizleriz.”
diyebilecek misiniz? Böyle ağır bir vebali kaldırabilecek misiniz?
Cumhuriyetimizin kazanımlarını yitirdiğimiz o gün iş işten geçmiş olacak ve
geri dönülmeyecek bir yola girmiş olacağız. 
(Mikrofon otomatik cihaz tarafından kapatıldı) 
BAŞKAN – Bir dakika ek süre veriyorum Sayın Yalçınkaya.

MUHAMMET RIZA YALÇINKAYA (Devamla) - Bu olumsuzlukları
yaşamak istemiyorsak Ulu Önderimiz Mustafa Kemal Atatürk’ün “Efendiler, ulusal
egemenlik öyle bir ışıktır ki onun karşısında zincirler erir, taç ve tahtlar
yanar, yok olur.” sözünü akıllardan çıkarmadan gelin, cumhuriyetimize, millî
egemenliğimize, Meclisimize ve demokrasimize hep birlikte sahip çıkalım.
Saygılarımla. (CHP sıralarından alkışlar) 
BAŞKAN – Teşekkür ederim Sayın Yalçınkaya. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Genel Kurulda
görüşülecek olan 447/Ek 1 sıra sayılı Kanun Teklifi’nin 3’üncü maddesinin
teklif metninden çıkarılmasını arz ve teklif ederim. 16/1/2017
Meral Danış Beştaş (Adana) ve arkadaşları
BAŞKAN – Komisyon önergeye katılıyor mu? 
ANAYASA KOMİSYONU SÖZCÜSÜ YUSUF BAŞER (Yozgat) –
Katılmıyoruz Başkanım. 
BAŞKAN – Hükûmet? 
BAŞBAKAN YARDIMCISI NURETTİN CANİKLİ (Giresun) –
Katılmıyoruz Sayın Başkan. 
BAŞKAN – Önerge üzerinde Diyarbakır Milletvekili Altan
Tan konuşacaktır. 
Buyurun Sayın Tan. (HDP sıralarından alkışlar) 
ALTAN TAN (Diyarbakır) – Sayın Başkan, sayın milletvekilleri;
Arapça çok meşhur bir deyim var, tekerleme var: “…”x Konuş konuş, hiçbir faydası yok.
Bu konuşacaklarımın da özellikle iktidar grubu üzerinde hiçbir etkisinin
olmayacağını biliyorum. Peki, niye konuşuyorum? Yüzyıl sonra da olsa neticede
bu zabıtlar açılacak, bu tarihî süreçte kimler nerede durdu, ne söyledi, neyi
savundu, ne yaptı, gelecek nesillerin önüne serilecek. 
Değerli arkadaşlar, ben geçen dönem yani 24’üncü Dönem,
Anayasa Uzlaşma Komisyonunun içinde iki yıl görev yaptım. İki yıl boyunca bazen
haftada üç gün, dört gün olmak üzere çok uzun toplantılar yaptık ve konuşulması
gereken ne varsa aşağı yukarı, bunların hepsini konuştuk ama maalesef, AKP, o
günkü noktadan bile fersah fersah gerilerde bugün. 
Anayasalar niçin yapılır? Anayasalar keyif olsun diye
yapılmaz. Özellikle demokratik ülkelerde anayasalar bir toplumun sorunlarını
çözmek için, ihtiyaçlarını karşılamak için; özellikle, çatışmalı süreçlerde
bulunan toplumlardaki gerilimleri azaltmak için, problemlerini çözmek için
yapılır. Şimdi, Allah’ınızı severseniz, bu Anayasa’nın 18 maddesi Türkiye’nin
hangi sorununu çözecek? Kürt sorununu çözecek mi? Laik-dindar gerilimini
çözecek mi? Adaleti rayına oturtacak mı? Yargı bir şekle girecek mi? Ekonomiye
hangi faydaları getirecek? Yerel yönetimlerle ilgili ne söylüyor? Bu soruları
artırabiliriz. Hangi soruna, hangi ihtiyaca binaen bu Anayasa değişikliği
yapılıyor ve bu 18 madde oylandığı vakit Türkiye’nin hangi kronik sorunu
çözülebilecek? Bunun cevabı yok. Bu, şahsa ısmarlama, ihtiyaca binaen bütün
yetkileri bir yerde toplayan, ne olduğu belli olmayan ve dünyada da örneği
bulunmayan bir düzenleme. Bakın, 2010 senesinde de “Ölüleri mezardan çıkarıp
getirin, oylayın.” dediğiniz Anayasa döndü dolaştı, üç yıl sonra, dört yıl
sonra feryat figan başımıza bela oldu. Bu da çok kısa bir müddet sonra tekrar
feryat figan değiştirilecek bir düzenleme. 
Değerli arkadaşlar, bu Anayasa’da ilk 4 madde aynen
kalıyor; 42’nci madde kalıyor, 66’ncı madde kalıyor yani vatandaşlık tanımından
tutun, ana dille eğitimi düzenleyen maddelere kadar geçen Anayasa Uzlaşma
Komisyonunda aylarca tartıştığımız ve bugünden çok daha ileri bir noktaya
geldiğimiz hiçbir problemi çözmüyor. Bu Komisyonun içinde bulunan arkadaşlar
var, o dönemin Sayın Meclis Başkanı var ve bu iki yıllık bütün Uzlaşma
Komisyonunun 10 bin sayfanın üzerinde tutanakları var. Bunlara bakıldığı vakit,
bu söylediklerimin ne anlama geldiği çok daha açık ve seçik bir şekilde
anlaşılacak. 
Değerli arkadaşlar, tabii, bu dönemde o kadar şanssız
şeyler oldu ki, Sayın Bekir Bozdağ -Hükûmetin yıllardır üyesi bir arkadaşımız-
bu değişiklikleri savunurken dedi ki: “Atatürk’ün, İnönü’nün yaptıklarını
yapıyoruz. Onlar da hem partiliydiler hem milletvekiliydiler hem de
partilerinin genel başkanlarıydılar. Ne oldu; Atatürk'ün, İnönü’nün
tarafsızlığına halel mi geldi?” 
Değerli arkadaşlar, Allah’ınızı severseniz, hangi
felsefeden bakarsanız bakın; İslami yönden bakın, sosyalizmden bakın, liberal
demokrasiden bakın, bugün bu savunmanın elle tutulur bir yanı var mı bugünün
şartlarında? Maalesef, yüz yıllık İslami fikriyatın ve kırk yıllık mücadeleden
gelen arkadaşlarımızın vardıkları nokta bu. Ha, bir de istiklal mahkemelerini
kurun -zaten bugünkü mahkemeler de aşağı yukarı ona benzer bir noktada- eksik
kalmaz. Yoksa milletvekili sayısı 600 olmuş, 800 olmuş; seçilme yaşı 18 olmuş,
isterseniz 12’ye de insin, 80’e de çıksın, bir şey değişmeyecek.
Hepinize saygılar sunuyorum. (HDP sıralarından
alkışlar) 
BAŞKAN – Teşekkür ederim Sayın Tan.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Sayın milletvekilleri, şimdi teklifin 3’üncü maddesinin
gizli oylamasına başlıyoruz. 
Oylamaya başlamadan önce, gizli oylamanın ne şekilde
yapılacağını arz ediyorum: Komisyon ve Hükûmet sıralarında yer alan kâtip
üyelerden Komisyon sırasındaki kâtip üyeler, Adana’dan başlayarak Denizli’ye
kadar -Denizli dâhil- ve Diyarbakır’dan başlayarak İstanbul’a kadar -İstanbul
dâhil- Hükûmet sırasındaki kâtip üyeler ise İzmir’den başlayarak Mardin’e kadar
-Mardin dâhil- ve Mersin’den başlayarak Zonguldak’a kadar -Zonguldak dâhil- adı
okunan milletvekilini ad defterinde işaretleyerek kendisine biri beyaz, biri
yeşil, biri de kırmızı olmak üzere üç yuvarlak pul ile bu oylamaya özel mühürlü
zarf verecektir. Milletvekilleri, Başkanlık kürsüsünün sağında ve solunda yer
alan kabinlerden başka yerde oylarını kullanamayacaklardır. Vekâleten oy
kullanacak bakanlar da yerine oy kullanacakları bakanın ilinin bulunduğu
bölümde oylarını kullanacaklardır.
Bildiğiniz üzere, bu pullardan beyaz olanı kabul,
kırmızı olanı ret, yeşil olanı ise çekimser oyu ifade etmektedir. Oyunu
kullanacak sayın üye, adını ad defterine işaretlettikten ve kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra, kapalı
oy verme yerine girecek, oy olarak kullanacağı pulu burada zarfın içerisine
koyacak ve diğer iki pulu ise ıskarta kutusuna atacaktır. Bilahare, oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önüne konulan oy kutusuna atacaktır. Oylamada adı okunmayan
milletvekiline pul ve zarf verilmeyecektir.
Sayın milletvekilleri, Anayasa değişikliğinin ikinci
tur oylamalarında gönderilen özel vekâletnameler uyarınca bu maddede Başbakan
Yardımcısı Mehmet Şimşek adına vekâleten Başbakan Yardımcısı Nurettin Canikli,
Başbakan Yardımcısı Yıldırım Tuğrul Türkeş adına vekâleten Enerji ve Tabiî
Kaynaklar Bakanı Berat Albayrak, Dışişleri Bakanı Mevlüt Çavuşoğlu adına
vekâleten Gençlik ve Spor Bakanı Akif Çağatay Kılıç oy kullanacaklardır. 
Sayın milletvekilleri, şimdi gizli oylamaya Adana
ilinden başlıyoruz. 
(Oyların toplanmasına başlandı)
BAŞKAN – Oy sırası gelmeyen sayın milletvekillerinin oy
kullanma mahallinden biraz uzakta durmalarını özellikle rica ediyorum. 
(Oyların toplanmasına devam edildi)
Diyarbakır
Nursel Aydoğan… 
BURCU ÇELİK (Muş) – Hapiste.
İdris Baluken…
BURCU ÇELİK (Muş) – Hapiste.
Çağlar Demirel…
BURCU ÇELİK (Muş) – Hapiste.
(Oyların toplanmasına devam edildi)
İBRAHİM ÖZDİŞ
(Adana) – Sayın Başkan, kimseler kabine girmiyor.
BAŞKAN – Sayın
milletvekilleri, lütfen şu arayı boşaltabilir misiniz. 
Teker teker
oylarımızı kullanalım lütfen.
(Oyların
toplanmasına devam edildi) 
ONURSAL ADIGÜZEL
(İstanbul) – Sağlık Bakanı Recep Akdağ kabine girmeden oy kullandı.
(Oyların
toplanmasına devam edildi)
İBRAHİM ÖZDİŞ
(Adana) – Sayın Bakan, kabine girmeden oy kullandınız. 
Maliye Bakanı
Naci Ağbal kabine girmeden oy kullandı.
BAŞKAN – Hiç
duymuyorum, lütfen buraya gelip söyleyin, gerçekten duymuyorum. 
(Oyların
toplanmasına devam edildi)
ÖZGÜR ÖZEL
(Manisa) – Salih Cora, Bülent Tüfenkci; bu 2 arkadaşımız açık oy kullandılar.
(Oyların
toplanmasına devam edildi)
ÖZGÜR ÖZEL
(Manisa) – Kasım Gülpınar açık oy kullandı, oyunu göstererek kullandı.
(Oyların
toplanmasına devam edildi)
ÖZGÜR ÖZEL
(Manisa) – Aile Bakanımız Fatma Hanım açık oy kullandı, kabine girmemeyi tercih
ediyor.
Abdulhamit Gül
açık oy kullandı. 
(Oyların toplanmasına devam edildi)
ÖZGÜR ÖZEL (Manisa) – Naci Bostancı açık oy kullandı.
Enerji eski Bakanı Taner Yıldız açık oy kullandı, beyaz
oyu göstererek attı. 
Gözlerime inanamıyorum, Ahmet İyimaya açık kullanmadı,
örnek olacak şekilde kullandı! 
Vedat Demiröz açık oy kullandı. 
Samsun Milletvekili Çiğdem Hanım açık oy kullandı.
(Oyların toplanmasına devam edildi)
ÖZGÜR ÖZEL (Manisa) - Hamza Dağ kabine girmeden, oyunu
alenileştirerek kullandı. 
Hurşit Yıldırım kabine girmeden ve oyunu
alenileştirerek kullandı.
Sayın Doğan Kubat açık oy kullandı.
Galip Ensarioğlu açık oy kullandı, beyaz oyunu
göstererek kullandı.
(Oyların toplanmasına devam edildi)
DİDEM ENGİN (İstanbul) – Meclis Başkan Vekili açık oy
kullanılmasına özellikle müdahale etmiyor, tutanaklara geçmesin diye müdahale
etmiyor.
ÖZGÜR ÖZEL (Manisa) – Metin Gündoğdu ve Ravza Kavakcı
Hanımefendi açık oy kullanmayı tercih ettiler. Kendisi tasdik etti, bana el de
salladı.
DİDEM ENGİN (İstanbul) – Sayın Başkan, ne zaman
müdahale edeceksiniz açık oy kullanılmasına? Daha ne kadar görmezden
geleceksiniz? 
ÖZGÜR ÖZEL (Manisa) – Sayın Nurettin Canikli hem kendi
oyunu hem de vekâleten kullandığı oyu açık, aleni şekilde beyaz pulları içine
koyarak kullandı. 
BAŞKAN – Sayın milletvekilleri, lütfen…
LEVENT GÖK (Ankara) – Hepsi açık kullanıyor Sayın
Başkan, hepsi açık kullanıyor.
HALUK PEKŞEN (Trabzon) – Herkes açık oy kullanır mı, bu
kadar olur mu? 
LEVENT GÖK (Ankara) – İçeri giren 1 kişi yok, 1 kişi
yok.
HALUK PEKŞEN (Trabzon) – Bu kadar ciddiyetsiz mi olur
bir iş ya?
ÖZGÜR ÖZEL (Manisa) – Sayın Ramazan Can, açık, aleni,
beyaz oy kullandı. 
HALUK PEKŞEN (Trabzon) – Anayasa Mahkemesine güven bu
açık oylamanın sebebidir. Bunun temel sebebi, Anayasa Mahkemesinin
işlemeyeceğidir. Ülkede adalete güven sıfır olunca, adaletin görevini yapacağı
ihtimali sıfır olunca işte böyle açık oy kullanılır; transit geçiyorlar,
transit. 
(Oyların toplanmasına devam edildi)
ÖZGÜR ÖZEL (Manisa) – Osman Aşkın Bak…
NURHAYAT ALTACA KAYIŞOĞLU (Bursa) - Osman Aşkın Bak
girmedi kabine.
ÖZGÜR ÖZEL (Manisa) – Hayır, uyarımız üzerine girdi ve
oyunu kullandı.
NURHAYAT ALTACA KAYIŞOĞLU (Bursa) - Uyuyormuş gibi
yaptı.
OSMAN AŞKIN BAK (Rize) – Gizli oy kullandım efendim.
MUHAMMET RIZA YALÇINKAYA (Bartın) – Bravo Osman.
ÖZGÜR ÖZEL (Manisa) – Sayın Cemal Öztürk, oyunu
göstererek açık kullandı.
OSMAN AŞKIN BAK (Rize) – Gizli oy kullandım efendim,
aslanlar gibi.
ÖZGÜR ÖZEL (Manisa) – Osman Aşkın Bak, bu tur gizli
kullandı, gördüm.
Sayın Bakan Akif Çağatay Kılıç hem kendi oyunu hem de
vekâleten kullandığı oyu açık, aleni kullandı, beyaz oy kullandı.
GENÇLİK VE SPOR BAKANI AKİF ÇAĞATAY KILIÇ (Samsun) –
Oyumu görmedin, aksini iddia edemezsin; aksi iddia, iftira olur, bunu sen de
biliyorsun.
OSMAN AŞKIN BAK (Rize) – AK PARTİ Grubu gizli oyunu
kullanıyor.
LEVENT GÖK (Ankara) – Yani, böyle bir şey olabilir mi
yahu?
(Oyların toplanmasına devam edildi)
VELİ AĞBABA (Malatya) – Sayın Süleyman Soylu, açık oy
kullandı.
ÖZGÜR ÖZEL (Manisa) – Sayın Başkan, anlaşılan o ki
arkadaşlarımız Anayasa Mahkemesinin usule uygun yönelik bir tespit
yapamayacağına güvenle bunu yapıyorlar…
BAŞKAN – Sayın Özel, duymuyorum sizi, buraya gelir
misiniz lütfen.
ÖZGÜR ÖZEL (Manisa) – …ama çok sayıda arkadaşımız,
bakanlarımız ve az önceki tutanağa geçirdiğimiz isimler…
İBRAHİM ÖZDİŞ (Adana) – Millî Eğitim Bakanı açık oy
kullandı.
VELİ AĞBABA (Malatya) – Sayın Selçuk Özdağ açık oy
kullandı.
ÖZGÜR ÖZEL (Manisa) – Örneğin, şu anda görüyorum,
Manisa Milletvekili Sayın Selçuk Özdağ, Anayasa Komisyonu Üyesi Kemalettin
Yılmaztekin oylarını açık, alenileştirerek kullanıyorlar. Oylar usulüne uygun
kullanılmıyor. Anayasa Mahkemesine meydan okuyorlar, size meydan okuyorlar. 
Selçuk Bey “açık oy” diyor, oyunu kullanıyor.
VELİ AĞBABA (Malatya) – Sayın Nihat Zeybekçi açık oy
kullandı. 
ONURSAL ADIGÜZEL (İstanbul) – Cahit Özkan açık oy
kullandı. Anayasa’ya uymadı Cahit Özkan, açık oy kullandı. Anayasa Komisyonu
üyesi Köse açık oy kullandı. Anayasa Komisyonu üyesi Köse, kabine girmeden oy
kullandı. 
(Oyların toplanmasına devam edildi)
OSMAN AŞKIN BAK (Rize) – AK PARTİ oylarını gizli
kullanıyor arkadaşlar. 
VELİ AĞBABA (Malatya) – Zeki Aygün açık oy kullandı. 
ÖZGÜR ÖZEL (Manisa) – Anayasa Komisyonu üyesi
Kemalettin Bey, oylarını açık, aleni oy kullanıyorlar. 
BAŞKAN – Mikrofonlara yakın konuşuyorsunuz Sayın Özel. 
MUHAMMET RIZA YALÇINKAYA (Bartın) – İstanbul
Milletvekili Belma Satır, oyunu açık kullandı, kabine girmedi. 
BAŞKAN – Sayın milletvekilleri…
MUHAMMET RIZA YALÇINKAYA (Bartın) – Oyunu açık
kullandı, kabine girmedi. 
OSMAN AŞKIN BAK (Rize) – Oylarımızı AK PARTİ olarak
gizli kullanıyoruz. 
BAŞKAN – Şu anda, söylediklerinizden hiçbirini
duymuyorum, o yüzden ya makul bir yerden söyleyin veya da mikrofondan
söylersiniz daha sonra. 
Lütfen, biraz sessiz olalım. Genel Başkan oy
kullanıyor. 
(Oyların toplanmasına devam edildi)
MAHMUT TANAL (İstanbul) – Reşat Petek, Tülay Kaynarca
açık oy kullandı. 
ÖZGÜR ÖZEL (Manisa) – Reşat Petek, oyunu açık ve alenileştirerek
kullandı. 
BAŞKAN – Sayın Koç ile Sayın Aslan mı açık oy kullandı?
Şimdi onlar var kabinin orada. Lütfen…
ÖZGÜR ÖZEL (Manisa) – Reşat Petek efendim, Reşat Petek.

İBRAHİM ÖZDİŞ (Adana) – Grup Başkan Vekili Sayın Bülent
Turan açık oy kullandı.
GÖKCEN ÖZDOĞAN ENÇ (Antalya) - Doğru söylemiyor, ben
şahidim, açık oy kullanmadı. 
ALİ ŞEKER (İstanbul) – Bülent Turan açık oy kullandı.
(Oyların toplanmasına devam edildi)
ONURSAL ADIGÜZEL (İstanbul) – Mustafa Köse açık oy
kulandı, Mustafa Köse açık oy kullandı.
(Oyların toplanmasına devam edildi)
ÖZGÜR ÖZEL (Manisa) – Enerji Bakanı Sayın Berat
Albayrak kendi oyunu açık kullandı. Şimdi, hep birlikte bakıyoruz, vekâleten
kullandığı diğer bakan arkadaşının oyunu yine şu an kabinin önünde Sayın Nabi
Avcı’ya göstererek kullandı, Sayın Bülent Turan’a göstererek açık kullandı.
Muhammet Emin Akbaşoğlu her turda olduğu gibi oyunu açık olarak ve beyaz pulu
göstererek kullandı.
ONURSAL ADIGÜZEL (İstanbul) – Enerji Bakanı Berat
Albayrak kabine girmeden Anayasa'ya aykırı oy kullandı, Berat Albayrak.
(Oyların toplanmasına devam edildi)
NURHAYAT ALTACA KAYIŞOĞLU (Bursa) – Emine, açık oy
kullandın Emine, meslektaşım Emine Gözgeç, Anayasa'yı ihlal ettin Emine.
ÖZGÜR ÖZEL (Manisa) – Sayın Emine Gözgeç oyunu
alenileştirerek açık kullandı.
GÖKCEN ÖZDOĞAN ENÇ (Antalya) - Bursa, Emine Yavuz
Gözgeç kapalı kullandı, gizli oy kullandı.
(Oyların toplanmasına devam edildi)
BAŞKAN – Adı okunmayan sayın vekil var mı?
BURCU ÇELİK (Muş) – Var. 
BAŞKAN – Adı okunmayan bir, oyunu kullanmayan iki,
sayın vekil var mı? (HDP sıralarından “Var, var.” sesleri)
MERAL DANIŞ BEŞTAŞ (Adana) – Figen Yüksekdağ,
Selahattin Demirtaş…
(HDP sıralarından “İdris Baluken Çağlar Demirel, Selma
Irmak, Nursel Aydoğan, Besime Konca, Abdullah Zeydan, Nihat Akdoğan, Ferhat
Encu, Gülser Yıldırım” sesleri) 
BURCU ÇELİK (Muş) – Sayın Başkan, oy kullanamayan:
Selahattin Demirtaş, Figen Yüksekdağ…
BAŞKAN – Duyduk. 
BURCU ÇELİK (Muş) – İdris Baluken, Çağlar Demirel…
BAŞKAN – Duyduk, kayıtlara geçti Sayın Özkan.
BURCU ÇELİK (Muş) – Selma Irmak, Nursel Aydoğan, Besime
Konca, Abdullah Zeydan, Nihat Akdoğan, Ferhat Encu, Gülser Yıldırım var. 
ÖZGÜR ÖZEL (Manisa) – Yusuf Başer oyunu göstererek,
açık… 
BAŞKAN – Tarihî an var şu anda karşımızda. 
ÖZGÜR ÖZEL (Manisa) – …ve beyaz oyu herkese göstererek
kullandı. 
ONURSAL ADIGÜZEL (İstanbul) – Anayasa Mahkemesinin
iptal etmeyeceğini bildikleri için bu kadar cesaretli kullanıyorlar. 
ÖZGÜR ÖZEL (Manisa) – Bu, Anayasa Mahkemesinin usul
yönünden bir iptal yapmayacağına inanç ve Yüce Mahkemeye bir meydan okuma.
Oysaki Yüce Mahkemenin bu konuda denetimi…
GÖKCEN ÖZDOĞAN ENÇ (Antalya) – AK PARTİ Grubu oyunu
gizli kullanmıştır, aksi iftiradır.
(Oyların toplanmasına devam edildi)
BAŞKAN – Sayın kâtip üyeler oylarını kullandı mı acaba?

(Oyların toplanmasına devam edildi) 
ÖZGÜR ÖZEL (Manisa) – Kâtip Üye Fehmi Bey oyunu açık
kullandı. Oysaki oylamanın Anayasa’ya ve İç Tüzük’e uygun yapıldığını
denetlemekle görevli kendisi. 
(Oyların toplanmasına devam edildi) 
NURHAYAT ALTACA KAYIŞOĞLU (Bursa) – Leyla Şahin Usta
açık oy kullandı. 
(Oyların toplanmasına devam edildi) 
BAŞKAN – Oyunu kullanmayan sayın üye var mı? 
(Oyların toplanmasına devam
BAŞKAN – Oy kullanılması için beş dakika süre veriyorum
ve süreyi başlatıyorum.
ÖZGÜR ÖZEL (Manisa) – Sayın Mehmet Uğur Dilipak açık,
alenileştirerek oyunu kullandı, etrafındakilere beyaz pulu gösterdi, attı. 
BÜLENT TURAN (Çanakkale) – Niye yalan atıyorsun Özgür?
Gizli kullandı.
ÖZGÜR ÖZEL (Manisa) – Şimdi işte onu gördük de
söylüyoruz.
İLKNUR İNCEÖZ (Aksaray) – Bütün gizli oyları ifşa eden
bir Cumhuriyet Halk Partisi Grup Başkan Vekilimiz var burada.
MUSTAFA ELİTAŞ (Kayseri) – Hayır, buradan nasıl
görüyorsunuz?
BAŞKAN – Süreyi başlatmıştım, beş dakika bekleyeceğim
sayın vekiller. 
(Oyların toplanmasına devam edildi)
ÖZGÜR ÖZEL (Manisa) – Sayın Dilipak’tan sonra Mustafa
Açıkgöz de oyunu göstererek, beyaz pulu göstererek içine koydu ve açık oy
kullandı.
BAŞKAN – Sayın milletvekilleri, oy verme işlemi ve
süresi tamamlanmıştır.
Oy kutularını kaldıralım lütfen.
(Oyların ayrımı yapıldı)
BAŞKAN – Sayın
milletvekilleri, Türkiye Cumhuriyeti Anayasasında Değişiklik Yapılmasına Dair
Kanun Teklifi’nin 3’üncü maddesinin gizli oylama sonucunu okuyorum:
“Kullanılan oy
sayısı : 485
Kabul : 342
Ret : 137
Çekimser : Yok
Boş : 3
Geçersiz : 3
 Kâtip
Üye Kâtip Üye
 Sema
Kırcı Emre Köprülü
 Balıkesir Tekirdağ”
Böylelikle
3’üncü madde de kabul edilmiş oldu.
Şimdi teklifin
4’üncü maddesini okutuyorum:
MADDE 4- 2709
sayılı Kanunun 77 nci maddesi başlığıyla birlikte aşağıdaki şekilde değiştirilmiştir.
“C. Türkiye Büyük Millet Meclisi ve Cumhurbaşkanının seçim dönemi
MADDE 77- Türkiye Büyük Millet Meclisi ve Cumhurbaşkanlığı seçimleri beş
yılda bir aynı günde yapılır. Süresi biten milletvekili yeniden seçilebilir.
Cumhurbaşkanlığı seçiminde birinci oylamada gerekli çoğunluğun sağlanamaması
halinde 101 inci maddedeki usule göre ikinci oylama yapılır.”
BAŞKAN – 4’üncü
madde üzerinde beşi aynı mahiyette olmak üzere yedi önerge vardır. 
İlk okutacağım
beş önerge aynı mahiyettedir, okutuyorum:
Türkiye Büyük
Millet Meclisi Başkanlığına
Görüşülmekte olan 447'ye 1’inci Ek sıra sayılı Kanun
Teklifi’nin 4’üncü maddesi ile 2709 sayılı Kanun’un değiştirilen 77’nci
maddesinin üçüncü fıkrasında yer alan "maddedeki" ibaresinin
"maddede yer alan” olarak değiştirilmesini arz ve teklif ederiz.
 Ramazan
Can
 Kırıkkale
RAMAZAN CAN
(Kırıkkale) – Geri çekiyorum.
BAŞKAN – Ramazan
Can önergesini geri çekti. 
Aynı mahiyetteki
diğer önergenin imza sahibi:
 Ali Ercoşkun 
 Bolu
ALİ ERCOŞKUN
(Bolu) – Geri çekiyorum.
BAŞKAN – Sayın
Ali Ercoşkun önergesini geri çekti. 
Aynı mahiyetteki
diğer önergenin imza sahibi:
 Yılmaz Tunç
 Bartın
YILMAZ TUNÇ
(Bartın) – Geri çekiyorum.
BAŞKAN – Önerge
çekilmiştir. 
Aynı mahiyetteki
diğer önergenin imza sahibi:
 Osman Aşkın Bak
 Rize
OSMAN AŞKIN BAK (Rize) – Geri çekiyorum.
BAŞKAN – Aynı mahiyetteki diğer önergenin imza sahibi:
 Halil Eldemir
 Bilecik 
HALİL ELDEMİR (Bilecik) – Geri çekiyorum.
BAŞKAN - Sayın Halil Erdemir önergesini geri çekiyor.
Diğer önergeleri okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447 Ek 1 sıra sayılı
Kanun Teklifi’nin 4’üncü maddesinin teklif metninden çıkarılmasını arz ve
teklif ederiz. 
 Meral Danış Beştaş Celal
Doğan 
 Adana İstanbul
Türkiye Büyük Millet Meclisi Başkanlığına
Görüşülmekte olan 447/Ek 1 sıra sayılı Türkiye
Cumhuriyeti Anayasası’nda Değişiklik Yapılmasına Dair Kanun Teklifi’nin 4’üncü
maddesinin Anayasa’ya aykırı olduğu gerekçesiyle metinden çıkarılmasını arz
ederiz.
 Özgür Özel Engin
Altay Levent Gök
 Manisa İstanbul Ankara
 Nurhayat Altaca Kayışoğlu Zeynel
Emre
 Bursa İstanbul
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ MARKAR ESEYAN (İstanbul) -
Katılmıyoruz Sayın Başkan.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkan.
BAŞKAN – Önerge üzerinde İstanbul Milletvekili Sayın
Zeynel Emre konuşacak. (CHP sıralarından alkışlar)
Buyurun Sayın Emre.
ZEYNEL EMRE (İstanbul) – Sayın Başkan, değerli
milletvekilleri; hepinizi saygıyla selamlıyorum. Eğer milletvekilleri yasama
görevini icra ederken kendi kanaat ve vicdanlarına göre değil de parti
liderliğinin talimatları doğrultusunda hareket edecekse esasen milletvekilliği
gibi bir göreve de gerek yoktur. Meclisimizde şu an dört siyasi parti var.
Genel başkanlar oturur, anlaşır ve anlaştıkları ölçüde de yasalar çıkar,
Komisyondaki işleri de pekâlâ daha iyi yapacak uzmanlar bulunur. Yani özetle,
“Ben partimin, liderimin sözünden çıkmam.” diyorsanız size burada ihtiyaç yok
arkadaşlar. Yasama görevi açısından parti disipliniyle hareket etmek bir
marifet değil, zaaftır. Şimdi bu zaafınız bizi Meclisimizin anlamsızlaştığı,
hiçbir demokratik ülkede olmayan tuhaf bir rejime doğru sürüklüyor. Son
günlerde sıkça ileri sürülen bir argümanınız var. “Halka gitmekten neden korkuyorsunuz?
Bırakın halk kararını versin.” şeklindeki bir yaklaşımınız var. Halktan neden
korkalım arkadaşlar? O halkın istikbalinin risk altına girdiğini gördüğümüz
için feryat ediyoruz. İtirazlarımıza böyle yanıt verenler temsilî demokrasinin
erdemlerini anlamamış olmalılar. Temsilî demokrasi, popülizme karşı
demokrasileri korur. Popülizm ve çoğunlukçuluk asla katılımcı demokrasi
değildir. Lütfen, samimiyetle cevap verin, kendi işinde gücünde olan
vatandaşlarımızın anayasal sistemleri inceleme, değerlendirme, demokratik
kalitelerini mukayese etme, anayasal sistemlerle ülkelerin refahları,
demokrasileri, huzurları arasında ilişki kurma imkânı var mıdır? Yoktur ama
sizin var. Sizi bu yüzden buraya yolladılar, bu yüzden maaşlarınızı
alıyorsunuz, bu yüzden sizi özel yetkilerle donattılar. Vekâlet sizdedir, bu
vekâletin gereğini yapın. 1 Mart 2003’te Irak Tezkeresi’ni nasıl ki bu Meclis
çatısı altında reddetti ve tarihî anlamda doğru bir karar verdiyse, büyük bir
yanlışa ortak olmadıysa bunu da reddedin, bu yanlışa ortak olmayın arkadaşlar.
Lütfen hamasete prim vermeyelim. Rasyonel bir gözle, aklınız ve vicdanınızla şu
taslak metni bir kez daha okuyun; korkuyu, partizanlığı, her türlü peşin hükmü
bir yana bırakıp okuyun. Yasalaşırsa ülke nereye gider, gittiği o yerde
mutluluk var mıdır, oradan dönüş olabilir mi muhasebesini yapın. 
Bakın, farkında mısınız, bu anayasal değişikliğe
kamuoyunda entelektüel destek sıfır, hiç kimse entelektüel düzeyde bir savunma
yapamıyor. Ülkenin olağanüstü koşullardan geçtiğinden bahsediliyor, “çift
başlılık” deniliyor, tarihimize uygun olduğundan bahsediliyor falan ancak
arkadaşlar, hangi ülkenin kadim tarihinde demokrasi var? Demokrasi, bir çağdaş
dönem rejimidir. Bugün neredeyse tüm Batı demokrasilerinin tarihinde mutlak
monarşiler vardır. Bugün İngiltere’nin, İsveç’in, Almanya’nın, tarihsellik
iddiasıyla, önerdiğiniz gibi bir rejime geçeceğini düşünebilir misiniz?
Ülkelerin tarihsel yolculuğu ilkel olandan çağdaş olana doğrudur, ancak bu
şekilde ilerleme olur, bu şekilde insanlar daha özgür, mutlu ve müreffeh
yaşarlar. 
Çift başlılıktan şikâyet ediyorsunuz. Gelin,
Cumhurbaşkanının yetkilerini azaltalım, tarafsız ve sorumsuz bir Cumhurbaşkanı
konumu tarif edelim; güncel pratiğimize uygun olarak güçlü Başbakan ve güçlü
Parlamentoyla yolumuza devam edelim. (CHP sıralarından alkışlar) Bu şekilde
ortada çift başlılık falan kalmaz. Ülkenin olağanüstü durumunu günlük
politikalarda dikkate alalım ama hiç olağanüstü duruma uygun anayasa yapılır mı
arkadaşlar? Tam tersi, anayasalar olağan duruma göre belki yüzlerce yıl
yürürlükte kalsın diye yapılır. Sizin önerdiğiniz anayasayla ancak bu olağan
dışılık kalıcı hâle getirilmiş olur, hiçbir soruna da çare üretmez. 
Bir varsayım yapalım: Her şeyin arzuladığınız gibi
olduğunu düşünün. İkinci turdan sonra referanduma gittiğini ve Mecliste kurmuş
olduğunuz iki partili ittifakın seçmen tabanında da bir nebze karşılık
bulduğunu ve bunun yüzde 51 oranla referandumdan geçtiğini düşünün. Yüzde 49
dışarıda bırakıldığı zaman toplumsal mutabakat sağlanır mı? Kaç yıl yürürlükte
kalabilir böyle bir değişiklik?
Değerli arkadaşlar, son olarak şunu söyleyeceğim:
Böylesine büyük bir yanlış gidiş savunulurken “İtaat et, rahat et.” deniyor.
“İtaat etmek” kelime anlamıyla boyun eğmektir. 
(Mikrofon otomatik cihaz tarafından kapatıldı) 
ZEYNEL EMRE (Devamla) - Sayın Başkan…
BAŞKAN - Bir dakika daha ek süre veriyorum.
Buyurun Sayın Emre.
ZEYNEL EMRE (Devamla) - Ne milletimiz ne de onların
temsilcileri olarak bizler asla boyun eğmeyeceğiz. (CHP sıralarından alkışlar) 
Biz buradayız, “hayır” diyoruz. Bizimle birlikte olun,
siz de boyun eğmeyin, Türkiye’yi bu karanlık tünelden çıkartalım diyorum,
hepinize saygılar sunuyorum. (CHP sıralarından alkışlar)
BAŞKAN - Teşekkür ederim Sayın Emre. 
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447 Ek 1 sıra sayılı
Kanun Teklifi’nin 4’üncü maddesinin teklif metninden çıkarılmasını arz ve teklif
ederim. 
Celal Doğan (İstanbul) ve arkadaşları
BAŞKAN - Komisyon önergeye katılıyor mu?
ANAYASA KOMİSYONU SÖZCÜSÜ MARKAR ESEYAN (İstanbul) -
Katılmıyoruz Sayın Başkan.
BAŞKAN - Hükûmet?
ADALET BAKANI BEKİR BOZDAĞ (Yozgat) - Katılmıyoruz
Başkan.
BAŞKAN - Önerge üzerinde İstanbul Milletvekili Sayın
Celal Doğan konuşacak.
Buyurun Sayın Doğan. (HDP sıralarından alkışlar)
CELAL DOĞAN (İstanbul) – Sayın Başkan, değerli
milletvekilleri; âşık atışmasına üç saat ayıran Parlamento, şimdi Anayasa
üzerindeki görüşmeyi belirlemek için beş dakika veriyor. Bazı günler geldik,
saat ikide başladık, yedi buçukta esas gündeme gelemedik. Bu nedenle İç Tüzük
nedeniyle âşık atışmasının ağır olduğu bir Parlamento anlayışını İç Tüzük’te
tashih yaparak düzeltmek gerekir, bir.
Söz konusu olan madde üzerindeki düşüncelerimi arz
etmeye çalışıyorum. Cumhurbaşkanlığı seçimlerinin beş yılda bir yapılacağını ve
o nedenle de aynı zamanda milletvekili seçiminin de aynı tarihte yapılacağını
derceden madde üzerindeki düşüncelerimi söyleyeceğim. Genellikle Parlamentonun,
daha doğrusu icranın başındaki şahsın Parlamentodan dayanak ve güç alması
açısından aynı tarihte yapılması -doktrinde tartışması olmasına rağmen- parti,
daha doğrusu parti tahakkümünü Parlamentoya taşıması açısından mahzurlu görülse
bile de o parlamenterin, daha doğrusu o liderin, genel başkanın ortaya koyacağı
performanstan partinin faydalanma düşüncesinin olması doğal gibi geliyor bana. 
Bir başka şey, Cumhurbaşkanı maddesinin yanında “Süresi
biten milletvekili yeniden seçilir.” diyor. Şunu söylemek gerekir: Ön seçim
yapmayan siyasi partiler için söylüyorum. Hanginizin rızası alındı da
milletvekili oldunuz? Kime soruldu da “Sizi milletvekili yapmak istiyorum,
lütfeder misin?” dendi? Hayır. Bu nedenle bu maddenin konmuş olması sizin
milletvekili olmanızı sağlayacak bir garanti değildir. 
Bütüne baktığımızda şu manzarayla karşılaşıyoruz: Bu
Anayasa’yla parti başkanını seçiyoruz, icra başkanını seçiyoruz, devletin
başkanını seçiyoruz, aynı zamanda bu yetkilerle mücehhez bir başkomutan
seçiyoruz. Şimdi, Allah için bir faniye bu kadar yük yüklemenin vicdani tarafı
var mıdır? Bir. İki: Gerçekten üzülerek söylüyorum. Bir insanın bu kadar yükü
taşıma şansı var mıdır? Üç: Bu kadar yetkileri yüklediğiniz bir şahsın, bence
bu faninin sizin gibi, daha doğrusu, bu oyları veren arkadaşlarımıza yapacağı
tek bir şey vardır -yapacağı hizmetlerin ötesinin ne kadar olduğunu bilmiyorum
ama- ahiretiniz için çok güzel bir dua edeceğine de inanıyorum çünkü bu kadar
yükü kimsenin taşıma şansı yok, bir. 
Bu yetkilerle yargının büyük bir kısmı kontrol altında
tutuluyor, yani bu taslak yasalaştığında yargı mekanizmasının büyük bir
çoğunluğu devlet başkanının eline geçmiş oluyor. Milletvekili listesini yaptığı
içindir ki, Tayyip Bey gibi, özellikle ismini zikrederek söylüyorum, Sayın
Cumhurbaşkanı siyasette ilçe başkanlığından, il başkanlığından gelen bir
şahıstır, nokta atışlarla milletvekili belirleneceği için de Parlamentoyu
eksiksiz kontrol altında tutacaktır. 
Peki, konulan bir hükümle, aynı zamanda, geçmişte
anayasalarda olmayan, Cumhurbaşkanının suç işlemesi hâlinde sorumluluğu sanki
bir yargı denetimine tabi olacakmış gibi bir hava verilmek istenmektedir. Üçte
2’lik bir çoğunluğu, siyasi partiyi kahir ekseriyetle elinde, ağırlıkla elinde
tutan bir şahsın bu rakamı bulmasının mümkün olmadığını bildiğimiz için de
yargıyı da kendi denetimi altında tutmuş olacaktır. Bu şekilde ortaya çıkan
manzarada Sayın Cumhurbaşkanının bakanları atadığını görüyoruz. Yani Sayın
Cumhurbaşkanı hem milletvekillerinden hem dışarıdan bakan atayabiliyor.
Milletvekilinin Meclisten bakan atanmasıyla, daha doğrusu atanabilmesiyle,
milletvekilliği düşse bile umut veren bir anlayış olduğu için herkesin gözü
yine bakanlıkta olacak. Dışarıdan atanan bakanların dokunulmazlıkları söz
konusu. Bu dokunulmazlıklar kaydıhayat şartıyla söz konusudur. Hem Sayın
Cumhurbaşkanının hem bakanların görevlerinden dolayı asla ve kata
yargılanmaları söz konusu değil. Diyeceksiniz ki: “Efendim, nasıl bunu
söyleyebiliyorsunuz? Yani 600 milletvekilinin olduğu yerde koymuş olduğumuz bu
hükme rağmen bunu yargılayamayacaksak bunu niye söylüyorsunuz?” Özü şu:
Milletvekili, daha doğrusu bakan görevden düştükten sonra Meclis tarafından
üçte 2’lik çoğunluğu sağlamadığı takdirde bu yargılamanın olması söz konusu
değil. Hemen örneklerini birlikte yaşadık. Geçmiş dönemde, hatırlarsınız, 17-25
Aralıkla ilgili birtakım tartışmalar oldu. Bu yüce Meclisin oylarıyla
-arkadaşlarımızın milletvekilliği bitmesine rağmen, Adalet ve Kalkınma Partisi
o milletvekillerini siyasi açıdan cezalandırmasına rağmen,- maalesef yargı
önüne çıkartma şansı elde edemedik çünkü mevcut Anayasa’mızda bu hüküm devam
ediyor.
(Mikrofon otomatik cihaz tarafından kapatıldı)
CELAL DOĞAN (Devamla) – Sayın Başkan, müsaade ederseniz
bir dakikada toparlayayım.
BAŞKAN – Buyurun, bir dakika ek süre veriyorum.
CELAL DOĞAN (Devamla) – Sayın Cumhurbaşkanımızın ve
sayın bakanların ilişkilerini gerçekten bilmiyorum. Bence en yakın bakanlardan
birisi Sayın Bozdağ burada. Sayın rahmetli Ecevit telefon etmeden, rıza almadan
hiç kimseyi bakan yapmazdı. Hiçbir milletvekilinin de rızasını vermeden
Bakanlar Kuruluna girdiğini görmedim ama bizde maalesef siyasi gelenek olarak
bunlar çok değişti. Rızasının aranmasından vazgeçtim, arkadaşlarımızın çoğu
bakanlıklarını, milletvekilliklerini televizyonlarda ve radyolarda öğrenir hâle
geldiler.
Kısacası, özetlersek şunu söylemek belki daha doğru: Bu
yüce Meclis 15 Temmuzda çok ciddi bir imtihan verdi, “Gazi” sıfatı elde
ettiniz. Ortaya getirilen bu taslakla umarım ki demokrasiyi şehit etme yolunda
oy kullanmazsınız.
Saygılar sunuyorum. (HDP sıralarından alkışlar) 
BAŞKAN – Teşekkür ederim Sayın Doğan.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Sayın milletvekilleri teklifin 4’üncü maddesinin gizli
oylamasına başlıyoruz. 
Gizli oylamanın ne şekilde yapılacağını bildiriyorum:
Komisyon ve Hükûmet sıralarında yer alan kâtip üyelerden Komisyon sırasındaki
kâtip üyeler, Adana’dan başlayarak Denizli’ye kadar -Denizli dâhil olmak üzere-
ve Diyarbakır’dan başlayarak İstanbul’a kadar -İstanbul dâhil olmak üzere-
Hükûmet sırasındaki kâtip üyeler ise İzmir’den başlayarak Mardin’e kadar
-Mardin dâhil- ve Mersin’den başlayarak Zonguldak’a kadar -Zonguldak dâhil
olmak üzere- adı okunan milletvekilini ad defterinde işaretleyerek kendisine
biri beyaz, biri yeşil, biri de kırmızı olmak üzere üç yuvarlak pul ile bu
oylamaya özel mühürlü zarf verecektir. Milletvekilleri, Başkanlık kürsüsünün
sağında ve solunda yer alan kabinlerden başka yerde oylarını
kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bildiğiniz üzere, bu pullardan beyaz olanı kabul,
kırmızı olanı ret, yeşil olanı ise çekimser oyu ifade etmektedir. Oyunu
kullanacak sayın üye, adını ad defterine işaretlettikten ve kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra, kapalı
oy verme yerine girecek, oy olarak kullanacağı pulu burada zarfın içerisine
koyacak ve diğer iki pulu ise ıskarta kutusuna atacaktır. Bilahare, oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önündeki oy kutularına atacaktır. Oylamada adı okunmayan
milletvekillerine pul ve zarf verilmeyecektir. 
Sayın milletvekilleri, Anayasa değişikliği teklifinin
ikinci tur görüşmelerinde Bilim, Sanayi ve Teknoloji Bakanı Faruk Özlü yerine
Millî Eğitim Bakanı Sayın İsmet Yılmaz oy kullanacaktır, özel vekaletnamesi
burada.
Bir duyuru daha yapmak istiyorum sayın milletvekilleri.
Zarfların içinden pullar düşüyor. Zarflar özel olarak kendiliğinden
yapışkanlıdır. Lütfen, oyunuzu kullandıktan sonra zarfları yapıştırınız,
herhangi bir hesap karışıklığına mahal vermemiş olalım. 
Yine, dediğim gibi, sağ ve sol tarafımdaki pul
dağıtacak ve oy kullanacak olan arkadaşların kalabalık yapmamasını, teker teker
oy kullanmasını özellikle rica ediyorum ve oylama işini Adana’dan başlatıyorum.
(Oyların toplanmasına başlandı) 
ONURSAL ADIGÜZEL (İstanbul) – Ravza Kavakcı Kan açık oy
kullandı. Ravza Kavakcı Kan kabine girmedi. 
CEMAL OKAN YÜKSEL (Eskişehir) – Afyonkarahisar
Milletvekili Ali Özkaya açık oy kullandı.
(Oyların toplanmasına devam edildi)
ONURSAL ADIGÜZEL (İstanbul) – Anayasa Komisyonu Başkanı
Mustafa Şentop açık oy kullandı, kabine girmedi. 
GÖKCEN ÖZDOĞAN ENÇ (Antalya) – Doğru söylemiyorlar. AK
PARTİ Grubu kapalı oy kullanıyor, oyunun rengini görmüyoruz, doğru
söylemiyorlar. 
ONURSAL ADIGÜZEL (İstanbul) – Kabine girmeden oy
kullanıyorlar. 
GÖKCEN ÖZDOĞAN ENÇ (Antalya) – Oylarının rengini
görmüyoruz. 
RAVZA KAVAKCI KAN (İstanbul) – Ravza Kavakcı Kan açık
oy kullanmadı, görmüş olmanıza imkân yok. İspat edin, fotoğrafla ispat edin
oyumu gördüğünüzü. Ne oy koyduğumu gördüğünüzü ispat edin, davet ediyorum.
Teşekkür ederim. 
(Oyların toplanmasına devam edildi)
ONURSAL ADIGÜZEL (İstanbul) – İçişleri Bakanı Süleyman
Soylu kabine girmeden Anayasa’ya aykırı olarak oy kullandı.
GÖKCEN ÖZDOĞAN ENÇ (Antalya) – AK PARTİ Grubu oyunu
gizli kullanıyor. 
ONURSAL ADIGÜZEL (İstanbul) – Taner Yıldız kabine
girmeden oy kullandı. 
BAŞKAN – Sayın milletvekilleri, lütfen şu kürsünün
önünü bir boşaltalım, lütfen. 
(Oyların toplanmasına devam edildi)
ONURSAL ADIGÜZEL (İstanbul) – Avrupa Birliği Komisyonu
Başkanı Kasım Gülpınar kabine girmeden açık oy kullandı. 
BAŞKAN – Sayın milletvekilleri, şu araları da
boşaltalım. Lütfen tek tek oy kullanalım. 
(Oyların toplanmasına devam edildi) 
ONURSAL ADIGÜZEL (İstanbul) – Adalet Bakanı Bekir
Bozdağ kabine girmeden oy kullandı. 
GÖKCEN ÖZDOĞAN ENÇ (Antalya) – Rengi belli değil Adalet
Bakanının, gizli oy kullandı. 
(Oyların toplanmasına devam edildi)
ONURSAL ADIGÜZEL (İstanbul) – Lütfi Elvan kabine
girmeden oy kullandı. 
ÖZGÜR ÖZEL (Manisa) – Atilla Kaya kabine girmeden beyaz
oy kullandı, gösterdi.
(Oyların toplanmasına devam edildi)
NURHAYAT ALTACA KAYIŞOĞLU (Bursa) – Hurşit Yıldırım
kabine girmeden açık bir şekilde…
(Oyların toplanmasına devam edildi)
ONURSAL ADIGÜZEL (İstanbul) – Fatih Şahin kabine
girmeden oy kullandı. 
GÖKCEN ÖZDOĞAN ENÇ (Antalya) – Fatih Şahin oyunu gizli
kullandı, ben gördüm. 
(Oyların toplanmasına devam edildi)
BAŞKAN – Sayın milletvekilleri, Bennur Hanım oy
kullanacak, şu arayı bir boşaltabilir misiniz. 
(Oyların toplanmasına devam edildi)
ONURSAL ADIGÜZEL (İstanbul) – Evet, Abdurrahman Öz
oyunu kabine girmeden kullandı. 
ÖZGÜR ÖZEL (Manisa) – Naci Bostancı açık oy kullandı.
Hamza Dağ açık oy kullandı, oyunu beyaz olarak gösterdi. 
GÖKCEN ÖZDOĞAN ENÇ (Antalya) – AK PARTİ Grubu oyunu
gizli kullanıyor, oylarının rengi belli değil, ben şahidim. 
(Oyların toplanmasına devam edildi)
BAŞKAN – Sayın Karaburun, gelebilirsiniz. 
(Oyların toplanmasına devam edildi)
GÖKCEN ÖZDOĞAN ENÇ (Antalya) – Lütfiye Selva Çam oyunu
gizli kullandı.
ONURSAL ADIGÜZEL (İstanbul) – Başbakan Yardımcısı Numan
Kurtulmuş kabine girmeden kullandı oyunu. Açık kullandı, gördüm. 
GÖKCEN ÖZDOĞAN ENÇ (Antalya) – Numan Bey de gizli
kullandı, tabii. 
(Oyların toplanmasına devam edildi)
ÖZGÜR ÖZEL (Manisa) – Ramazan Can oyunu açık kullandı. 
GÖKCEN ÖZDOĞAN ENÇ (Antalya) – Ramazan Can oyunu kapalı
kullandı, gizli kullandı. 
ÖZGÜR ÖZEL (Manisa) – Ramazan Can beyaz oyu göstererek
attı. 
(Oyların toplanmasına devam edildi)
ÖZGÜR ÖZEL (Manisa) – Şaban Dişli beyaz oyunu açık
olarak tutuyor, kabine girmiyor.
(Oyların toplanmasına devam edildi)
ÖZGÜR ÖZEL (Manisa) – İstanbul Milletvekili Ahmet Hamdi
Çamlı oyunu kabine girmeden açık olarak kullandı, şu anda da kameralara
gösteriyor.
(Oyların toplanmasına devam edildi)
ONURSAL ADIGÜZEL (İstanbul) – Sema Ramazanoğlu kabine
girmeden oyunu açık kullandı.
MUSTAFA ATAŞ (İstanbul) – Oyunu açık kullanmadı, kapalı
kullandı Sema Ramazanoğlu.
GÖKCEN ÖZDOĞAN ENÇ (Antalya) – AK PARTİ oyunu çok gizli
kullanıyor, gerçekten helal olsun. 
(Oyların toplanmasına devam edildi)
ONURSAL ADIGÜZEL (İstanbul) – Mehmet Emin Akbaşoğlu
kabine girmeden oyunu açık kullandı. 
(Oyların toplanmasına devam edildi)
ONURSAL ADIGÜZEL (İstanbul) – İstanbul Milletvekili
Hasan Turan kabine girmeden açık kullandı oyunu.
GÖKCEN ÖZDOĞAN ENÇ (Antalya) – İstanbul Milletvekili
Hasan Turan oyunu gizli kullandı, ben gördüm, şahidim. Oyunun rengini
bilmiyorum, iftira atılmasın.
(Oyların toplanmasına devam edildi)
ÖZGÜR ÖZEL (Manisa) – Sayın Petek oyunu açık olarak
kullandı, beyaz oy verdi.
(Oyların toplanmasına devam edildi)
ONURSAL ADIGÜZEL (İstanbul) – Malatya Milletvekili
Nurettin Yaşar kabine girmeden oyunu kullandı. Halis Dalkılıç…
GÖKCEN ÖZDOĞAN ENÇ (Antalya) – Usullere uygun oylama
yapılıyor. 
(Oyların toplanmasına devam edildi)
BAŞKAN – Oyunu kullanan milletvekilleri lütfen
yerlerine oturabilir mi acaba.
(Oyların toplanmasına devam edildi)
ÖZGÜR ÖZEL (Manisa) – Manisa Milletvekili Sayın İsmail
Bilen oyunu açık attı her zamanki gibi. 
(Oyların toplanmasına devam edildi)
ÖZGÜR ÖZEL (Manisa) – Sayın İsmet Yılmaz oyunu açık
olarak kullandı, beyaz pulu gururla gösterdi.
(Oyların toplanmasına devam edildi)
ONURSAL ADIGÜZEL (İstanbul) – Aziz Babuşcu kabine
girmeden açık kullandı oyunu.
(Oyların
toplanmasına devam edildi)
ONURSAL ADIGÜZEL (İstanbul) – Faruk Çelik oyunu açık
kullandı kabine girmeden. 
GÖKCEN ÖZDOĞAN ENÇ (Antalya) – Faruk Çelik oyunu gizli
kullandı, kabine girdi.
ONURSAL ADIGÜZEL (İstanbul) – Mustafa Köse, Antalya
Milletvekili kabine girmeden oy kullandı.
ENGİN ALTAY (İstanbul) – Ya, hepsi kullanıyor, isim
isim niye sayıyorsun? Kabine girenleri sayın, daha kolay olur.
(Oyların toplanmasına devam edildi) 
ONURSAL ADIGÜZEL (İstanbul) – Berat Albayrak kabine
girmeden kullandı oyunu.
(Oyların toplanmasına devam edildi) 
CEMAL OKAN YÜKSEL (Eskişehir) – Tekirdağ Milletvekili
Ayşe Doğan açık kullandı.
(Oyların toplanmasına devam edildi) 
ONURSAL ADIGÜZEL (İstanbul) – Nabi Avcı kabine girmeden
kullandı oyunu.
(Oyların toplanmasına devam edildi) 
CEMAL OKAN YÜKSEL (Eskişehir) – İlknur İnceöz açık
kullandı oyunu, kabine girmeden kullandı.
ONURSAL ADIGÜZEL (İstanbul) – İlknur İnceöz kabine
girmeden kullandı, Grup Başkan Vekili.
GÖKCEN ÖZDOĞAN ENÇ (Antalya) – İlknur İnceöz, AK PARTİ
Grup Başkan Vekili oyunu gizli kullandı.
(Oyların toplanmasına devam edildi) 
ONURSAL ADIGÜZEL (İstanbul) – Hakan Çavuşoğlu kabine
girmeden kullandı oyunu.
HAKAN ÇAVUŞOĞLU (Bursa) – Oyumu gizli bir şekilde,
usulüne uygun olarak, Anayasa’nın, İç Tüzük’ün belirlediği şartlara uygun
olarak kullandım, hayırlı olsun.
(Oyların toplanmasına devam edildi) 
ONURSAL ADIGÜZEL (İstanbul) – Gökcen Özdoğan Enç kabine
girmeden kullanıyor, oyunu atıyor şimdi.
GÖKCEN ÖZDOĞAN ENÇ (Antalya) – Oyumu tamamen mevzuata
göre kullandım ve atıyorum.
ŞAHİN TİN
(Denizli) – Gökcen Özdoğan oyunu gizli kullandı. 
CEMAL OKAN
YÜKSEL (Eskişehir) – Gururla kabine girmedi, tebrik ediyoruz kendisini.
ONURSAL ADIGÜZEL
(İstanbul) – Transit kullandı, transit geçiyor kabinleri.
(Oyların
toplanmasına devam edildi)
BAŞKAN – Sayın
milletvekilleri, tüm üyelerimizin isimlerini okuduk.
Oyunu
kullanmayan sayın milletvekili varsa lütfen oyunu kullansın.
MERAL DANIŞ
BEŞTAŞ (Adana) – Kullanmayanlar var.
BURCU ÇELİK
(Muş) – Oyunu kullanmayan milletvekillerimiz var Sayın Başkan:
Figen Yüksekdağ…
(HDP sıralarından “Hapiste.” sesleri)
Selahattin
Demirtaş… (HDP sıralarından “Hapiste.” sesleri)
İdris Baluken…
(HDP sıralarından “Hapiste.” sesleri)
Çağlar
Demirel…(HDP sıralarından “Hapiste.” sesleri)
Selma Irmak…
(HDP sıralarından “Hapiste.” sesleri)
Nursel
Aydoğan…(HDP sıralarından “Hapiste.” sesleri)
Besime
Konca…(HDP sıralarından “Hapiste.” sesleri)
Abdullah
Zeydan…(HDP sıralarından “Hapiste.” sesleri)
Nihat
Akdoğan…(HDP sıralarından “Hapiste.” sesleri)
Ferhat Encu…
(HDP sıralarından “Hapiste.” sesleri)
Gülser Yıldırım…
(HDP sıralarından “Hapiste.” sesleri)
Başkan, oyunu
kullanmayan 11 milletvekili var.
(Oyların
toplanmasına devam edildi)
BAŞKAN – Kâtip
üyeler oylarını kullandı mı?
(Oyların
toplanmasına devam edildi)
BAŞKAN – Sayın Purçu, oyunuzu kullandınız mı?
Oy kullanılması için beş dakika süre veriyorum.
(Oyların toplanmasına devam edildi)
BAŞKAN – Oy verme işlemi ve süresi tamamlanmıştır. 
Oy kutularını kaldıralım lütfen. 
(Oyların ayrımı yapıldı)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 4’üncü maddesinin
gizli oylama sonucunu okuyorum:
“Kullanılan oy
sayısı : 486
Kabul : 342
Ret : 138
Çekimser : 1
Boş : 4
Geçersiz : 1
 Kâtip
Üye Kâtip Üye
 Sema
Kırcı Ali Haydar Hakverdi
 Balıkesir Ankara”
Böylelikle
4’üncü madde de kabul edilmiş oldu.
Teklifin 5’inci
maddesini okutuyorum:
MADDE 5- 2709
sayılı Kanunun 87 nci maddesi aşağıdaki şekilde değiştirilmiştir.
“MADDE 87- Türkiye Büyük Millet Meclisinin görev ve yetkileri, kanun
koymak, değiştirmek ve kaldırmak; bütçe ve kesinhesap kanun tekliflerini
görüşmek ve kabul etmek; para basılmasına ve savaş ilânına karar vermek;
milletlerarası andlaşmaların onaylanmasını uygun bulmak, Türkiye Büyük Millet
Meclisi üye tamsayısının beşte üç çoğunluğunun kararı ile genel ve özel af
ilânına karar vermek ve Anayasanın diğer maddelerinde öngörülen yetkileri
kullanmak ve görevleri yerine getirmektir.”
BAŞKAN – 5’inci
madde üzerinde beşi aynı mahiyette olmak üzere yedi önerge vardır. 
İlk okutacağım
beş önerge aynı mahiyettedir, okutuyorum:
Türkiye Büyük Millet Meclisi Başkanlığına
Görüşülmekte olan 447'ye 1’inci ek sıra sayılı Kanun
Teklifi’nin 5’inci maddesi ile 2709 sayılı Kanun’un değiştirilen 87’nci
maddesinde yer alan "öngörülen" ibaresinin "belirtilen"
olarak değiştirilmesini arz ve teklif ederiz.
 Ramazan
Can
 Kırıkkale
RAMAZAN CAN (Kırıkkale) – Çekiyoruz Başkanım. 
BAŞKAN – Sayın Ramazan Can önergesini çekti. 
Aynı mahiyetteki diğer önergenin imza sahibi: 
 Ali Ercoşkun 
 Bolu
ALİ ERCOŞKUN (Bolu) – Geri çekiyorum.
BAŞKAN – Sayın Ali Ercoşkun önergesini geri çekti. 
Aynı mahiyetteki diğer önergenin imza sahibi:
 Yılmaz Tunç
 Bartın
YILMAZ TUNÇ (Bartın) – Çekiyorum Başkanım.
BAŞKAN – Sayın Yılmaz Tunç önergesini geri çekti. 
Aynı mahiyetteki diğer önergenin imza sahibi:
 Osman Aşkın Bak
 Rize
OSMAN AŞKIN BAK (Rize) – Çekiyorum Başkanım.
BAŞKAN – Sayın Osman Aşkın Bak önergesini geri çekti. 
Aynı mahiyetteki diğer önergenin imza sahibi:
 Halil Eldemir
 Bilecik 
HALİL ELDEMİR (Bilecik) – Önergeyi geri çekiyorum.
BAŞKAN - Sayın Halil Erdemir önergesini geri çekti.
Diğer önergeleri okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447 Ek 1 sıra sayılı
Kanun Teklifi’nin 5’inci maddesinin teklif metninden çıkarılmasını arz ve
teklif ederim. 16/01/2017
 Bedia Özgökçe Ertan Meral
Danış Beştaş
 Van Adana
Türkiye Büyük Millet Meclisi Başkanlığına
Görüşülmekte olan 447/Ek 1 sıra sayılı Türkiye
Cumhuriyeti Anayasası’nda Değişiklik Yapılmasına Dair Kanun Teklifi’nin 5’inci
maddesinin Anayasa’ya aykırı olduğu gerekçesiyle metinden çıkarılmasını arz
ederiz.
 Özgür Özel Engin
Altay Levent Gök
 Manisa İstanbul Ankara
 Nurhayat Altaca Kayışoğlu
 Bursa
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ ZEKERİYA BİRKAN (Bursa) –
Katılamıyoruz Başkanım. 
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Önerge üzerinde Manisa Milletvekili Sayın
Özgür Özel konuşacak. 
Buyurun Sayın Özel. (CHP sıralarından alkışlar)
ÖZGÜR ÖZEL (Manisa) – Sayın Başkan, değerli
milletvekilleri; hepinizi saygıyla selamlıyorum. 
Daha önce de bir kez ifade etmiştim. Bu kürsüye bir
milletvekilinin ilk kez geldiği günü size hatırlatmak isterim. Bu kürsüye ilk
kez milletvekili seçildiğimizde rozetimizi taktıktan, kaydımızı yaptırdıktan
sonra yemin töreni için geliriz. Geçmişinizde çok farklı kürsülerin çok mahir
bir hatibi olabilirsiniz, geldiğiniz bir örgütün, bir teşkilatın en kıdemlisi,
en kudretlisi olabilirsiniz, diksiyonunuz çok iyi olabilir, televizyon
programları yapıyor olabilirsiniz; 20 ciltlik kitabınız vardır ama son derece
basit bir metni eksiksiz tamamlamanın heyecanı, telaşı, yapamamanın kaygısı
vardır. Oradan buraya gelirken hiç kurumadığı kadar ağzınız kurumaya,
ayaklarınız dolaşmaya başlar. Kazasız belasız o metni okursanız, heyecanınızdan
bir şey olmaz da sıralara kadar varır genel başkanın elini sıkarsanız, o
dakikadan sonra üzerinizden büyük bir yük kalkar ve bir anda, sizi
yetiştirenleri, örneğin ilkokul öğretmeninizi hatırlarsınız; anneanneyi,
dedeyi, babaanneyi… Kendinden gurur duyma hâli değildir bu, onların sizinle
duyduğu gurura sevinme hâlidir. Çünkü bu ülkede, bu ülkenin kurucularının canı
kanı pahasına kurtardıkları ve kurdukları bu Mecliste çok önemli bir görevi,
yasamayı ve yürütmeyi bu ülkenin o yürekli, güzel, bazen mağdur, bazen fakir,
aç ama onurlu insanları adına yapacaksınızdır. Bu yapılan görevin, üzerinizdeki
yükü son derece ağırdır. Dürüstlük yemini etmişsinizdir namus ve şeref üzerine.
Bu yemin, yaptığınız tüm faaliyetleri, atacağınız oyu, söyleyeceğiniz sözü
bağlar. Anayasa’ya sadakat, İç Tüzük’e bağlılık, artık sizin için terk
edilmemesi gereken, onurunuz ve şerefinizle teminat altına almış olduğunuz
önemli metinlerdir. Boşuna metinler değildir, toplumsal bir mutabakatla
yazılmıştır. Geçmişten ders almıştır ama aşkın zamanlıdır, ileriye doğru
yazılmıştır. Ülkeler vardır yüz altmış yıldır aynı metinle -dokunmadan-
yönetilmenin gururunu taşırlar. Bize bu gururu yaşatmadılar, darbeler oldu,
metinler değişti ama burada yazan yazı “Egemenlik kayıtsız şartsız
milletindir.” Haziran 1919’dan beri, Amasya Tamimi’nden beri milletin gönlüne
yazıldı. Bu ağır yükü hep beraber taşıyoruz. Geçtiğimiz ilk turda yine 5’inci
maddede, yine Meclisin görevlerinde buraya çıkıp, 23 Nisan 1920’de bir
saraydan, saltanattan, bir aileden alınan egemenliğin buraya yani halkın ta
kendisine taşındığını söylemiştik. Bu madde, şimdi egemenliği buradan yani
halktan alıp bir başka saraya taşımak, seçilmişler yerine bir seçilmişin
atadıklarıyla ülkeyi yönetmek, o ki sizin yerinize kanun yapmak, denetiminizden
kaçmak ve bu ülkenin o ilkokul öğretmeninizin sizi yetiştirirken hayal bile
belki edemediği ama televizyonda gördüğünde gözyaşlarını tutamadığı bu önemli
görevi onun yerine yapmak yerine bunu vermek. Biz buna itiraz ettik, biz bunu
görünür kılmak istedik. Gecenin üçüydü, bir mahcubiyet vardı, bir karartma
vardı, televizyon yoktu, yayın yoktu, kimsenin haberi yoktu yapılmaya çalışılan
işten ve dedik ki: “Bu milletin kürsüsünü sembolik olarak burada korumaya
alıyoruz.” Alkışlarla başladık ancak yaşanmaması gereken şeyler yaşandı.
Hepimiz üzüldük, hepimiz yaşananlardan utandık, hepimiz kaygı duyduk. 
Bugün bu kürsüyü yine koruma altına alacağız, bu
kürsüyü milletvekilleri yine koruma altına alacak. Bu kez bu kürsüyü korumak
için arkadaşlarımı davet etmiyorum. Bugün bu kürsüyü korumak için burada oy
kullanacak olan 550 milletvekilinin bu kürsüyü vicdanlarına emanet ediyoruz.
(CHP sıralarından alkışlar) 
(Mikrofon otomatik cihaz tarafından kapatıldı) 
ÖZGÜR ÖZEL (Devamla) – Sayın Başkan… 
BAŞKAN – Bir dakika daha ek süre veriyorum Sayın Özel. 
Buyurun. 
ÖZGÜR ÖZEL (Devamla) – Bugün bu kürsüyü Cumhuriyet Halk
Partisi milletvekilleri gelip korumayacak. Bu kürsüyü korumak için sizi
yetiştiren öğretmenlerinizin, annenizin, babanızın, dedenizin, ninenizin daha
belki hiç doğmamış ama ileride evlattan çok seveceğinize hepimizin emin olduğu
torunlarınızın sizden beklentileri üzerine bir kutsal emanete ihanet etmek
yerine onu alıp da 1 Kasımda yetkiyi alıp dört yıl boyunca hakkını verip dört
yıl sonra açık bir alınla gidip emaneti millete teslim etmek yerine bugünkü bu
metinle bu emaneti bir başkalarına kullansın diye verip halkın karşısına
utançla çıkmamak için, gelecekte 23 Nisan 1920 Meclisinin torunları bu ülkenin
dört bir yanında dedeleriyle gurur duyuyorken siz de benzer bir gururu yaşayın
diye bugün bu irade teslimine “hayır” deyin. Meclis vicdanlarınıza emanettir
arkadaşlar.
Saygılar sunarım. (CHP sıralarından alkışlar)
BAŞKAN – Teşekkür ederim Sayın Özel.
MUSTAFA ELİTAŞ (Kayseri) – Sayın Başkan…
BAŞKAN – Sayın Elitaş…
MUSTAFA ELİTAŞ (Kayseri) – Sayın Başkan, “Bir milleti
ecdadınıza ihanet etmemek için, utanç yaşamamak için” diye…
ENGİN ALTAY (İstanbul) – “Etmeyin” dedi “Ediyorsunuz”
demedi.
MUSTAFA ELİTAŞ (Kayseri) - …AK PARTİ Grubunu töhmet
altında bırakan bir konuşma yapmıştır. İzin verirseniz sataşmadan söz almak
istiyorum.
BAŞKAN – Buyurun Sayın Elitaş. (AK PARTİ sıralarından
alkışlar)
VIII.- SATAŞMALARA İLİŞKİN KONUŞMALAR (Devam)
2.- Kayseri Milletvekili Mustafa Elitaş’ın, Manisa Milletvekili Özgür
Özel’in 447 ve 447’ye 1’inci Ek sıra sayılı Anayasa Değişiklik Teklifi’nin
5’inci maddesiyle ilgili önerge üzerinde yaptığı konuşması sırasında AK PARTİ
Grubuna sataşması nedeniyle konuşması
MUSTAFA ELİTAŞ (Kayseri) – Sayın Başkan, değerli
milletvekilleri; yüce heyetinizi saygıyla selamlıyorum.
Bu Anayasa Değişiklik Teklifi’ni 316 milletvekili
imzalarıyla Türkiye Büyük Millet Meclisine gönderdi. 
AYTUĞ ATICI (Mersin) – Sahte imza var. 
MUSTAFA ELİTAŞ (Devamla) - Nasıl ki Sayın Özgür Özel’in
burada oylamasını yaparken “hayır” oyu vereceğim diye ifade ederken kabinlere
girip “evet” oyu vermesini bekleyemezsek 316 milletvekilinin imzalarıyla
tescillediği bu Anayasa Teklifi’ne “hayır” oyu vermesi aslında ihanetle eşdeğer
bir durumdur. (AK PARTİ sıralarından alkışlar, CHP sıralarından gürültüler)
Onun için 316 milletvekilinin “evet” oylarıyla burada altına imza attığımız
Anayasa Değişiklik Teklifi’ne 316 milletvekilini “hayır”a teşvik etmek onları
ihanete teşvik etmektir. (AK PARTİ sıralarından alkışlar, CHP sıralarından
gürültüler) Nasıl ki Sayın Kılıçdaroğlu, bu Anayasa değişikliğine “hayır” diye
oy vereceği şeklinde kampanya yürütüyorsa Sayın Kılıçdaroğlu’ndan beyaz oy
beklemek kendine ihanet anlamına gelir. AK PARTİ milletvekillerinin imzalarıyla
verdiği teklife kırmızı oy vermek kendine ihanet etmek anlamına gelir.
MUHARREM ERKEK (Çanakkale) – Demokrasiye ihanet
ediyorsunuz.
MUSTAFA ELİTAŞ (Devamla) – Biz açıkça ifade ediyoruz.
Onun için, milletvekilleri özgür iradeleriyle imza attıkları teklife burada da
yine özgür iradeleriyle “evet” oyu kullanarak, beyaz oyu kullanarak tescil
edecektir.
Yüce heyetinizi saygıyla selamlıyorum. (AK PARTİ
sıralarından alkışlar, CHP sıralarından gürültüler)
BAŞKAN – Teşekkür ederim Sayın Elitaş. 
ÖZGÜR ÖZEL (Manisa) – Sayın Başkan… 
BAŞKAN - Sayın Özel… 
ÖZGÜR ÖZEL (Manisa) – 316 milletvekilini… 
BAŞKAN – Bir dakika Sayın Özel, bir sessizlik
sağlansın. 
Buyurun. 
ÖZGÜR ÖZEL (Manisa) – “316 milletvekilini ihanete
teşviktir.” cümlesini…
BAŞKAN – Siz de aynı şekilde onları başka türlü bir
ihanetle suçladınız. 
ÖZGÜR ÖZEL (Manisa) – Hayır. Ben, aslında şöyle, kürsü
hakkına saygımdan ve bir grup başkan vekilinin cevaplamaya muhtaç gördüğü bir
ifadeyi ifade ettiği anda kürsüyü almasını düşündüğümden itiraz etmedim. 
İLKNUR İNCEÖZ (Aksaray) – Sen “ihanet” diyeceksin,
“muhtaç” diyeceksin… 
ÖZGÜR ÖZEL (Manisa) – Oysa benim konuşurken söylediğim
söz tamamen bağlamından koparıldı ama ben kendisinin benim “İmza sahibi
milletvekillerini ‘hayır’a teşvik ihanete teşviktir.” cümlesinden...
BAŞKAN – Tamam size söz vereceğim ama Sayın Özel, sizin
söylediğiniz de yani ecdada varana kadar, varacak bir eleştiri ve bir tepki hoş
değildi açıkçası. 
ÖZGÜR ÖZEL (Manisa) – Hiç öyle bir şey demedim Başkan. 
BAŞKAN – Dediniz. 
MUSTAFA ELİTAŞ (Kayseri) – Yani “Onlara ihanet
etmeyin.” diyorsunuz. “Hayır” oyu verin, siz de sadık olun diyorsunuz.
BAŞKAN - Herkes kendi hür iradesiyle oyunu kullanıyor,
hiç kimsenin ipoteği altında değil. 
ÜNAL DEMİRTAŞ (Zonguldak) – Hür irade yok, sorun orada.
Zorluyorsunuz insanları açık oy kullanmaya.
BAŞKAN – Lütfen, sessiz olalım. 
Buyurun iki dakika. 
3.- Manisa Milletvekili Özgür Özel’in, Kayseri Milletvekili Mustafa
Elitaş’ın sataşma nedeniyle yaptığı konuşması sırasında şahsına sataşması
nedeniyle konuşması
ÖZGÜR ÖZEL (Manisa) – Sayın Başkan, değerli
milletvekilleri; bu kürsüye bilmiyorum ama tahmin ediyorum 800’üncü falan
çıkışım. Bu kürsüde çok polemik yaptım, zaman zaman maksadını, kastını aşan
sözler söylediğim oldu, incittiğimiz olmuştur, incindiğimiz olmuştur. Bugün bu
kürsüye gelirken ki kastım, üslubum, konuşmamın içeriği Sayın Elitaş’ın dediği
bağlamda değil. 
Sayın Elitaş, size şunu söyleyeyim:
Milletvekillerinizin attıkları imzada, metni görmeden imza attıklarını hepimiz
biliyoruz ama sizin dediğiniz doğru olsun, ben Elitaş’ın dediğine katılayım. 
MEHMET METİNER (İstanbul) – Biz neye imza attığımızı
biliyoruz.
ÖZGÜR ÖZEL (Devamla) – Eğer burada bu metnin kendisini
görerek, bilerek, emin olarak, vicdanı rahat olarak, yaptığı işin farkında
olarak, aldığı emanete ihanet etmediğini düşünen ve bunu, aldığı emaneti
birilerine teslim etmenin sorumluluğunu taşıyabilecek olan milletvekilleri
“evet” oyu verebilirler. Kendinden eminlerse eğer, grup başkan vekilleri
gruptan…
MEHMET ERDOĞAN (Gaziantep) - Biz kendimizden eminiz,
“evet” diyoruz, var mı diyeceğin? Allah Allah!
ÖZGÜR ÖZEL (Devamla) - …Başbakan gruptan, Cumhurbaşkanı
Başbakandan eminse eğer bir öz güven içinde, hepimizi utandırarak,
kıskandırarak gelirsiniz…
ABDULKADİR YÜKSEL (Gaziantep) - Kendi işine bak, kendi
işine bak!
BAŞKAN - Sayın milletvekilleri…
ÖZGÜR ÖZEL (Devamla) - …bu kabinin içine girersiniz,
oylarınızı atarsınız, sizin 316 oyu sandıkta görürüz, rakamlar konuşur, o zaman
siz haklı olursunuz. Ama buraya gözlemcileri koyup, çeteleleri tutturup
milletin yetki verdiği vekili baskı altına alarak bir iş yapıyorsanız ben
diyorum ki: Bu Meclisin yetkilerini vermeyi içine sindiremeyen varsa, kimse
çekinmesin, gereğini yapsın. Namusumuz ve şerefimiz üzerine içtiğimiz andın
gereği budur. 
(Mikrofon otomatik cihaz tarafından kapatıldı) 
ÖZGÜR ÖZEL (Devamla) - Aranızda yaptığınız anlaşmanın,
attığınız imzanın bir önemi yok. Önemli olan yemininiz. (CHP sıralarından
alkışlar)
BAŞKAN - Sayın Özel, teşekkür ederim. 
Sayın milletvekilleri…
MUSTAFA ELİTAŞ (Kayseri) - Sayın Başkan, Nisan ayında
zaten bu Anayasa teklifi… (CHP sıralarından sürekli alkışlar)
BAŞKAN - Duymuyorum sizi Elitaş, bir dakika, bir
gürültü kesilsin. [CHP sıralarından alkışlar, AK PARTİ sıralarından
alkışlar(!)] Sizi alkışlıyorlar Elitaş.
MUSTAFA ELİTAŞ (Kayseri) - Teşekkür ediyorum, çok
teşekkür ediyorum, sağ olun.
BAŞKAN - Ne güzel, herkes birbirini alkışladı.
Buyurun Elitaş, sizi dinliyorum.
MUSTAFA ELİTAŞ (Kayseri) - Sayın Başkanım,
biliyorsunuz, bu Anayasa değişiklik teklifi de Türkiye Büyük Millet Meclisinden
geçtiği takdirde zaten sahibine gidecek. Emaneti bize verenler, bu Anayasa
değişiklik teklifine halk ne karar verirse boynumuzun borcu. Emanetin sahibine
gitmekten korkamamaları gerektiğini düşünüyorum. 
Saygılar sunuyorum. (AK PARTİ sıralarından alkışlar)
BAŞKAN - Teşekkür ederim.
ÖZGÜR ÖZEL (Manisa) - Sayın Başkan…
BAŞKAN - Siz de yerinizden bir dakika…
ÖZGÜR ÖZEL (Manisa) - Sayın Başkanım, yapılan Anayasa
değişikliği eğer Meclisten -biz vicdanın hâkim olacağını bekliyoruz ve
geçmeyeceğini bekliyoruz ama- geçerse halk oylamasına sunulacak. Sayın Elitaş, halk
oylamasına sunulacak bu metin konusunda Cumhuriyet Halk Partisinin dirençli,
direngen ve halkla el ele kampanyasını o zaman görür. Ancak, bir tarihi
hatırlayalım, 12 Eylül 2010 tarihinde aynı inanmışlık, aynı adanmışlıkla
bunları söylüyor, halka bir metin götürüyor…
MUSTAFA ELİTAŞ (Kayseri) – Sayın Baykal Anayasa
Mahkemesine gitmeseydi değişmiyordu o iş.
ÖZGÜR ÖZEL (Manisa) - …onu çeşitli ittifaklarla
geçiriyor ve geçirdiğiniz o metin bu ülkenin Parlamentosunu bombalatıyordu. 
YILMAZ TUNÇ (Bartın) – O metin kalsın mı, değişsin mi?
BAŞKAN – Sayın Özel, toparlayın lütfen.
ÖZGÜR ÖZEL (Manisa) – Siz, o gün inandığınız,
adandığınız, halka götürüp, halkı ikna ettiğiniz metinle Fetullah Gülen terör
örgütünü bu ülkenin başına bela ettiniz. Bunu unutmayın. (CHP sıralarından
alkışlar)
İLKNUR İNCEÖZ (Aksaray) – Tamam, onu değiştiriyorum
işte.
BAŞKAN – Sayın Özel, teşekkür ederim.
AHMET YILDIRIM (Muş) – Sayın Başkan…
BAŞKAN – Sayın Yıldırım…
AHMET YILDIRIM (Muş) – Sayın Başkan, şu Meclis çatısı
altında son haftalarda en çok duyduğumuz kelime “halk iradesi, millet iradesi,
millî egemenlik.” Ancak, gelin görün ki sadece bir yere sandık kurmak orada
halkın iradesinin tecelli edeceği anlamına gelmez. Olağanüstü hâl koşulları, en
ufak hak arama yöntemlerinin orantısız güçlerle bastırılması, Meclise
şikâyetini bildirmeye, talebini, önerisini bildirmeye gelenlere karşı zırhlı
araçlarla, TOMA’larla, coplarla, gazlarla saldırıp ve bunun yanı sıra toplumsal
muhalefeti örgütleyebilecek, bütün toplumsal dinamikleri siyasi partilerin eş
genel başkanlarını, milletvekillerini tutuklayıp ondan sonra sanki her şey
güllük gülistanlık ve bütün demokratik koşullar varmış gibi yapmak ancak bir
kişinin, siyasi yapının kendisini kandırmasıdır diyorum. Özellikle kayıtlara
geçmesini istiyorum. (HDP sıralarından alkışlar)
ABDULKADİR AKGÜL (Yozgat) – Sen niye dışarıdasın?
BAŞKAN – Teşekkür ederim Sayın Yıldırım. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447 ve 447’ye
1’inci Ek) (Devam)
BAŞKAN - Sayın Özgür Özel’in konuştuğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
AYTUĞ ATICI (Mersin) – Biz daha fazlayız.
CEYHUN İRGİL (Bursa) – Sayın lütfen.
BAŞKAN – Karar yeter sayısı isteseydiniz sayardım,
usulü bilin. Lütfen… (AK PARTİ sıralarından alkışlar)
AYTUĞ ATICI (Mersin) – Hayır, efendim, biz daha
fazlayız.
BAŞKAN - Diğer önergeyi okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447 Ek 1 sıra sayılı
Kanun Teklifi’nin 5’inci maddesinin teklif metninden çıkarılmasını arz ve
teklif ederim. 16/01/2017
Bedia Özgökçe Ertan (Van) ve arkadaşları
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ ZEKERİYA BİRKAN (Bursa) –
Katılamıyoruz Başkanım.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkan. 
BAŞKAN – Önerge üzerinde Van Milletvekili Sayın Bedia
Özgökçe Ertan konuşacak. 
Buyurun Sayın Özgökçe Ertan. (HDP sıralarından
alkışlar)
BEDİA ÖZGÖKÇE ERTAN (Van) – Sayın Başkan, değerli
milletvekilleri ve değerli halkımız; hepinizi sevgi ve saygıyla selamlıyorum.
Dünyada örneği olmayan bir Anayasa değişikliği
teklifinin görüşmelerinin son turundayız. Bu tur son kez düşünmemiz için de son
fırsattır. Parlamenter rejimin yani halkın siyasal tercihlerinin yok edileceği
bir rejim… 80 milyonun geleceğini ve kaderini konuşuyor, oyluyoruz. Oy verirken
sizleri tekrar düşünmeye ve halkın sesini dinlemeye davet ediyorum. 
Değerli arkadaşlar, bir siyasi parti liderinin, tek bir
kişinin devletin tüm üst kademelerinde söz sahibi olduğu bir rejim getirilmek
istenmektedir. Bu rejimde Parlamento yok, denetim yok, hesap sorma yok, soru
sorma hakkı bile neredeyse yok. Bu sistemde istikrar adına otoriterlik var,
kalıcı OHAL var, ekonomik kriz var, işsizlik var. Parlamenter sistemlerde
muhalefet çok önemli bir unsurdur hepinizin bildiği gibi, çoğulculuğun
yansımasıdır; yetki almış temsilciler tüm halkın talep ve beklentilerini yerine
getirmeye, korumaya çalışır, çoğunluğun azınlığa tahakküm kurmasına itiraz eder
ama bu teklifle bu itirazlara da artık tahammül edilemediğini görüyoruz. İçi
boşaltılmış, denetim yetkileri elinden alınmış bir Meclis var çünkü teklife
göre istenen tek şey; her şey tek ses olacak ve o ses de tek bir kişiye ait
olacak. 
Geçtiğimiz hafta yapılan ilk tur görüşmelerinde,
Meclisin denetleme faaliyetlerine engel getirilmesine yönelik eleştirilerimizi
takiben hemen İç Tüzük’ün değiştirilmesine yönelik eleştirilerden anladığımız
şey, Meclisin akıbetinin de bizler açısından ne olacağı konusunda bir netlik
kazanmıştır. Yetkilerin Meclisten alınması da yetmeyecek, İç Tüzük
değişikliğiyle muhtemelen artık buradaki konuşmalar, eleştiriler de
olabildiğine engellenecek gibi görünüyor.
Değerli arkadaşlar, çok açıktır ki teklifi getirenler
ve teklif savunucuları Parlamentodan rahatsızdır. Yasama faaliyeti kapsamında
getirilen tüm düzenlemelere “evet” demeyenlerden rahatsızdır. Bunu şu ana kadar
ki bütün uygulamalardan da gördük ancak bu şekilde yasama faaliyetlerimizin,
denetim faaliyetlerimizin elimizden alınmasına biz olur vermeyeceğiz. Halka
karşı tarihsel sorumluluğu olan bizlerin görevi bir dayatmaya hep birlikte
karşı durmaktır. İnanıyoruz ki buna karşı çıkan diğer siyasal partilerden de
değerli milletvekilleri vardır. 
Yasama faaliyeti, üç günde tasarıyı Meclisten geçirmek
değildir. Tartışılmış, üzerinde müzakere sağlanmış yasa tasarılarına her zaman
katkı sunmaya hazırız ancak bir gece yarısı getirilen, halkın çıkarlarıyla
uyuşmayan, ihale peşinde koşan şirketleri daha da zengin etmek isteyen
düzenlemelere her daim itiraz edeceğiz, karşısında olacağız. 
Kadına şiddeti, çocuğun her türlü istismarını hak
gören, doğayı talan eden, Karadeniz yaylalarını betona çevirmek isteyen
uygulamalara “hayır” dedik, demeye de devam edeceğiz. Soru önergelerimize insan
aklıyla dalga geçen yanıtlar gönderen bakanlıklara inat, yazdığımız cümleyi
beğenmeyip önergelerimizi reddeden Meclis Başkanlığına inat yürütmeyi
denetlemek bizim görevimiz ve hakkımızdır.
Değerli arkadaşlar, Meclisi denetim faaliyetlerinden
yoksun bırakmak yüzlerce dernek kapatıldıktan sonra “Vurduk kapılarına kilidi
gitti, sıkıysa açın da görelim.” diyen bakış açısının yansımasıdır. Şu an için
Cumhurbaşkanının sadece gönül bağıyla bağlı olduğu iktidar partisi zaten
muhalefetin herhangi bir katkısına, herhangi bir değişikliğe izin vermiyor.
Araştırma komisyonlarında, ihtisas komisyonlarında ve Genel Kuruldaki
önerilerimizde her daim durum bu. Acaba Meclisten mi rahatsızsınız yoksa sizin
dışınızdaki siyasi partilerin varlığından mı rahatsızsınız, merak ediyoruz. 
Değerli arkadaşlar, parti grubumuzun Anayasa değişiklik
teklifinin ikinci tur oylamasındaki tavrı da ortadadır. Bu nedenle ben oylamaya
katılacak olan milletvekillerine tekrar çağrı yapmak istiyorum: Görüşlerinizin
dinlendiği, özgür bir siyasal rejim için, demokrasinin işlediği bir Meclis için
“hayır” deyin ve değerli kadın milletvekili arkadaşlarım, sesimizin
kesilmediği, eşit muamele gördüğümüz, her türlü saldırıya beraber “hayır”
diyebileceğimiz bir Meclis için “hayır” deyin. Sokakta, evde, toplumsal yaşamın
her alanında şiddete, tecavüze uğrayan kadınları hep birlikte savunmak için ve
kadın cinayetlerini önlemek için “hayır” deyin.
Değerli milletvekilleri, işçinin sömürülmediği, iş
cinayetlerine kurban gitmediği, işçilerin, emekçilerin insanca koşullarda
yaşayabileceği bir ülke için, toplumsal barışı sağlayabilmek, gencecik
insanların ailelerine tabut içinde dönmediği bir ülke için “hayır” deyin.
(Mikrofon otomatik cihaz tarafından kapatıldı)
BEDİA ÖZGÖKÇE ERTAN (Devamla) – Sayın Başkan, bir
dakika daha alabilir miyim?
BAŞKAN – Size ek süre veriyorum bir dakika.
Buyurun.
BEDİA ÖZGÖKÇE ERTAN (Devamla) – Teşekkür ediyorum Sayın
Başkan.
Karadeniz ormanlarının, Ege’nin zeytinliklerinin,
tarihî ve kültürel zenginliklerimizin oldubittilerle sermaye çevrelerine peşkeş
çekilmesine izin vermemek için bu teklife “hayır” deyin. 
Askerî, sivil, bürokratik darbeleri ve vesayeti, artık,
bu toplumun hafızasından silmek için “hayır” deyin. 
“Kötü bir işin en gizli şahidi vicdanınızdır.” der
Hazreti Ömer. Bir arada yaşayabildiğimiz bir Türkiye için vicdanlarınızın
sesini dinleyeceğinize inanıyorum. 12 Eylül darbe anayasasını sahiplenmeyen,
bunu reddeden ama tüm Türkiye toplumunu kapsayan yeni bir anayasayı hep
birlikte oluşturabilmek için hep birlikte “hayır” deyin.
Sevgi ve saygılarımı sunuyorum, teşekkür ediyorum.
BAŞKAN – Teşekkür ederim.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Sayın milletvekilleri, şimdi teklifin 5’inci maddesinin
gizli oylamasına başlıyoruz. 
Gizli oylamanın ne şekilde yapılacağını okuyorum:
Komisyon sırasındaki kâtip üyeler, Adana’dan başlayarak Denizli’ye kadar
-Denizli dâhil- ve Diyarbakır’dan başlayarak İstanbul’a kadar -İstanbul dâhil-
Hükûmet sırasındaki kâtip üyeler ise İzmir’den başlayarak Mardin’e kadar
-Mardin dâhil- ve Mersin’den başlayarak Zonguldak’a kadar -Zonguldak dâhil- adı
okunan milletvekilini ad defterinde işaretleyerek kendisine biri beyaz, biri
yeşil, biri de kırmızı olmak üzere üç yuvarlak pul ile bu oylamaya özel mühürlü
zarf verilecektir. Milletvekilleri, Başkanlık kürsüsünün sağında ve solunda yer
alan kabinlerden başka yerde oylarını kullanamayacaklardır. Vekâleten oy
kullanacak bakanlar da yerine oy kullanacakları bakanın ilinin bulunduğu
bölümde oylarını kullanacaklardır.
Bildiğiniz üzere, bu pullardan beyaz olanı kabul,
kırmızı olanı ret, yeşil olanı ise çekimser oyu ifade etmektedir. Oyunu
kullanacak sayın üye, adını ad defterine işaretlettikten ve kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra, kapalı
oy verme yerine girecek, oy olarak kullanacağı pulu burada zarfın içerisine
koyacak ve diğer iki pulu ise ıskarta kutusuna atacaktır. Bilahare, oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önüne konulan oy kutusuna atacaktır. Oylamada adı okunmayan
milletvekiline pul ve zarf verilmeyecektir.
Sayın kâtip üyelerimiz hazır. 
Evet, şimdi gizli oylamaya Adana ilinden başlıyoruz. 
(Oyların toplanmasına başlandı)
NURHAYAT ALTACA KAYIŞOĞLU (Bursa) – Sayın Bekir Bozdağ
girmedi kabine her zamanki gibi. 
ÖZGÜR ÖZEL (Manisa) – Sayın Bekir Bozdağ açık oy
kullandı, oyunu göstererek kullandı. 
(Oyların toplanmasına devam edildi)
ÖZGÜR ÖZEL (Manisa) – Salih Fırat kabine girmedi, oyunu
açık olarak kullandı, gösterdi. İçişleri Bakanı kabine girmedi. 
(Oyların toplanmasına devam edildi)
İBRAHİM ÖZDİŞ (Adana) – Sayın Bakanım Veysel Eroğlu da
açık kullandı, kabine girmedi. 
BAŞKAN – Sayın Özdiş, lütfen oylama düzenini bozmayın.
Sayın Özdiş, lütfen…
ÖZGÜR ÖZEL (Manisa) – Sayın Başkan, böyle iş olmaz. 
BARIŞ YARKADAŞ (İstanbul) – Sayın Başkan, hâlâ AKP
milletvekilleri açık oy kullanıyor. Sayın Veysel Eroğlu açık oy kullandı, Sayın
Ali Özkaya açık oy kullandı. 
BAŞKAN – Sayın milletvekilleri, lütfen, oylama
başlamıştır. Sayın Yarkadaş, Sayın Özdiş…
ALİ ÖZKAYA (Afyonkarahisar) – Size mi soracağız?
İstediğimiz gibi kullanırız, istediğimiz gibi kullanırız. İşinize bakın! 
OSMAN AŞKIN BAK (Rize) – İç Tüzük’e göre kullanıyoruz. 
BAŞKAN – Sayın milletvekilleri, tek sırayla lütfen oy
verin. Boşluğu boş bırakın, lütfen. 
BARIŞ YARKADAŞ (İstanbul) – İşte “Kullandım.” diyor,
arkadaşlar kaydetti. “Açık oy kullandın.” dediğimde Ali Özkaya “Sana mı
soracağım, evet, açık oy kullanıyorum.” dedi. “Açık oy kullanıyorum.” diyor.
Tüm Stenograf arkadaşlar bunu şu anda kaydediyorlar. 
BAŞKAN – Lütfen yerinize oturur musunuz Sayın Yarkadaş,
Sayın Özdiş. Düzeni bozuyorsunuz, lütfen. Çalışma düzenini bozmayın lütfen. 
(Oyların toplanmasına devam edildi)
KEMAL ZEYBEK (Samsun) – Sayın milletvekilleri, size
halkımız açık oy kullansın diye mi oy verdi, oylarınızı gizli kullanınız. 
(Oyların toplanmasına devam edildi)
ÖZGÜR ÖZEL (Manisa) – Sayın Uğur Aydemir arkasındaki
arkadaşa oyunu gösterdi, bir de şakalaştılar üstüne. 
(Oyların toplanmasına devam edildi)
ÖZGÜR ÖZEL (Manisa) – Kasım Gürpınar kabine girmedi,
oyunu açık olarak kullandı. 
AYDIN USLUPEHLİVAN (Adana) – Avrupa Birliğinden sorumlu
Bakanımız da oyunu açık kullandı. 
ÖZGÜR ÖZEL (Manisa) – Şamil Tayyar açık oy kullandı. 
(Oyların toplanmasına devam edildi)
ÖZGÜR ÖZEL (Manisa) – Sayın Ömer Çelik açık oy
kullandı, geçtiğimiz turlarda kapalı kullanıyordu.
(Oyların toplanmasına devam edildi)
ÖZGÜR ÖZEL (Manisa) – Volkan Bozkır açık olarak
kullandı.
(Oyların toplanmasına devam edildi)
ÖZGÜR ÖZEL (Manisa) – Hurşit Yıldırım açık olarak kullandı.

(Oyların toplanmasına devam edildi)
BAŞKAN – Oyunu kullanan sayın milletvekilleri sol
tarafımdaki boşluğu açık bıraksınlar lütfen.
(Oyların toplanmasına devam edildi)
ÖZGÜR ÖZEL (Manisa) – Tekirdağ Milletvekili Ayşe Doğan
açık olarak kullandı.
(Oyların toplanmasına devam edildi)
ÖZGÜR ÖZEL (Manisa) – Mustafa Şentop şaşırtmadı ve yine
açık olarak kullandı, göstererek kullandı.
(Oyların toplanmasına devam edildi)
ÖZGÜR ÖZEL (Manisa) – Veysel Eroğlu açık olarak
kullandı. 
(Oyların toplanmasına devam edildi)
ONURSAL ADIGÜZEL (İstanbul) – Antalya Milletvekili
Mustafa Köse kabine girmeden kullandı oyunu.
(Oyların toplanmasına devam edildi)
MUHARREM ERKEK (Çanakkale) – Gizli oy kullanmak
anayasal bir yükümlülüktür ama AKP milletvekillerinin tamamı kabine girmeden oy
kullanıyor ve Meclis Başkan Vekili de “Kabine girin.” diye uyarmıyor.
OSMAN AŞKIN BAK (Rize) – Oyumuzu gizli kullanıyoruz AK
PARTİ olarak. Anayasa'ya uygun olarak kullanıyoruz, İç Tüzük’e göre
kullanıyoruz.
ÖZGÜR ÖZEL (Manisa) – Sayın Başkan, kabinlere
girmeyenleri uyarsanıza. Kabinlere girmiyorlar.
BAŞKAN – Sayın milletvekilleri, lütfen bağırmayın,
lütfen yüksek sesle konuşmayın. Şu anda oylama yapılıyor, bir düzen içinde
yapılması için çaba sarf ediyoruz. Tek sıra hâlinde milletvekillerimiz de oylarını
kullanıyorlar, lütfen. 
OSMAN AŞKIN BAK (Rize) – Arkadaşlar kabine giriyor, çok
güzel. 
MUHARREM ERKEK (Çanakkale) – Ama, Sayın Başkan, gizli
oy anayasal bir yükümlülüktür. Uyarmıyorsunuz milletvekillerini. 
BAŞKAN – Şu anda bir karmaşa yok, gayet güzel oy
kullanılıyor, lütfen. 
OSMAN AŞKIN BAK (Rize) – Evet, İç Tüzük’e uygun olarak
kullanıyoruz, çok güzel arkadaşlar, devam ediniz. 
ADNAN GÜNNAR (Trabzon) – Bütün AK PARTİ kabinde. 
(Oyların toplanmasına devam edildi)
BAŞKAN – Yavaş sohbet edin sayın milletvekilleri,
düzeni bozmayalım.
(Oyların toplanmasına devam edildi)
ÖZGÜR ÖZEL (Manisa) – Sayın Metin Külünk açık oy
kullandı. 
OSMAN AŞKIN BAK (Rize) – İç Tüzük’e uygun olarak
kullandı Metin Ağabey. Bravo Metin Ağabey.
GÖKCEN ÖZDOĞAN ENÇ (Antalya) – Doğru söylemiyor Sayın
Başkan, hepsini gizli kullanıyoruz.
BAŞKAN – Sayın Özgür Özel, lütfen, burada bazı
arkadaşların, milletvekillerinin isimlerini sayarak “Açık oy kullandı.”,
“Kapalı oy kullandı.” diye bir açıklama yapmayın. Bütün milletvekilleri usulüne
göre oyunu kullanıyor. Ben buradan görmüyorum ne oy kullandıklarını örneğin.
Siz oradan nasıl görüyorsunuz?
DİDEM ENGİN (İstanbul) – Bakmadığınız için
görmüyorsunuz.
ÖZGÜR ÖZEL (Manisa) – Nasıl görmüyorsun?
HAYDAR AKAR (Kocaeli) – Niye görmüyorsun?
ONURSAL ADIGÜZEL (İstanbul) – Sayın Başkan, baksanız
görürsünüz.
BAŞKAN - Buyurun, devam edin.
OSMAN AŞKIN BAK (Rize) – Evet, İç Tüzük’e uygun olarak
kullanıyoruz arkadaşlar AK PARTİ olarak, çok güzel, bravo.
(Oyların toplanmasına devam edildi)
ONURSAL ADIGÜZEL (İstanbul) – Fatih Şahin kabine
girmeden kullandı oyunu.
(Oyların toplanmasına devam edildi)
ONURSAL ADIGÜZEL (İstanbul) – İbrahim Halil Yıldız
kabine girmeden oy kullandı. Akif Çağatay Kılıç kabine girmeden oy kullandı. 
GENÇLİK VE SPOR BAKANI AKİF ÇAĞATAY KILIÇ (Samsun) –
Doğru söylemiyorsun ya da gözlerin görmüyor.
(Oyların toplanmasına devam edildi)
İBRAHİM ÖZDİŞ (Adana) – Sağlık Bakanı yine girmedi.
(Oyların toplanmasına devam edildi)
CEMAL OKAN YÜKSEL (Eskişehir) – Vedat Demiröz girmedi.
ONURSAL ADIGÜZEL (İstanbul) – Sema Ramazanoğlu kabine
girmeden oy kullandı.
MUHAMMET RIZA YALÇINKAYA (Bartın) – Belma Satır kabine
girmedi.
GÖKCEN ÖZDOĞAN ENÇ (Antalya) – Doğru söylemiyor.
(Oyların toplanmasına devam edildi)
HAYDAR AKAR (Kocaeli) – Osman Boyraz kabine girmedi.
BARIŞ YARKADAŞ (İstanbul) – Osman Boyraz da kabine
girmedi.
BAŞKAN – Evet, sayın milletvekilleri, lütfen…
Sayın milletvekilleri, gerçekten çok gürültü
yapıyorsunuz.
(Oyların toplanmasına devam edildi)
HAYDAR AKAR (Kocaeli) – Erkan Kandemir kabine girmedi.
BAŞKAN – Tamam, ara vereceğim bu maddeden sonra bir
sabredin, tamam.
(Oyların toplanmasına devam edildi)
HAYDAR AKAR (Kocaeli) – Burhan Kuzu kabine girmedi.
(Oyların toplanmasına devam edildi)
HAYDAR AKAR (Kocaeli) – Temizlik yapıyor, içeri girip
oy kullanmıyor. Temizleme orayı ya.
GÖKCEN ÖZDOĞAN ENÇ (Antalya) – Doğru söylemiyor.
HAYDAR AKAR (Kocaeli) – İlknur İnceöz temizlik yapıyor
ama kabine girmiyor, oradaki pusulaları temizliyor, kabindeki.
MEVLÜT DUDU (Hatay) – Kabine girmiyor, bir de oraları
temizliyor. Ayıp, ayıp, grup başkan vekilisin bir de! Bırak bari başka biri
yapsın. 
(Oyların toplanmasına devam edildi)
CEMAL OKAN YÜKSEL (Eskişehir) – Cahit Bey, sen bari
kapalı kullan ya. Cahit Özkan da…
(Oyların toplanmasına devam edildi)
HAYDAR AKAR (Kocaeli) – Naci Ağbal, Maliye Bakanı açık
oy kullandı, kabine girmedi.
(Oyların toplanmasına devam edildi)
CEMAL OKAN
YÜKSEL (Eskişehir) – Engin Altay kabine girdi ve özenle kapattı.
Bülent Turan,
müdahale etme kabine!
BAŞKAN – Sayın
milletvekilleri, lütfen, oyunu kullananlar kürsünün önünü boşaltsınlar. 
HAYDAR AKAR
(Kocaeli) – Bülent Turan Engin Altay’a bakıyor.
Grup Başkan
Vekili Bülent Turan kabine girmedi.
(Oyların
toplanmasına devam edildi)
AHMET AKIN
(Balıkesir) – Hiçbiri girmedi, vallahi hiçbiri girmedi.
HAYDAR AKAR
(Kocaeli) – Süreyya Sadi Bilgiç kabine girmedi.
Hakan Çavuşoğlu
kabine girmedi.
HAKAN ÇAVUŞOĞLU
(Bursa) – Hakan Çavuşoğlu oyunu Tüzük’ün gösterdiği şekilde, gizli bir
mahiyette kullandı. 
CEMAL OKAN
YÜKSEL (Eskişehir) – Açık mı kullandın, kapalı mı Hakan?
HAKAN ÇAVUŞOĞLU
(Bursa) – Hakan Çavuşoğlu en güzel oyunu kullandı.
(Oyların
toplanmasına devam edildi)
ONURSAL ADIGÜZEL (İstanbul) – Şahin Tin kabine girmeden
oy kullandı, açık kullandı oyunu. 
BAŞKAN – Sayın milletvekilleri, lütfen… 
(Oyların toplanmasına devam edildi) 
HAYDAR AKAR (Kocaeli) – Halis Dalkılıç oyunu açık
kullandı, kabine girmedi. 
BAŞKAN – Bütün milletvekillerimizin adı okundu.
HALİS DALKILIÇ (İstanbul) – Anayasa’ya uygun kullandı. 
HAYDAR AKAR (Kocaeli) – Seni tutanaklara geçiriyorum
kullandığına dair. 
BAŞKAN – Adı okunmayan sayın milletvekili var mı? (AK
PARTİ sıralarından “Var, var.” sesleri)
“Adı okunmayan…” “Oy kullanmayan” demedim, “adı
okunmayan” dedim. 
(Oyların toplanmasına devam edildi) 
BAŞKAN – Sayın kâtip üyeler oylarını kullandılar mı
acaba?
Oyunu kullanmayan sayın milletvekili var mı?
GÖKCEN ÖZDOĞAN ENÇ (Antalya) – Var Sayın Başkan.
PERVİN BULDAN (İstanbul) – Cezaevindeler.
BAŞKAN - Lütfen.
BURCU ÇELİK (Muş) – Var Sayın Başkan: Selahattin
Demirtaş, Figen Yüksekdağ, Nursel Aydoğan, Gülser Yıldırım, Besime Konca,
Çağlar Demirel, Ferhat Encu, Nihat Akdoğan, Abdullah Zeydan, İdris Baluken.
AHMET HAMDİ ÇAMLI (İstanbul) – Yasin Börü mezarda,
Fethi Sekin mezarda, Aydın Muştu mezarda.
BURCU ÇELİK (Muş) – Şov, şov, şov.
BAŞKAN – Sayın milletvekilleri…
AHMET HAMDİ ÇAMLI (İstanbul) – Hikmet Fidan mezarda,
Deryan Aktert mezarda, Muhammed Safitürk mezarda. 
BAŞKAN – Sayın Çamlı…
HİŞYAR ÖZSOY (Bingöl) – Ya otur, ayıp, ayıp, otur.
BURCU ÇELİK (Muş) – İş yapıyorsun, iş yapıyorsun.
HAYDAR AKAR (Kocaeli) – Şovmen.
AHMET HAMDİ ÇAMLI (İstanbul) – Dolmabahçe şehitleri
mezarda, Kayseri şehitleri mezarda, Merasim Sokak şehitleri mezarda, Kızılay
şehitleri mezarda. (AK PARTİ sıralarından alkışlar) 
BAŞKAN – Sayın Çamlı, lütfen.
ÖZNUR ÇALIK (Malatya) – Kalbimizde, kalbimizde.
BURCU ÇELİK (Muş) – Kimin yüzünden? Kimin yüzünden?
ÖZNUR ÇALIK (Malatya) – Sizin yüzünüzden.
HÜDA KAYA (İstanbul) – Provokatörlük yapıyorsunuz.
Saygısız!
HİŞYAR ÖZSOY (Bingöl) – İdris Baluken hepsini katletti
tabii, değil mi?
BURCU ÇELİK (Muş) – Kimin politikaları yüzünden? Kimin
savaş politikaları yüzünden?
BAŞKAN – Sayın milletvekilleri, lütfen.
HİŞYAR ÖZSOY (Bingöl) – Seviyeye bak.
İLKNUR İNCEÖZ (Aksaray) – Terörle mücadele…
HİŞYAR ÖZSOY (Bingöl) – Terörle mücadele. O hücrelerin
içine yakında siz gireceksiniz, bekleyin.
HAKAN ÇAVUŞOĞLU (Bursa) - Siz çok beklersiniz bizim
girmemizi oraya.
BURCU ÇELİK (Muş) – On beş yıldır kim yönetiyor bu
ülkeyi? Ben mi yönetiyorum, sen mi yönetiyorsun? 
İLKNUR İNCEÖZ (Aksaray) – Terörle mücadele. PKK
destekçileri, terör sözcüleri…
BURCU ÇELİK (Muş) – On beş yıldır iktidar olan
sizsiniz, biz değiliz.
HİŞYAR ÖZSOY (Bingöl) – Utanma yok ya.
ABDULHAMİT GÜL (Gaziantep) - Sırtınızı PKK’ya
dayamayacaksınız, “PKK terör örgütü” diyeceksiniz.
İLKNUR İNCEÖZ (Aksaray) – PKK’ye söyleyeceksin bunları.
BAŞKAN – Sayın Çelik, lütfen.
BURCU ÇELİK (Muş) – Bu ülkenin huzur ve barışı için
çalışan bir partiyiz biz, bunun ötesine geçemeyeceksiniz.
BAŞKAN – Sayın Çelik…
HİŞYAR ÖZSOY (Bingöl) – Hepiniz FETÖ’cüsünüz, hadi
oradan.
ABDULHAMİT GÜL (Gaziantep) – Sen oradan hadi,
terbiyesiz.
BURCU ÇELİK (Muş) – Barış dilimizden, barış
sözlerimizden asla vazgeçmeyeceğiz, asla.
MEHMET MUŞ (İstanbul) – PKK’ya söyleyin bunları.
ÖZNUR ÇALIK (Malatya) – PKK’ya söyleyeceksin bunları.
BAŞKAN – Başkalarına da bazı şeyleri söyleme hakkını
tanıyın, kızmayın, lütfen.
BURCU ÇELİK (Muş) – Başka bir şey benim söylediğim şey.
HİŞYAR ÖZSOY (Bingöl) – Vallahi bu Meclis kapansın
gerçekten ya, bu Meclis kapansın.
BAŞKAN – O da aynı, kendi bildiğine göre onu söyledi,
siz başka bir şey söylediniz, lütfen.
MİZGİN IRGAT (Bitlis) – Bu Meclisin vekillerinin
isimlerini sayıyor, onlar vekiller, bu Meclisin üyeleri.
HİŞYAR ÖZSOY (Bingöl) – Kayıtlara geçsin, bu Meclise
gerek yok, gerçekten kapansın.
BURCU ÇELİK (Muş) – Karşılığı bu değil ama Sayın
Başkan. Toplumu da bu şekilde ayrıştırıyorlar, bu dille.
HÜDA KAYA (İstanbul) – Tetikçiliktir bu yapılanlar.
ENGİN ALTAY (İstanbul) – Sayın Başkan, herkes oyunu
kullandı.
HÜDA KAYA (İstanbul) – Herkes kullanmadı.
(Oyların toplanmasına devam edildi)
BAŞKAN – Bir beş dakika daha süre vereyim.
VELİ AĞBABA (Malatya) – Niye? Gelmeyen mi var?
BAŞKAN – Son beş dakika süreyi başlatıyorum. 
HAYDAR AKAR (Kocaeli) – Sırada bekleyen yok Sayın
Başkan. 
AHMET HALUK KOÇ (Ankara) – Sırada bekleyen yok Başkan. 
ENGİN ALTAY (İstanbul) – Böyle bir usul yok.
BAŞKAN – Böyle başladık, böyle gidelim sayın
milletvekilleri.
HAYDAR AKAR (Kocaeli) – Ama sırada bekleyen yok.
AHMET HALUK KOÇ (Ankara) – Davetiye çıkartacak hâl yok.

BAŞKAN – Sayın Koç, ben idare etmesini biliyorum,
yardımınıza ihtiyacım yok, teşekkür ederim.
HAKAN ÇAVUŞOĞLU (Bursa) – Sayın Başkanım, kâtip üyeler
kullanmadı. 
BAŞKAN – Oyunu kullanmayan kâtip üyeler varmış, lütfen
kullansınlar.
(Oyların toplanmasına devam edildi)
TACETTİN BAYIR (İzmir) – Başkanım, sırada insan mı var,
neyi bekliyoruz?
BAŞKAN – Sizi ilgilendirmiyor. (AK PARTİ sıralarından
alkışlar, CHP sıralarından “Aaa” sesleri)
VELİ AĞBABA (Malatya) – Ne ilgilendirmiyor? Burası
babanızın çiftliği mi sizin? 
BAŞKAN – Süre verdim, onu bekliyoruz.
VELİ AĞBABA (Malatya) – Burası babanızın çiftliği mi
sizin? Hayret bir şey!
BAŞKAN – Terbiyeli konuş benimle! 
VELİ AĞBABA (Malatya) – Hayret bir şey! 
BAŞKAN – Benim ailemin fertlerini karıştırma, benimle
terbiyeli konuş! 
VELİ AĞBABA (Malatya) – Sen terbiyeli konuş!
BAŞKAN – Sus! (AK PARTİ ve CHP sıralarından gürültüler)
VELİ AĞBABA (Malatya) – Sen sus! Sen sus! Babanın
çiftliği mi burası? Karşında milletvekili var senin! 
BAŞKAN – Tamam sayın milletvekilleri… 
VELİ AĞBABA (Malatya) – Babanızın çiftliği mi? Hayret
bir şey! Karşında milletvekili var, “sus” diyemezsin!
BAŞKAN – Bu ne demek ya? “Babanın çiftliği mi?” Sen
kimsin bu lafı bana ediyorsun, kimsin sen!
VELİ AĞBABA (Malatya) – Sen kimsin! Sen kimsin! Adam gibi
soru soruyoruz sana. (AK PARTİ sıralarından gürültüler) 
HİLMİ BİLGİN (Sivas) – Provoke etme, provoke etme Genel
Kurulu! 
İLKNUR İNCEÖZ (Aksaray) – Provakatör Veli Ağbaba. 
VELİ AĞBABA (Malatya) – Terbiyesizsin! Hayret bir şey,
hayret bir şey!
BAŞKAN – Dua et ki oylama var, dua et oylama var. 
NURHAYAT ALTACA KAYIŞOĞLU (Bursa) – Bir Meclis Başkan
Vekiline yakışmıyor “Sana ne!” “Sana ne!” 
VELİ AĞBABA (Malatya) – Şu üsluba bak. Sen Başkan
Vekilisin, milletvekiliyle böyle konuşulur mu? 
MUHARREM ERKEK (Çanakkale) – Vekilimiz size bir soru
soruyor Sayın Başkan, böyle mi cevap verilir? 
(AK PARTİ sıralarından “Adam ol, otur yerine.” sesi) 
VELİ AĞBABA (Malatya) – Adam olmayan sizsiniz!
Terbiyeli konuşun. 
YILMAZ TUNÇ (Bartın) – Saygısız! 
VELİ AĞBABA (Malatya) – Saygısız sensin! Saygısız
sensin! 
FUAT KÖKTAŞ (Samsun) – Ağzından çıkanı az kulağın
duysun lan! Milletvekili misin, soytarı mı be! 
VELİ AĞBABA (Malatya) – Soytarı sensin! Soytarı sensin!
Terbiyesiz sensin! Soytarı sensin! 
BAŞKAN – Böyle bir argo konuşma duymadım ömrümde.
Burası Meclis, sanki sokakta kavga ediyor benimle. 
VELİ AĞBABA (Malatya) – Şuna müdahale etsene Sayın
Elitaş, müdahale etsene, küfrediyor! 
FUAT KÖKTAŞ (Samsun) – Adam ol! 
VELİ AĞBABA (Malatya) – Yaşından başından utan! 
MUSTAFA ELİTAŞ (Kayseri) – Neyine müdahale edeyim ya?
Hayır, müdahale edeyim diye uğraşıyorum ama sen sussan müdahale edeceğiz.
Hakaret ediyorsun, “Müdahale et.” diyorsun. 
MURAT BAYBATUR (Manisa) – Bir bayana nasıl böyle
konuşur? 
FUAT KÖKTAŞ (Samsun) – İstediğini söyleyeceksin oradan
değil mi edepsiz! 
VELİ AĞBABA (Malatya) – “Soytarı” diyenin Allah
belasını versin! Allah kahretsin onu, “soytarı” diyeni! 
YILMAZ TUNÇ (Bartın) – Çok saygısızsın sen ya! 
VELİ AĞBABA (Malatya) – Saygısız sensin! Saygısız
sensin! 
FUAT KÖKTAŞ (Samsun) – Senin kabahatin yok, sahibinin
kabahati var! 
MUSTAFA ELİTAŞ (Kayseri) – Tek başına… Helal olsun sana
ya! 
BAŞKAN – Sayın Elitaş, lütfen oturur musunuz. 
MURAT BAYBATUR (Manisa) – Bir bayana böyle konuşulur
mu? 
HAYDAR AKAR (Kocaeli) – Ne dedi bir bayana ya, ne dedi?
“Babanın çiftliği mi?” dedi. Ne dedi? 
YILMAZ TUNÇ (Bartın) – Çok saygısız ya! Ayıp ya! 
HAYDAR AKAR (Kocaeli) – Bayanmış, bayanmış! “Babanın
çiftliği mi?” demenin neresi hakaret arkadaşlar? 
BAŞKAN – Sayın Tunç… Sayın Tunç… 
FUAT KÖKTAŞ (Samsun) – Zaten şov yapmak istiyor ya, şov
yapmak istiyor. 
TACETTİN BAYIR (İzmir) – Sayın Başkan, sizin tutumunuz
gerdi burayı, sizden kaynaklandı. 
BAŞKAN – Sayın milletvekilleri, oy verme işlemi ve
süresi tamamlanmıştır. 
Lütfen oy kutularını kaldıralım. 
(Oyların ayrımı yapıldı)
BAŞKAN – Sayın
milletvekilleri, Türkiye Cumhuriyeti Anayasasında Değişiklik Yapılmasına Dair
Kanun Teklifi’nin 5’inci maddesinin gizli oylama sonucunu okuyorum:
“Kullanılan oy
sayısı : 486
Kabul : 342
Ret : 140
Çekimser : Yok
Boş : 4
Geçersiz : Yok
 Kâtip
Üye Kâtip Üye
 Emre
Köprülü Sema Kırcı
 Tekirdağ Balıkesir”
Böylelikle
5’inci madde de kabul edilmiş oldu.
Sayın milletvekilleri, birleşime yirmi beş dakika ara
veriyorum. 
Kapanma Saati: 00.26
BEŞİNCİ OTURUM
Açılma Saati:
00.54
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 61’inci Birleşiminin Beşinci Oturumunu açıyorum.
447 sıra sayılı Kanun Teklifi’nin ikinci tur
görüşmelerine devam ediyoruz. 
Komisyon yerinde. 
Hükûmet yerinde.
Şimdi teklifin 6’ncı maddesini okutuyorum: 
MADDE 6- 2709
sayılı Kanunun 98 inci maddesi aşağıdaki şekilde değiştirilmiş ve kenar başlığı
metinden çıkarılmıştır.
“MADDE 98- Türkiye Büyük Millet Meclisi; meclis araştırması, genel
görüşme, meclis soruşturması ve yazılı soru yollarıyla bilgi edinme ve
denetleme yetkisini kullanır.
Meclis araştırması, belli bir konuda bilgi edinmek için yapılan
incelemeden ibarettir. 
Genel görüşme, toplumu ve Devlet faaliyetlerini ilgilendiren belli bir
konunun Türkiye Büyük Millet Meclisi Genel Kurulunda görüşülmesidir.
Meclis soruşturması, Cumhurbaşkanı yardımcıları ve bakanlar hakkında 106
ncı maddenin beşinci, altıncı ve yedinci fıkraları uyarınca yapılan
soruşturmadan ibarettir.
Yazılı soru; yazılı olarak en geç onbeş gün içinde cevaplanmak üzere
milletvekillerinin, Cumhurbaşkanı yardımcıları ve bakanlara yazılı olarak soru
sormalarından ibarettir.
Meclis araştırması, genel görüşme ve yazılı soru önergelerinin verilme
şekli, içeriği ve kapsamı ile araştırma usulleri Meclis İçtüzüğü ile
düzenlenir.”
BAŞKAN – Sayın
milletvekilleri, 6’ncı madde üzerinde beşi aynı mahiyette olmak üzere
yedi önerge vardır. 
İlk okutacağım
beş önerge aynı mahiyettedir, okutuyorum:
Türkiye Büyük
Millet Meclisi Başkanlığına
Görüşülmekte olan 447'ye 1’inci Ek sıra sayılı Kanun
Teklifi’nin 6’ncı maddesi ile 2709 sayılı Kanun’un değiştirilen 98’inci
maddesinin dördüncü fıkrasında yer alan "fıkraları" ibaresinin
"fıkra hükümleri” olarak değiştirilmesini arz ve teklif ederiz.
 Ramazan
Can
 Kırıkkale
RAMAZAN CAN
(Kırıkkale) – Geri çekiyorum Başkan. 
BAŞKAN – Sayın
Ramazan Can önergesini geri aldı. 
Aynı mahiyetteki
diğer önergenin imza sahibi:
 Ali Ercoşkun 
 Bolu
ALİ ERCOŞKUN
(Bolu) – Geri çekiyorum Sayın Başkan. 
BAŞKAN – Sayın
Ali Ercoşkun önergesini geri aldı. 
Aynı mahiyetteki
diğer önergenin imza sahibi:
 Yılmaz Tunç
 Bartın
YILMAZ TUNÇ
(Bartın) – Geri alıyorum Başkan. 
BAŞKAN – Sayın
Yılmaz Tunç önergesini geri aldı. 
Aynı mahiyetteki
diğer önergenin imza sahibi:
 Osman Aşkın Bak
 Rize
OSMAN AŞKIN BAK (Rize) – Geri çekiyorum.
BAŞKAN – Sayın Osman Aşkın Bak önergesini geri aldı.
Aynı mahiyetteki diğer önergenin imza sahibi:
 Halil Eldemir
 Bilecik 
HALİL ELDEMİR (Bilecik) – Geri çekiyorum.
BAŞKAN - Sayın Halil Erdemir önergesini geri aldı.
Diğer önergeleri okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447 Ek 1 sıra sayılı
Kanun Teklifi’nin 6’ncı maddesinin teklif metninden çıkarılmasını arz ve teklif
ederim. 
 İbrahim Ayhan Meral
Danış Beştaş
 Şanlıurfa Adana
Türkiye Büyük Millet Meclisi Başkanlığına
Görüşülmekte olan 447/Ek 1 sıra sayılı Türkiye
Cumhuriyeti Anayasası’nda Değişiklik Yapılmasına Dair Kanun Teklifi’nin 6’ncı
maddesinin Anayasa’ya aykırı olduğu gerekçesiyle metinden çıkarılmasını arz
ederiz.
 Özgür Özel Engin
Altay Levent Gök
 Manisa İstanbul Ankara
 Nurhayat Altaca Kayışoğlu
 Bursa
BAŞKAN – Komisyon önergeye katılıyor mu?
ANAYASA KOMİSYONU SÖZCÜSÜ YUSUF BAŞER (Yozgat) -
Katılmıyoruz Başkanım.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN – Önerge üzerinde Bursa Milletvekili Sayın
Nurhayat Altaca Kayışoğlu konuşacak. 
Buyurun Sayın Altaca Kayışoğlu. (CHP sıralarından
alkışlar)
NURHAYAT ALTACA KAYIŞOĞLU (Bursa) – Sayın Başkan,
değerli milletvekilleri; 447 sıra sayılı Anayasa Değişikliği Teklifi’nin 6’ncı
maddesi üzerinde söz almış bulunuyorum. 
Bu teklifle ilgili olarak Sayın Cumhurbaşkanı üç gün
önce dedi ki: “Bu Anayasa değişikliğinin yürürlüğe girmesi ülkemize doping
etkisi yapacaktır.” Sayın Cumhurbaşkanına bu tanımlama için teşekkür ediyorum.
Gerçekten bu teklif hayatımıza girdiğinden beri hiçbir akademisyen, hiçbir
hukukçu, hiçbir vekil böyle cuk oturan bir tanımlama yapmamıştı. Bence de bu
Anayasa değişikliği gerçek anlamıyla bir dopingdir. Siyasete, spor
literatüründeki gibi ahlak ve yasa dışı olarak tanımlanan bir doping etkisi
yapacaktır. (CHP sıralarından alkışlar) Doping, sportif performansı artırmak
amacıyla yasaklanmış ve vücuda yabancı maddelerin kullanılması ya da herhangi
bir maddenin anormal miktarlarda tüketilmesi olarak tanımlanıyor çünkü. Bu
Anayasa değişikliğiyle de yapılan aynı şeydir. Ülkemize tamamen yabancı,
kültürümüzle uzaktan yakından ilgisi olmayan, tek adamcı; kardeşliğimizi bozan,
yetkileri anormal bir şekilde tek bir kişiye veren, olağanüstü koşullarda
normal dışı yollarla hazırlanıp dayatılan bu teklif Anayasa’ya aykırıdır,
cennet vatanımızın çanına ot tıkamaktadır. Bakın, doping çarpıntı yapar değerli
milletvekilleri. Bu teklifi Meclise getirdiğiniz günden beri ülkemizde ortaya
çıkan ekonomik, sosyal ve siyasal sonuçlardan da gördüğümüz üzere yüksek
tansiyon yapar; doping sinirlilik yapar hatta ve hatta, kalp krizi sonucu ölüme
neden olur. Bizim dopinge değil, bizim normalleşmeye ihtiyacımız var değerli
milletvekilleri. (CHP sıralarından alkışlar) Hele hele üzerinde konuştuğumuz
madde Meclisi canlı bombaya çeviren, kendi kendini imha eden bir maddedir. Bu
maddeyle, Meclisin tek etkili denetim yolu olan gensoruyu kaldırıyorsunuz.
“Cumhurbaşkanına siyasi sorumluluk getirdik.” diyorsunuz, Allah aşkına,
Komisyonda getirdiğiniz ilk hâlinde, bu Meclise devletin faaliyetlerini
görüşmeyi bile yasaklamıştınız. Kalan ne peki? Sadece Meclis soruşturması var,
onu da fiilen etkisiz bir hâle getirmişsiniz maalesef. Çünkü bugün bile
milletin egemenliğini koruyacak, kendi yetkilerine sahip çıkacak, baskılara
karşı çıkacak 15 yürekli milletvekili bulamazken öyle bir ortamda 400 milletvekilini
bulup Meclis soruşturması açmak çok imkânsız, siz de bunu çok iyi biliyorsunuz.
Yine, son günlerde yapılan açıklamalara bakıyorum,
Aristo mantığıyla deniliyor ki: “Cumhuriyet, halkın seçmesidir, bu teklifte de
halk seçiyor; o hâlde cumhuriyet yıkılmıyor.” Ne güzel, ilkokul seviyesindeki
bu çıkarımlarla cumhuriyetin bütün birikimlerini maalesef yok ediyorsunuz.
Cumhuriyet, ancak ve ancak nitelikleriyle cumhuriyettir. Hukuk devleti olmadan,
laik devlet olmadan, demokratik devlet ilkeleri ortadan kaldırılarak içi boş
bir cumhuriyet cumhuriyet değildir maalesef. Siz de biliyorsunuz, Kuzey Kore de
cumhuriyet, İran da cumhuriyet, Suriye de, Irak da. Cumhuriyetin içi boşalırsa
bu cumhuriyet değildir. 
Şimdi, Meclisi fesih yetkisiyle ilgili de diyorsunuz ki:
“Giyotin sistemi var, karşılıklı olacak. İki seçim birden yapılacak.” Aynı,
aynı sistemi, hem karşılıklı feshi hem ortak seçime gitmeyi 1996-2001 yılında
İsrail getirdi fakat maalesef orada dört yıl içinde 2 kez Hükûmet krizi yaşandı
ve bunlar parlamenter rejime geri döndüler. Bu yaşanmış örnekler varken değerli
milletvekilleri, göz göre göre çocuklarımızın zamanını çalmayın lütfen.
Yapmayın değerli arkadaşlar, tarihsel koşullar içerisinde hatalarıyla,
sevaplarıyla ortak yaşadığımız tarihimizde hiç kimseye bu kadar yetki
verilmedi. 
Bizim, yüzyıllardır deneyimle imbikten süzülüp gelmiş
atasözlerimiz var. Ne demiş atalarımız? “Bir elin nesi var, iki elin sesi var.
Birlikten kuvvet doğar.” Güçlü bir ülke olmak istiyorsak, önümüzde kimse
durmasın istiyorsak ihtiyacımız olan tek şey birlik ve beraberliktir, özgürlük
ve demokrasidir. 
Eminim ki bu kibre, bu güç zehirlenmesine aranızdan
kalben buğzedenler var. Ben onları yürekli olmaya davet ediyorum, hepimizin ve
çocuklarımızın ortak geleceği için “hayır” demeye çağırıyorum çünkü bu teklif
Meclisin etrafına ördüğünüz duvarlar gibi milletin arasına duvar örüyor. Bu
teklif milletin gelip derdini anlattığı, çözüm aradığı bu Meclisi
etkisizleştirerek aynı zamanda milletle arasına görünmez bir duvar örecektir. 
(Mikrofon otomatik cihaz tarafından kapatıldı) 
BAŞKAN - Bir dakika daha ek süre veriyorum Sayın
Kayışoğlu.
NURHAYAT ALTACA KAYIŞOĞLU (Devamla) - Ama 1925’te
Nazım’ın dediği gibi: 
“Biz, 
Adımlarını tarihin akışına uyduran 
Temelleri çöken emperyalizme vuran, 
Yarını kuranlarız. 
O duvar, 
O duvarınız 
Vız gelir bize vız!” (CHP sıralarından alkışlar)
BAŞKAN - Önergeyi oylarınıza sunuyorum…
MEHMET NACİ BOSTANCI (Amasya) - Sayın Başkan…
BAŞKAN - Bir dakika, sayın milletvekilleri, Sayın
Bostancı’nın söz talebi var.
Buyurun Sayın Bostancı.
ENGİN ALTAY (İstanbul) - Sayın Başkan, oylamayı
başlatmıştınız. Oylamadan sonra verin. 
MEHMET NACİ BOSTANCI (Amasya) - Sayın Başkan, esasen
sataşmalardan söz almak niyetinde değildik fakat sayın konuşmacı 316 imzayla
buraya getirilmiş teklifi “Ahlak ve yasa dışı bir doping etkisi yapacaktır.”
şeklindeki bir hüküm cümlesiyle… 
NURHAYAT ALTACA KAYIŞOĞLU (Bursa) - Dopingin tanımını
yaptım.
ÖZGÜR ÖZEL (Manisa) - Sayın Başkan, başladığımız işlemi
tamamlayalım, sonra…
BAŞKAN - Sayın Özel, lütfen…
MEHMET NACİ BOSTANCI (Amasya) - …Sayın Cumhurbaşkanının
ifadesini de çarpıtarak haksız, yersiz bir sataşmada bulunmuştur. Bu çerçevede…
BAŞKAN - Buyurun Sayın Bostancı, iki dakika… (AK PARTİ
sıralarından alkışlar)
ENGİN ALTAY (İstanbul) - Cumhurbaşkanına yapılan
sataşmaya parti grup başkan vekili cevap veremez, eğer burada kanun varsa.
VIII.- SATAŞMALARA İLİŞKİN KONUŞMALAR (Devam)
4.- Amasya Milletvekili Mehmet Naci Bostancı’nın, Bursa Milletvekili
Nurhayat Altaca Kayışoğlu’nun 447 ve 447’ye 1’inci Ek sıra sayılı Anayasa
Değişiklik Teklifi’nin 6’ncı maddesiyle ilgili önerge üzerinde yaptığı
konuşması sırasında AK PARTİ Grubuna ve Cumhurbaşkanına sataşması nedeniyle
konuşması
MEHMET NACİ BOSTANCI (Amasya) - Sayın Başkanım, değerli
arkadaşlar; Cumhuriyet Halk Partisinin değerli milletvekilleri arasında
muhakkak dil bilimiyle uğraşanlar vardır. Benzetmeleri, metaforları bazen bire
bir alırsınız, bazen kastettiği anlamı bilirsiniz. Sayın Cumhurbaşkanı bu
teklifin geçmesi hâlinde Türkiye'ye kazandıracağı canlılıktan bahsetmiştir
“doping” derken ama hususen yanlış anlama kastıyla davranırsanız bundan
Nurhayat Hanım’ın kastettiği şekilde bir anlam da çıkartabilirsiniz ama
çarpıtmayla bunu çıkartırsınız. 
ÖZKAN YALIM (Uşak) – Doping aldı, aldı; sadece döviz aldı.
Dopingi döviz aldı. 
MEHMET NACİ BOSTANCI (Devamla) – “Ahlak ve yasa dışı
bir doping etkisi yapacaktır.” diyor. Nurhayat Hanım, bu benzetme yakışıksız
düştü, bunu belirtmeme izin verin. 
“Dayatılan teklif” diyorsunuz. Ne dayatması? Meclis
müzakere ediyor, geçerse millet karar verecek. Nedir yani dayatma derken neyi
kastediyorsunuz? 
İBRAHİM ÖZDİŞ (Adana) – Cumhurbaşkanının dayatması.
MEHMET NACİ BOSTANCI (Devamla) - Bir de nasıl bir dille
konuşacaksınız, buna karar verememiş görüyorum Cumhuriyet Halk Partisinin
değerli sözcülerini. 5’inci maddede Özgür Bey çok romantik, yüreklere dokunan
bir konuşma yaptı; böyle herkese nüfuz edip onları kendisiyle birlikte oy
vermeye çağıran, kürsünün anlamı üzerine hepimize dokunan, çok hissi bir
konuşma yaptı. Peşinden de Nurhayat Hanım geldi, çok öfkeli bir konuşma yaptı.
Doğrusu anlamakta zorlanıyoruz. Aslında şu romantik konuşmalar devam etse böyle
insanları kucaklayan, başkalarına söz düşüren -Özgür Bey’in başka
konuşmalarında olduğu gibi değil, 5’inci maddede yaptığı konuşma gibi- dinlemek
için daha fazla kulak kabartacağımızdan emin olabilirsiniz.
Teşekkürler. (AK PARTİ sıralarından alkışlar)
BAŞKAN – Teşekkür ederim.
NURHAYAT ALTACA KAYIŞOĞLU (Bursa) – Sayın Başkan…
BAŞKAN – Sayın Kayışoğlu…
NURHAYAT ALTACA KAYIŞOĞLU (Bursa) – Benim söylemediğim,
kastetmediğim şeyi Naci Bey farklı bir şekilde aktardı. Ben bununla ilgili
açıklama yapmak istiyorum. 
BAŞKAN – Siz ne demiştiniz de yanlış bir şekilde anladı
Sayın Bostancı?
NURHAYAT ALTACA KAYIŞOĞLU (Bursa) – O zaman tamamen
açıklamış olacağım. Benim söylemediğim şeyi bana atfetti Naci Bey. Dopingle
ilgili olarak…
MEHMET NACİ BOSTANCI (Amasya) – Sayın Başkan, kullanmış
olduğu cümle “Ahlak ve yasa dışı bir doping etkisi yapacaktır.” Bunu nasıl
anlamamız gerekiyor?
BAŞKAN – Bunu duydum ben de, evet.
ÖZGÜR ÖZEL (Manisa) – Sayın Başkanım, şu anda…
BAŞKAN – Sayın Özel, bir dakika, Kayışoğlu’yla bir
konuşalım.
ÖZGÜR ÖZEL (Manisa) – Hayır, bir saniye… 
BAŞKAN – Onunla ilgili mi? Buyurun.
ÖZGÜR ÖZEL (Manisa) – Sayın Başkanım, biz, şu anda
Nurhayat Hanım’ın ne söylediğini tartışmıyoruz, şu anda Naci Bey’in ne
söylediğini tartışıyoruz. Sayın Bostancı’nın söylediğine…
BAŞKAN – Sayın Bostancı Nurhayat Hanım’a cevap verdi,
onu bir kenara alalım.
NURHAYAT ALTACA KAYIŞOĞLU (Bursa) – Tamam, cevap
verirken benim söylemediğim şeyi bana atfediyor. Yani benim…
BAŞKAN – Sayın Naci Bostancı sizin söylediğiniz bir
cümle üzerinden size cevap verdi. 
NURHAYAT ALTACA KAYIŞOĞLU (Bursa) – Ama aslında ilk
cümlesiyle çelişiyor. Diyor ya: “İnsanların söyledikleri şeyi farklı
aktarırlar…” diye. Benim söylediğimi farklı…
MUHARREM İNCE (Yalova) – Sayın Başkan, “yakışıksız
üslupla” dedi.
BAŞKAN – Onu Özgür Özel’e vereceğim Sayın İnce, müsaade
ederseniz, Özgür Özel’i dinleyeyim, karar vereyim. 
NURHAYAT ALTACA KAYIŞOĞLU (Bursa) – Benim söylediğimi
farklı bir şekilde aktardı, farklı bir şekilde anlamış. Bir de, “Yakışıksız bir
üslup kullanıyor…” 
BAŞKAN – Peki, nasıl doğrusuymuş, buyurun, size iki
dakika söz verelim, siz doğrusunu anlatın bize. (CHP sıralarından alkışlar)
5.- Bursa Milletvekili Nurhayat Altaca Kayışoğlu’nun, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
NURHAYAT ALTACA KAYIŞOĞLU (Bursa) – Teşekkür ediyorum.
Ben spor hukukuyla ilgili olarak üniversitede özellikle
doping alanında tez hazırlamış bir hukukçu olarak konuştum burada, gayet de
bilimsel konuştum. Dopingin bilimsel olarak anlamı ne ise onu aktardım size.
Doping demek etkisini… Özelikle sportif bir terimdir bu ve vücuda yabancı
maddelerin kullanıldığı, WADA tarafından yasaklanan ve bu açıdan da maalesef
ülkemizde birçok sporcunun madalyasının geri alındığı talihsiz bir olaydır
doping, yasa dışı bir olaydır spor anlamında.
SABRİ ÖZTÜRK (Giresun) – Mecazi anlamda, mecazi.
NURHAYAT ALTACA KAYIŞOĞLU (Devamla) – Ahlak dışı da bir
olaydır aynı zamanda. Benim söylediğim şey budur. Doping demek, gerçekten, bu
Anayasa değişikliğiyle ilgili bunu kullanmak da… Aslında Anayasa’nın ne
getirdiğine baktığımızda, Meclisin yetkilerini yok eden, yargıyı belirleme
yetkisini tek bir kişiye veren, yürütmeyi zaten tek kişide toplayan, üst düzey
bütün kamu kurumlarını atayan, bütün diğer kamu tüzel kişiliği kurma, kaldırma,
bakanlıkları ihdas etme, kaldırma, Cumhurbaşkanında istediği kadar Meclisi
feshetme, veto etme, eğer beğenmezse kanunları Meclisi yeniden feshetme gibi
bütün yetkileri toplarsanız bu açıkça Anayasa’nın ilk 4 maddesine,
değiştirilmesi dahi teklif edilemeyecek maddelerine aykırıdır. Bu da Anayasa’ya
aykırıdır, bu da yasa dışıdır, bu da ettiğimiz Anayasa’daki yemine aykırıdır.
Orada da namusumuz ve şerefimiz üzerine yemin ediyoruz. Bu da namus dışıdır,
şeref dışıdır. (CHP sıralarından alkışlar) 
AYŞE SULA KÖSEOĞLU (Trabzon) – Çok yakışıksız bir
konuşmaydı.
MUSTAFA ELİTAŞ (Kayseri) – Hiç şerefli bir cevap
olmadı.
MEHMET NACİ BOSTANCI (Amasya) – Sayın Başkan…
AYŞE SULA KÖSEOĞLU (Trabzon) – Çok yakışıksız...
NURHAYAT ALTACA KAYIŞOĞLU (Bursa) – Yemin ediyoruz
“Bağlı olacağım Anayasa’ya.” diye. 
BAŞKAN – Sayın Kayışoğlu, yani verdiğiniz cevap
sataşmadan dolayı ettiğiniz laftan çok daha incitici ve yaralayıcı. Ne demek
“namus” ve “şeref”? Ne demek? 
ÖZGÜR ÖZEL (Manisa) – Sayın Başkan…
AYŞE SULA KÖSEOĞLU (Trabzon) – Bir kadına hiç
yakışmıyor, bir hukukçuya hiç yakışmıyor.
İLKNUR İNCEÖZ (Aksaray) – Ne kürsüye yakışıyor, ne
dinine yakışıyor ne kendine yakışıyor.
BAŞKAN - Lütfen dikkatli olalım arkadaşlar. Yani
eleştiri yapabiliriz, belli ölçülerde hakaret de yapıyorsunuz. 
NURHAYAT ALTACA KAYIŞOĞLU (Bursa) – Anayasa üstüne
yemin ediyoruz Sayın Başkan. Namusumuz ve şerefimiz üzerine yemin ediyoruz.
AYŞE SULA KÖSEOĞLU (Trabzon) – Kendini bilsin, haddini
bilsin.
BAŞKAN - Bu nedenden dolayı, sataşmadan dolayı sizlere
söz veriyoruz ama bunun da bir sınırı var, bunun da bir haddi var. Buradaki
sayın milletvekillerinin namuslarını ve şereflerini sorgulamak kimsenin
hakkında ve haddinde değildir. Lütfen… (AK PARTİ sıralarından alkışlar) 
NURHAYAT ALTACA KAYIŞOĞLU (Bursa) – Anayasa 81’de ne
yazıyor, Anayasa 81 ne? Namusumuz ve şerefimiz üzerine yemin ediyoruz, bu
Anayasa’ya bağlı kalacağımıza.
İLKNUR İNCEÖZ (Aksaray) – Bağlı kalacağız diye sonsuza
kadar darbe Anayasası’nı mı savunacaksın?
ÖZGÜR ÖZEL (Manisa) – Sayın Başkan…
BAŞKAN - Sayın Özel, sizi dinliyorum.
ÖZGÜR ÖZEL (Manisa) – Biraz önce demiştiniz gerçi
“Sayın Özel’e ‘yakışıksız’ ifadesi üzerine söz vereceğim.” diye. O söz
talebinde bulunuyorum.
BAŞKAN – Peki, buyurun.
Sizi çok methetti ama, söylediklerinizi. Belki teşekkür
edersiniz.
MEHMET NACİ BOSTANCI (Amasya) – “Romantik” dedim. Ne
var bunda?
6.- Manisa Milletvekili Özgür Özel’in, Amasya Milletvekili Mehmet Naci
Bostancı’nın sataşma nedeniyle yaptığı konuşması sırasında CHP Grubuna
sataşması nedeniyle konuşması
ÖZGÜR ÖZEL (Manisa) – “Romantik” kelimesi üzerine söz
almış durumda değilim, “yakışıksız” kelimesi üzerine söz almış durumdayım
grubumuz adına.
Öncelikle şunu söylemek isterim Sayın Başkan. Üzülerek
şunu takip ediyorum: İç Tüzük’ün 64’üncü maddesini geçen hafta çok tartıştık
Sayın Ahmet Aydın’la, bugün son saatlerde ciddi şekilde siz de ihlal etmeye
başladınız. İç Tüzük 64 şunu söylüyor: “Başkan, kendine yapılan sataşmalar
hariç, tartışmaların içeriğine yönelik bir katkıda, bir katılımda bulunamaz,
bir söz söyleyemez.” (CHP sıralarından alkışlar) 
MUSTAFA ELİTAŞ (Kayseri) – 67’nci maddede ne diyor?
İLKNUR İNCEÖZ (Aksaray) - Hatibi her zaman temiz dille
konuşmaya davet eder. Sen de bunu öğren.
RAMAZAN CAN (Kırıkkale) - İç Tüzük 67…
ÖZGÜR ÖZEL (Devamla) – Başkanın görevleri arasında
muhalefet partilerinin milletvekillerine içerik denetimi yapmak yoktur. Sizi
bundan menederiz.
ÖZNUR ÇALIK (Malatya) – “Namussuz” diyecek ondan sonra
Başkan susacak mı? Temiz bir dile davet edecek sizi.
ÖZGÜR ÖZEL (Devam) – Şimdi, doping meselesi duyulduğu
anda hepimizde -hatta başka parti gruplarından, milletvekillerinden de duyduk-
ne kadar yerinde, ne kadar haklı bir tespit, ne kadar güzel yakalamış. Doping
sağlığa zararlı, ahlaka aykırı, kuralları altüst eden, başta ne yaptığı belli
olmayıp ilerleyen zamanlarda kötü etkileri ortaya çıkan ve spor ahlakına da
kişisel ahlaka da aykırı bir iştir. (CHP sıralarından alkışlar)
ÖZKAN YALIM (Uşak) – Haramdır, haram!
ÖZGÜR ÖZEL (Devamla) – AKP döneminde kimlerde doping
çıktı, kısaca hatırlayalım. Olimpiyat şampiyonu olup hepimizi ağlatan kızımızda
doping çıktı. Hepimizin gururu olan şampiyonlarımızda doping çıktı.
BARIŞ YARKADAŞ (İstanbul) – Hidayet Türkoğlu, Hidayet
Türkoğlu!
ÖZGÜR ÖZEL (Devamla) – En sonunda döndü dolaştı
Kırkpınar Başpehlivanında doping çıktı çünkü ödül mekanizmasını doğru kurmayan,
doğru bir spor politikası olmayan, sadece ve sadece kazananın haklı, güçlünün
haklı olduğu bir düzenin dayatıldığı ülkenin sporu da en sonunda Parlamentosu
ve siyaseti de doping derecesiyle iflas etti. (CHP sıralarından alkışlar)
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447 ve 447’ye
1’inci Ek) (Devam)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447/Ek 1 sıra sayılı
Kanun Teklifi’nin 6’ncı maddesinin teklif metninden çıkarılmasını arz ve teklif
ederim.
Meral Danış Beştaş (Adana) ve arkadaşları
BAŞKAN – Komisyon önergeye katılıyor mu?
ANAYASA KOMİSYONU SÖZCÜSÜ YUSUF BAŞER (Yozgat) –
Katılmıyoruz Başkanım.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) – Katılmıyoruz Başkanım.
BAŞKAN - Önerge üzerinde Şanlıurfa Milletvekili Sayın
İbrahim Ayhan konuşacak.
Buyurun Sayın Ayhan. (HDP sıralarından alkışlar)
İBRAHİM AYHAN (Şanlıurfa) – Sayın Başkan, değerli
milletvekilleri; öncelikle hepinizi saygıyla selamlıyorum.
Değerli arkadaşlar, üzerinde konuştuğumuz,
tartıştığımız Anayasa değişikliğinin bir sistem değişikliği olduğu kanımca açık
ve nettir. Bunu hem Anayasa teklifini savunan iktidar partisi yetkilileri ifade
etmekte hem de muhalefet çevreleri bunun bir sistem değişikliği olduğunu ifade
etmektedir. Dolayısıyla, bu sistem değişikliği nasıl yapılıyor, neye göre
gerçekleştiriliyor? Bu konuda da çok net ve açık durmak ve buna ilişkin değerlendirmelerde
bulunmak gerekiyor. 
Geçen hafta, tam bu kürsüde Sayın Başbakan bu anayasal
değişikliğin nasıl bir sistemi getirdiğine dair çok güzel bir cümle kurdu.
Kurduğu cümle “İtaat et, rahat et.” demekti.
AYŞE SULA KÖSEOĞLU (Trabzon) – Halka “İtaat et.” dedi. 
İBRAHİM AYHAN (Devamla) - Şimdi, tamam, ben itaatin
kelime anlamını, itaatin neye karşılık geldiğini de sizlerle paylaşacağım.
İLKNUR İNCEÖZ (Aksaray) – Ama cımbızlayarak koca bir
cümleden çekip de çıkarıp da Başkanlığa tariflemenin bir anlamı yok herhâlde
değil mi? 
İBRAHİM AYHAN (Devamla) – Şimdi, kavramsal olarak
itaat…
İLKNUR İNCEÖZ (Aksaray) – Hayret bir şey! Malzemesiz
kalınca...
HÜSEYİN KOCABIYIK (İzmir) – Bağlamından koparma.
İBRAHİM AYHAN (Devamla) – Bakın, ben açıklıyorum, yani
ben daha bir şey demeden siz itiraz ediyorsunuz. İtaatin olduğu yerde…
İLKNUR İNCEÖZ (Aksaray) – Neye dediğini de açıkla.
BAŞKAN – Sayın milletvekilleri, lütfen dinleyelim
hatibi. 
İBRAHİM AYHAN (Devamla) - Bu, sadece buraya özgü bir
şey değildir; bu, insanın yaşadığı, insanın toplumsal yaşamını inşa ettiği,
kurduğu bütün coğrafyalarda yaşanan bir olgudur. Dolayısıyla, “İtaat et.”
kavramı karşılığında farklı bir kavramı da gerektiriyor. Bu kavram ne?
Otoritedir. Yani, itaatin olduğu yerde otorite vardır, otoritenin olduğu yerde
de itaat vardır. Dolayısıyla, birbiriyle ilişkili olan iki kavramı birlikte
değerlendirmek gerekiyor.
HÜSEYİN KOCABIYIK (İzmir) – Kandil’le aranızdaki
ilişkiyi anlatma.
İBRAHİM AYHAN (Devamla) - Şimdi, iki kavramı nasıl
değerlendireceğiz? Otoritenin 3 tane çeşidi, genel anlamda kabul gören,
uluslararası alanda, bilim çevrelerinde görülen 3 çeşidi mevcuttur. Birincisi:
Karizmatik otorite ki bu insanın doğuşundan getirdiği bir otoritedir. İkincisi:
Geleneksel otoritedir. Bu da toplumların geleneklerinden getirmiş olduğu
otoritedir ve herkes bunu doğal olarak kabul eder. Üçüncüsü: Demokratik
otoritedir. Demokratik otorite de kendi kaynağını ve gücünü akıldan ve
kurallardan alır. Belli bir sistem çerçevesinde kurulan bir otoritedir. Bir
dördüncü otorite vardır ki bu otorite de kaba güç ve baskıya dayalı
gerçekleştirilen otoritedir.
Şimdi, şu anda, toplumun bir kesimi, siyasal partilerin
bir kesimi bu mevcut değişikliği güçlü itirazlarla kendi yaşam alanlarına,
kendi düşüncelerine, kendi siyasal çalışmalarına yönelik bir tehdit olarak
algılarken, bu getirilen sistemin baskıya ve kaba güce dayalı bir otorite
olmadığını söylemek mümkün müdür? Şimdi, bu baskı ve kaba güce dayalı otorite
itaat eden yani boyun eğen bireyler yaratıyor. Türkiye gibi çoğulculuğun
sosyolojik olarak gerçekleştiği bir ülkede hepiniz de çok iyi biliyorsunuz ki,
çok derin fay hatları var. Yani, biz normal bir coğrafya üzerinde yaşamıyoruz.
Örneğin, doksan yıllık bir Kürt sorunu var, etnik bir problem var Türkiye’de,
bu birinci fay hattı. İkinci fay hattı inançsaldır; Alevi ve Sünni ekseninde
gerçekleşen ve geçmişte de oldukça fazlasıyla ve hâlen günümüzde de sorun alanı
olarak, çatışma alanı olarak yaşadığımız bir fay hattıdır. Bir üçüncü fay hattı
da yaşam tarzı üzerinedir; muhafazakârlık ve seküler yaşam tarzı üzerinde
toplumda müthiş derecede bir kaygı ve endişe durumu söz konusudur. Dolayısıyla,
bu kadar güçlü fay hatlarının olduğu bir yerde demokratik otorite, karizmatik
otorite dediğimiz geleneksel otoritelere rağmen baskıya ve kaba güce dayalı bir
otorite inşa ettiğiniz zaman bu çok ciddi çatışma ve sıkıntılara neden
olacaktır? 
HÜSEYİN KOCABIYIK (İzmir) – Kandil’le aranızdaki…
İBRAHİM AYHAN (Devamla) – Şimdi, bakın, dinleyin, ben
farklı bir şeyden bahsediyorum. 
Bakın, bunlar sadece şu anda bizimle ilgili değil,
yarın öbür gün sizi de etkileyecek, sizi de vurabilecek değişikliklerdir.
Dolayısıyla, çok iyi niyetle düşünecek olursak…
(Mikrofon otomatik cihaz tarafından kapatıldı) 
BAŞKAN – Bir dakika daha uzatıyorum Sayın Ayhan, toparlayın,
tamamlayın lütfen. 
İBRAHİM AYHAN (Devamla) – Diyelim ki bir kötülük var
ya, bir sorun var bu ülkede ve biz bu sorunu ortadan kaldırmak için böyle bir
sistem getirdik, siz iyi niyetle bunu yapıyorsunuz, bunu varsayalım. Yani, bu
iyi niyetle yaptığınız şey demokratik esaslara göre gerçekleşmiyorsa yarın öbür
gün siz iktidardan gittiğiniz zaman bumerang gibi bu size dönecektir, sizi de
yiyecektir. Dolayısıyla, uyarımız, ikazımız bu. Yani, getirilen sistem ciddi
bir şekilde çatışma üreten bir sistemdir, farklılıkları yok sayan bir
sistemdir. Dolayısıyla, bu konuda hepimizin kaygı duyması gerekiyor, hepimizin
bu konuda iyi bir şekilde tartışması gerekiyor. 
Bakın, kötülüklerin olması, sorunların olması,
sıkıntıların olması yaşamın doğası gereğidir. Bakın, Alman felsefeci Nietzsche
19’uncu yüzyılda: “İnsanlar en kötü hastalıklarına hastalıklarıyla mücadele
ettikleri yöntemler sayesinde bulaşmıştır.” demiş. Yani, siz yöntemi iyi
kuramazsanız hastalığımı iyileştireyim derken çok kötü hastalıklara bulaşabilirsiniz.
Şu anda da yapılan şey bu. Bu konuda hepimizin…
(Mikrofon otomatik cihaz tarafından kapatıldı) 
BAŞKAN – Sayın Ayhan, teşekkür ederim. 
İBRAHİM AYHAN (Devamla) – Teşekkürler, saygılar
sunuyorum. (HDP sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
MAHMUT TANAL (İstanbul) – Sayın Başkanım, özür dilerim.
BAŞKAN – Estağfurullah.
MAHMUT TANAL (İstanbul) – 6’ncı madde üzerine
konuşuyoruz. Şimdi, burada “Madde başlığı da metinden çıkarılmıştır.” ibaresi
var. Takdir edersiniz, Anayasa’mızda diyor ki “Madde başlıkları Anayasa'nın
içeriğine dâhildir.” 
MEHMET METİNER (İstanbul) – Sayın Başkan, böyle bir
usul var mı? 
MAHMUT TANAL (İstanbul) – Eğer biz bu 98’inci maddede
başlığı da kaldırırsak, iptal edersek… Anayasa'nın diğer maddelerinin başlığı
var, 98’inci maddenin başlığı yok. Şimdi, Sayın Bakanlık ve Sayın Komisyon bize
bir izahat verebilirler mi mümkünse? 
METİN KÜLÜNK (İstanbul) – Sayın Başkanım, böyle bir usul
var mı ya Mecliste? İstediği gibi çıkacak, sürekli bir hareket hâlinde. 
MAHMUT TANAL (İstanbul) – Yani, 177 madde var, hepsinin
başlığı var, 98’inci maddenin başlığı yok, çıkarılmış. Bu konuda bize bir
izahat verirlerse seviniriz, öğrenmiş oluruz en azından. 
MEHMET METİNER (İstanbul) – Sayın Başkan, biz de mi
çıkıp konuşalım? İç Tüzük sadece bize mi geçerli?
METİN KÜLÜNK (İstanbul) – Yani, İç Tüzük sadece bize mi
geçerli?
BAŞKAN – Sayın milletvekilleri…
Sayın Tanal, teşekkür ediyorum.
MAHMUT TANAL (İstanbul) – Ben teşekkür ederim.
BAŞKAN – Ama, şu anda bizim bu konuyla ilgili yapacak
bir şeyimiz yok. 
Görüşmelerimize devam ediyoruz.
MAHMUT TANAL (İstanbul) – Ama, özür dilerim yani
Bakanlık ile Komisyon bilebilir bu konuyu. 
BAŞKAN – Teklifin 6’ncı maddesinin gizli oylamasına
başlıyoruz.
Gizli oylamanın ne şekilde yapılacağı hakkında bilgi
vermek istiyorum: Komisyon ve Hükûmet sıralarında yer alan kâtip üyelerden
Komisyon sırasındaki kâtip üyeler, Adana’dan başlayarak Denizli’ye kadar
-Denizli dâhil- ve Diyarbakır’dan başlayarak İstanbul’a kadar -İstanbul dâhil-
Hükûmet sırasındaki kâtip üyeler ise İzmir’den başlayarak Mardin’e kadar
-Mardin dâhil- ve Mersin’den başlayarak Zonguldak’a kadar -Zonguldak dâhil- adı
okunan milletvekilini ad defterinde işaretleyerek kendisine biri beyaz, biri
yeşil, biri de kırmızı olmak üzere üç yuvarlak pul ile bu oylamaya özel mühürlü
zarf verecektir. Milletvekilleri, Başkanlık kürsüsünün sağında ve solunda yer
alan kabinlerden başka yerde oylarını kullanamayacaklardır. Vekâleten oy
kullanacak bakanlar da yerine oy kullanacakları bakanın ilinin bulunduğu
bölümde oylarını kullanacaklardır.
Bildiğiniz
üzere, bu pullardan beyaz olanı kabul, kırmızı olanı ret, yeşil olanı ise
çekimser oyu ifade etmektedir. Oyunu kullanacak sayın üye, adını ad defterine
işlettirdikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra, kapalı oy verme yerine gidecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Sayın Özel, bir
şey mi söylemek istemiştiniz?
ÖZGÜR ÖZEL
(Manisa) – Evet, tam bu noktada bir dakika söz talebim var.
BAŞKAN –
Oylamaya başlamadan önce size bir dakika söz veriyorum.
V.- AÇIKLAMALAR (Devam)
27.- Manisa Milletvekili Özgür Özel’in, Anayasa değişiklik teklifinin
oylamalarında pulları dışarıda atma, kabinlere girmeme, başkalarına gösterme
gibi gizli oylama kurallarına uymayan durumlar yaşandığına ve Başkanlık
Divanından bu konuda daha hassas olmasını rica ettiğine ilişkin açıklaması
ÖZGÜR ÖZEL
(Manisa) – Teşekkür ederim.
Sayın Başkan,
geçtiğimiz birinci tur oylamalarda da oylamalar ilerledikçe milletvekillerinin
aldıkları pulları dışarda atma, kabinlere girmeme, başkalarına gösterme gibi
gizli oylamayı alenileştiren ve anayasal ve iç tüzüksel tarif edilen sınırların
dışına çıkaran hatalar oldu. Bir önceki turda şahsen sizinle de konuştum, bu
konuda Başkanlık Divanının gösterdiği hassasiyetin çok daha üzerinde bir
hassasiyete ihtiyaç var. 
Biz Cumhuriyet
Halk Partisi olarak geçen turun üçüncü oylamasında yaşananların yaşanmasını
istemiyoruz ama bu, gitgide gevşeyen ve gitgide artık tamamen açık oy
kullanmaya dönen düzeni kabul etmemiz mümkün değil. Çok rica ediyorum Sayın
Başkan, bu konuda hassasiyet gösterelim.
Teşekkür ederim.
BAŞKAN – Sayın Özel, sizinle bu konuda epeyce konuştuk
diğer grup başkan vekilleriyle olduğu gibi. Biz, oylamanın nasıl olacağı
konusunda her oylama yapılmadan önce bilgi veriyoruz, gerekli ikazlarda da
bulunuyoruz ama bunun ötesinde, ikazlarda bulunmaktan ve buradaki düzeni
sağlamaktan başka, bizim aşağı inip sayın milletvekillerinin kendi vicdanları
ve kendi hür iradeleriyle kullandığı oya müdahale etmek gibi bir hakkımız söz
konusu değil. 
ÖZGÜR ÖZEL (Manisa) – Sayın Başkan…
BAŞKAN – Biz ancak düzeni sağlamakla mükellefiz.
ÖZGÜR ÖZEL (Manisa) – Yavaş okuyun hiç olmazsa.
BAŞKAN – Yavaş okuruz, tamam, o bir taleptir, ona
dikkat ederiz.
Sayın Elitaş…
28.- Kayseri Milletvekili Mustafa Elitaş’ın, Anayasa değişiklik
teklifinin birinci tur oylamalarının ve ikinci turda şu ana kadar yapılan 5
oylamanın İç Tüzük’ün 148’inci maddesine uygun yapıldığına ve oylamanın
gizliliğini kameralarla çekim yapan Cumhuriyet Halk Partisinin ihlal ettiğine
ilişkin açıklaması
MUSTAFA ELİTAŞ (Kayseri) – Sayın Başkanım, birinci tur
oylamalardan itibaren şu ana kadar gelen ikinci tur oylamadaki beş oylamada da
İç Tüzük’ün 148’inci maddesine uygun oylama yapılmıştır fakat muhalefet
tarafından bazı milletvekili arkadaşlarımız çok profesyonel makineler
kullanarak oradan milletvekillerinin oylarını tespit etmeye gayret ediyorlar.
Bu, gizli oylamanın açık yapılmasına sebebiyet verecek bir iştir.
BÜLENT TEZCAN (Aydın) – Kabine girilirse görülmez
hiçbir şey ya.
ONURSAL ADIGÜZEL (İstanbul) – Kabine girsin, perdeyi
çeksin, hiç kimse göremez.
MUSTAFA ELİTAŞ (Kayseri) – Biz burada hiçbir
milletvekilinin nasıl oy kullandığını merak etmiyoruz, izlemek de istemiyoruz.
ONURSAL ADIGÜZEL (İstanbul) – Kabine gir, perdeyi çek,
kimse göremesin; siz de göremezsiniz.
MUSTAFA ELİTAŞ (Kayseri) – Yani orada
milletvekillerinin nasıl oy kullandığı değil; esas olan, oyların tespit edilip
edilmemesidir. Bakın, burada hakikaten teknolojik olarak çok üstün nitelikli
kameralar var. O kameralarla milletvekillerini çekip oylamanın gizliliğini
ihlal eden, etmeye gayret eden Cumhuriyet Halk Partisidir. Açıkçası, bütün
milletvekilleri gizliliğe uygun bir şekilde oylarını kullanmaktadır.
BAŞKAN – Teşekkür ederim.
ÖZGÜR ÖZEL (Manisa) – Elitaş, bunun içine giren adamı
kimse çekemez. Bunun içine girmeniz gerekiyor. (AK PARTİ sıralarından
gürültüler)
BAŞKAN – Sayın Özel… Sayın Özel…
MUSTAFA ELİTAŞ (Kayseri) – Sayın Başkan, böyle bir şey
var mı! Ne yaptığının farkında değil herhâlde bu.
ÖZGÜR ÖZEL (Manisa) – Şu şekilde girdiğinde kim
çekebilir seni? (CHP sıralarından alkışlar, AK PARTİ sıralarından gürültüler) 
BAŞKAN – Sayın Özel, lütfen yerinize geçin. 
İLKNUR İNCEÖZ (Aksaray) – Sen grup başkan vekilisin,
şov yapma, şov yapma yeri burası değil.
ÖZGÜR ÖZEL (Manisa) – Onun içine gireceksin, seni kim
çekebilir o zaman?
BAŞKAN – Sayın Özel, sakin olun lütfen.
MUSTAFA ELİTAŞ (Kayseri) – Çekme arzunuz niye var? Niye
çekme arzunuz var?
ÖZGÜR ÖZEL (Manisa) – Yahu, niye çeksin? Gir onun
içine, kim çekecek? Dön arkanı, kim görecek seni?
BAŞKAN – Sayın Özel… Sayın Özel…
MUSTAFA ELİTAŞ (Kayseri) – Niye böyle çekme arzunuz var
sizin? Niye bu kadar meraklısınız?
ÖZGÜR ÖZEL (Manisa) – Sen açıkta atarsan o adam da seni
çeker, bu adam da o adam da çeker.
BAŞKAN – Sayın Özel, biraz sakin olun lütfen. 
ÖZGÜR ÖZEL (Manisa) – Yahu, doğru değil yapılan.
BAŞKAN – Lütfen sakin olun. 
ÖZGÜR ÖZEL (Manisa) – Sayın Başkan, diyor ki: “Oyumu
çekiyor.”
BAŞKAN – Daha ağır okuyalım, peki, tamam.
ÖZGÜR ÖZEL (Manisa) – Kabin var orada. Siz okuyorsunuz
Sayın Başkan, “Kabine girilecek.” diyorsunuz.
AHMET YILDIRIM (Muş) – Sayın Başkan…
BAŞKAN – Sayın Yıldırım, buyurun.
Sizi de dinleyelim bir dakika.
29.- Muş Milletvekili Ahmet Yıldırım’ın, gizli oylamalarda sonucu
etkileyecek kadar gizliliğe uyulmaması söz konusu ise ve bu ispatlanırsa iptal
gerekçesi olduğuna ve Başkanlığın gizliliği sağlamakla yükümlü olduğuna ilişkin
açıklaması
AHMET YILDIRIM (Muş) – Şimdi, Sayın Başkan, şüphesiz,
sizin oyların gizli kullanımıyla ilgili yapmanız gereken önemli işlerden biri,
sizin ifade ettiğiniz, bu konudaki sözlü uyarılarınızdır. Ancak bu konuda
sadece uyarmakla bu iş, sizdeki iş bitmiyor, bunu sağlama yükümlülüğü de sizde.
“Ben uyardım, kim nasıl kullanırsa…” gibi değildir.
Bakın, dün usul
üzerinde yürüyen tartışmada ifade ettim, 12 Eylül 2010 günü yapılan
referandumdan önce, şurada yapılan oylamaları Cumhuriyet Halk Partisi Anayasa
Mahkemesine götürdüğünde itiraz noktalarından biri oyların gizli kullanılmadığı
yönündeydi. Anayasa Mahkemesi şöyle bir amir hükmü ortaya koyuyor: “Eğer sonucu
etkileyecek kadar gizliliğe uyulmaması söz konusu ise ve bu ispatlanırsa iptal
gerekçesidir.” (AK PARTİ sıralarından gürültüler) Yani bu anlamda sizin sadece
sözlü olarak uyarmanız sorumluluğu üzerinizden kaldırmaz, gizliliği sağlamakla
da yükümlüsünüz. 
MUSTAFA ELİTAŞ
(Kayseri) – Sayın Başkan, bütün oylamalar gizli ve usulüne uygun yapılmaktadır.

BAŞKAN – Sayın
Yıldırım, ben sorumluluktan asla kaçmıyorum, korkmam da. Ben burada sözlü uyarı
yapıyorum. Burada benim yardımcılarım var. Divan üyeleri…
MUSTAFA ELİTAŞ
(Kayseri) – Sayın Başkan, oylamaların tamamı gizli yapılıyor. Usulüne aykırı
bir oylama yapılmıyor. 
İLKNUR İNCEÖZ
(Aksaray) – Başkanım, böyle bir şeye ihtiyaç yok, zaten oylamalar gizli
yapılmaktadır. 
BAŞKAN – Bir
dakika söyleyeceğim.
Burada Divan
üyeleri var. Gerekli usulde oy kullanılması nasılsa ona uygun davranıyor
milletvekili arkadaşlarım benim ikazım doğrultusunda. Bunun ötesinde bir şey
yapamam. Lütfen…
MUSTAFA ELİTAŞ
(Kayseri) – Sayın Başkan, bütün oylamalar gizliliğe uygun yapılıyor. 
AHMET YILDIRIM
(Muş) – Son cümle olarak Sayın Başkan…
BAŞKAN – Sayın
Yıldırım, tamam.
AHMET YILDIRIM
(Muş) – Bakın, son cümle olarak kayıtlara geçmesi açısından söylüyorum.
BAŞKAN – Bitti
cümleniz.
AHMET YILDIRIM
(Muş) – Sayın Başkan, bir cümle…
BAŞKAN – Bir
cümle…
AHMET YILDIRIM
(Muş) – Bakın, iktidar partisinin grup başkan vekilleri yeri geldiğinde “Herkes
istediği gibi kullanır.” diye söylüyor ama bu konuda usul tartışmaları
açıldığında “Gizli kullanılıyor.” deyip işin içinden çıkıyorlar.
İLKNUR İNCEÖZ
(Aksaray) – Allah aşkına, oy kullanmayan insanların söylediğine bak ya!
AHMET YILDIRIM
(Muş) – Ya tümüyle istikrarlı bir söylemin sahibi olsunlar…
BAŞKAN – Onu
grup başkan vekiliyle görüşürsünüz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447 ve 447’ye
1’inci Ek) (Devam)
BAŞKAN – Sayın
milletvekilleri, oy kullanmayacak olan milletvekilleri, oraları biraz boşaltalım.
Şimdi Adana
ilinden başlıyoruz.
(Oyların
toplanmasına başlandı)
AHMET YILDIRIM
(Muş) – Yavaş okuyalım Sayın Başkan.
BAŞKAN – Yavaş
okuyoruz, tamam. 
(Oyların
toplanmasına devam edildi)
ONURSAL ADIGÜZEL (İstanbul) – Ömer Çelik kabine
girmeden oy kullandı, Avrupa Birliği Bakanı açık oy kullandı. 
CEMAL OKAN YÜKSEL (Eskişehir) – Metiner açık oy
kullandı. Mehmet Metiner kabine girmedi. 
(Oyların toplanmasına devam edildi)
CEMAL OKAN YÜKSEL (Eskişehir) - Ali Özkaya kabine
girmeden oy kullandı, Adalet Komisyonu üyesi Ali Özkaya. 
İBRAHİM ÖZDİŞ (Adana) – Veysel Eroğlu kabine girmeden
açık oy kullandı. 
Kabine girilmeden açık oy kullanılıyor. 
CEMAL OKAN YÜKSEL (Eskişehir) – MHP de açık kullanmaya
başladı. 
KEMAL ZEYBEK (Samsun) – Kürsüde kullanıyorsunuz, halkın
size vermiş olduğu oylara ihanet ediyorsunuz. 
İBRAHİM ÖZDİŞ (Adana) – Kabine girmiyorlar Sayın
Başkan. 
KAZIM ARSLAN (Denizli) – Kabine girmeyenleri ikaz edin
Sayın Başkan. 
(Oyların toplanmasına devam edildi)
İBRAHİM ÖZDİŞ (Adana) - Anayasa Komisyonu Başkanı
Mustafa Şentop kabine girmeden oy kullanıyor. 
BAŞKAN – Sayın milletvekilleri, lütfen yerlerinize
oturup, itirazlarınızı yerinizden yapar mısınız, rica ediyorum.
LEVENT GÖK (Ankara) – Sayın Başkan, bak, Nureddin
Nebati Bey girmiyor.
BAŞKAN – Ama böyle yaparak düzenimizi bozuyorsunuz.
Lütfen… (CHP sıralarından gürültüler)
GÖKCEN ÖZDOĞAN ENÇ (Antalya) - Son derece düzenli
kullanılıyor, AK PARTİ Grubu son derece düzenli kullanıyor.
LEVENT GÖK (Ankara) – Sayın Başkan, bakın, alıp
kullanıyor.
BAŞKAN – Gayet güzel oy kullanılıyor, lütfen. Usulüne
uygun oy kullanılıyor, lütfen.
BURCU ÇELİK (Muş) – Başkan, bu tarafa değil, kabinlere
bakın.
(Oyların toplanmasına devam edildi)
LEVENT GÖK (Ankara) – Halil İbrahim Bey de, Halil
İbrahim Fırat da kullanmadı. Nureddin Nebati de kullanmadı.
İBRAHİM ÖZDİŞ (Adana) – Mehmet Müezzinoğlu, o da kabine
girmedi, açık oy kullanıyor.
CEYHUN İRGİL (Bursa) - Sayın Bakan Mehmet Müezzinoğlu,
ayıp, ayıp.
ONURSAL ADIGÜZEL (İstanbul) – Recep Akdağ, Berat
Albayrak…
MUSA ÇAM (İzmir) - Enerji Bakanı girmeden oy
kullanıyor.
(Oyların toplanmasına devam edildi)
İBRAHİM ÖZDİŞ (Adana) – Naci Bostancı kabine girmeden
oy kullandı, oyunu açık etti.
MEHMET NACİ BOSTANCI (Amasya) – Oyumu hiçbir şekilde
görmedin.
İBRAHİM ÖZDİŞ (Adana) – Hayır, gördüm.
MEHMET NACİ BOSTANCI (Amasya) – Hayatta görmedin.
İBRAHİM ÖZDİŞ (Adana) – Kabine girmediniz.
MEHMET NACİ BOSTANCI (Amasya) – Oradan hangi makineyle
göreceksin? Göremezsin.
(Oyların toplanmasına devam edildi)
ATİLA SERTEL (İzmir) – Şuraya bakın! Şuraya bakın! 
CEYHUN İRGİL (Bursa) – Dışarıda kullanıyorlar Sayın
Başkan. (CHP sıralarından gürültüler)
BAŞKAN – Sayın milletvekilleri… Lütfen… 
Sayın milletvekilleri, lütfen düzeni bozmayın. 
(Oyların toplanmasına devam edildi)
İBRAHİM ÖZDİŞ (Adana) – Abdulhamit Gül kabine girmeden
oy kullandı. Halk size böyle mi oy kullandı? Millet size böyle mi oy kullandı? 
Adalet Bakanı, Adalet Bakanı, adalet mi dağıtıyorsun?
(Oyların toplanmasına devam edildi)
(AK PARTİ ve CHP milletvekillerinin AK PARTİ sıraları
önünde toplanmaları, gürültüler)
BAŞKAN – Sayın milletvekilleri, şurada bir kalabalık
var, lütfen…
(Oyların toplanmasına devam edildi)
BAŞKAN – Birleşime on beş dakika ara veriyorum.
Kapanma Saati: 01.38
ALTINCI OTURUM
Açılma Saati:
01.58
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Sema KIRCI (Balıkesir), Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 61’inci
Birleşiminin Altıncı Oturumunu açıyorum.
447 sıra sayılı Kanun Teklifi’nin ikinci tur görüşmelerine
devam ediyoruz. 
Komisyon burada. 
Hükûmet burada.
Teklifin 6’ncı maddesinin şu ana kadar yapılan oylaması
iptal edilmiştir. Tutanağa geçirelim bu sözümüzü ve oylamaya Adana ilinden
tekrar başlayalım.
ÖZGÜR ÖZEL (Manisa) – Sayın Başkan, oylamayı iptal
gerekçenizi biraz daha açıklamanızı istiyoruz ve ona sebep olan davranışların
tekrar etmemesi için, lütfen, yavaş yavaş okutmanızı, arkadaşların kapalı
oylamanın gerektirdiği şekilde, sizin okuduğunuz metne uygun olarak kabinlerin
içinde… “Bir başka yerde değil.” diyorsunuz, ona uygun olarak o şartların
sağlanmasını, makul bir düzenin oturmasını bekliyoruz.
BAŞKAN – Teşekkür ederim Sayın Özel.
Ben, bu 6’ncı maddenin oylamasına başlarken gerekli
bilgileri vermiştim. 6’ncı maddenin oylamasını, kutular, atılan oylar riske
girdiği için, sonuç şaibeli olacağı için iptal etmek zorunda kaldım. Bunu diğer
grup başkan vekili arkadaşlarımızla içeride görüştük, ortak bir kararımızdır. O
yüzden 6’ncı maddeyi tekrar oylamaya başlıyorum.
Lütfen, sayın milletvekilleri, yerlerinizden veya oy
kullanmayan, oy kullanıp da işi biten milletvekilleri, salonda ayakta durup
oyunu kullanan milletvekillerine lütfen müdahale etmesinler, lütfen.
Yavaş yavaş okuyun.
Oylamaya Adana ilinden başlıyoruz.
(Oyların toplanmasına başlandı)
ATİLA SERTEL (İzmir) – Başkan kabine girmiyor, kabine
girmiyor.
BARIŞ YARKADAŞ (İstanbul) – Girmiyorlar Başkan.
BAŞKAN – Sayın milletvekilleri, lütfen…
BARIŞ YARKADAŞ (İstanbul) – Bu, size saygısızlıktır
Başkan.
BAŞKAN – Grup başkan vekilleri burada, ben onları kale
alacağım, lütfen… 
BARIŞ YARKADAŞ (İstanbul) – Bu, size saygısızlıktır.
BAŞKAN – Gayet güzel oy kullanılıyor usulüne uygun
olarak, lütfen…
BARIŞ YARKADAŞ (İstanbul) – Bu, en başta size
saygısızlıktır.
BAŞKAN – Nasıl oy kullanacak? Teker teker girip oy
kullanıyorlar, gayet usulüne uygun.
(Oyların toplanmasına devam edildi) 
BARIŞ YARKADAŞ (İstanbul) – Adnan Boynukara, kabine
girmiyor.
ADNAN BOYNUKARA (Adıyaman) – Sana mı soracağım nereye
gireceğimi?
İLKNUR İNCEÖZ (Aksaray) – Adnan Bey, tamam ya.
BAŞKAN – Sayın Boynukara, lütfen…
BARIŞ YARKADAŞ (İstanbul) – Adnan Boynukara “Ben kabine
girmiyorum.” diyor, kayıtlara girsin. Yazıklar olsun!
AHMET AKIN (Balıkesir) – Ayıp, ayıp!
BARIŞ YARKADAŞ (İstanbul) – Adıyaman Milletvekili Adnan
Boynukara “Ben kabine girmeyeceğim.” diyor, kabine girmediğini itiraf ediyor.
ADNAN BOYNUKARA (Adıyaman) – Sana mı soracağım nereye
gireceğimi? Otur yerine! Terbiyesiz!
(Oyların toplanmasına devam edildi)
ENGİN ALTAY (İstanbul) – Herkes Başbakan gibi oy
kullansın. 
OSMAN AŞKIN BAK (Rize) – Öyle kullanıyor zaten. 
ENGİN ALTAY (İstanbul) – Tabii canım!
(Oyların toplanmasına devam edildi)
VELİ AĞBABA (Malatya) – İçişleri Bakanı açık oy,
Süleyman Soylu açık oy… 
(Oyların toplanmasına devam edildi)
BAŞKAN – Sayın milletvekilleri, lütfen oy kutularını
işgal etmeyelim.
(Oyların toplanmasına devam edildi)
BAŞKAN – Sayın milletvekilleri, oylarını atmak isteyen
milletvekilleri var, lütfen.
(Oyların toplanmasına devam edildi)
BAŞKAN – Kâtip üyeler kalmış sadece oy vermeyen. Kâtip
üyeler de lütfen oylarını kullansınlar.
Kâtip üyelerden başka oyunu kullanmayan sayın
milletvekili var mı? Yok. 
Oy verme işlemi tamamlanmıştır. 
Oy kupaları kaldırılsın lütfen. 
(Oyların ayrımına başlandı)
BAŞKAN – Sayın milletvekilleri, gerek oyunu kullanan
gerekse de oyunu kullanmak için sırada bekleyen sayın milletvekillerine usulüne
göre davrandıkları için çok teşekkür ediyorum, sağ olun.
ÖZGÜR ÖZEL (Manisa) – Sayın Başkan, biz de usule uygun
davrananlara teşekkür ediyoruz.
Ancak Sayın Ömer Çelik, Sayın Mehmet Metiner, Sayın
Veysel Eroğlu, Sayın Vedat Demiröz… 
MUSTAFA ELİTAŞ (Kayseri) – Sayın Başkan, böyle bir şey
olur mu? 
Sayın Başkan, lütfen… 
BAŞKAN – Sayın milletvekilleri, ben söz vermedim Sayın
Özgür Özel’e. 
MUSTAFA ELİTAŞ (Kayseri) – Ama…
ÖZGÜR ÖZEL (Manisa) – …Mustafa Şentop, Lütfi Elvan,
Cemal Öztürk, Gökcen Enç, Ravza Kavakcı, Sayın Cemil Çiçek… 
BAŞKAN – Sayın Özel, bunları burada söyleyeceğinize
nerede kullanacaksanız oraya saklarsınız. 
İLKNUR İNCEÖZ (Aksaray) – Şu anda oy sayım ve dökümüne
geçildi Sayın Başkan. 
ÖZGÜR ÖZEL (Manisa) – …Muhammet Balta… 
BAŞKAN – Lütfen…
ÖZGÜR ÖZEL (Manisa) – Hayati Yazıcı, Sayın Mehmet
Müezzinoğlu… 
BAŞKAN – Lütfen… 
Size söz vermedim Sayın Özel. 
ÖZGÜR ÖZEL (Manisa) – Sayın Zehra Taşkesenlioğlu, Sayın
Hüseyin Kocabıyık… 
BAŞKAN – Özel kendi kendine konuşuyor o zaman, ne
yapalım? 
ÖZGÜR ÖZEL (Manisa) – Sayın Mehdi Eker, Sayın Kasım
Bostan, Sayın Cesim Gökçe… 
BAŞKAN - Evet, oy pusulalarını sayıyoruz sayın
milletvekilleri. 
(Oyların ayrımına devam edildi)
ÖZGÜR ÖZEL (Manisa) – Sayın Berat Albayrak, hem kendi
hem vekâlet oyunda… Sayın Recep Akdağ, Sayın Uğur Aydemir, Sayın Naci Bostancı,
Sayın Halis Dalkılıç, Sayın Süleyman Soylu… 
BAŞKAN – Sayın Özel, sizin bu yaptığınız asla usule
uymuyor. 
ÖZGÜR ÖZEL (Manisa) – Sayın Fatih Şahin…
BAŞKAN - Çünkü siz kimin ne oy kullandığını, açık veya
kapalı ne yaptığını tespit edecek görevli bir kişi değilsiniz. 
ÖZGÜR ÖZEL (Manisa) – Sayın Fuat Köktaş, Sayın
Abdulhamit Gül, Sayın Bekir Bozdağ, Sayın Ramazan Can, Sayın İlknur İnceöz… 
BAŞKAN – Şu listeyi okumanızın da hiçbir anlamı,
itibarı yok. 
ÖZGÜR ÖZEL (Manisa) – …Sayın Ahmet Gündoğdu, Sayın
Metin Külünk, oylarını kabine girmeden açıktan ve göstererek attılar. 
BAŞKAN – Bilemiyoruz, bu sizin kendi şahsi
tasarrufunuz.
MUSTAFA ELİTAŞ (Kayseri) – Sayın Başkan, iftira ediyor,
lütfen buna izin vermeyin. 
ÖZGÜR ÖZEL (Manisa) – Bunları tutanaklara geçirmek
açısından anmak zorundayım. 
BAŞKAN – Bilmiyoruz, sizin kendi şahsi tespitiniz. 
Lüften… 
METİN KÜLÜNK (İstanbul) – Sayın Başkanım, şahsıma
iftira ediyor.
MUSTAFA ELİTAŞ (Kayseri) – Hiç kimse kimsenin oyunu
görmüyor.
METİN KÜLÜNK (İstanbul) – Şahsıma iftira ediyor. 
BAŞKAN – Sayın milletvekilleri, tamam, lütfen… Biz
oyları sayıyoruz, tamam. 
(Oyların ayrımına devam edildi)
METİN KÜLÜNK (İstanbul) – Söz istiyorum, şahsıma iftira
ediyor. 
ÖZGÜR ÖZEL (Manisa) – Açık mı kullandın, kapalı mı
kullandın? 
METİN KÜLÜNK (İstanbul) – Kapalı kullandım.
ÖZGÜR ÖZEL (Manisa) – Kapalı kullandın… Yemin et! 
BAŞKAN – Sohbetinize devam edebilirsiniz. Biz sayıma
başladık. 
(Oyların ayrımına devam edildi)
METİN KÜLÜNK (İstanbul) – Hodri meydan!
ÖZGÜR ÖZEL (Manisa) – Yemin et!
METİN KÜLÜNK (İstanbul) – Oyumu nasıl kullandığımı
ispat et. Ben oyumu gizli kullandım. 
ÖZGÜR ÖZEL (Manisa) – Onu Anayasa Mahkemesine ispat
edeceksin. 
METİN KÜLÜNK (İstanbul) – Oyumu gizli kullandım. 
ÖZGÜR ÖZEL (Manisa) – Onu Anayasa Mahkemesine ispat
edeceksin.
METİN KÜLÜNK (İstanbul) – Oyumu gizli kullandım, İç
Tüzük’e göre, Anayasa’nın amir hükümlerine göre oyumu kullandım. 
ÖZGÜR ÖZEL (Manisa) – Onu Anayasa Mahkemesine… 
ENGİN ÖZKOÇ (Sakarya) – Başbakanın karşısında şov
yapma!
METİN KÜLÜNK (İstanbul) – Başbakanın karşısında ben şov
yapmam. Bırak sen de! Ne şovu yapacağım!
ENGİN ÖZKOÇ (Sakarya) – Başbakanın karşısında şov
yapma!
METİN KÜLÜNK (İstanbul) – Kendine bak! O benim
Başbakanım ve Genel Başkanım, seni ilgilendirmez. 
MUHARREM ERKEK (Çanakkale) - Gerçeğin üstünü
örtemezsiniz! 
METİN KÜLÜNK (İstanbul) – Seni ilgilendirmez, işine bak
sen, işine bak! 
BAŞKAN - Sayın Külünk, lütfen… 
ENGİN ÖZKOÇ (Sakarya) – Şov yapma! 
METİN KÜLÜNK (İstanbul) – Şovu sizden mi öğreneceğiz? 
BAŞKAN – Sayın Külünk, Sayın Özkoç; lütfen… 
ÖZGÜR ÖZEL (Manisa) – Ayrıca Kırıkkale Milletvekilimiz
Mehmet Demir, Sivas Milletvekilimiz Hilmi Bilgin, Sakarya Milletvekilimiz Ali
İhsan Yavuz, bulundukları yerlerden kabinleri gözleyerek, çetele tutarak
gördükleri, görmedikleri oyu not ederek…
MUHAMMET EMİN AKBAŞOĞLU (Çankırı) - Bakın bir dakika,
çeteleyi kimin tuttuğu belli ya! Arkadaşlar çeteleyi kimin tuttuğu belli.
Çeteleyi siz tuttuğunuzu ispat ediyorsunuz, ikrar ediyorsunuz.
MUSTAFA ELİTAŞ (Kayseri) – Bari Meclise nasıl girip
çıkacağımızı da belirleyin be! İrademizi de belirleyin! Nasıl oturup
kalkacağımızı da belirleyin!
AYŞE SULA KÖSEOĞLU (Trabzon) - Çeteleyi kimin tuttuğu
belli. 
ÖZGÜR ÖZEL (Manisa) - …ve bu yaptıkları çalışmaya
tarafımızdan engel olunursa düzeni bozarak oylamayı iptal ettirmeye varacak
şekilde ve birinci turun üçüncü oylamasında, ikinci turun altıncı oylamasında
oylamanın sona ermesine sebebiyet verecek davranışlarda bulunmuşlardır.
Kendileri özel görevlidir, yaptıkları iş İç Tüzük’e ve Anayasa’ya açıkça
aykırıdır. 
(Oyların ayrımına devam edildi)
BAŞKAN – Sayın Özel, hiçbir şey duymuyorum. Tutanaklara
geçirmek için uğraşıyorsunuz, ben bir şey duymuyorum. İşlem de yapmayacağım bu
nedenle. Kâtip üyeler sayım yaparken hata yaparız diye çekiniyorlar. Biraz
sessiz olalım sevgili arkadaşlarım.
MUSTAFA ELİTAŞ (Kayseri) - Bunlar komiser.
METİN KÜLÜNK (İstanbul) - Yaşamları komiserlikle
geçmiş, müfettişlikle geçmiş, gestapolukla geçmiş.
AYŞE SULA KÖSEOĞLU (Trabzon) – Fişlemeyle geçmiş,
fişlemeyle.
METİN KÜLÜNK (İstanbul) - Fişlemeyle geçmiş hayatları. 
MUSTAFA ELİTAŞ (Kayseri) – Ajan mı, komiser mi, gestapo
şefi mi?
MUHARREM ERKEK (Çanakkale) – Gerçeğin üstünü
örtemezsiniz!
AYŞE SULA KÖSEOĞLU (Trabzon) – Kendinize bakın ya!
METİN KÜLÜNK (İstanbul) - Mecliste milletvekillerinin
bile nasıl davranacaklarını belirleyecekler.
(Oyların ayrımına devam edildi)
BAŞKAN – Gerçekten hiçbir şey duymuyoruz bu gürültü içinde.
MUSTAFA ELİTAŞ (Kayseri) – Hiçbir kimse bizim
oylamamızın usulüne uygun olmadığını iddia edemez. Her şey usulüne uygun
yapılıyor. Hiç kimse başkasının oyunu merak etmiyor, CHP de bizim oyumuzu merak
etmesin. 
ÖZGÜR ÖZEL (Manisa) – Ben iddia etmiyorum, ben bir
hakikati tutanaklara geçiriyorum. İddia dediğiniz şey ispata muhtaçtır.
Milletin, milletvekillerinin gözü önünde olan bir şeyi tutanağa geçiriyorum.
İddia değil. Hakikatin tutanak altına alınması. 
(Oyların ayrımına devam edildi)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 6’ncı maddesinin
gizli oylama sonucunu okuyorum: 
“Kullanılan oy sayısı : 485
Kabul : 342
Ret : 138
Boş : 3
Geçersiz : 2
 Kâtip Üye Kâtip
Üye
 Sema Kırcı Emre
Köprülü
 Balıkesir Tekirdağ”
Sayın milletvekilleri, böylelikle teklifin 6’ncı
maddesi de kabul edilmiş oldu.
Şimdi, teklifin 7’nci maddesini okutuyorum: 
MADDE 7- 2709
sayılı Kanunun 101 inci maddesi başlığıyla birlikte aşağıdaki şekilde
değiştirilmiştir.
“A. Adaylık ve seçimi
MADDE 101-Cumhurbaşkanı, kırk yaşını doldurmuş, yükseköğrenim yapmış,
milletvekili seçilme yeterliliğine sahip, Türk vatandaşları arasından, doğrudan
halk tarafından seçilir.
Cumhurbaşkanının görev süresi beş yıldır. Bir kimse en fazla iki defa
Cumhurbaşkanı seçilebilir.
Cumhurbaşkanlığına, siyasi parti grupları, en son yapılan genel
seçimlerde toplam geçerli oyların tek başına veya birlikte en az yüzde beşini
almış olan siyasi partiler ile en az yüz bin seçmen aday gösterebilir.
Cumhurbaşkanı seçilen milletvekilinin Türkiye Büyük Millet Meclisi
üyeliği sona erer.
Genel oyla yapılacak seçimde, geçerli oyların salt çoğunluğunu alan aday
Cumhurbaşkanı seçilir. İlk oylamada bu çoğunluk sağlanamazsa, bu oylamayı
izleyen ikinci pazar günü ikinci oylama yapılır. Bu oylamaya, ilk oylamada en
çok oy almış iki aday katılır ve geçerli oyların çoğunluğunu alan aday
Cumhurbaşkanı seçilir.
İkinci oylamaya katılmaya hak kazanan adaylardan birinin herhangi bir
nedenle seçime katılmaması halinde; ikinci oylama, boşalan adaylığın birinci
oylamadaki sıraya göre ikame edilmesi suretiyle yapılır. İkinci oylamaya tek
adayın kalması halinde, bu oylama referandum şeklinde yapılır. Aday, geçerli
oyların salt çoğunluğunu aldığı takdirde Cumhurbaşkanı seçilir. Oylamada,
adayın geçerli oyların çoğunluğunu alamaması halinde, sadece Cumhurbaşkanı
seçimi yenilenir. 
Seçimlerin tamamlanamaması halinde, yenisi göreve başlayıncaya kadar
mevcut Cumhurbaşkanının görevi devam eder.
Cumhurbaşkanlığı seçimlerine ilişkin diğer usul ve esaslar kanunla
düzenlenir.”
BAŞKAN – Sayın milletvekilleri, 7’nci madde üzerinde
beşi aynı mahiyette olmak üzere toplam yedi adet önerge vardır. 
İlk okutacağım beş önerge aynı mahiyettedir.
Okutuyorum:
Türkiye Büyük Millet
Meclisi Başkanlığına
Görüşülmekte olan 447’ye 1’inci Ek
sıra sayılı Kanun Teklifi’nin 7’nci maddesi ile 2709 sayılı Kanun’un
değiştirilen 101’inci maddesinin son fıkrasında yer alan “düzenlenir”
ibaresinin “belirlenir” olarak değiştirilmesini arz ve teklif ederiz. 
 Ramazan
Can
 Kırıkkale
RAMAZAN CAN (Kırıkkale) –
Çekiyorum Başkanım. 
BAŞKAN – Sayın Can önergesini geri
çekmiştir. 
Aynı mahiyetteki önergenin imza
sahibi: 
 Ali Ercoşkun 
 Bolu
ALİ ERCOŞKUN (Bolu) – Çekiyorum
Başkanım.
BAŞKAN – Sayın Ercoşkun çekti
önergesini geriye. 
Aynı mahiyetteki diğer önergenin
imza sahibi: 
 Yılmaz Tunç 
 Bartın
YILMAZ TUNÇ (Bartın) – Çekiyorum
Başkanım. 
BAŞKAN – Sayın Tunç önergesini
geri çekti. 
Aynı mahiyetteki diğer önergenin
imza sahibi:
 Osman Aşkın Bak
 Rize 
OSMAN AŞKIN BAK (Rize) – Çekiyorum
Başkanım. 
BAŞKAN – Sayın Osman Aşkın Bak
önergesini geri çekti. 
Aynı mahiyetteki diğer önergenin
imza sahibi: 
 Halil Eldemir
 Bilecik
HALİL ELDEMİR (Bilecik) –
Çekiyorum Başkanım. 
BAŞKAN – Sayın Eldemir önergesini
geri çekti. 
Diğer önergeleri okutuyorum:
Türkiye Büyük Millet Meclisi Başkanlığına
Genel Kurulda görüşülecek olan 447’ye 1’inci ek sıra
sayılı Kanun Teklifi’nin 7’nci maddesinin teklif metninden çıkarılmasını arz ve
teklif ederim. 16/1/2017
 Mahmut Toğrul Meral
Danış Beştaş
 Gaziantep Adana

Türkiye Büyük Millet Meclisi Başkanlığına
Görüşülmekte olan 447’ye 1’inci Ek sıra sayılı Türkiye
Cumhuriyeti Anayasasında Değişiklik Yapılmasına Dair Kanun Teklifi’nin 7’nci
maddesinin Anayasa'ya aykırı olduğu gerekçesiyle metinden çıkarılmasını arz
ederiz.
 Özgür Özel  Engin
Altay Levent Gök
 Manisa İstanbul Ankara
 Nurhayat Altaca Kayışoğlu Murat
Emir
 Bursa Ankara
BAŞKAN – Komisyon önergeye katılıyor mu?
ANAYASA KOMİSYONU SÖZCÜSÜ ZEKERİYA BİRKAN (Bursa) –
Katılamıyoruz Başkanım.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyorum Sayın
Başkanım. 
BAŞKAN – Önerge üzerinde Ankara Milletvekili Sayın Murat
Emir konuşacak.
Buyurun Sayın Emir. (CHP sıralarından alkışlar)
MURAT EMİR (Ankara) – Sayın Başkan, değerli
milletvekilleri; Genel Kurulu saygıyla selamlıyorum. 
Teklifin 7’nci maddesi üzerinde grubum adına konuşmak
üzere söz aldım. Bu 7’nci madde özellikle Cumhurbaşkanını yani sizin bu
teklifle yürütmenin başına verdiğiniz Cumhurbaşkanını partili yapan bir madde.
Bu yönüyle millî egemenliği alıyorsunuz, bir kişinin iradesine teslim
ediyorsunuz, o kişiyi bütün hukuki zırhlarla donatıyorsunuz, bütün yetkileri o
kişiye veriyorsunuz ve o kişiye diyorsunuz ki “Siz milletin birliğini ve
bütünlüğünü temsil edeceksiniz, bağımsız olacaksınız, tarafsız olacaksınız,
yargıyı atayacaksınız ama aynı zamanda da partili olacaksınız ve hatta
sırasında parti genel başkanı olabileceksiniz.” Böylesine çelişkili ve tutarsız
bir madde hakkında görüşüyoruz. 
Değerli arkadaşlar, bize göre bu teklif bir saldırıdır,
Meclise bir saldırıdır, hukuk devletimize bir saldırıdır, cumhuriyetimize bir
saldırıdır. Saldırıların öyle her zaman topla tüfekle olması gerekmez, burada
çoğunluk gücüyle yapılan hukuk görüntüsü altında olan bir saldırıyla karşı
karşıyayız.
Değerli arkadaşlar, bakınız, ilk hâliyle “Egemenlik
bilakayduşart milletindir.” lafı yani “Egemenlik kayıtsız şartsız milletindir.”
sözü ne demektir? Mustafa Kemal o zamandan bu “kayıtsız şartsız” sözcüğünü
anlamayanlar için açıklama yapmış. Nutuktan okuyoruz: “Kayıtsız şartsız’
tabiriyle belirtilen, egemenliği milletin yetkisinde tutmak demek, bu
egemenliğin zerresini, sıfatı, ismi ne olursa olsun, hiçbir makama vermemek,
verdirmemek demektir.” (CHP sıralarından alkışlar) 
İşte, değerli arkadaşlar, bu yönüyle bu teklifin özü,
egemenliği alıp bir kişiye vermektir ve bu yönüyle de millî egemenliğe açık bir
saldırıdır. 
Tabii, buraya da geliyoruz, anlatıyoruz, konuşuyoruz,
kürsü kullanıyoruz ama bu bana Fuzuli’nin bir lafını hatırlatıyor: “Söylesem
tesiri yok, sussam gönül razı değil.” Biz, yine de anlatmaya devam edeceğiz.
Sizin bir görev yapma duygusuyla, bir sadakat duygusuyla ve aldığınız
talimatlar doğrultusunda görev yaptığınızı, karar verdiğinizi maalesef
ilerleyen oylamalarda açıkça görüyoruz ama biz anlatmaya devam edeceğiz.
Bakınız, kısa sürede pişman olacağınız bir teklife
“evet” diyorsunuz. Bu pişmanlığınız önce kişisel olabilir ama çok kısa sürede
göreceksiniz ki toplumsal pişmanlıklara da dönüşecek. 
Bakınız, nasıl anlatacağınızı düşündünüz mü? Mesela, milletimizin
büyük bir kısmının, ezici bir kısmının, büyüklüğünün tarafsız Cumhurbaşkanı
istediğini bilmiyor musunuz? Partili Cumhurbaşkanını nasıl anlatacaksınız?
Mesela, Meclisi feshedecek bir parti liderini yani Ana Muhalefet Partisini
feshedecek bir parti liderini milletimize nasıl anlatacaksınız? Mesela, vali
gibi önemli bir konumdaki kişinin aynen il başkanı gibi atanmış olmasını,
neredeyse birlikte çalışacaklarını ve aynı otoriteden güç alacaklarını, aynı
kişiden yetki alacaklarını milletimize nasıl anlatacaksınız? Demokratik
parlamenter sistemimizi temelinden değiştiriyorsunuz. Alanlarda dolaşacaksınız,
mahallelere gideceksiniz; seçmenlerinize ne diyeceksiniz? İlin sorunları
hakkında siz bakanlara ne anlatacağınızı söyleyebileceksiniz? Bütçe üzerinde yetkiniz
yok, Hükûmet üzerinde yürütme yetkiniz yok, bunun ötesinde hiçbir seçmeninize
hiçbir vaatte bulunma yetkiniz yok; hangi hakla, hangi yetkiyle ve hangi
olanaklarla seçmeninizin karşısına çıkacaksınız, bunları düşündünüz mü?
Değerli arkadaşlar, şunu bilmeniz lazım: Bağlılığınız
aslında bir kişiye değildir, bir anlayışa değildir; bağlılığınız millete olmak
zorundadır, sadakatiniz Meclise olmak zorundadır. Sizler halktan aldığınız bu
yetkiyi Mecliste kullanmak zorundasınız. Millet size bu yetkiyi, alın Meclisten,
bir kişiye emanet edin diye vermedi. İşte bu aslında millî iradeye de ve size
verilen bu yetkiye de açık bir saldırıdır. Bağlılığınız millete olmalıdır,
borcunuz millete olmalıdır, sadakatiniz millete olmalıdır.
Bu görüşlerle Genel Kurulu saygıyla selamlıyorum. (CHP
sıralarından alkışlar) 
BAŞKAN – Teşekkür ederim Sayın Emir.
Önergeyi oylarınıza sunuyorum…
MEHMET NACİ BOSTANCI (Amasya) – Sayın Başkanım, çok
kısa bir açıklama için söz aldım, zabıtlara geçsin.
BAŞKAN – Buyurun Sayın Bostancı.
MEHMET NACİ BOSTANCI (Amasya) – Murat Bey konuşurken,
zannediyorum, sehven “fesih” kavramını kullandı. Yani Cumhurbaşkanı ile
Meclisin karşılıklı seçimlerinin yenilenmesine ilişkin bir hüküm var
Anayasa’da. Feshetmek, onu ilga etmek anlamına gelir; bizim teklifimizde
seçimlerin yenilenmesi söz konusudur. Zabıtlara doğru geçmesi bakımından bunu
arz ettim.
BAŞKAN – Teşekkür ederim.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
MURAT EMİR (Ankara) – Sayın Başkan…
BAŞKAN – Sayın Emir, evet…
MURAT EMİR (Ankara) – Benim ifadelerim çarpıtıldı, bu
konuda bir açıklama yapma ihtiyacı içerisindeyim. 
BAŞKAN – Siz “Karşılıklı feshedilecek.” demişsiniz…
MURAT EMİR (Ankara) – Evet.
BAŞKAN – Sayın Bostancı da “’Fesih’ yok etmek anlamındadır,
yenileme olacak.” şeklinde bir açıklama yaptı. Eklemek istediğiniz bir şey var
mı?
MURAT EMİR (Ankara) – Sayın Başkan, orada her ne kadar
kanundaki lafzı “yenilenme” diye geçse de bu tam bir fesihtir, bunun açıklığa
kavuşturulması gerekir.
BAŞKAN – Tamam, söylediniz zaten, sizce fesihmiş, Sayın
Bostancı “Yenilemedir.” dedi. 
MURAT EMİR (Ankara) – Ama yani kürsüden açıklamamda
yarar var izin verirseniz.
BAŞKAN – Başka ne konuda açıklama yapacaksınız Sayın
Emir?
MURAT EMİR (Ankara) – Çünkü burada fesih yetkisinin,
yenilenme yetkisinin orantısız bir biçimde kullanılması ve kullanan organların
kendi arasında güç orantısızlığı var; bunun mutlaka açıklığa kavuşturulması
lazım.
MEHMET NACİ
BOSTANCI (Amasya) – Sayın Başkanım, Anayasa teklifinde olmayan bir kavram
arkadaşın yorumudur. “Seçimlerin yenilenmesi” olarak geçmektedir, doğrusu
budur.
MURAT EMİR
(Ankara) – Tam da bu nedenle söz istiyorum. Buradaki “yenilenme” kavramının…
BAŞKAN – Tamam,
2 konuşmacının da söyledikleri tutanaklara geçti. Bu konuyu burada noktalamak
istiyorum. 
MURAT EMİR
(Ankara) – Sayın Başkan, Cumhurbaşkanı ve Meclisin millî iradeyi temsil
kabiliyeti açısından ve bu hükümdeki beşte 3’lük oran ve 1 kişinin kendi
iradesiyle feshedebilmesi açısından orantısızlık, haksızlık ve yetkisizlik var.
Bunun mutlaka kürsüden açıklanmasında yarar görüyorum.
BAŞKAN –
Açıkladınız zaten, bunun ötesinde bir şey söyleyeceğinizi düşünemiyorum.
Söyledikleriniz tutanağa geçti.
Teşekkür ederim
Sayın Emir. 
MAHMUT TANAL
(İstanbul) – Sayın Başkan… Sayın Başkan…
BAŞKAN – Diğer
önergeyi okutuyorum: 
Türkiye Büyük
Millet Meclisi Başkanlığına
Genel Kurulda
görüşülecek olan 447’ye 1’inci ek sıra sayılı Kanun Teklifi’nin 7’nci
maddesinin teklif metninden çıkarılmasını arz ve teklif ederim. 16/1/2017
Mahmut Toğrul (Gaziantep) ve arkadaşları
BAŞKAN –
Komisyon önergeye katılıyor mu? 
ANAYASA
KOMİSYONU SÖZCÜSÜ ZEKERİYA BİRKAN (Bursa) – Katılamıyoruz Başkanım.
BAŞKAN –
Hükûmet?
ADALET BAKANI
BEKİR BOZDAĞ (Yozgat) – Katılmıyorum Başkanım.
BAŞKAN – Önerge
üzerinde Gaziantep Milletvekili Sayın Mahmut Toğrul konuşacak.
Buyurun Sayın
Toğrul. (HDP sıralarından alkışlar) 
MAHMUT TOĞRUL
(Gaziantep) – Teşekkürler Sayın Başkan.
Sayın Başkan,
değerli milletvekilleri; Anadolu coğrafyası, Mezopotamya coğrafyası çok dilli,
çok inançlı, çok kültürlü, çok etnisiteli bir coğrafyadır. Böylesi bir
coğrafyanın 12 Eylül askerî cuntasının anayasasıyla yönetilmesi gerçekten o
tarihten bu tarihe bir züldü. Ama ihtiyaç olan, hepimizin öteden beri söylediği
şuydu: Madem böyle çoğulcu bir yapıdayız, o zaman çoğulcu ve yerinden yönetimi
esas alan, tüm toplumsal kesimlere yönelik, onların hepsini kapsayan bir
anayasa ihtiyacı vardı. Bu anayasa ihtiyacı öteden beri dillendirdiğimiz bir
noktayken, maalesef, birden, tüm güçleri tek elde toplayan, güçler ayrılığını
ve güçlerin birbirini denetleme ve dengeleme sistemini tamamen ortadan kaldıran
ve tüm gücü tek ele veren bir anayasanın ikinci turunda konuşuyoruz. 
Değerli arkadaşlar, tabii, siyasi iktidarın sürekli
kullandığı bir argüman var: “Millete gidelim, millet ne derse o olur.” Ama
millete giderken gittiğiniz koşullar nasıl koşullar? Rakiplerinizin elini
kolunu bağlayacaksınız, çalışamaz hâle getireceksiniz, basını susturacaksınız,
üniversitelerde tartıştırmayacaksınız, sivil toplumda tartıştırmayacaksınız,
rakip gördüğünüz partinin eş genel başkanlarını, grup başkan vekillerini,
milletvekillerini içeriye tıkacaksınız, olağanüstü koşullarda, KHK’larla
valiliklerin, il binalarının önünde yapılan açıklamalar nedeniyle bir partinin
il, ilçe yöneticilerini, üyelerini hatta oy verme potansiyeli olan on binlerce
insanı içeriye tıkacaksınız, sonra diyeceksiniz ki: “Millet iradesi.” Vallahi,
çok iyi, çok güzel böyle millet iradesi tecelli oluyorsa. Her gün tüm basın
kontrolünüzde olacak, tüm alanları ele geçireceksiniz, hiçbir şekilde
rakipleriniz basında söz söyleyemeyecek, bu ülke vatandaşlarının ödediği
vergilerle yayın yapan TRT siyasi iktidarın borazanı hâline gelecek ama siz,
fırsat eşitliğinin olmadığı bu ortamda “millet iradesi” diyeceksiniz. 
Değerli arkadaşlar, bu Anayasa değişiklik teklifinde
güçler birliği var ve bu Anayasa değişikliği teklifinde maalesef Kürtler yok,
Aleviler yok, mütedeyyinler yok, azınlıklar yok, Müslüman olmayan kesimler yok.

HÜSEYİN FİLİZ (Çankırı) – Var, var. 
MAHMUT TOĞRUL (Devamla) - Değerli arkadaşlar, aynı
şekilde, işte, biz onun için “Evet, çoğulcu bir Anayasa’ya ihtiyacımız var,
yerinden yönetimi esas alan bir Anayasa’ya ihtiyacımız var.” diyoruz ancak bu
koşullarda böylesi tüm gücü bir ele veren bir dikta yönetimine asla müsamaha
etmeyeceğiz. Neden müsamaha etmeyeceğiz? Çünkü emek, demokrasi güçleri ve
onların özgürlüğü için buna “hayır” diyeceğiz, halklara ve inançlara özgürlük
için “hayır” diyeceğiz, özgürlükçü bir laiklik için bu teklife “hayır”
diyeceğiz, kadın özgürlüğü için “hayır” diyeceğiz, halkların bir arada eşit
birlikteliği için “hayır” diyeceğiz, yerel demokrasi için “hayır” diyeceğiz,
haklar ve özgürlükler için “hayır” diyeceğiz, doğa talanı için “hayır”
diyeceğiz. Ve bunun için, evet, siz tüm bu koşullarda yarattığınız bu ortamda
“Nasıl olsa rakiplerimizi bağladık, rakiplerimizi alana çıkarmayacağız ve biz
halka bu dikta yönetimini çeşitli yalanlarla, etrafından dolanarak halka
yutturabileceğiz.” diyorsanız, HDP bu taslağın, bu Anayasa'nın karşısında en
dinamik gücüyle… İçeride eş genel başkanları, milletvekilleri, grup başkan
vekilleri olsa bile, geride kalan bir tek üyesi kalsa, bu Anayasa taslağı için
kesinlikle olurumuz olmayacaktır, halkımız buna olur vermeyecektir. Bu, savaş
koşullarında, içeride ve dışarıda savaş koşullarında bile olsa bu Anayasa
taslağı halktan dönecektir. Biz bunu herkese anlatacağız, her yerde anlatacağız
ve bir üyemiz kalsa bunun yeterli olacağını düşünüyoruz.
(Mikrofon otomatik cihaz tarafından kapatıldı) 
BAŞKAN – Sayın Toğrul, bir dakika ek süre vereyim,
toparlayın lütfen.
MAHMUT TOĞRUL (Devamla) – Sayın Başkan, değerli
milletvekilleri; bu ülkenin özgürlükçü bir anayasaya, çoğulcu bir anayasaya,
yerinden yönetimi esas alan bir anayasaya ihtiyacı var. Ama bunun için önce şu
yarattığınız -içeride ve dışarıdaki- Kürt düşmanlığından kaynaklı başlattığınız
savaşı durdurun. KHK'larla toplumu susturmaya son verin. Üniversitelere, basına
özgürlük tanıyın. Onun için diyorum ki: Herkese “hayır”lı geceler bu saatte.
Teşekkür ediyorum, saygılar sunuyorum. (HDP
sıralarından alkışlar)
BAŞKAN – Biz de teşekkür ederiz Sayın Toğrul.
MEHMET NACİ BOSTANCI (Amasya) – Sayın Başkanım…
BAŞKAN - Sayın Bostancı…
MEHMET NACİ BOSTANCI (Amasya) – “Kürt halkı
düşmanlığına yaslanan savaştan çıkın.” diyor Mahmut Bey.
AHMET YILDIRIM (Muş) – Doğru söylüyor.
MEHMET NACİ BOSTANCI (Amasya) – Bu konu daha önce de
tartışıldı; biz Kürt halkının da Türk halkının da, halkların düşmanı olan
PKK’yla mücadele ediyoruz, terör örgütüyle mücadele ediyoruz. (AK PARTİ
sıralarından alkışlar) 
Kürtler bizim kardeşlerimiz. Her kim terör uyguluyorsa
devleti karşısında bulacaktır.
AHMET YILDIRIM (Muş) – Sayın Başkan…
BAŞKAN – Teşekkür ederim.
Sayın Yıldırım…
AHMET YILDIRIM (Muş) – Tabii, her devlet kendi…
BAŞKAN – Açıklama mı yapıyorsunuz Sayın Yıldırım?
AHMET YILDIRIM (Muş) – Evet.
BAŞKAN – Buyurun, yerinizden bir dakika…
V.- AÇIKLAMALAR (Devam)
30.- Muş Milletvekili Ahmet Yıldırım’ın, Kürt diline, kültürüne,
folkloruna dair çalışma yapanların çoğunun kamudan atıldığına ve kurumların
kapatıldığına ilişkin açıklaması
AHMET YILDIRIM (Muş) – Teşekkürler Sayın Başkan. 
Her devlet kendi egemenlik sahasını ve onun güvenliğini
sağlamakla ilgili çalışmalar yapar. 
Peki, yirmi beş yıldır, bu ülkede Kürt dilinin ve
kültürünün gelişmesi için bir çalışma yapan Kürt Enstitüsünü kapatmak neyin
nesidir? 90’lı yılların o çatışmalı koşullarında bile çalışma yaşamını
sürdürmüş, bilimsel çalışmalarını sürdürmüş bir enstitüyü kapatmak neyle
mücadeledir?
Yine, hani sıklıkla övündüğünüz Artuklu Üniversitesinin
Kürdoloji kürsüsündeki son akademisyeni işten atmakla neyin mücadelesini
yürütüyorsunuz? 
Kürt’ün diline, kültürüne, folkloruna dair çalışma
yapanların çoğu kamudan atıldı, belli bir kısmı içeri alındı, bütün kurumlar
kapatıldı, çocuk TV’si, müzik TV’si, halay TV’si kapatıldı. Eyvallah, mücadele…
Bu mücadelenin adı herhangi bir şekilde güvenlik mücadelesi değil, özgürlüğe
karşı mücadeledir. (HDP sıralarından alkışlar)
BAŞKAN – Teşekkür ederim Sayın Yıldırım.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel Başkanı İzmir Milletvekili Binali
Yıldırım ve Grup Başkanvekilleri Kayseri Milletvekili Mustafa Elitaş, Amasya
Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi (2/1504) ve Anayasa Komisyonu Raporu (S. Sayısı: 447 ve 447’ye
1’inci Ek) (Devam)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Sayın milletvekilleri, teklifin 7’nci maddesinin gizli
oylamasına başlıyoruz. 
Gizli oylamanın ne şekilde olacağı konusunda bilgi
vermek istiyorum: Komisyon ve Hükûmet sıralarında yer alan kâtip üyelerden
Komisyon sırasındaki kâtip üyeler, Adana’dan başlayarak Denizli’ye kadar
-Denizli dâhil- ve Diyarbakır’dan başlayarak İstanbul’a kadar -İstanbul dâhil-
Hükûmet sırasındaki kâtip üyeler ise İzmir’den başlayarak Mardin’e kadar
-Mardin dâhil- ve Mersin’den başlayarak Zonguldak’a kadar -Zonguldak dâhil- adı
okunan milletvekilini ad defterinde işaretleyerek kendisine biri beyaz, biri
yeşil, biri kırmızı olmak üzere üç yuvarlak pul ile bu oylamaya özel mühürlü
zarf verilecektir. Milletvekilleri, Başkanlık kürsüsünün sağında ve solunda yer
alan kabinlerden başka yerde oylarını kullanmayacaklardır. Vekâleten oy
kullanacak bakanlar da yerine oy kullanacakları bakanın ilinin bulunduğu
bölümde oylarını kullanacaklardır.
Bildiğiniz üzere, bu pullardan beyaz olanı kabul,
kırmızı olanı ret, yeşil olanı ise çekimser oyu ifade etmektedir. Oyunu
kullanacak sayın üye, adını ad defterine işaretlettikten ve kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra kapalı
oy verme yerine girecek, oy olarak kullanacağı pulu burada zarfın içerisine
koyacak ve diğer iki pulu ise ıskarta kutusuna atacaktır. Bilahare, oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önünde konulan oy kutusuna atacaktır. Oylamada adı okunmayan
milletvekiline pul ve zarf verilmeyecektir.
Sayın kâtip üyeler yerlerini aldılar. 
Lütfen ilinde ismi okunan kişi oyunu kullansın sayın
milletvekilleri, kalabalık yaratmayalım. 
Oylamaya Adana ilinden başlıyoruz.
(Oyların toplanmasına başlandı)
BAŞKAN – Adı okunmayan sayın milletvekili var mı?
MERAL DANIŞ BEŞTAŞ (Adana) – Var; cezaevinde, hapiste.
BAŞKAN – Okundu isimleri, okundu. Ben “Adı okunmayan
milletvekili var mı?” dedim. 
MERAL DANIŞ BEŞTAŞ (Adana) – Hayır, “Oy kullanamayan…”
dediniz de.
BAŞKAN – Onu demedim. 
AHMET YILDIRIM (Muş) – Adı okunmayan kimse kalmadı
zaten Sayın Başkan.
MERAL DANIŞ BEŞTAŞ (Adana) – Adı okunmayan kalmadı ama
kullanamayan 11 milletvekili var. 
BAŞKAN – Sayın kâtip üyeler de lütfen, oylarını
kullansınlar. 
(Oyların toplanmasına devam edildi)
BAŞKAN – Sayın milletvekilleri, öğrendiğimize göre
milletvekilleri oylarını kullanmışlar. Bu nedenle, oy verme işlemi
tamamlanmıştır.
Oy kutularını kaldıralım lütfen.
(Oyların ayrımına başlandı)
ÖZGÜR ÖZEL (Manisa) – Sayın Başkan, bu turda da Sayın
Ahmet Gündoğdu, Sayın Fuat Köktaş, Sayın Numan Kurtulmuş, Sayın Faruk Çelik,
Sayın Hasan Özyer, Sayın Bekir Bozdağ, Sayın Osman Boyraz, Sayın Cemal Öztürk,
Sayın Gökcen Özdoğan Enç, Sayın Fatih Şahin…
BAŞKAN – Sayın Özel, size söz vermedim, lütfen. Siz biz
bu kuralları bilirsiniz.
(Oyların ayrımına devam edildi)
İLKNUR İNCEÖZ (Aksaray) – Bütün bu arkadaşlarımız gizli
oylamanın koşullarına uygun olarak oy kullanmıştır, Özgür Bey de onu deklare
etmek için sayıyor tekrar tekrar. 
ÖZGÜR ÖZEL (Manisa) – …Sayın Abdülhamit Gül, Sayın
Mehmet Muş, Sayın Nurettin Canikli, Sayın Cahit Özkan, Sayın Ravza Kavakcı Kan,
Sayın Şahin Tin, Sayın Berat Albayrak -hem kendisi hem vekâleten oy kullandığı
sayın bakanın oyunda- Sayın Mehmet Müezzinoğlu, Sayın Sema Ramazanoğlu, Sayın
Markar Eseyan, Sayın Vedat Demiröz, Sayın Salih Cora, Sayın Mehmet Mehdi Eker,
Sayın Metin Külünk, Sayın Halis Dalkılıç, Sayın Recep Akdağ, Sayın İlknur
İnceöz, Sayın Hayati Yazıcı, Sayın Mustafa Köse, Sayın Mustafa Şentop, Sayın
Hasan Turan, Sayın Naci Ağbal…
OSMAN AŞKIN BAK (Rize) – Kitap okuyor kitap. 
ÖZGÜR ÖZEL (Manisa) – …ve Sayın Muhammet Emin Akbaşoğlu
oylarını kullanırken kabinlere girmemiş, kullandıkları oyları… 
OSMAN AŞKIN BAK (Rize) – İç Tüzük’e uygun olarak
oylarını kullanmışlardır arkadaşlarımız. 
ÖZGÜR ÖZEL (Manisa) – …açıkça kullanmış, gizli oylamayı
ihlal etmiş, İç Tüzük’e ve Anayasa’ya aykırı oy kullanmışlardır, takdirlerinize
arz ederim. 
(Oyların ayrımına devam edildi)
MEHMET NACİ BOSTANCI (Amasya) – Özgür Bey, kendi
kendinizi seçimlerden yetkili hükûmet komiseri olarak mı atadınız?
ÖZGÜR ÖZEL (Manisa) – Evet. 
RAVZA KAVAKCI KAN (İstanbul) – Sayın Başkan, Sayın
Özgür Özel benim ismimi de zikrederek, diğer arkadaşlarımızın da ismi
zikrederek açık oy kullandığımızı ifade etmiştir. Kendisini ispat etmeye davet
ediyorum. Benim oyumun ne olduğunu kimse bilmemektedir, kendisi nasıl görmüştür
oradan zarfa ne koyduğumu izah etmesi gerekir. 
ÖZGÜR ÖZEL (Manisa) – Ben söylediğim zaman, siz el
sallayıp bana gösterdiniz, o geçen sefer. 
(Oyların ayrımına devam edildi)
HİLMİ BİLGİN (Sivas) – Sayın Başkanım, biz İç Tüzük’e
uygun olarak oylarımızı kullandık. 
BAŞKAN – Teşekkür ederim. 
OSMAN AŞKIN BAK (Rize) – İç Tüzük’e uygun olarak
arkadaşlarımız oyunu kullandılar. Oylama İç Tüzük’e uygun olarak yapılmıştır. 
ÖZNUR ÇALIK (Malatya) – Oylama İç Tüzük’e göre
yapılmıştır. 
ÖZGÜR ÖZEL (Manisa) – Ve Sayın Başkan, Kırıkkale’den
Sayın Mehmet Demir…
BAŞKAN – Sayın Özel, ben size söz vermedim. 
(Oyların ayrımına devam edildi)
ÖZGÜR ÖZEL (Manisa) – …Sayın Hilmi Bilgin, Ali İhsan
Yavuz, Sakarya ve Yusuf Başer, Yozgat; fotoğraflarını da birlikte çektirmek,
bir ekip ruhuyla davranmak ve hepsi birlikte aynı yerde oturmak, kullanılan
gizli oyların alenileştirilmesi sırasında çetele tutmak, bu çetelelere göre
parti yönetimine rapor vermek üzere görev yapmak.
RAVZA KAVAKCI KAN (İstanbul) – Sayın Başkan, oylarımızı
usule uygun kullandık. Oylarımızın ne olduğunu gördülerse açık ve net…
ÖZGÜR ÖZEL (Manisa) – Kullanılan gizli oyların
alenileştirilmesi sırasında çetele tutmak, bu çetelelere göre parti yönetimine
rapor vermek üzere görev yapmaktadırlar. Arkadaşların ekip ruhuyla çalışmasını,
sosyal demokrat bir parti olarak takdir ediyoruz ancak yaptıkları iş,
Anayasa’ya, İç Tüzük’e açıkça aykırıdır, oylamayı sakatlamaktadırlar. 
OSMAN AŞKIN BAK (Rize) – Anayasa’ya, İç Tüzük’e uygun
olarak arkadaşlarımız oyunu kullanmıştır.
ORMAN VE SU İŞLERİ BAKANI VEYSEL EROĞLU
(Afyonkarahisar) – Başkanım, çok güzel gizli oy kullanıldı, çok sağ olun. 
MUSTAFA ELİTAŞ (Kayseri) – Aynen öyle, aynen öyle.
ORMAN VE SU İŞLERİ BAKANI VEYSEL EROĞLU
(Afyonkarahisar) –Fevkalade gizli oy kullanıldı. 
MUSTAFA ELİTAŞ (Kayseri) – Sayın Bakanımın dediğini
yazın bakın, gizli oyun kurallarına tam riayet ettik. 
ORMAN VE SU İŞLERİ BAKANI VEYSEL EROĞLU
(Afyonkarahisar) – Tam uyduk, tam riayet ettik, dört dörtlük... 
OSMAN AŞKIN BAK (Rize) – Arkadaşlarımız İç Tüzük’e
uygun olarak oylarını kullanmışlardır. Tutanaklara böyle geçirin lütfen. İç
Tüzük’e uygun olarak gizli oy kullandık. 
(Oyların ayrımına devam edildi)
ÖZGÜR ÖZEL (Manisa) – Sayın Başkan, Divanda görev yapan
Kâtip Üyem Sayın Emre Köprülü tarafından şerh düşme isteğine engel olduğunuz
için bir tutanak düzenlenmiş olup tutanak aynen şu şekildedir, teslim
almadığınız tutanak:
“Türkiye Büyük Millet Meclisi Başkanlığı’na
Görüşülmekte olan 447/Ek 1 sıra sayılı Türkiye
Cumhuriyeti Anayasası’nda…” (AK PARTİ sıralarından gürültüler)
ALİ ÖZKAYA (Afyonkarahisar) - Sayın Başkan, böyle bir
usul var mı?
İLKNUR İNCEÖZ (Aksaray) - Başkanım böyle bir usul var
mı?
ÖZGÜR ÖZEL (Manisa) – “…değişiklik yapılmasına dair
kanun teklifinin 7. maddesinin 2. tur oylamasında oylamayı yürüten kâtip
üyelerden bazıları TBMM üyeleri ad defterine şerh düşmüşlerdir.” (AK PARTİ
sıralarından gürültüler, sıra kapaklarına vurmalar)
(Oyların ayrımına devam edildi)
YILMAZ TUNÇ (Bartın) – Söz almadan konuşma olmaz.
GÖKCEN ÖZDOĞAN ENÇ (Antalya) – Sen kendini ne
zannediyorsun?
ÖZGÜR ÖZEL (Manisa) – “Bu şerhlerde oylama sonuçlarına
etkili olacak şekilde ve sayıda açık oy kullanıldığı tespit edilmiştir.”
ALİ ÖZKAYA (Afyonkarahisar) – Özgür Özel, şov yapma!
Şovu bırak milletten al oyu!
ÖZGÜR ÖZEL (Manisa) – “Tarafımca da tespit edilen
benzer durumlar gereğince sonuç tutanağına muhalefet şerhi eklemek istediğimde
bu isteğim engellenmiştir.” 
(Oyların ayrımına devam edildi)
OSMAN AŞKIN BAK (Rize) – Geçersiz bir dilekçe ya! Ne
okuyorsun, gazete mi okuyorsun!
ÖZGÜR ÖZEL (Manisa) – “Ve sonuç tutanağı Divanda o anda
bulunmayan bir katip üyeye imzalatılmıştır.” (AK PARTİ sıralarından gürültüler)
YILMAZ TUNÇ (Bartın) – Sayın Başkan, söz almadan
konuşuyor.
GÖKCEN ÖZDOĞAN ENÇ (Antalya) – Böyle bir usul yok Sayın
Başkan. Divana saygısızlık ediyor.
ZEHRA TAŞKESENLİOĞLU (Erzurum) – Sayın Başkan, onu
yazanın okuma yazması yok mu? Okuma yazma bilmiyor mu tutanağı düzenleyen
arkadaş?
(Oyların ayrımına devam edildi)
ÖZGÜR ÖZEL (Manisa) – “Hem bu durumu, hem de oylama
tutanağına muhalif olduğumu belgelemek amacıyla iş bu dilekçeyi Başkanlık
Divanı’na sunuyorum.”
MUSTAFA ELİTAŞ (Kayseri) – Sayın Başkan, Divan
Kâtibinin yazdığı iddia edilen bu dilekçenin Cumhuriyet Halk Partisi Grup
Başkan Vekilinin elinde ne işi var? 
ÖZGÜR ÖZEL (Manisa) – Bu fotokopidir, aslı orada.
MUSTAFA ELİTAŞ (Kayseri) – Demek ki Divan Katip Üyesi
görevini yapmamaktadır. Katip üye Başkandan aldığı talimatın dışında hiçbir iş
yapamaz.
BAŞKAN – Ben böyle bir dilekçeyi havale etme ve alma
yetkisinde değilim, almayacağım, havale de etmeyeceğim, kendileri bilir. (AK
PARTİ sıralarından “Bravo!” sesleri, alkışlar)
(Oyların ayrımına devam edildi)
EJDER AÇIKKAPI (Elâzığ) - Böyle bir usul yok.
MUSTAFA ELİTAŞ (Kayseri) – Sayın Başkan, görevini
yapmayan kâtip üyelerin orada yeri yok. 
OSMAN AŞKIN BAK (Rize) - Görevini yapmayanın ne işi var
orada?
MUSTAFA ELİTAŞ (Kayseri) – Cumhuriyet Halk Partisi Grup
Başkan Vekilinin Kâtip Üyesi değil, Türkiye Büyük Millet Meclisi Başkanlık
Divanı üyesidir, görevini hakkıyla yerine getirmelidir.
BAŞKAN – Tabii, doğrusu, bunu Kâtip Üye Emre Köprülü’nün
okumasıydı ama siz okudunuz.
ÖZGÜR ÖZEL (Manisa) – Sayın Başkan, biraz önce okuduğum
dilekçe Kâtip Üyem tarafından…
MUSTAFA ELİTAŞ (Kayseri) – Bakın, “kâtip üyem” diyor. 
ÖZGÜR ÖZEL (Manisa) – …gözünüzün önünde yazılıp size
teslim edilmiştir.
MUSTAFA ELİTAŞ (Kayseri) – Sayın Başkan, o Başkanlık
Divanının üyesidir, görevini yerine getirmemektedir. 
ÖZGÜR ÖZEL (Manisa) – Siz, bunu almamak suretiyle,
yönettiğiniz oturumda Divana iletilen her türlü başvuruyu, saat ve dakika
kaydetmek suretiyle almak zorunda olan siz bunu almayarak görevinizi
aksattınız. 
MUSTAFA ELİTAŞ (Kayseri) – Sayın Başkan, görevini
yerine getirmiyor. Orada Kâtip Üyenin verdiğinin Cumhuriyet Halk Partisi Grup
Başkan Vekilinin elinde ne işi var? 
ÖZGÜR ÖZEL (Manisa) – Biz bunu tutanağa geçirdik. Yarın
Meclis Başkanlığına da kayıttan geçireceğiz. Ayrıca 3 Kâtip Üyem hazırun
tutanaklarına gördüklerini yazdılar, şerhleri hazırun tutanaklarına geçmiştir. 
MUSTAFA ELİTAŞ (Kayseri) – Korsan yayında korsan
bildiri!
BAYRAM ÖZÇELİK (Burdur) – Hayalî işlerle uğraşıyorsun.
ÖZGÜR ÖZEL (Manisa) – Yaptığınız uygulamalar tamamen
usulsüzdür, Anayasa Mahkemesine yapacağımız başvuruya esas teşkil etmektedir.
(CHP sıralarından alkışlar)
BAYRAM ÖZÇELİK (Burdur) – Saçmalıyorsun! 
BAŞKAN – Ama bu böyle olmaz ki yani Sayın Kâtip Üye,
burada oy sayımı yaptınız, tutanakları zabıt altına aldınız, herhangi bir
problem yok. Bu işlemi yaparken siz oradaydınız Sayın Köprülü. Şimdi, bunu, bu
sayım döküm işlerinizi bu tutanağa geçirdikten sonra bu tutanağı niye
imzalamıyorsunuz?
KEMALETTİN YILMAZTEKİN (Şanlıurfa) – Baskı altında
kalıyor, baskı altında. 
EMRE KÖPRÜLÜ (Tekirdağ) – Cevap hakkımı kullanmak
istiyorum Sayın Başkanım.
BAŞKAN – Kullanamazsınız şu anda, çünkü orada
oturuyorsunuz.
(AK PARTİ sıralarından “İstifa et!” sesleri,
gürültüler) 
MUSTAFA ELİTAŞ (Kayseri) – Diğer kâtip üyeler
imzalayabilir. 
MUHAMMET EMİN AKBAŞOĞLU (Çankırı) – Arkadaşlar, demek
ki bir kumpas yapılmış! Kumpas var! 
BAŞKAN – Sayın milletvekilleri, bu konu geçen hafta
tartışıldı. Genel Kurulun bu konuda kararı var; “Tutanağa bir şerh düşülemez.”
diye Genel Kurulun bir kabulü var, bir iradesi var. (AK PARTİ sıralarından
“Bravo!” sesleri, alkışlar) Bu iradenin dışında hiçbir şekilde hareket etmem
mümkün değildir. Geçen hafta olduğu gibi bu sayım-dökümde bizzat görev almış
olan bir başka kâtip üyeye bu tutanağı imzalatıyorum. (AK PARTİ sıralarından
“Bravo” sesleri, alkışlar)
(Oyların ayrımına devam edildi)
ENGİN ALTAY (İstanbul) – Sayın Elitaş, bir şey verin de
Divana sonuçları açıklasınlar.
EJDER AÇIKKAPI (Elâzığ) – Kumpas var.
ENGİN ALTAY (İstanbul) – Divanda bir işgal mi ne var,
kaç kişi var o Divanda öyle? Bu ne ya!
(Oyların ayrımına devam edildi)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 7’nci maddesinin
gizli oylama sonucunu okuyorum:
“Kullanılan oy sayısı : 484
Kabul : 340
Ret : 136
Çekimser : 1
Boş : 4
Geçersiz  : 3”
(AK PARTİ sıralarından alkışlar)
BAŞKAN – Tutanağın altındaki imzaları okuyorum:
 “Kâtip Üye Kâtip
Üye
 Sema Kırcı Fehmi
Küpçü
 Balıkesir Bolu”
ÖZGÜR ÖZEL (Manisa) – AK PARTİ, o da AKP.
(AK PARTİ sıralarından “Bravo” sesleri, alkışlar)
ENGİN ALTAY (İstanbul) - Son gülen iyi güler.
BÜLENT TURAN (Çanakkale) – Özgür’ü alkışlıyoruz, bravo
Özgür.
BAŞKAN - Oylarını usulüne göre kullanan
milletvekillerine teşekkür ediyorum.
Beş dakika ara veriyorum. 
Kapanma Saati: 03.50
YEDİNCİ OTURUM
Açılma Saati: 03.52
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Emre
KÖPRÜLÜ (Tekirdağ)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 61’inci Birleşiminin Yedinci Oturumunu açıyorum.
447 sıra sayılı Kanun Teklifi’nin ikinci görüşmesine
devam ediyoruz.
Komisyon? Yok.
Ertelenmiştir.
2’nci sırada
bulunan 443 sıra sayılı Kanun Tasarısı ile Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlıyoruz.
2.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu (S. Sayısı: 443)
BAŞKAN –
Komisyon? Yok.
Ertelenmiştir.
3’üncü sırada bulunan 439 sıra sayılı Kanun Tasarısı
ile Dışişleri Komisyonu Raporu’nun görüşmelerine başlıyoruz. 
3.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)
BAŞKAN – Komisyon? Yok. 
Ertelenmiştir. 
Bundan sonra da komisyonların bulunamayacağı
anlaşıldığından, kanun tasarı ve teklifleri ile komisyonlardan gelen diğer
işleri sırasıyla görüşmek için 19 Ocak 2017 Perşembe günü, alınan karar
gereğince, saat 14.00’te toplanmak üzere birleşimi kapatıyorum.
İyi uykular diliyorum. 
Kapanma Saati: 03.56




(x) 447 S. Sayılı Basmayazı 9/1/2017
tarihli 53'üncü Birleşim Tutanağı’na, 447'ye 1'inci Ek S. Sayılı Basmayazı
tutanağa eklidir.


(xx) Anayasa değişiklik teklifinin 1'inci
tur görüşmeleri 53, 54, 55, 56, 57, 58, 59'uncu Birleşimlerinde yapılmıştır.


(X) Bu bölümde hatip tarafından Türkçe
olmayan kelimeler ifade edildi.


x Bu bölümde hatip tarafından Türkçe
olmayan kelimeler ifade edildi.




