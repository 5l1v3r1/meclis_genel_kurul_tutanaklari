



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 75’inci
Birleşim
 8
Mayıs 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili İmran Kılıç’ın, ramazan ayına ilişkin
gündem dışı konuşması
2.- Tokat Milletvekili Kadim Durmaz’ın, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararı ile Tokat ilinin
sorunlarına ilişkin gündem dışı konuşması
3.- Ankara Milletvekili Nevin Taşlıçay’ın, Anneler Günü’ne ilişkin
gündem dışı konuşması

IV.- AÇIKLAMALAR
1.- Balıkesir Milletvekili Ahmet Akın’ın, Balıkesir Büyükşehir
Belediyesinde işten çıkarılan işçilerin mağduriyetinin giderilmesi gerektiğine
ilişkin açıklaması
2.- Bursa Milletvekili Nurhayat Altaca Kayışoğlu’nun, YSK’nin İstanbul
Büyükşehir Belediye Başkanlığı seçiminin iptali ve yenilenmesi kararı sonrası
dilden dile dolaşan fıkra ile mâniye ilişkin açıklaması
3.- Mersin Milletvekili Ali Cumhur Taşkın’ın, Türkiye ekonomisinin
üretim ve ihracata dayalı büyümesine rekorlar kırarak devam ettiğine ilişkin
açıklaması
4.- Kırıkkale Milletvekili Ahmet Önal’ın, Makina ve Kimya Endüstrisi
Kurumunda çalışan işçilerin mağduriyetine ve TÜPRAŞ işçilerini desteklediklerine
ilişkin açıklaması
5.- Bursa Milletvekili Erkan Aydın’ın, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararına ilişkin açıklaması
6.- İstanbul Milletvekili Sibel Özdemir’in, Oturum Başkanı ve TBMM
Başkan Vekili Süreyya Sadi Bilgiç’e Meclis başkan vekilliği görevinde başarılar
dilediğine ve 9 Mayıs Avrupa Günü’ne ilişkin açıklaması
7.- Hatay Milletvekili Serkan Topal’ın, Hatay ilinin İskenderun
ilçesinde şiddete maruz kalan Berfin Özek’in tedavi giderlerinin SGK tarafından
karşılanabilmesi için Sağlık Bakanı ile Aile, Çalışma ve Sosyal Hizmetler
Bakanının gerekli talimatları vermesi gerektiğine ilişkin açıklaması
8.- Kocaeli Milletvekili İlyas Şeker’in, Oturum Başkanı ve TBMM Başkan
Vekili Süreyya Sadi Bilgiç’e Meclis başkan vekilliği görevinde başarılar
dilediğine, İsrail ordusunun Gazze’deki Anadolu Ajansı ofisini roketlerle hedef
almasını kınadığına ve ramazan ayını tebrik ettiğine ilişkin açıklaması
9.- Niğde Milletvekili Ömer Fethi Gürer’in, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararını objektif
değerlendirenlerin anlayamadığına ilişkin açıklaması
10.- Mersin Milletvekili Hacı Özkan’ın, Oturum Başkanı ve TBMM Başkan
Vekili Süreyya Sadi Bilgiç’e Meclis başkan vekilliği görevinde başarılar
dilediğine, YSK’nin İstanbul Büyükşehir Belediye Başkanlığı seçiminin iptali ve
yenilenmesi kararının şüphelerin ortadan kalkması açısından önemli olduğuna,
ramazanışerifi tebrik ettiğine ilişkin açıklaması
11.- Denizli Milletvekili Gülizar Biçer Karaca’nın, YSK’nin İstanbul
Büyükşehir Belediye Başkanlığı seçiminin iptali ve yenilenmesi kararı
sonrasında Ekrem İmamoğlu'na sosyal medyadan destek veren sanatçıların
Cumhurbaşkanlığı Arşiv Daire Başkanı Muhammet Safi tarafından fişlendiğine
ilişkin açıklaması
12.- Adana Milletvekili Ayhan Barut’un, Adana, Ankara, Eskişehir,
Kayseri, Manisa, Mersin, Isparta, Yozgat ve Elâzığ illerinde şehir
hastanelerinin hizmete başlamasıyla kapatılan ve taşınan devlet hastanelerinin
arazileri üzerindeki tasarrufun ne olacağını, devlet hastanesi olarak işlev
gören kaç arazinin bağış olduğunu, hangi illerde ve hangi büyüklükte araziler
bulunduğunu öğrenmek istediğine ilişkin açıklaması
13.- Kahramanmaraş Milletvekili Sefer Aycan’ın, 5-13 Mayıs Trafik
Haftası vesilesiyle vatandaşları trafikte duyarlı olmaya, saygılı olmaya,
sabırlı olmaya davet ettiğine ilişkin açıklaması
14.- Çanakkale Milletvekili Özgür Ceylan’ın, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararına ilişkin açıklaması
15.- İstanbul Milletvekili Ali Şeker’in, Oturum Başkanı ve TBMM Başkan
Vekili Süreyya Sadi Bilgiç’in Meclis başkan vekilliği görevinin hayırlı
olmasını dilediğine, Türkiye geneli demokrasi nöbetlerini diktatörlüğe geçmek
için mi tuttuklarını öğrenmek istediğine ilişkin açıklaması
16.- İstanbul Milletvekili Yavuz Ağıralioğlu’nun, İstanbul Valisi Ali
Yerlikaya'nın İstanbul Büyükşehir Belediye Başkan Vekili olarak atanmasına
ilişkin açıklaması
17.- Manisa Milletvekili Erkan Akçay’ın, memnun olması beklenen
demokrasi havarilerinin YSK’nin İstanbul Büyükşehir Belediye Başkanlığı
seçiminin iptali ve yenilenmesi kararını en fazla tartışma konusu yapmasının
dikkat çekici olduğuna ilişkin açıklaması
18.- İstanbul Milletvekili Hakkı Saruhan Oluç’un, Şırnak ili Cizre
Belediyesinde polisler tarafından alınan güvenlik önlemlerine, diğer parti
belediyelerinde de benzer uygulamaların yapılıp yapılmadığını öğrenmek
istediğine, belediye sınırları içindeki güvenliğin nasıl sağlanacağının kanun
ve yönetmeliklerle belirlendiğine ilişkin açıklaması
19.- Sakarya Milletvekili Engin Özkoç’un, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararıyla hukuksuzluğa
karışmasının ve emirleri uygulayan kurum hâline gelmesinin ciddi anlamda beka sorunu
olduğuna ilişkin açıklaması

20.- Denizli Milletvekili Cahit Özkan’ın, Meclis çatısı altında
milletten aldıkları yetkiyle görevlerini yerine getirdiklerine, Nurhayat Altaca
Kayışoğlu’nun yaptığı açıklamasındaki bazı ifadelerine, FETÖ terör örgütünün bu
ülkede oluşturmak istediği vesayet rejimine asla müsaade etmeyeceklerine
ilişkin açıklaması
21.- Sakarya Milletvekili Engin Özkoç’un, yaptığı açıklamasında Nurhayat
Altaca Kayışoğlu’nun açık ve net olarak YSK darbesinden bahsettiğine ilişkin
açıklaması
22.- Denizli Milletvekili Cahit Özkan’ın, Sakarya Milletvekili Engin
Özkoç’un yaptığı açıklamasındaki bazı ifadelerine, sandık başkanlarının
isimlerinin Cumhuriyet Halk Partisiyle nasıl paylaşıldığını ve bir belediye
başkanının sandık başkanına mesaj göndererek yönlendirmede bulunup
bulunmadığını öğrenmek istediğine ilişkin açıklaması
23.- Sakarya Milletvekili Engin Özkoç’un, Denizli Milletvekili Cahit
Özkan’ın yaptığı açıklamasındaki bazı ifadelerine, YSK’nin 139 sayılı
Genelgesi’ne ve 6 Mayısta alınan kararın hukuka karşı darbe olduğuna ilişkin
açıklaması
24.- Denizli Milletvekili Cahit Özkan’ın, Muş Milletvekili Gülüstan
Kılıç Koçyiğit’in HDP grup önerisi üzerinde HDP Grubu adına yaptğı
konuşmasındaki bazı ifadelerine ilişkin açıklaması
25.- Sakarya Milletvekili Engin Özkoç’un, Afyonkarahisar Milletvekili
İbrahim Yurdunuseven’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
26.- Denizli Milletvekili Cahit Özkan’ın, Sakarya Milletvekili Engin
Özkoç’un yaptığı açıklamasındaki bazı ifadelerine ilişkin açıklaması
27.- Sakarya Milletvekili Engin Özkoç’un, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
28.- Sakarya Milletvekili Engin Özkoç’un, İstanbul Milletvekili Serkan
Bayram’ın CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
29.- Muğla Milletvekili Burak Erbay’ın, Muğla Barosuna kayıtlı avukat
Sertuğ Sürenoğlu’nun İstanbul ilinde bir düğün için alınan önlemlere tepki
göstermesi nedeniyle ev hapsine mahkûm edilmesinin kabul edilebilir olmadığına
ve avukatlara yönelik şiddet olaylarını kınadığına ilişkin açıklaması 
30.- Muğla Milletvekili Süleyman Girgin’in, görevinin kendi otelleri
için imar açtırmak ve turizme zarar vermek mi olduğunu, yapılaşmaların önüne
geçmeyi düşünüp düşünmediğini, bakanlık gücünü kullanarak kendi şirketlerinin
işini takip ettiği iddialarının doğru olup olmadığını Kültür ve Turizm
Bakanından öğrenmek istediğine ilişkin açıklaması
31.- Aydın Milletvekili Süleyman Bülbül’ün, Oturum Başkanı ve TBMM
Başkan Vekili Süreyya Sadi Bilgiç’e Meclis başkan vekilliği görevinde başarılar
dilediğine, Aydın ilinde artan intihar vakalarının nedenlerinin araştırılması
konusunda Sağlık Bakanlığının çalışma yapıp yapmadığını öğrenmek istediğine
ilişkin açıklaması
32.- Mersin Milletvekili Cengiz Gökçel’in, Oturum Başkanı ve TBMM Başkan
Vekili Süreyya Sadi Bilgiç’e Meclis başkan vekilliği görevinde başarılar
dilediğine, Mersin ilinde yaşanan dolu afeti nedeniyle zarar gören çiftçilerin
tarım kredi kooperatifleri ile Ziraat Bankasına olan borçlarının faizsiz olarak
ertelenmesi, üreticiye ilaç ve gübre yardımıyla birlikte nakit desteğinin
sağlanması gerektiğine ilişkin açıklaması



33.- Karaman Milletvekili İsmail Atakan Ünver’in, Oturum Başkanı ve TBMM
Başkan Vekili Süreyya Sadi Bilgiç’e Meclis başkan vekilliği görevinde başarılar
dilediğine, yoğun sağanak yağış nedeniyle Karaman ili Ayrancı ilçesindeki
çiftçilerin mağduriyetinin giderilebilmesi için bölgenin afet kapsamına
alınmasını, bölgedeki dere ve kanal ıslahı çalışmalarının yapılmasını talep
ettiğine ilişkin açıklaması
34.- Artvin Milletvekili Uğur Bayraktutan’ın, Oturum Başkanı ve TBMM
Başkan Vekili Süreyya Sadi Bilgiç’in Meclis başkan vekilliği görevinin hayırlı
olmasını dilediğine, Artvin ili Arhavi ilçesinde ekonomik kriz nedeniyle
üretimini durduran Lipton çay fabrikası çalışanlarının yaşadığı mağduriyetin
giderilmesini talep ettiğine ilişkin açıklaması
35.- Sakarya Milletvekili Muhammed Levent Bülbül’ün, Ankara Milletvekili
Filiz Kerestecioğlu Demir’in 19 sıra sayılı Kanun Teklifi’nin 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
36.- Denizli Milletvekili Cahit Özkan’ın, milletimizi zalim ülkelerle
bir arada gösterme gayretlerini kabul etmediklerine ilişkin açıklaması
37.- Sakarya Milletvekili Engin Özkoç’un, Denizli Milletvekili Cahit
Özkan’a en güzel cevabı Abdullah Gül’ün verdiğine, kamu vicdanını yaralayan
Rabia Naz olayının açığa kavuşturulabilmesi için araştırma önergesi verilmesi
gerektiğine ilişkin açıklaması
38.- Mersin Milletvekili Fatma Kurtulan’ın, Rabia Naz’la ilgili
komisyonun bir an önce kurularak kamu vicdanının rahatlatılması gerektiğine
ilişkin açıklaması
39.- İstanbul Milletvekili Hayrettin Nuhoğlu’nun, Denizli Milletvekili
Cahit Özkan’ın sataşma nedeniyle yaptığı konuşmasındaki bazı ifadelerine
ilişkin açıklaması
40.- Manisa Milletvekili Erkan Akçay’ın, Siirt Milletvekili Meral Danış
Beştaş’ın 19 sıra sayılı Kanun Teklifi’nin 3’üncü maddesi üzerinde HDP Grubu
adına yaptığı konuşmasındaki bazı ifadelerine ilişkin açıklaması
41.- İstanbul Milletvekili Yavuz Ağıralioğlu’nun, devletin kurumlarının
saygınlığının devletin saygınlığı olduğuna ilişkin açıklaması
42.- Manisa Milletvekili Erkan Akçay’ın, Çorum Milletvekili Tufan
Köse’nin 19 sıra sayılı Kanun Teklifi’nin 4’üncü maddesi üzerinde şahsı adına
yaptığı konuşmasındaki bazı ifadelerine ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili İstanbul Milletvekili Yavuz
Ağıralioğlu tarafından, ihracattan geri dönen tarım ürünlerimizin geri
gönderilmesinin nedenlerinin ve sonuçlarının araştırılarak aynı sorunların
tekrarlanmaması için gerekli önlemlerin alınması ve iade edilen tarım
ürünlerimizin ne yapıldığının kamuoyu ile paylaşılması amacıyla 7/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mayıs 2019 Çarşamba
günkü birleşiminde yapılmasına ilişkin önerileri 
2.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili İstanbul Milletvekili Hakkı Saruhan Oluç tarafından,
YSK'nin 31 Mart İstanbul seçimlerine dair 6 Mayıs 2019 tarihli iptal kararına
gerekçe olan iddiaların tüm boyutlarıyla araştırılması amacıyla 8/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mayıs 2019 Çarşamba
günkü birleşiminde yapılmasına ilişkin önerileri 
3.- CHP Grubunun, Kayseri milletvekili Çetin Arık ve arkadaşları
tarafından, demokrasimizin ve sandık güvenliğinin zarar görmemesi amacıyla
8/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 8 Mayıs 2019
Çarşamba günkü birleşiminde yapılmasına ilişkin önerileri

VI.- SEÇİMLER
A) Komisyonlarda Açık Bulunan Üyeliklere Seçim
1.- Çevre Komisyonunda boş bulunan üyeliğe seçim

B) Komisyonlara Üye Seçimi
1.- Hayvanların haklarının korunması ile hayvanlara eziyet ve kötü
muamelelerin önlenmesi için alınması gereken tedbirleri belirlemek amacıyla
kurulan (10/102, 461, 682, 977, 981, 982) esas numaralı Meclis Araştırması
Komisyonu’na üye seçimi 
2.- Bilişim teknolojileri bağımlılığının etkilerinin incelenerek olası
zararlarını bertaraf etmek ve bu teknolojilerin kontrollü kullanımını sağlamak
için yapılması gerekenleri saptamak amacıyla kurulan (10/38, 466, 494, 536,
978, 983, 984) esas numaralı Meclis Araştırması Komisyonu’na üye seçimi 
3.- Tıbbi ve aromatik bitki çeşitliliğinin korunmasında, bunların
üretiminde ve pazarlanmasında karşılaşılan sorunlar ile alınması gereken
tedbirleri belirlenmek amacıyla kurulan (10/361, 405, 406, 407, 410) esas
numaralı Meclis Araştırması Komisyonu’na üye seçimi 
4.- ALS, SMA, DMD, MS hastalıklarında ve kesin tedavisi bilinmeyen diğer
hastalıklarda uygulanan tedavi ve bakım yöntemleri ile bu hastalıklara sahip
kişiler ve yakınlarının yaşadıkları sorunları ve çözümlerini belirlenmek amacıyla
kurulan (10/184, 185, 281, 403, 585, 604, 734, 914, 915, 917, 920, 921) esas
numaralı Meclis Araştırması Komisyonu’na üye seçimi
5.- Down Sendromu, Otizm ve diğer gelişim bozukluklarının yaygınlığının
tespiti ile ilgili bireylerin ve ailelerinin sorunlarının çözümü için alınması
gereken tedbirleri belirlemek amacıyla kurulan (10/242, 349, 392, 394, 397,
401) esas numaralı Meclis Araştırması Komisyonu’na üye seçimi

VII.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça (10/102, 461, 682, 977, 981, 982; 10/38, 466, 494, 536,
978, 983, 984; 10/361, 405, 406, 407, 410; 10/184, 185, 281, 403, 585, 604,
734, 914, 915, 917, 920, 921 ve 10/242, 349, 392, 394, 397, 401) esas numaralı
Meclis Araştırması Komisyonlarının başkan, başkan vekili, sözcü ve kâtip üye seçimini
yapmak üzere toplanacakları gün, saat ve yere ilişkin duyuru

VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararınının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite'nin Serbest Ticaret Anlaşması'nın
`Menşeli Ürünler' Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
3.- Türkiye Büyük Millet Meclisi Başkanı İzmir Milletvekili Binali
Yıldırım'ın Azerbaycan Cumhuriyeti Hükümeti, Gürcistan Hükümeti ve Türkiye
Cumhuriyeti Hükümeti Arasında Savunma Alanında İşbirliği Mutabakat Muhtırasının
Onaylanmasının Uygun Bulunduğuna Dair Kanun Teklifi (2/1187) ve Dışişleri
Komisyonu Raporu (S. Sayısı: 17)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19)
5.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında 23 Haziran 1994 Tarihinde Akdedilen Hava Taşımacılığı Anlaşmasını
Tadil Eden Protokolün Onaylanmasının Uygun Bulunduğuna Dair Kanun Teklifi
(2/1190) ve Dışişleri Komisyonu Raporu (S. Sayısı: 20)
6.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Güvenlik Alanında Eğitim ve Öğretime İlişkin İşbirliği Anlaşmasının
Onaylanmasının Uygun Bulunduğuna Dair Kanun Teklifi (2/1191) ve Dışişleri
Komisyonu Raporu (S. Sayısı: 21)
7.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Kırgız Cumhuriyeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Teklifi (2/1192) ve Dışişleri Komisyonu Raporu
(S.Sayısı: 22)
8.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Kültür Merkezlerinin Kuruluşu, İşleyişi ve
Faaliyetlerine Dair Anlaşmanın Onaylanmasının Uygun Bulunduğuna Dair Kanun
Teklifi (2/1193) ve Dışişleri Komisyonu Raporu (S. Sayısı: 23)
9.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24)

IX.- SATAŞMALARA İLİŞKİN KONUŞMALAR
1.- Ankara Milletvekili Filiz Kerestecioğlu Demir’in, Sakarya
Milletvekili Muhammed Levent Bülbül’ün yaptığı açıklamasında şahsına sataşması
nedeniyle konuşması
2.- Denizli Milletvekili Cahit Özkan’ın, İstanbul Milletvekili Hayrettin
Nuhoğlu’nun 19 sıra sayılı Kanun Teklifi’nin 2’nci maddesi üzerinde İYİ PARTİ
Grubu adına yaptığı konuşması sırasında Adalet ve Kalkınma Partisine sataşması
nedeniyle konuşması

X.- OYLAMALAR
1.- (S. Sayısı: 19) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Özbekistan Cumhuriyeti
Arasında Suçluların İadesi Andlaşmasının Onaylanmasının Uygun Bulunduğuna Dair
Kanun Teklifi’nin oylaması
2.- (S. Sayısı: 20) Türkiye Büyük Millet Meclisi Başkanı İzmir Milletvekili
Binali Yıldırım’ın Türkiye Cumhuriyeti Hükümeti ile Özbekistan Cumhuriyeti
Hükümeti Arasında 23 Haziran 1994 Tarihinde Akdedilen Hava Taşımacılığı
Anlaşmasını Tadil Eden Protokolün Onaylanmasının Uygun Bulunduğuna Dair Kanun
Teklifi’nin oylaması
3.- (S.Sayısı: 22) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Kırgız Cumhuriyeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi’nin oylaması

XI.- YAZILI SORULAR VE CEVAPLARI
1.-  Giresun Milletvekili Necati Tığlı'nın, Bulancak İskelesi'nin
onarılması önerisine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/10232)
2.-  İstanbul Milletvekili Mustafa Sezgin Tanrıkulu'nun, 4 Mart 2019
tarihi itibarıyla Türkiye'de kaç kilometrelik bisiklet yolu bulunduğuna ve
bisiklet yolu yapılması planlanan illere ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/10234)
8 Mayıs 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 75’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, ramazan ayı münasebetiyle söz isteyen Kahramanmaraş Milletvekili
İmran Kılıç’a aittir.
Buyurun
Sayın Kılıç. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili İmran Kılıç’ın, ramazan ayına ilişkin
gündem dışı konuşması
İMRAN
KILIÇ (Kahramanmaraş) – Sayın Başkan, değerli milletvekilleri; çok büyük ve
bereketli bir ay olan ramazanışerifi idrak ediyoruz. Ramazan evveli rahmet,
ortası mağfiret, sonu da cehennemden azat olan bir aydır. Ramazan oruç, ibadet,
teravih, mukabele, dua, yardımlaşma, dayanışma; oruç içinde oruç vardır, aynı
zamanda “Oruç kendini tutmaktır.” bilinciyle olumsuz tavır ve davranışlardan
uzaklaşma ayıdır. Orucu bilinçle ve bütün benliğimizle tutamıyorsak ondan bize
kalacak olan sadece açlık ve susuzluktur. Bu ay bütünüyle kendini tezkiye ve
ahdini yenileme ayıdır. Mazlum, mağdur ve muhtaç insanlığı hatırlama, acıma,
onlara teselli verme, destek olma ayıdır. Nefsi tezkiye, ruhu tasfiye, aklı
durultma, ihtirasların bastırılması ile kendini idare ve disipline etme ayıdır.
Sahur ve iftar arası, bir düzen ve disiplin tekerrürüdür. Sayın
milletvekilleri, ramazan, kendimizi hesaba çekmemizi, ahlaki ve ruhi
sorumluluklarımızı yeniden kuşanmamızı temin eden bir aydır.
Ramazan
bütün bunların ötesinde, içinde Kur’an’ın indirildiği Kadir Gecesi’nin
(leyletülkadr) bulunduğu bir Kur’an ayıdır. Kur’an’ı sadece okumakla kalmamalı,
anlamalı, yaşamalı ve öğütlerine uymalıyız çünkü Müslümanlar olarak bütün
sıkıntılarımız buradan kaynaklanmaktadır; çünkü Müslümanlar bugün her
zamankinden daha fazla sorunlar yumağıyla iç içe ve karşı karşıya kalmışlardır.
Cehalet, ihtilaf, ayrımcılık, fakirlik, işsizlik, geri kalmışlık, terörün her
türlüsü, darbeler, İslamofobi ve ırkçılığa maruz kalma, katliama uğrama,
çevreye duyarsızlık, istila ve işgal altında kalma, mülteci konumuna düşme;
hor, hakir, paryalar durumunda yaşıyor olma, hep Müslümanların payına düşen,
daha sadece bir kısmını sayabildiğimiz olumsuzluklardır. Elbette bütün bu
olumsuzluklarda dışımızdakilerle beraber bizden kaynaklanan sıkıntılar da
vardır. İşte ramazan ayında bir daha kendimizi muhasebe etmekle beraber İslam
dünyasının içine düştüğü bütün bu olumsuzlukları da muhasebe etme fırsatını
bulmuş durumdayız. 
Sahurla
başlayan, imsakle başlayan bir günün iftarla sona ermesi gibi o anlamda ramazan
ayı da bayramla sona erer ve Müslümanlar bir ay süreyle tuttukları orucun
neticesinde Ramazan Bayramı’nı ayrı bir coşku, ayrı bir birlik, beraberlik ve
kardeşlik bilinci içerisinde yaşarlar, yaşamaya devam ederler. 
Ramazan
ayınızı tebrik ediyor, hepinizi saygıyla sevgiyle selamlıyorum. (AK PARTİ sıralarından
alkışlar) 
BAŞKAN
– Teşekkür ediyoruz.
Gündem
dışı ikinci söz, Tokat’ta seracılık faaliyeti ve meyve sebze üretimi hakkında
söz isteyen Tokat Milletvekili Kadim Durmaz’a aittir.
Buyurun
Sayın Durmaz. (CHP sıralarından alkışlar) 
2.- Tokat Milletvekili Kadim Durmaz’ın, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararı ile Tokat ilinin
sorunlarına ilişkin gündem dışı konuşması
KADİM
DURMAZ (Tokat) – Sayın Başkanım, yüce Meclisin değerli üyeleri; az önce Sevgili
İmran Kılıç ramazan ayının kutsiyetini, İslam âlemi için önemini ne de güzel
ifade etti. Kendisine çok teşekkür ediyorum. Tabii, bu ayda insanların özünü
dara çekip haksızlığa, hukuksuzluğa, adaletsizliğe ve bu ülkenin teamüllerine
aykırı yanlışlara karşı ortak bir duruş sergilemenin de çok önemli olduğunu
vurguladı. Ben de inanıyorum.
İşte
değerli yurttaşlarım, yüce Meclisin değerli üyeleri; tam da bu ayda ve ramazan
ayının 1’inci gününde, İstanbul’da 16 milyon yurttaşımızın verdiği karar Yüksek
Seçim Kurulunun saçma sapan, teamüllere uymayan bir anlayışıyla reddedildi.
Tabii, iktidar ve yanındaki ittifak ortağı ayrıştırmaktan, Sayın Ekrem İmamoğlu
da insanları sevgiyle kucaklamaktan bahsediyor. Elbette bu anlayışlar
birbiriyle ters düşecek ama gün geliyor -bir atasözü vardır- bu ayarını
bozduğunuz terazi, kantar neyse insanların ettiği ayağına dolaşıyor. Ben
inanıyorum o hakkaniyet terazisinin, o ayarını bozduğunuz hukuk terazisinin
sizlere de bir gün lazım olacağına ama elinizi attığınızda biz elinizin boşa
çıkmamasını diliyoruz çünkü Cumhuriyet Halk Partisi Grubu olarak dün de
hukuktan, haktan ve adaletten yanaydık, bundan sonra da olmaya, o mücadeleyi
sürdürmeye kararlıyız.
Tabii,
ben Tokat’taki sorunlardan yola çıktım ama iktidarın on yedi yıldır tarım politikasızlığı,
insanları üretimden uzaklaştırması, çarpık özelleştirmeleri sonucu Tokat çok
kan kaybetti. Yani en çok göç veren 3 il arasında ve İstanbul’da yaşayan
Tokatlı sayısı Tokat’ta yaşayanların sayısını da geçti. Bu anlamda İstanbul,
Tokatlılar için ayrıca da bir önem arz etmektedir. 
Tabii,
bütün bunlar olurken Yüksek Seçim Kurulunun verdiği bu saçma sapan kararı çok
doğru bulmuyoruz. Ta yıllar önce bu topraklarda yaşayan Sümmani bakın şöyle
güzel bir dörtlük söylemiş: “Sümmani’yem ben bu derdi niderim/ Başım alır diyar
diyar giderim/ Yarın mahşer günü dava ederim/ Siz mahşer yerine gelmez
misiniz?” ya da “Siz mahşer yerini bilmez misiniz?” diyor. İşte, bu anlamda da
çok önem arz eden tarihî bir karar verildi. 
Değerli
arkadaşlar, tabii, Hükûmet, bir yandan kendi doğrultusunda koyduğu ama ülkemizi
dünyada sürekli lig düşüren utanç verici kararları yaşatırken makamlarını,
mevkilerini koruma adına yanlışları bir bir devam ettirmektedir. Ama
arkadaşlar, bu ülkede 81 milyon insan yaşıyor. Bu ülkede siz ürettirmek, bu
insanları doyurmak durumundasınız. 
Tam
da bu anlamda, Sayın Tarım Bakanı, geçtiğimiz 15 Nisanda ülkemizin 9 tane
ilinde “Sera AŞ” diye yeni bir yapılandırma, üretime destek, mevcut tarım
potansiyelini geliştirme noktasında bir karar aldı ama 3 önemli ovası Hükûmetçe
korumaya alınmış, termal su kaynakları olan, yaklaşık Türkiye ortalamasının
üzerinde sulu tarıma geçmiş Tokat ne yazık ki bu kapsamın dışında bırakılarak
bir kez daha AK PARTİ iktidarı tarafından cezalandırılmıştır ve Tokat’ın gerek
jeotermal kaynakları gerekse devlet desteği olmaksızın kendi olanaklarıyla
kurulmuş 1.650 dönüm serası varken buna yeni imkânların tanınması noktasında
Hükûmet Tokat’a yüzünü dönmemiştir. 
Ben
buradan ilgililere ve yetkililere sesleniyorum: Bakın, 926 bin dönüm sulu tarım
alanının, 124 bin dönüm sebze ekim alanının ve 143 bin dönüm meyve alanının
olduğu herkesçe bilinmekte. Ayrıca, Tokat, bir ilçemizin ticaret ve sanayi
odası öncülüğünde organize sanayi bölgesinde bir sera üretimine projeyle çaba
sarf etmektedir; bunun görülmesini, dikkate alınmasını istiyoruz. 
(Mikrofon
otomatik cihaz tarafından kapatıldı) 
KADİM
DURMAZ (Devamla) – Sayın Başkanım, toparlıyorum. 
BAŞKAN
– Toparlayın lütfen, buyurun. 
KADİM
DURMAZ (Devamla) – Ben öğretmen kökenliyim, iktidarın on yedi yıllık
icraatlarını böyle milimetrik, haksızlık etmeden, o hak terazisinde
tartarcasına değerlendiriyorum ama Tokat’a bakıyorum, bölünmüş yollardan sadece
uluslararası yolların geçtiğinden öte nasibini almamış. Tokat-Niksar yolu
bölünmüş olarak ihale edilmişti kıymetli arkadaşlar, referandumda 11 kilometre
yolun açılışına AK PARTİ iktidarı 2 bakanını gönderdi ama bundan ötesi, ilimiz
ve ilçemiz bağlanmadı. Tokat- Almus yolu öyle, kuzey çevre yolumuz öyle, Turhal
çevre yolu öyle. Yine Tokat-Turhal-Zile-Alaca yolu… Arkadaşlar, fotoğrafını
yetiştiremedim ama bir sonraki konuşmamda göstereceğim gibi parayla yaptığı
şantiyesinin binalarını dahi sökmüş durumda. Doğru, ülkemizi şantiye ve harap
hâle çevirdiniz ama bunlar bitmedikçe bildiğiniz gibi, tüyü bitmemiş yetim
hakkı olan bu ülkenin kaynakları oralarda gömülü duruyor. 
Teşekkür
ediyorum, yüce Meclisi saygıyla selamlıyorum. (CHP sıralarından alkışlar)
BAŞKAN
– Gündem dışı üçüncü söz, Anneler Günü münasebetiyle söz isteyen Ankara
Milletvekili Nevin Taşlıçay’a aittir. 
Buyurun
Sayın Taşlıçay. (MHP sıralarından alkışlar)
3.- Ankara Milletvekili Nevin Taşlıçay’ın, Anneler Günü’ne ilişkin
gündem dışı konuşması
NEVİN
TAŞLIÇAY (Ankara) – Sayın Başkan, değerli milletvekilleri; pazar günü
kutlayacağımız Anneler Günü münasebetiyle gündem dışı söz almış bulunmaktayım. 
Türkiye’de
anne olmanın ciddi sorumlulukları ve ne yazık ki ciddi sorunları vardır. Anne
ölüm oranında çok önemli ölçüde başarı sağlanmış olsa da ilk annelik yaşı
ilerlemekte, sezaryenle doğum oranı artmakta ve il bazında tam doğurganlık hızı
1,31’lere kadar düşmektedir. Kadın hastalıklarındaki çeşitlilik artış
göstermekte ve anne olma oranında düşüş yaşanmaktadır. Çalışan annelerin
sorunları her geçen gün daha da artmaktadır. 
Sadece
bir asır önce temel görevi kendisine yüklenen ev içi sorumluluklarını yerine
getiren kadın, Türkiye’de sanayi atılımıyla sosyal dönüşümün başat aktörü
olarak ekonomik hayatta önemli görevler üstlenmiştir. Oysaki kadının evdeki
sorumluluğu azalmamış, aksine, yükü daha da artış göstermiştir. Çocukların
bakımı ve evin sorumluluğu kadının üstündeyken bir de buna kadının evin
ekonomisine katkı sağlamak için uzun saatler çalışması eklenmiştir. Sosyal
dönüşüm çok sert olmuş ve en çok kadınımızı hırpalamıştır. Bunun üzerine kurulan
cümle sayısı ise üzülerek belirtmek isterim ki çok azdır. Kadının hem anne
olması hem de ekonomideki payının artmasının çeşitli sorunları yanında
getirdiği kabul edilmiş ancak bu sorunların üzerine yeterince gidilmemiştir.
Bize düşen ise tam da bu soruna parmak basmak ve akılcı çözümler üretmektir.
Türkiye ekonomisinin hedeflerine ulaşması için kadın iş gücünün ekonomiye
katılımının en az 2 katına çıkması bir zorunluluk olarak önümüzdedir ancak
medeniyetimizin temel taşı olan ailenin bu ekonomik atılıma kurban edilme
tehlikesi de varlığını sürdürmektedir. Bir yandan ailenin temel direği olan
kadın ekonomik hayatta yer alsın derken diğer yandan kadının anne olma hakkının
elinden alınması problemi önemli bir sosyal gerçeklik olarak karşımıza çıkmaktadır.
Kadının iş gücüne katılımının artmasını savunurken pratikte, çeşitli
mesleklerde görüldüğü gibi, onları olağan mesai sürelerinin çok üzerinde
çalışmaya mahkûm edersek kadınları modern köleliğe bizzat sevk etmiş oluruz.
Anlaşılacağı üzere, bu da bizleri çok daha büyük sorunların bekleyeceğinin
habercisidir. 
Özel
sektörde devam eden eşit işe eşit ücret alınmasının en önemli sebeplerinden
biri hâlâ, gebelik, anne olmak veya evlilik olarak gösteriliyorsa burada
kangren olmuş bir yaranın varlığı söz konusudur. Annelik ya da hamilelik iş
hayatında elverişsiz durum ya da engel olarak görülüyorsa bu aşamada sadece
yasalarla ön almak mümkün değildir. Nitekim, bu konuda Meclisimiz elzem
yasaları çıkarmış olsa da kimi zaman özel sektörde bir yöneticinin kimi zamansa
kamuda üst düzey bir bürokratın kadınlarımızın önüne kolayca set çektiğini de
açıkça görebilmekteyiz.
Türkiye’de
çalışan anne olmak birçok sorunu da beraberinde getirmektedir. Doğum sonrası
işe dönüş süreci bebeğin bakım sorumluluklarını üstlenecek bir kişinin aranması
sürecini ortaya çıkarmaktadır. Seçeneklerse, genel itibarıyla, varsa aile
büyükleriniz, bir bakıcı veya kreş olmaktadır. Arayış sürecini anne ve babanın
birlikte ilerlettiği durumlarda dahi psikolojik açıdan en çok baskıya ve
yıpranmaya maruz kalan taraf yine anne yani kadın olmaktadır. Bakıcının
pedagoji eğitimi, yan yeterlilik gibi niteliklere sahip olması gerekliliği
parasal kaygılar sebebiyle göz ardı edilebiliyor. Niteliğinin yanı sıra,
bakıcının güvenirliliği sorunsalı da psikolojik yıpranmanın ayrı bir cephesini
oluşturuyor. Kreş konusunda da aynı arayış ve problemlerin var olmasına ek
olarak, kreşlerin gündeme geldiği haberler ve kreş ücretlerinin yüksekliği
yaşanan huzursuzluğun boyutunu bir üst seviyeye taşımaktadır. Çocukların okula
başlamasıysa yeni sorunların aile hayatına dâhil olması anlamına geliyor. Okul
bulmak, tercih edilen bir sınıf öğretmenine çocuğunuzu emanet etmek en büyük
hedef oluyor bu dönemde ancak problemler bunlarla da sınırlı kalmıyor.
İlkokullarda hijyen sorunu kabul edilemeyecek seviyede varlığını sürdürüyor;
suçiçeği, kızamık gibi hastalıklar yeniden gündemdeler; okul tuvaletlerinin
kirliliği çocuklar için kâbus hâline dönüşmüş durumda, akran zorbalığı
sıradanlaşmış ama adı konulmayan, işaret edilmeyen, üzerine gerektiği kadar
gidilmeyen bir kavram olarak güncelliğini koruyor; siber zorbalık evimizin
içinde ve tüm bunlar annelerin sorumlulukları ve maalesef sorunlarıdır. Biz bu
sorunları aşmadan huzurlu bir aile ortamı sağlayamayız, dolayısıyla huzurlu bir
gelecek tesis edemeyiz. Çocuğun yaşı ilerledikçe sorunlarınız da nispeten
azalmakla birlikte devam ediyor. Değişen sınav sistemleri, dünkü adıyla
dershaneler, bugünkü adıyla etüt merkezleri ve özel ders dünyası aynı sorunlar
olarak önümüzde duruyor. 
Dile
getirdiğimiz tüm bu zorlukları engelli annelerimiz ve çocuğu engelli
annelerimiz çok daha üst seviyelerde yaşamaktadır. 
(Mikrofon
otomatik cihaz tarafından kapatıldı) 
NEVİN
TAŞLIÇAY (Devamla) – Bitiriyorum. 
BAŞKAN
– Sözlerinizi tamamlayın lütfen, buyurun. 
NEVİN
TAŞLIÇAY (Devamla) – Sayın milletvekilleri, biz Türkiye’deki tüm sorunlarımızı
çözmek için kadını merkeze almamızın doğru bir başlangıç olacağını düşünüyoruz.
Kadın güçlenirse Türkiye büyür. Kadının üstlendiği sorumlulukları azaltırsak,
işlerini kolaylaştırırsak Türkiye’de pek çok sorunu geride bırakmış oluruz. 
Kadının
anne olma hakkını koruyup ekonomiye katkısını idealize edebilirsek Türkiye için
büyük bir atılımın ilk hamlesini gerçekleştirmiş oluruz. Yapısal reformları
uzakta aramayalım; kadınlarımızı, annelerimizi odağa almamız, onların hayatın
her alanında aktif hâle kavuşmasına, aktif bir yapıya kavuşmasına vesile
olmamız hem yaşanan sorunların çözümü noktasında hem de farklı birçok alanda
ülkemize katkı sağlayacaktır. 
Sayın
Başkan, değerli milletvekilleri; Hıdırellez’imizi geride bıraktık. Türk dünyası
tarafından sevinçle karşılanan ve dilekler tutularak geçirilen bu Hıdırellez’de
ben de dileğimi buradan ifade etmek istiyorum: Kadınlarımızın gelecek, geçim ve
zarar görme kaygısı gütmeden anne olabileceği bir Türkiye diliyor, başta şehit
anneleri olmak üzere tüm annelerimizin Anneler Günü’nü kutluyorum, Genel Kurulu
saygıyla selamlıyorum. (MHP, AK PARTİ ve İYİ PARTİ sıralarından alkışlar) 
BAŞKAN
– Teşekkür ediyorum. 
Sayın
milletvekilleri, şimdi sisteme giren ilk 15 milletvekiline yerlerinden birer
dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım. 
İlk
söz, Sayın Ahmet Akın’ın.
Buyurun.
IV.- AÇIKLAMALAR
1.- Balıkesir Milletvekili Ahmet Akın’ın, Balıkesir Büyükşehir
Belediyesinde işten çıkarılan işçilerin mağduriyetinin giderilmesi gerektiğine
ilişkin açıklaması
AHMET
AKIN (Balıkesir) – Sayın Başkan, iktidarın 31 Mart seçimi öncesi “gönül
belediyeciliği” söyleminin koca bir yalan olduğu, 400 işçinin işine son
verilmesiyle ortaya çıktı. Balıkesir Büyükşehir Belediyesinin ilk
icraatlarından biri, ramazan ayının hemen öncesinde, ekmeğinin peşinde olan
işçilerin işine son vermek oldu. Eylül ayına kadar ilaçlama şirketiyle
sözleşmesi olan Balıkesir Büyükşehir Belediyesi, yönetimi değişir değişmez
sözleşmeyi feshederek işçi kıyımına neden oldu. Cumhuriyet Halk Partili
belediyelerimizi işçi kıyımı yapmakla suçlayan iktidar partisinin kurmaylarının
dönüp bir aynaya bakmalarını tavsiye ediyorum. 400 işçimizin ekmeğiyle
oynamayın. Kutsal ramazanda kul hakkı yemek vicdana sığmaz. Bu işçilerimizin
mağduriyetinin giderilmesi için derhâl ama derhâl talimat verilmelidir. 
BAŞKAN
– Sayın Kayışoğlu…
2.- Bursa Milletvekili Nurhayat Altaca Kayışoğlu’nun, YSK’nin İstanbul
Büyükşehir Belediye Başkanlığı seçiminin iptali ve yenilenmesi kararı sonrası
dilden dile dolaşan fıkra ile mâniye ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum. 
Bugünlerde
dilden dile bir fıkra, bir de mâni dolaşıyor; diyorlar ki: “Demokrasiyi trene
benzetene sormuşlar ‘Millî irade nedir?’ demişler, cevap vermiş ‘Seçimi
kazanınca mı, kaybedince mi?’ demiş.”
Yine,
mâni sever biri için halkımız bir mâni uydurmuş; diyorlar ki: “Kaynayan kazan
taşmaz mı? / Sandıkları aşmaz mı? / Seçmenin oyunu yok sayan, / Darbeyle
buluşmaz mı?” (CHP sıralarından alkışlar) 
BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, Türkiye ekonomisinin
üretim ve ihracata dayalı büyümesine rekorlar kırarak devam ettiğine ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Açıklanan
nisan ayı ihracat rakamları, Türkiye’nin 2023 hedeflerine emin adımlarla
ilerlediğinin açık bir göstergesidir. Geçtiğimiz ay itibarıyla ihracatımız bir
önceki yılın aynı ayına göre yüzde 5,4 artarak 15 milyar 273 milyon dolara
ulaşırken ithalatımız yüzde 14,6 azalarak 18,1 milyar dolara geriledi. Böylece,
dış ticaret açığımız yüzde 57,8 azalarak 2 milyar 831 milyon dolar olarak
gerçekleşti. İhracatımızın ithalatımızı karşılama oranı geçen yılın nisan
ayında yüzde 68,3 iken bu yıl aynı oran yüzde 84,4’e yükseldi. Burada, çok
önemli bir gösterge olan ihracatın ithalatı karşılama oranı da dış finansman
ihtiyacımızı azaltmaktadır. Her zaman söylediğimiz gibi, Türkiye ekonomisi üretim
ve ihracata dayalı büyümesine rekorlar kırarak devam etmektedir diyor, Genel
Kurulu saygıyla selamlıyorum.
BAŞKAN
– Sayın Önal…
Arkadaşlar,
yer değiştiriyorsunuz sistemi bozuyorsunuz, yerinizde oturun lütfen.
ATİLA
SERTEL (İzmir) – Sistem bozuk. YSK konuşmayı iptal etmiş(!)
BAŞKAN
– Sayın Önal, açıldı, buyurun.
4.- Kırıkkale Milletvekili Ahmet Önal’ın, Makina ve Kimya Endüstrisi
Kurumunda çalışan işçilerin mağduriyetine ve TÜPRAŞ işçilerini
desteklediklerine ilişkin açıklaması
AHMET
ÖNAL (Kırıkkale) – Tamam Başkanım, teşekkür ediyorum.
Makina
ve Kimya Endüstrisi Kurumunda çalışan işçi kardeşlerimizin toplu iş
sözleşmeleri şu günlerde masaya yatırılmış durumda. Alın teriyle çalışan tüm
MKE işçilerinin gözü kulağı bu gelişmelerde. Canları pahasına görev yapan,
bomba ve mermi üreten, millî savunma sanayisini ayakta tutan Makina Kimya
işçilerinin asgari ücretin biraz üzerinde bir maaşla çalıştığını tüm kamuoyu
bilmektedir. Bu kapsamda, 2019 yılı için MK işçilerine hak ettikleri zammı
verecek misiniz; yüksek vergi dilimi altında ezilen, her defasında görmezden
gelinen MK işçilerini yine yok mu sayacaksınız? 
Buradan
sesleniyoruz: MK işçilerini artık görmezden gelmeyi bırakın ve analarının ak
sütü gibi helal olan ücret zamlarını verin. 
Bununla
birlikte, Kırıkkale TÜPRAŞ rafinerisinde vardiya sistemi ve sözleşme
sürelerinin uzatılması konusunda işveren tarafından getirilen dayatmalara karşı
yaklaşık bir aydır direnen TÜPRAŞ işçilerini destekliyor, haklı mücadelelerinde
yanlarında olduğumuzu bildiriyoruz, emeğiyle geçinen tüm yurttaşlarımızı
saygıyla selamlıyoruz.
BAŞKAN
– Sayın Aydın…
5.- Bursa Milletvekili Erkan Aydın’ın, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararına ilişkin açıklaması
ERKAN
AYDIN (Bursa) – Teşekkür ederim Sayın Başkan.
YSK’nin
demokrasiye darbesi bir yandan adaleti öldürdü, diğer yandan vicdanları
kanattı, siyasetin fay hatlarını kırdı, her şeye yol açtı ama bu kez halk
suskun değil, korkular aşıldı. Şimdi sanatçı konuşuyor, iş adamları konuşuyor,
kurumlar konuşuyor, esnaf konuşuyor, vatandaş konuşuyor. Cumhurbaşkanlığı
sarayı baktı ki halk konuşuyor, şimdi insanlarımızı, sanatçılarımızı fişlemeye
başlamış ve yine aynı baskı yöntemiyle halkımıza gözdağı vermeye çalışıyorlar.
Ne yapalım? Anayasa’ya “Erdoğan dışında seçimleri kimse kazanamaz.” diye mi
yazdıralım? Bunu mu istiyorsunuz? Ama hayır, kimse susmayacak, bu kez bütün
millet korkmadan konuşacak. 
BAŞKAN
– Arkadaşlar, söz talebi yapmış olduğunuz koltuktan kalkıp yer
değiştirdiğinizde teknik ekibimiz Genel Kurul içerisinde sizi bulmakta
zorlanıyor. Lütfen söz talebinde bulunduğumuz koltuklardan konuşmaları yapalım.

Sayın
Özdemir, buyurun. 
6.- İstanbul Milletvekili Sibel Özdemir’in, Oturum Başkanı ve TBMM
Başkan Vekili Süreyya Sadi Bilgiç’e Meclis başkan vekilliği görevinde başarılar
dilediğine ve 9 Mayıs Avrupa Günü’ne ilişkin açıklaması
SİBEL
ÖZDEMİR (İstanbul) – Teşekkür ederim. 
Sayın
Başkanım, öncelikle yeni göreviniz nedeniyle başarılar dilerim size. 
İnsanlık
tarihinin en önemli barış projelerinden biri olan Avrupa Birliği bütünleşmesi
fikrinin temellerini oluşturan 9 Mayıs 1950 tarihli Schuman Deklarasyonu’nun
yarın yıl dönümü ve her 9 Mayıs, Avrupa Günü olarak kutlanmaktadır. 
9
Mayıs, İkinci Dünya Savaşı sonrasında Avrupa coğrafyasında “Bir daha asla.”
diyenlerin, toplumları öngörüsüz siyasetçilerin ihtiraslarına kurban etmemeye
kararlı olanların iradesidir; demokrasinin, insan haklarının, hukukun
üstünlüğünün, barışın Avrupasını kurmaya kararlı insanların haykırışıdır. Oysa
resmî aday ülkesi olduğumuz Avrupa Birliği ilişkilerimizi on yedi yıldır tek
başına yürüten AKP iktidarı döneminde Türkiye, evrensel Avrupa Birliği
değerlerinden hızla uzaklaşmıştır. İşte, siyasi iktidarın baskısıyla YSK’nin
vermiş olduğu hukuktan yoksun kararla demokrasimize büyük bir darbe
indirilmiştir. 
Evrensel
Avrupa değerleri olan demokrasi, hukuk, adalet mücadelemize devam edeceğimiz
inancıyla tüm vatandaşlarımızın ve Avrupa vatandaşlarının 9 Mayıs Avrupa
Günü’nü kutluyoruz. 
Teşekkürler.

BAŞKAN
– Teşekkür ederim. 
Sayın
Topal… 
7.- Hatay Milletvekili Serkan Topal’ın, Hatay ilinin İskenderun
ilçesinde şiddete maruz kalan Berfin Özek’in tedavi giderlerinin SGK tarafından
karşılanabilmesi için Sağlık Bakanı ile Aile, Çalışma ve Sosyal Hizmetler
Bakanının gerekli talimatları vermesi gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Ocak
ayında Hatay’ın İskenderun ilçesinde yaşanan elim bir olay neticesinde şiddete
maruz kalan Berfin Özek adlı 19 yaşındaki bir kardeşimizin yüzünde meydana
gelen yaralanmaların tedavisi, SGK tarafından, estetik kategorisinde
değerlendirildiği gerekçesiyle maalesef karşılanmıyor. 
Şiddete
maruz kalmak hiç kimsenin istediği bir durum olamaz. Şiddeti önlemek devletin
görevidir. Şiddet mağdurunun tedavisini estetik operasyon olarak görmek
haksızlıktır, Anayasa’mıza aykırıdır. 
Sağlık
Bakanımıza, Sosyal Hizmetler Bakanımıza sesleniyorum: Berfin Özek kardeşiminiz
tedavisi için gerekli talimatları verin, mağdur olan bu kardeşimiz hiç olmazsa
tedavi olabilsin. Berfin Özek sizlerden müjdeli haber bekliyor.
Teşekkür
ediyorum.
BAŞKAN
– Teşekkür ederim.
Sayın
Şeker…
8.- Kocaeli Milletvekili İlyas Şeker’in, Oturum Başkanı ve TBMM Başkan
Vekili Süreyya Sadi Bilgiç’e Meclis başkan vekilliği görevinde başarılar
dilediğine, İsrail ordusunun Gazze’deki Anadolu Ajansı ofisini roketlerle hedef
almasını kınadığına ve ramazan ayını tebrik ettiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan; yeni görevinizde başarılar
diliyorum.
Üzerine
mazlum kanı bulaşmış olan ırkçı İsrail’in Gazze’de Anadolu Ajansına yaptığı
saldırıyı şiddetle kınıyorum. Bu saldırılar Anadolu Ajansının Filistin’deki
İsrail zulmünü dünyaya duyurmasına engel olamayacaktır. 
Bugün
ramazanın 3’üncü günü. Nefis terbiyesinin ve paylaşmanın manevi hazzını
yaşadığımız, başı rahmet, ortası mağfiret, sonu cehennemden kurtuluş olan ve
rehberimiz Kur'an’ın indirildiği ramazan ayının ülkemize ve İslam âlemine
hayırlar getirerek insanlığın hidayete ermesine ve barışa vesile olmasını
Cenab-ı Allah’tan niyaz ediyorum.
Bir
kutsi hadis “Oruç kalkandır. Biriniz oruçlu olunca kötü söz söylemesin, bağırıp
çağırmasın, ‘Ben oruçluyum.’ desin.” der. 
Birlik
ve beraberlik içerisinde, kardeşlik duygusunu en sıcak şekilde hissettiğimiz
orucun sonu Ramazan Bayramı’na da kavuşmak dileğiyle, tüm vatandaşlarımızın
ramazanını tebrik ediyor, Genel Kurulu saygıyla selamlıyorum.
BAŞKAN
– Teşekkür ediyorum.
Sayın
Gürer, buyurun.
9.- Niğde Milletvekili Ömer Fethi Gürer’in, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararını objektif
değerlendirenlerin anlayamadığına ilişkin açıklaması
ÖMER
FETHİ GÜRER (Niğde) – İstanbul’da bir kısım sandık kurulunun kanuna aykırı
oluşturulduğu gerekçesiyle İstanbul Büyükşehir Belediye Başkanlığı seçiminin
iptali ve yenilenmesi kararını, objektif değerlendiren hiç kimse algılayamadı,
anlayamadı. Bir zarfa 4 oy konulup atıldı ve sandık kurulu oluşumu gerekçesiyle
içinden bir tek büyükşehir seçimi için iptal kararı verilmesi açıkça şapkadan
kuş çıkarılmasıdır. Bu kararla milyonlarca yurttaşın oyu yok sayıldı. Tıpkı
AKP’li Yavuz’un söyleyip de “Söylemedim.” dediği “Hiçbir şey olmasa bile
kesinlikle bir şeyler oldu ama fark edemedik.” şeklindeki açıklamasına uyacak
bir karar verildi. Neymiş? Büyükşehirde 2 partinin oyları birbirine yakınmış.
Belediye meclis üyeliklerinde oylar birbirine daha yakın ama bu konuda bir
karar verilmedi. 
23
Haziranda yapılacak olan seçimlerde İstanbul halkı oylarına sahip çıkacak, bu
kere daha güçlü bir destekle oylarını Ekrem İmamoğlu’nda birleştirerek
demokrasiye sürülen bu lekeyi temizleyecektir.
Teşekkür
ediyorum Başkan. (CHP sıralarından alkışlar)
BAŞKAN
– Sayın Özkan…
10.- Mersin Milletvekili Hacı Özkan’ın, Oturum Başkanı ve TBMM Başkan
Vekili Süreyya Sadi Bilgiç’e Meclis başkan vekilliği görevinde başarılar
dilediğine, YSK’nin İstanbul Büyükşehir Belediye Başkanlığı seçiminin iptali ve
yenilenmesi kararının şüphelerin ortadan kalkması açısından önemli olduğuna,
ramazanışerifi tebrik ettiğine ilişkin açıklaması
HACI
ÖZKAN (Mersin) – Teşekkürler Sayın Başkanım; yeni görevinizde başarılar
diliyorum.
İstanbul
seçimlerinin yenilenmesi konusunda YSK’nin hukuk temelinde ortaya koyduğu karar
ve netice olarak millet iradesine başvurmak üzere seçime girilecek olunması,
oluşan şüphelerin ve usulsüzlüklerin ortadan kalkması ve toplumsal vicdanı
rahatlatması açısından önemli bir karardır. Türkiye'nin hukuk gücü, demokrasi
gücü bu süreçleri olgunlukla ve sakinlikle yürütmeye muktedirdir. 
Sevgi,
paylaşma ve kardeşlik duygularını hep birlikte idrak ettiğimiz, manevi
güzellikleriyle tüm insanlığı kuşatan mübarek ramazanışerifinizi tebrik ediyor,
huzur ve bereketiyle bizleri bayrama ulaştırmasını Allah’tan niyaz ediyorum.
Yaşadığımız bu manevi günlerin birliğimizi, kardeşliğimizi güçlendirmesini, paylaşma
ve sevgi duygularımızın çoğalmasını diliyor, bu duygularla Genel Kurulu
saygıyla selamlıyorum.
BAŞKAN
– Sayın Biçer Karaca…
11.- Denizli Milletvekili Gülizar Biçer Karaca’nın, YSK’nin İstanbul
Büyükşehir Belediye Başkanlığı seçiminin iptali ve yenilenmesi kararı
sonrasında Ekrem İmamoğlu'na sosyal medyadan destek veren sanatçıların
Cumhurbaşkanlığı Arşiv Daire Başkanı Muhammet Safi tarafından fişlendiğine
ilişkin açıklaması
GÜLİZAR
BİÇER KARACA (Denizli) – Teşekkür ederim Sayın Başkan.
6
Mayısta YSK aracılığıyla demokrasimize gerçekleştirilen darbe sonrasında
İstanbul Büyükşehir Belediye Başkanımız Sayın Ekrem İmamoğlu tarafından “Artık
sanatçılar konuşacak, iş insanları konuşacak, toplumun her kesimi konuşacak.”
açıklaması yapılmıştı. Yapılan açıklama, anayasal güvence altındaki düşünceyi
ifade özgürlüğünün bir hatırlatmasıydı çünkü toplum maalesef uzun süredir
yarattığınız korku imparatorluğuyla bu hürriyetinden yoksun bırakılmıştı. Ancak
sosyal medya üzerinden bu açıklama sonrasında düşüncelerini ifade eden
sanatçılarımızın Cumhurbaşkanlığı Arşiv Daire Başkanı Muhammet Safi tarafından
fişlendiği ve “kayıt” adı altında bu listenin de paylaşıldığı bilinmektedir.
Anlaşılıyor ki YSK aracılığıyla milletin iradesine vurduğunuz darbeyle
demokrasi treninden indiniz. Demokrasi ayıbını içine sindiremeyen
sanatçılarımızın sanatçı olmanın özgürlüğünden aldıkları güçle demokrasi
darbesine karşı seslerini yükseltmeleri ve bu sanatçılarımızla beraber bu
darbeye karşı…
(Mikrofon
otomatik cihaz tarafından kapatıldı) 
BAŞKAN
– Sayın Barut…
12.- Adana Milletvekili Ayhan Barut’un, Adana, Ankara, Eskişehir,
Kayseri, Manisa, Mersin, Isparta, Yozgat ve Elâzığ illerinde şehir
hastanelerinin hizmete başlamasıyla kapatılan ve taşınan devlet hastanelerinin
arazileri üzerindeki tasarrufun ne olacağını, devlet hastanesi olarak işlev
gören kaç arazinin bağış olduğunu, hangi illerde ve hangi büyüklükte araziler
bulunduğunu öğrenmek istediğine ilişkin açıklaması
AYHAN
BARUT (Adana) – Sağlık Bakanlığı, bir süredir kamu özel iş birliği modeliyle
öncelikle bazı büyükşehirlerden başlayarak şehir hastaneleri kurdu. Bu
kapsamda, Adana, Ankara, Eskişehir, Kayseri, Manisa, Mersin, Isparta, Yozgat ve
Elâzığ’da şehir hastanelerini hizmete açtı. Ancak bu illerde kapatılan
hastanelerle ilgili bazı duyumlar almaktayız. Kapatılan, taşınan devlet
hastanelerinin arazilerinin bazılarının zamanın hayırsever vatandaşları
tarafından devlete bağışlandığı ifade edilmektedir. Bu bağlamda koşullu satış
yaptıkları söylenmektedir. Koşullarının ise arazinin hastane dışında bir amaç
için kullanılmayacak olduğu, eğer kullanılırsa vârislerine devrini istedikleri
şeklindedir. Bakanlıktan bu duyumumuza ilişkin bir açıklama bekliyoruz.
Örneğin, Ankara Numune Hastanesinde böyle bir durumun yaşandığı doğru mudur?
Şehir hastanesi açılan hangi ilimizde böyle olaylar yaşanmaktadır? Ülkemizde
devlet hastanesi olarak işlev gören kaç arazi bağıştır? Hangi illerde ve hangi
büyüklükte arazilerdir? Taşınan hastane arazileri üzerindeki tasarrufunuz ne
olacaktır?
Teşekkür
ediyorum. 
BAŞKAN
– Sayın Aycan...
13.- Kahramanmaraş Milletvekili Sefer Aycan’ın, 5-13 Mayıs Trafik
Haftası vesilesiyle vatandaşları trafikte duyarlı olmaya, saygılı olmaya,
sabırlı olmaya davet ettiğine ilişkin açıklaması
SEFER
AYCAN (Kahramanmaraş) – Sayın Başkan, 5-13 Mayıs Trafik Haftası’dır. Maalesef,
şehrim Kahramanmaraş’ta ve tüm ülkemizde trafik kazaları ve trafik kazalarına
bağlı ölüm sorunu devam etmektedir. 2018 yılında ölümlü ve yaralanmalı kaza
sayısı 216 bindir, ölüm sayısı ise 3.373’tür. Kaza sebeplerine baktığımızda,
yüzde 90 sürücü kusuru, yüzde 7 yaya kusuru vardır, yol ve araç kusuru ise
yüzde 3’tür. Yani kaza sebebi insan faktörüdür ve bu kazaların yüzde 95’i
önlenebilir sebeplerden oluşmaktadır. Diğer ülkeler önlemişse biz de
önleyebiliriz diye düşünüyorum, el birliğiyle kazaları önleyelim. Bu nedenle
herkesi trafikte duyarlı olmaya, saygılı olmaya, sabırlı olmaya davet ediyorum;
kazasız trafik diliyorum. 
Teşekkür
ederim. 
BAŞKAN
– Sayın Ceylan...
14.- Çanakkale Milletvekili Özgür Ceylan’ın, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararına ilişkin açıklaması
ÖZGÜR
CEYLAN (Çanakkale) – YSK’nin 6 Mayısta açıkladığı İstanbul Büyükşehir
seçimlerinin yenilenmesi kararı, 16 Nisan referandumundan sonra bir seçimin daha
yüksek yargı eliyle çalınmasından başka bir şey değildir. Hukukun, adaletin,
temiz siyaset ve ekonomik istikrarın tek bir kişinin şahsi korku ve hırsına bu
şekilde feda edildiği başka bir örnek tarihimizde yoktur. Ülkemizde artık tuz
da kokmuştur! Bu YSK darbesiyle Türk demokrasisi temelinden dinamitlenmiştir.
Artık hukuk fakültelerinde öğrencilere hukuk yerine masal okutursunuz. Seçim
sürecinin kontrolü ve denetimi kendisine ait olan YSK, bu kararıyla seçimleri
güvenli bir şekilde yürütemediğini itiraf etmiş, Ekrem İmamoğlu’nun kazandığı
seçimi 82 milyonun gözünün önünde çalmıştır. Bu tezgâhı İstanbul halkı bozacak
ve her şey çok güzel olacak. 
BAŞKAN
– Sayın Şeker...
15.- İstanbul Milletvekili Ali Şeker’in, Oturum Başkanı ve TBMM Başkan
Vekili Süreyya Sadi Bilgiç’in Meclis başkan vekilliği görevinin hayırlı
olmasını dilediğine, Türkiye geneli demokrasi nöbetlerini diktatörlüğe geçmek
için mi tuttuklarını öğrenmek istediğine ilişkin açıklaması
ALİ
ŞEKER ( İstanbul) – Sayın Başkan, göreviniz hayırlı olsun. 
Demokrasi
nöbetlerini diktatörlüğe geçmek için mi tuttuk Türkiye çapında? 6 Mayıs YSK
darbesiyle demokrasi katledildi. Gezi’de döviz üç kuruş arttı diye kıyameti
koparanlar, bugün, bu İstanbul Büyükşehir Belediyesini kazanan muhalefete
vermemek için, İmamoğlu’na vermemek için yaptıkları operasyonla 27 Martta 5,40
olan doları bugün 6,20’ye çıkardılar. Bu 80 kuruşluk artış -Türkiye’ye
maliyeti- 500 milyar dolar borcun 400 milyar lira daha artmasına yol açtı yani
bir yıllık bütçesi 42 milyar olan İstanbul Büyükşehir Belediyesini vermemek
için on yıllık Büyükşehir Belediyesi bütçesini bu milletin kesesinden heba
ettiniz. Katlettiniz Türkiye'nin geleceğini, demokrasisini. Yüzde 70 alan
dururken yüzde 20 alana mazbata verdiniz. “KHK’li seçime girer, kazanamaz.”
dediniz. “Muhalefet seçime girer, kazanamaz. İstediğimiz kadar kazanırız.”
diyorsunuz. Bunun adı “diktatörlük”tür. Demokrasiyi katletmeyin.
Her
şey çok güzel olacak. 
BAŞKAN
– Değerli arkadaşlar, grup başkan vekillerine söz vereceğim. 
Sayın
Ağıralioğlu, buyurunuz. 
16.- İstanbul Milletvekili Yavuz Ağıralioğlu’nun, İstanbul Valisi Ali
Yerlikaya'nın İstanbul Büyükşehir Belediye Başkan Vekili olarak atanmasına
ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; ramazana hürmeten
söyleyeceklerimi birazcık yumuşak hâle getirmeye çalıştım. 
Ali
Yerlikaya’nın atanmasıyla ilgili birkaç şey söyleyeyim. Bürokrasiden siyasete
bulaşanların başına gelen ilk şey, maalesef, eskiden ne söylediği ve ne
söylemediğidir. Beyefendinin daha önce söyleyemediği bir Üsküdar videosu düştü,
ben de yeni gördüm, onu kaçırmışım. Siyasetçilerin de başına gelir böyle
talihsizlikler. Bazen söylemek istediklerinizi söyleyemezsiniz, diliniz sürçer.
Onda çok bizar olmadım, izledim videoyu. Söyleyememesi problem değil,
söyleyememesinden mahcup olmaması biraz problem. Bir de mahcubiyet duymuyor
olmasına rağmen kendisini alkışlattırmasını yadırgadım. Bunu nereye bağladım?
İstanbul seçimlerinde beyefendinin atandığı sürecin hissiyatına uygun bir
tercih olmuş bu. Yani hem söyleyememiş, becerememiş hem mahcup olmamış hem de
kendisini alkışlattırmış videoda. İstanbul’daki yaşadığımız sürece uygun
olmasının sebebi şu: Hem mağlup etmeyi becerememişsiniz hem mahcup olmamışsınız
hem de aldığınız yanlış kararı alkışlattırmışsınız. İstanbul’daki sürece uygun
bir aday bulup oraya atadığınız için hepinize teşekkür ederim; onun için, bunu
böyle izah ettim. 
Teşekkür
ederim. 
Genel
Kurula saygılarımla. 
BAŞKAN
– Teşekkür ederim. 
Sayın
grup başkan vekillerimiz, az önce de zaten, 15 milletvekilinin söz talebi
karşılandıktan sonra, söz talebi olan grup başkan vekillerimizin söz
taleplerinin karşılanacağını ifade etmiştim. Sisteme giriş yapmazsanız hangi
grup başkan vekilimizin söz istediğini tespit edebilmem mümkün olmuyor. O yüzden
bundan sonra mutlaka sisteme giriş yapmanızı rica ediyorum. 
Sayın
Akçay, buyurun lütfen.
17.- Manisa Milletvekili Erkan Akçay’ın, memnun olması beklenen
demokrasi havarilerinin YSK’nin İstanbul Büyükşehir Belediye Başkanlığı
seçiminin iptali ve yenilenmesi kararını en fazla tartışma konusu yapmasının
dikkat çekici olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Yüksek
Seçim Kurulunun İstanbul seçimlerini yenileme kararı üzerinden sürdürülen
tartışmalar ve açıklamalar devam ediyor; yurt dışından ve yurt içinden bir
kısım çevrelerde açıklamalar hakaret, tehdit, iftira ve ajitasyon, hatta
provokasyon çizgisinde yürütülüyor. 
Sorunu
doğru tanımlayalım: İstanbul gibi, 8,5 milyon vatandaşımızın seçmen olduğu bir
şehirde bir usulsüzlük ve hukuksuzluk olduğu açıktır. 31.124 sandığın sadece
yüzde 4’ünün yeniden sayıldığı bir durumda 2 aday arasındaki farkın bu denli
büyük azalış göstermesi İstanbul seçiminin üzerine kara bir gölge düşürmüştür.
Bu tablonun mağduru ve mazlumu ise Sayın Binali Yıldırım ve İstanbul
seçmenidir. 
Elbette,
demokrasilerde 1 oy farkı dahi millî iradeyi inşa eder ancak 1 oyun bile
vicdana, hukuka, kurallara ve ahlaka aykırı olmaması şartıyla. Şaibe, şüphe ve
usulsüzlükle alınacak bir seçim sonucu hiç kimsenin kabul etmemesi gereken bir
tablodur. Hukuksuz bir demokrasi inşa edilemez. Haksız bir seçimin kazananı
olamaz. Bu nedenle YSK kararından en çok memnun olması beklenen demokrasi
havarilerinin, bu kararı en fazla tartışma, hakaret konusu yapması dikkat çekicidir.

Türkiye
bir hukuk devletidir. Hukukun üstünlüğü herkes için bağlayıcıdır. Hukukun esası
Anayasa’dır, kanundur, mevzuattır. Kurumlar bu kuralları uygular, düzeni,
adaleti tesis eder. Hâl böyleyken kurumlara saldırmak ve yıpratmaya çalışmak
doğrudan demokratik hukuk devletini hedef almaktır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay, tamamlayın sözlerinizi. 
ERKAN
AKÇAY (Manisa) – Kurumları yıpratmaya çalışmak, adaletin tesis edilmesini
engelleme çabasıdır. 
Öte
yandan, YSK kararında İstanbul Büyükşehir Belediye Başkanının kim olacağı
yazmıyor, mazbata birinden alınıp diğerine de verilmiyor. YSK kararı, millet
iradesine yapılan müdahaleyi durdurarak demokrasinin tam manasıyla ve
tereddütsüz tesis edilmesinin önünü açmıştır. Sözün sahibi Türk milletidir ve
İstanbul seçmenidir. Mesele bu kadar basit, bu kadar açık ve nettir. 
Son
olarak, YSK kararı sonrası ekonomik gelişmelere de dikkat etmek gerekiyor.
Türkiye’yi ekonomik darboğaza çekmek isteyen fırsatçılar, döviz kuru üzerinden
yürüttüğü ekonomik operasyonlarla siyasi kumpasa eşlik etmektedirler. Türkiye
ekonomisini hedef alanlara karşı üç maymunu oynayıp “Batıyoruz.” çığırtkanlığı
yapanlara karşı duruşumuz net ve tavizsizdir. Millî irade ve ekonomik istikrar
birlik olacak, Türkiye büyüyecek ve güçlenecektir.
Teşekkür
ediyorum Sayın Başkan.
BAŞKAN
– Teşekkür ederim. 
Sayın
Oluç, buyurun.
18.- İstanbul Milletvekili Hakkı Saruhan Oluç’un, Şırnak ili Cizre
Belediyesinde polisler tarafından alınan güvenlik önlemlerine, diğer parti
belediyelerinde de benzer uygulamaların yapılıp yapılmadığını öğrenmek
istediğine, belediye sınırları içindeki güvenliğin nasıl sağlanacağının kanun
ve yönetmeliklerle belirlendiğine ilişkin açıklaması
HAKKI
SARUHAN OLUÇ (İstanbul) – Sayın Başkan, değerli vekiller; dün akşam saatlerinde
Cizre ilçemizde, belediyede ilginç bir şey yaşandı. Polisler tarafından Cizre
Belediyesi önüne x-ray cihazı, polis bariyerleri ve kulübeler konulmak istendi.
Belediye eş başkanlarımız oraya gittiler ve kendilerine yazılı bir talimat
gelmediğini bildirdiler. Oradaki polis yetkilisiyse gerekçeli bir kararın
olduğunu ve bunu açıklamak zorunda olmadığını ifade etti. Epey uzun bir zaman
sürdü gerginlik, tartışma. Sonunda, belediye eş başkanı “Kaymakam buraya
talimat veremez, kanuna aykırı mı davranıyorsunuz?” sorusunu sorduğunda ise
ilçe emniyet müdürü eş başkanımıza “Evet, kanuna aykırı davranıyoruz.” dedi ve
orada bu durumu protesto eden halka da copla saldırı yapıldı. Öncelikle,
emniyet müdürünün bu tutumunu ve saldırı yapılmasını elbette ki kınıyoruz. Daha
sonra öğrendik ki bu uygulama Silopi, İdil ve Mardin’de de benzer şekilde
tekrarlandı. Yetkililerle gereken görüşmeleri yaptık.
Şimdi,
öncelikle şunu sormak istiyoruz, birincisi: Adalet ve Kalkınma Partisi, MHP, İYİ
PARTİ, CHP belediyelerinde de benzer uygulamalar yapılıyor mu? Bunun
konuşulması ve düşünülmesi gerekiyor.
İkincisi:
Belediyeler Kanunu’nun 3’üncü maddesi ve Belediye Zabıta Yönetmeliği çok açık
bir şekilde belediye sınırları içindeki güvenliğin nasıl sağlanacağını yazar ve
bu, kanunla ve yönetmelikle belirlenmiş bir durumdur. Buna uygun davranılmıyor.
Kimi,
kimden koruyorlar, anlaşılır bir şey değil. Bizim anlayışımıza göre,
belediyeler halkındır ve halka karşı beton bariyerler, büyük duvarlar, x-ray
cihazları gerekli değildir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
Buyurun.
HAKKI
SARUHAN OLUÇ (İstanbul) – Dolayısıyla bu konunun diğer siyasi partiler
tarafından da dikkate alınması gerektiğini ve hukukun çiğnenmemesi gerektiğini
bir kez daha söylüyoruz. Bu, beton bariyerlerle halkın belediyelerden uzak
kalması anlayışı bizim yerel demokrasi ve belediyecilik anlayışımızda yoktur ve
bunun uygulanmasını doğru bulmuyoruz. Endişemiz şudur: İçişleri Bakanlığı bu
gidişle, alınacak S400 ya da Patriot’lardan bazılarını da bizim belediyelerin
önüne dikmeye kalkışacaktır. Bu yakışık alan bir durum değildir. Bu konunun
özellikle incelenmesi gerektiğini düşünüyoruz.
Teşekkür
ederim.
BAŞKAN
– Sayın Özkoç…
19.- Sakarya Milletvekili Engin Özkoç’un, YSK’nin İstanbul Büyükşehir
Belediye Başkanlığı seçiminin iptali ve yenilenmesi kararıyla hukuksuzluğa
karışmasının ve emirleri uygulayan kurum hâline gelmesinin ciddi anlamda beka
sorunu olduğuna ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum.
Değerli
arkadaşlar, YSK’nin yaptığı tam kanunsuzluktur. YSK açık açık kendi
içtihatlarına karşı çıkmıştır. Olağanüstü iptal başvurusuyla ilgili YSK’nin
kendisinin YSK seçim takvimi buradadır. YSK seçim takvimi diyor ki: “2 Mart
2019 Cumartesi günü, sandık kurullarının teşkiline dair ilçe seçim kurulu
kararlarına karşı yapılan itirazın il seçim kurulunca kesin olarak karara
bağlanmasının son günüdür.” Bununla ilgili verdiği bir karar var mı? Var. Hangi
karar? Bursa Mustafakemalpaşa ilçesiyle ilgili tam da bu gerekçeyle bunu
reddediyor. Konu bu kadar açıkken, YSK hukuksuzluğa karışmışken, YSK kendisini
başka yerden gelen emirleri uygulayan bir kurum hâline getirmişken bunu
görmemezlikten gelmek, işte bu ciddi anlamda beka sorunudur. (CHP sıralarından
alkışlar) 
Beka
sorunu nedir, bir kere daha söyleyeyim. Şehitlerin vebalini ve kanını taşıyan
kişilerle oturup ittifak yapmak beka sorunudur. Hukuka saldıran, adaletten
kaçan, rüşvetçilere ve hırsızlara kol kanat geren kişilerle oturup ittifak
yapmak beka sorunudur. Villalara balya balya dolar yığanlar, kamu arazilerini
zimmetine geçirenler ile evdeki paraları sıfırlayanlarla bir araya gelmek beka
sorunudur.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, buyurun.
ENGİN
ÖZKOÇ (Sakarya) - Türklüğü reddeden, “TC”yi silen, milliyetçiliği ayaklar
altına alanlarla birlikte olmak beka sorunudur. (CHP sıralarından alkışlar)
Ülkeyi ve milletini düşünüyorsan burada bunlara dikkat edeceksin, kime omuz
verdiğine dikkat edeceksin.
Saygılarımla.
(CHP sıralarından alkışlar) 
BAŞKAN
– Sayın Özkan…
ERKAN
AKÇAY (Manisa) – Sayın Başkan…
BAŞKAN
– Bir dakika Sayın Özkan…
Buyurun
Sayın Akçay…
ERKAN
AKÇAY (Manisa) – Milliyetçilik ayaklar altında değildir, milliyetçilik baş
tacıdır Sayın Başkan, kayıtlara geçsin.
BAŞKAN
– Kayıtlara geçti.
ENGİN
ÖZKOÇ (Sakarya) – Sayın Başkan, milliyetçilikle ilgili savunmayı yapan
Cumhuriyet Halk Partisidir…
İZZET
ULVİ YÖNTER (İstanbul) – Milliyetçi Hareket Partisidir. Sen otur yerine!
ENGİN
ÖZKOÇ (Sakarya) - …üzerine alınanlara buradan bildiririz. Milliyetçiliği
ayaklar altına alanlar ile onların yanında duranlar milliyetçiliği
savunamazlar. 
CEMAL
ENGİNYURT (Ordu) – Sen hiç savunamazsın.
RECEP
ÖZEL (Isparta) – Allah Allah!
ENGİN
ÖZKOÇ (Sakarya) – Evet savunamazlar. Tank Palet Fabrikasına baksınlar.
ERKAN
AKÇAY (Manisa) – Hiç kimse bize milliyetçilik satmaya kalkmasın. Programlarına
baksınlar. Programlarında milliyetçiliğin ne olduğu değil de ne olmadığı sayılıyor.
Hiç uzaktan yakından alakaları yok. Kompleksleri de bundan kaynaklanmaktadır.
Zırva tevil götürmez efendim. (CHP sıralarından gürültüler)
BAŞKAN
– Evet arkadaşlar, müsaade ederseniz...
Sayın
Özkan...
20.- Denizli Milletvekili Cahit Özkan’ın, Meclis çatısı altında
milletten aldıkları yetkiyle görevlerini yerine getirdiklerine, Nurhayat Altaca
Kayışoğlu’nun yaptığı açıklamasındaki bazı ifadelerine, FETÖ terör örgütünün bu
ülkede oluşturmak istediği vesayet rejimine asla müsaade etmeyeceklerine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; bugün bu kutsal Meclis çatısı altında
görevimizi yaparken sadece ve sadece millete dayanıyoruz ve milletten aldığımız
yetkiyle bu görevi yerine getirmeye çalışıyoruz. (CHP sıralarından gürültüler)
ATİLA
SERTEL (İzmir) – YSK’ye dayanıyorsunuz.
CAHİT
ÖZKAN (Denizli) – Biraz önce Genel Kurulda, gündem dışı, 60’ıncı maddeye göre
yapılan konuşmalar çerçevesinde, bir hezeyan olarak ifade ettiğini düşündüğüm,
Sayın Nurhayat Altaca Kayışoğlu’nun bir ifadesini dinledik ve maalesef, bu
ifadenin Genel Kurulda bir kısım milletvekili tarafından da alkışlandığını
gördük. Bakınız, burada espriyle karışık, maalesef “Egemenlik kayıtsız şartsız
milletindir.” anlayışına yakışmayacak, bu kutsal Meclis çatısı altında
yaptığımız görevle tevili kabil olmayacak bir ifade kullanıldı, dedi ki sayın
milletvekili: “Yine mâni sever biri için halkımızın bir mânisi var, diyorlar
ki: ‘Kaynayan kazan taşmaz mı? / Sandıkları aşmaz mı? / Seçmenin oyunu yok
sayan,/ Darbeyle buluşmaz mı?’” E şimdi soruyorum: Burada “milletin oyunu yok
sayan” derken bu ülkenin hukuk düzenini... Ve bundan sonra da bir darbe
çığırtkanlığını yapmak nasıl kabul edilebilir, nasıl bu kutsal Meclis çatısı
altında alkışlanabilir. (CHP sıralarından gürültüler)
ERKAN
AYDIN (Bursa) – Buradan ekmek çıkmaz!
BAŞKAN
– Arkadaşlar, sabır lütfen, sabır. 
ATİLA
SERTEL (İzmir) – YSK darbesi!
BAŞKAN
– Arkadaşlar, bakın, hepimiz arkadaşlarımızın, birbirimizin, grup başkan
vekillerinin görüşlerine saygı göstermek ve dinlemek zorundayız, beğenin ya da
beğenmeyin.
Sayın
Özkan, buyurun lütfen.
CAHİT
ÖZKAN (Denizli) – Evet, tevil yollu veya doğrudan hiçbir milletvekilimizin bir
darbe çığırtkanlığı içerisinde olmayacağını düşünüyoruz ve sayın
milletvekilinden de bu konuda açıklama bekliyoruz.
Tabii
ki Cumhuriyet Halk Partisi grup başkan vekilinin aynı şekilde millî iradeye,
milletten başka hiçbir güce dayanmayan bir anlayışla bu kutsal Meclis çatısı
altında siyaset yaptıklarının ve bütün milletvekillerimizin de aynı amaçla bu
Mecliste görev yaptığının bilincindeyiz. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Özkan. 
Buyurun.

CAHİT
ÖZKAN (Denizli) – Tabii, konumuz seçimler. Seçimlerle ilgili çok konuşuluyor
ancak bu Meclis çatısı altında hiçbir kimsenin daha evvel darbelerle ilgili bir
referansı kullanmasını da asla kabul etmeyiz. Bugün, 17-25 Aralık darbe
süreciyle, çukur terörüyle, 15 Temmuz darbe girişimiyle subliminal mesajlar
vererek FETÖ terör örgütünün bu ülkede oluşturmak istediği vesayet rejimine de
asla müsaade etmeyeceğimizi ifade etmek istiyorum. Tabii, bu konuşmamda bunları
tamamen anlatacak değiliz, buna vaktimiz de yetmiyor. 
ÜNAL
DEMİRTAŞ (Zonguldak) – FETÖ’yü sen savundun, sen!
ATİLA
SERTEL (İzmir) – Avukatıydın sen, sen FETÖ’yü savundun. 
CAHİT
ÖZKAN (Denizli) – Ama bizim verdiğimiz mücadele vesayetle, terör örgütleriyle
mücadeledir. Vesayetle mücadele dediğimizde bunun iş dünyasındaki uzantıları ve
bunun yine maalesef odalar içerisindeki uzantıları dâhildir. Bu ülkede hukuk ve
demokrasiye inanıyorsak hukuku ve demokrasiyi de inşa eden yine Meclis
çatısıdır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
İLHAMİ
ÖZCAN AYGUN (Tekirdağ) – Yeter, kaç dakika daha konuşacak? 
CAHİT
ÖZKAN (Denizli) – Müsaade etmiş olsaydınız zaten tamamlamış olacaktık. 
Kutsal
Meclis çatısı altında yapılan yasal düzenlemelerle Yüksek Seçim Kurulu -ister
beğenelim ister beğenmeyelim- bir karar verdi. Bu karardan sonra tevil yollu
bir darbe çığırtkanlığı millî iradeye, yaptığımız yasama faaliyetine ve
demokrasiye hakarettir, demokrasiyle tevili mümkün değildir; bunun için
Cumhuriyet Halk Partisini bu ifadelerinden dolayı açıklamaya davet ediyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Değerli milletvekillerimiz, grup başkan vekilleri zaten parti grupları adına
açıklamalarını yaptıklarında birbirlerine cevap veriyorlar. Ama bize düşen,
mutlak surette yani milletvekillerimizin yapması gereken, grup başkan
vekillerimizin ya da bir diğer milletvekilimizin söylediği sözleri sakince
dinlemek, sonrasında itiraz etmesi gereken noktalar varsa itirazlarını ortaya
koymaktır. Rica ediyorum, lütfen müdahalelerden vazgeçelim. 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç. 
21.- Sakarya Milletvekili Engin Özkoç’un, yaptığı açıklamasında Nurhayat
Altaca Kayışoğlu’nun açık ve net olarak YSK darbesinden bahsettiğine ilişkin
açıklaması
ENGİN
ÖZKOÇ (Sakarya) – Efendim, teşekkür ediyorum. 
Grup
başkan vekillerinin kendi aralarında oluşturdukları bazı centilmenlik
anlaşmaları vardır. Birbirimizi eleştiririz. Burada çok değerli, benden de
tecrübeli grup başkan vekillerimiz var. Bazen bunlar gerçekten belli bir
noktada yükselebilir de ama biz birbirimize olan saygımızı asla kaybetmeyiz.
Birbirimizden öğreneceğimiz çok şey var, öğrenmeye devam edeceğiz. Her gün buna
yeni bir şeyi katıyoruz. Kişiselleştirmek gibi hiçbir gayretimiz de olmaz. Biz,
Türkiye Büyük Millet Meclisinde ülkemizin yasalarının en adil şekilde çıkarılmasıyla
ilgili bize verilen görevleri yerine getiriyoruz. 
Adalet
ve Kalkınma Partisinin grup başkan vekilinden bana bu konuda bir sıkıntı olduğu
duyumu gelir gelmez bu konuşmayı yapan milletvekili arkadaşımı yanıma çağırdım.
O da bana çok açık ve net olarak dedi ki: “Burada bahsettiğim, Cumhuriyet Halk
Partisinin bildirgesinde de bahsi geçen YSK darbesidir…
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ÖZKOÇ (Sakarya) – …burada bahsettiğim YSK darbesidir.” Biz, dün benim
açıkladığım metin dâhil olmak üzere, YSK’nin bu yaptığı şeyin hukuka karşı bir
darbe olduğunu açık olarak ifade ettik. Ben bunun bana açıklanmasının yeterli
olmayacağını, kendisinden Adalet ve Kalkınma Partisinin grup başkan vekiline de
bu açıklamayı yapmasını rica ettim, gönderdim ama arkadaşımız, bizim
yapacağımız centilmenlik anlaşmasının dışında, bu konuyu başka bir yere çekerek
Cumhuriyet Halk Partisinin darbelere karşı dimdik duran tavrına ve tarzına bir
çamur atma, bir leke sürme anlayışı içerisinde hareket etmiştir. Öncelikle bunu
kınıyorum. Bu, doğru bir davranış değildir. Biz birbirimizi arkamızdan vurmaya
çalışmıyoruz, biz birbirimizin eksiklerini tamamlamaya, millet huzurunda da
saygın bir anlayışla bu görevi yerine getirmeye çalışıyoruz. 
(Mikrofon
otomatik cihaz tarafından kapatıldı) 
BAŞKAN
- Tamamlayın lütfen. 
Buyurun.

ENGİN
ÖZKOÇ (Sakarya) – Arkadaşımızın kastı çok açık ve netti, YSK darbesinden
bahsetmişti. 
Bir
ikincisi, benim tavrım da açık ve nettir. Bir kere daha Türkiye Büyük Millet
Meclisinin huzurunda söylüyorum: Darbecilerin ve darbecilere destek verenlerin
peşini asla bırakmayacağız. Genelkurmay Başkanımızı hapse atıp darbeci
generalleri getirenlerin millet karşısında, hukuk karşısında yargılanmasını
sağlayıp gerekli cezalara çarptırılana kadar mücadelemize devam edeceğiz. (CHP
sıralarından alkışlar)
BAŞKAN
– Buyurun Sayın Özkan.
22.- Denizli Milletvekili Cahit Özkan’ın, Sakarya Milletvekili Engin
Özkoç’un yaptığı açıklamasındaki bazı ifadelerine, sandık başkanlarının
isimlerinin Cumhuriyet Halk Partisiyle nasıl paylaşıldığını ve bir belediye
başkanının sandık başkanına mesaj göndererek yönlendirmede bulunup
bulunmadığını öğrenmek istediğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
bu Meclis çatısı altında söz ve eylemlerimizle demokrasimizin tekâmülünü
gerçekleştiriyoruz. Daha iyi demokrasi ve hukuk devleti istikametinde aldığımız
yolu burada yaptığımız müzakerelere borçluyuz. Tabii burada stenograflar
söylenen bir ifadenin ruhunu ayrı lafzını ayrı yazmıyorlar, lafzan ne ifade
ediliyorsa onu kayıtlara geçiriyorlar ve tarihe düşülen not da burada sözlü
olarak ifade edilen beyanlardır. Bakınız, sayın milletvekili konuşmasını
yaparken Millet Meclisinin dışında -milletvekili olmayan- pek çok yerden bana
mesajlar geldi. Burada açıkça bir darbe çığırtkanlığı olduğunu ifade ettiler.
(CHP sıralarından gürültüler)
ALİ
ÖZTUNÇ (Kahramanmaraş) - Bırak Allah aşkına ya!
CAHİT
ÖZKAN (Denizli) – Demek ki vatandaşlarımız da burada yapılan müzakereleri net
bir şekilde takip ediyor ve bu ifadenin demokrasiyle tevilini makul
görmüyorlar. Biz de bu noktada ifadelerimizi kullandık. Evet, Yüksek Seçim
Kurulu da bir yargısal makamdır. Biraz önce sayın grup başkan vekili de tarih
belirterek sandık başkanlarıyla ilgili itiraz sürecinin de tamamlandığını ifade
etti. 
(Mikrofon
otomatik cihaz tarafından kapatıldı)
CAHİT
ÖZKAN (Denizli) - Evet, tamamlanacak. Biliniyor ki bu sandık başkanlarının
isimleri o bölgede seçime giren partilerle paylaşılmıyor. Ancak şurada bir
mesaj var. Bizimle paylaşılmayan sandık başkanlarının isimleri acaba Cumhuriyet
Halk Partisiyle nasıl paylaşılmış? 28 Martta gönderilen bir mesaj var. Sandık
başkanına doğrudan Cumhuriyet Halk Partisinin bir ilçe başkanı tarafından
gönderiliyor. Ne diyor bakın: “Değerli sandık başkanım, âdeta bir demokrasi
şöleni havasında yaşanmasını temenni ettiğimiz 31 Mart seçimlerinde aldığınız
görev hepimizin geleceği için son derece önemli. Sağlam bir irade, yüksek
adalet bilinci gerektiren bu görevi hakkıyla yerine getireceğinizden en ufak bir
şüphem yoktur. Sizlere her zaman olduğu gibi güveniyor, görevinizde başarılar
diliyorum. 
Saygılarımla.

Mehmet
Salih Usta” (CHP sıralarından gürültüler)
NURHAYAT
ALTACA KAYIŞOĞLU (Bursa) – Ne var bunda?
CAHİT
ÖZKAN (Denizli) – Bakınız, ne diyorlar? “Ne var bunda?” diyorlar. 
(Mikrofon
otomatik cihaz tarafından kapatıldı)
BAŞKAN
– Sayın Özkan, lütfen toparlayın. 
CAHİT
ÖZKAN (Denizli) – Cumhuriyet Halk Partili milletvekilleri ne dedi? “Ne var bu
mesajın içinde?” dedi. Yani bir belediye başkanına sandık başkanının
isimlerinin gönderildiğini kabul ediyorlar, mesajı da kabul ediyorlar.
ATİLA
SERTEL (İzmir) – İstanbul halkı cevabını verecek.
CAHİT
ÖZKAN (Denizli) – Soruyorum: Acaba bir belediye başkanı sandık başkanının
ismini alarak, ona mesaj göndererek gerçekten orada bir yönlendirmede bulunmuş
mudur, bulunmamış mıdır? (CHP sıralarından gürültüler)
ATİLA
SERTEL (İzmir) – İstanbul halkı cevabını verecek.
BAŞKAN
– Teşekkür ediyorum Sayın Özkan. 
Arkadaşlar,
müsaade eder misiniz?
CAHİT
ÖZKAN (Denizli) – Bize gelmeyen mesaj, listeler eğer Cumhuriyet Halk Partisine
gidiyorsa, burada apaçık, maalesef, sandık başkanlarının farklı bir amaçla
dizayn edildiği ve bunların da seçime gölge düşürdüğü açıktır. 
ATİLA
SERTEL (İzmir) – İstanbul halkı cevabını verecek.
CAHİT
ÖZKAN (Denizli) – Genel Kurulun dikkatine sunuyorum. 
ATİLA
SERTEL (İzmir) – İstanbul halkı gerekli cevabı verecek.
BAŞKAN
– Arkadaşlar, sayın milletvekilleri; bakın, dinleyici sıralarında küçük
çocuklarımız var, sizleri izlemeye geldiler. 
ÖZGÜR
KARABAT (İstanbul) – İstanbul halkının da çocukları var. 
BAŞKAN
– Yani, rica ediyorum sizlerden, lütfen bir grup başkan vekili ya da bir
milletvekili arkadaşımız konuşurken dinleme sabrını gösterin. 
Çocuklar,
sizlere de hoş geldiniz diyorum. 
Buyurun
Sayın Özkoç. 
23.- Sakarya Milletvekili Engin Özkoç’un, Denizli Milletvekili Cahit
Özkan’ın yaptığı açıklamasındaki bazı ifadelerine, YSK’nin 139 sayılı
Genelgesi’ne ve 6 Mayısta alınan kararın hukuka karşı darbe olduğuna ilişkin
açıklaması
ENGİN
ÖZKOÇ (Sakarya) – Efendim, öncelikle teşekkür ediyorum. 
Burada
Meclisimizi izlemekte olan çocuklarımıza da sevgiler, saygılar sunuyorum. 
BAŞKAN
– İyi izlenimlerle gitsinler buradan. 
ENGİN
ÖZKOÇ (Sakarya) – Evet.
Sayın
Başkanım, çok açık olan ifadeler var. Bakın, Türk Ceza Kanunu’nun 6’ncı
maddesinin (c) fıkrasında “Kamu görevlisi deyiminden; kamusal faaliyetin
yürütülmesine atama veya seçilme yoluyla ya da herhangi bir surette sürekli,
süreli veya geçici olarak katılan kişi”ye kamu görevlisi deniliyor. Bunu
belirtecek olan kişi kimdir? Yüksek Seçim Kurulunun o sandıkta görevlendirdiği
hâkimdir. Hâkim ne yapar? Hâkim, kamu görevlisi konumunda olan kişiler varsa
ilk önce onların görevli sayısının 2 katı kadarını seçer ve çağırır; onların
arasından kurayla seçilir, kurayla bu kişiler görevlendirilir. Peki, hâkim…
Türkiye Cumhuriyeti’nin hâkimi ve Yüksek Seçim Kuruluna bağlı. Bu hâkim eğer
bunu yaptıktan sonra yeterli derecede görevli bulamıyorsa, Yüksek Seçim
Kurulunun 139 sayılı Genelgesi…
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – Onun da bu konuyla ilgili madde 10’daki paragrafında -buna
herkesin dikkat etmesini rica ediyorum- “Üyeliklerin bu şekilde doldurulması
mümkün olmazsa, eksiklikler, ilçe seçim kurulu başkanı tarafından, o çevrede
bulunan ve sandık kurulunda görev verilmesinde sakınca olmayan kimseler
arasından tamamlanır.” deniyor yani kamu görevlisi olması da gerekmiyor. Bunu
ben söylemiyorum; bunu, işte, bu genelge söylüyor, Yüksek Seçim Kurulunun
genelgesi söylüyor. Şimdi, bunu bilmeyeceksiniz ya da bildiğiniz hâlde üstünü
örteceksiniz ve farklı konuşacaksınız. Açık ve net; Yüksek Seçim Kurulu hukuka
aykırı bir karar almıştır. Bunun üzerine ne kadar, ne söylerseniz söyleyin, 6
Mayısta Yüksek Seçim Kurulunun aldığı bu kararın hukuka karşı bir darbe olduğu
gerçeğini gizleyemeyiz.
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) - Bizim şimdi yapmak istediğimiz şu: Arkadaşlar, kimse başka
bir şeyden bahsetmiyor; haktan, hukuktan ve adaletten bahsediyoruz. Hepimiz
eğer bu 3 şiarın önünde ve arkasında dimdik durursak Türkiye güçlü bir ülke
olur. 
Onun
için, burada milletvekilimizin açık ve net ifadesini çarpıtmaya kalkmak ancak
bugüne kadar kendi yaptıklarınızın üstünü örtmek anlamına gelir ki buna da
kimseyi inandıramazsınız. (CHP sıralarından alkışlar)
BAŞKAN
– Değerli milletvekilleri, gündeme geçiyoruz.
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili İstanbul Milletvekili Yavuz
Ağıralioğlu tarafından, ihracattan geri dönen tarım ürünlerimizin geri
gönderilmesinin nedenlerinin ve sonuçlarının araştırılarak aynı sorunların
tekrarlanmaması için gerekli önlemlerin alınması ve iade edilen tarım
ürünlerimizin ne yapıldığının kamuoyu ile paylaşılması amacıyla 7/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mayıs 2019 Çarşamba
günkü birleşiminde yapılmasına ilişkin önerileri 
8/5/2019
Türkiye Büyük Millet Meclisi Başkanlığına
Danışma
Kurulu 8/5/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul
 Grup
Başkan Vekili
Öneri:
İstanbul
Milletvekili Yavuz Ağıralioğlu tarafından ihracattan geri dönen tarım
ürünlerimizin geri gönderilmesinin nedenlerinin ve sonuçlarının araştırılarak
aynı sorunların tekrarlanmaması için gerekli önlemlerin alınması ve iade edilen
tarım ürünlerimizin ne yapıldığının kamuoyuyla paylaşılması amacıyla 7/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 8/5/2019
Çarşamba günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere öneri sahibi İYİ PARTİ Grubu adına Sayın
Mehmet Metanet Çulhaoğlu. (İYİ PARTİ sıralarından alkışlar)
İYİ
PARTİ GRUBU ADINA MEHMET METANET ÇULHAOĞLU (Adana) – Sayın Başkan, öncelikle,
sözlerime başlamadan evvel yeni göreviniz nedeniyle zatıalinizi tebrik ediyor,
size başarılı bir çalışma dönemi diliyorum.
Ayrıca,
Türkiye Cumhuriyeti’nin geleceği olan, Türkiye Büyük Millet Meclisinde bizleri
izleyen sevgili çocuklarımızı da saygıyla selamlıyorum.
Sayın
Başkanım, değerli milletvekilleri; ihraç ettiğimiz tarım ürünlerinin tekrar
ülkemize iade edilmesinin nedenlerinin ve sonuçlarının araştırılması, sonuç
itibarıyla yine aynı sorunlarla karşılaşmamak için alınacak önlemlere ilişkin
olarak tedbirlerin alınması amacıyla İYİ PARTİ Grubu adına verilen Meclis
araştırması açılması hususunda söz aldım. Yüce heyetinizi saygıyla
selamlıyorum.
Sayın
Başkan, değerli milletvekilleri; on yedi yıllık AK PARTİ iktidarında 82 milyon
vatandaşımız, özellikle tarım sektöründeki çiftçilerimiz için sürdürülebilir
bir millî tarım politikası ortaya konulmadığı için hâlâ ithalata devam
etmekteyiz; samanı bile ithal ettik. Çay, patates, soğan, pirinç, pamuk ithal
ettik. Müslüman Türk milletinin yemesi için Sırbistan’dan, Bulgaristan’dan,
Fransa’dan, Ukrayna’dan ve birçok ülkeden canlı hayvan ve hazır et ithal ettik.
Kanada’ya tohumunu sattığımız mercimeği bu ülkeden ithal ettik. Azerbaycan’dan,
Suriye’den, İran’dan, Özbekistan’dan, Mısır’dan, Kazakistan’dan, Rusya’dan,
Kuzey Kıbrıs Türk Cumhuriyeti’nden, Bulgaristan’dan ve Irak’tan soğan ithal
ettik arkadaşlar, soğan. 
Yerli
tohumu yasaklayarak güzel ülkemize İsrail’den aldığınız ne idiği belirsiz
tohumları sizler ektirmediniz mi? “Buğday ambarı” diye tabir ettiğimiz
ülkemizde buğday ithal edecek duruma düştük. “Topraklarımızı koruyoruz ve
gıdada GDO’ya geçit yok.” denildi, 2002-2018 yılları arasında 3,4 milyon hektar
alan tarım dışı kaldı, ekilmekten vazgeçildi. 
Neredeyse
tarım sektöründeki her şeyi ithal ederken ihraç ettiğimiz tarım ürünlerimizde,
özellikle de meyve, sebze ihracatında hayal kırıklığı yaşamaktayız. Daha yeni,
2019 Martta Ukrayna’ya yaptığımız 38 ton domates ihracatı ülkemize geri iade
edilmiş; gerekçesi, Güney Afrika güvesine rastlanmış. Rusya’ya 20,8 ton çilek
ihraç etmişiz, ülkemize geri iade edilmiş; gerekçesi hep aynı, hep aynı. Yok
çiçek “trips”i, yok domates güvesi, yok “klorpirifos” zehri, kükürtdioksit gibi
zararlı kimyasallara rastlandı denilerek ihraç edilen meyve ve sebzeler geri
iade ediliyor.
Peki,
bu ürünler ülkemize iade edildikten sonra neler oluyor? İşte burası çok önemli
değerli milletvekilleri. Yurt dışındaki insanların yemeyip insan sağlığına
zararlı olduğu için iade edilen meyve ve sebzelerin imha edilmesi ve
tutanaklarla bunların tespiti gerekmektedir. Tarım ve Orman Bakanlığının bunu
resmî web sitesinden duyurması gerekiyor. Yoksa iç piyasada satışa çıkarılarak
vatandaşlarımıza yediriliyor mu? Bunların çok iyi araştırılması gerekiyor. 
Bu
nedenle İYİ PARTİ olarak, ihracattan geri dönen tarım ürünlerinin geri
gönderilmesinin nedenlerinin ve sonuçlarının araştırılması ve sorunların tekrarlanmaması
için gerekli önlemlerin alınması ve iade edilen ürünlerimizin ne yapıldığının
kamuoyuyla paylaşılması amacıyla Anayasa’nın 98’inci, İç Tüzük’ün 104 ve
105’inci maddeleri gereğince Meclis araştırması açılmasını arz ediyoruz.
Değerli
milletvekilleri, değerli arkadaşlar; ağırlıklı olarak Çukurova, Harran ve
Menderes Ovalarında pamuk üretimi yapılmaktadır. Pamuk eken çiftçilerimiz,
bölge ve illere göre dekar başına 600-700 kilogram verim alan yerlerde
Bakanlığın tarım teşkilatlarının belirlediği rakamlara göre müstahsil makbuzu
keserek dosyasını teslim ediyor ve prim alıyordu. Bu yıl dekar başına 500-550
kilogramdan fazlasına ürün primi verilmeyeceği yönünde karar alındığını, bunun
üreticinin yüzde 30 civarında gelir kaybına neden olacağını ve bu konunun ivedi
olarak ele alınarak mağduriyetlerin giderilmesi gerektiğini ifade ediyorum. 
Adana
ve çevre illerde aşırı yağış ve dolu, sebze ekilen tarlalarda, seralarda,
portakal bahçelerinde, buğdayda büyük zararlara neden olmuştur. TARSİM
sigortası olmayan çiftçilerimiz mağdur olmuş. Tarım Bakanlığı yetkililerinin
hızlı bir şekilde hasar tespiti yaparak çiftçilerimizin mağduriyetlerinin bir
an önce giderilmesini arz ediyor, yüce heyetinizi saygıyla selamlıyorum. (İYİ
PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Sayın Rıdvan Turan konuşacaktır.
(HDP sıralarından alkışlar)
HDP
GRUBU ADINA RIDVAN TURAN (Mersin) – Sayın Başkan, değerli milletvekilleri;
hepinizi saygıyla selamlıyorum. 
Sevgili
çocuklar, sizleri de sevgiyle kucaklıyorum, yanaklarınızdan öpüyorum, hoş
geldiniz.
Bu
tarımsal ihracatın geri, dönmesi meselesi, bizim kadim meselelerimizden bir
tanesi. Fi tarihinden beri, özellikle Rusya başta olmak üzere oraya gönderilen
tarım ürünleri, içerisindeki toksik kimyasallar sebebiyle geri gönderiliyor.
Şimdiye kadar herhâlde hiç kimse şunu söyleyemez: “Ya, falanca gazetede bir
haber çıktı, dışarıdan gelen ve tüketilmesi insan sağlığına zararlı olan bu
nevi tarım ürünleri Konya Ovası’nda toplandı, ateşe verilip yakıldı.”
Arkadaşlar, gerçeği konuşmakta fayda var. Bu tarım ürünleri iç pazarda
tüketiliyor. Yani uluslararası alandan çeşitli sebeplerle -başta insan
sağlığına zararlı olmak üzere- geri dönmüş olan ve şu anda gündemimiz olan
çilek ve domates gibi tarım ürünleri ne yazık ki sessiz sedasız iç pazara
sunuluyor ve iç pazarda bunlar tüketiliyor.
Peki,
bu tüketim sonucunda nelerle karşı karşıya kalıyoruz? Tarımsal kimyasalların
insan vücuduna çok farklı etkileri var. Kimi toksik özellik gösterir, örneğin
kanser gibi hastalıklara yol açar, kimi de yetişme çağında olan çocukların
hormonlarını taklit eder, hormonları yerine geçer ve bu sayede, örneğin kız
çocuklarında çok erken yaşlarda ergenliğe ulaşmak gibi problemli durumlar
ortaya çıkarır. Dünyanın pek çok yerinde devletler bu sebeple çok ciddi denetim
mekanizmaları oluşturmuşlardır ama bizim memlekette, yalnızca dışarıya
gönderdiğimiz için söylemiyorum, aynı zamanda kendi içimizde de bu denetim
mekanizmaları oldukça zayıf. 
Bakın,
Sağlık Bakanlığının çok iyi yaptığı bir şey vardı geçtiğimiz dönemlerde. Bir
araştırma planlandı, bu araştırma içerisinde çok sayıda bilim insanı Türkiye’de
tarımsal ürünlerdeki toksik kimyasalları analiz etti. Bunların içerisinde
çalışanlardan biri de Sevgili Bülent Şık’tı. Fakat tarım ürünlerinde çok yüksek
miktarda toksik madde bulunmuş olmasına rağmen Sağlık Bakanlığı bunları
açıklamadı. Kim açıkladı? Bülent Şık açıkladı. Bülent Şık’ın bu açıklaması
sonucunda da Sağlık Bakanlığı tarafından “Sen bunu nasıl açıklarsın?” diye on
iki yıla kadar hapsini isteyen biçimde ceza isteminde bulunuldu.
Şimdi,
Türkiye’de tarım alanında pek çok problem var, bunlar problemlerin satır
başları. Bunlar yokmuş gibi yine üstten, yine üreticiyi görmeden, yine temel
sorunun örgütlenme sorunu olduğunu görmeden, yine uluslararası tarım
tekellerinin Türkiye’deki tarımı kendi ihtiyaçları ve çıkarları doğrultusunda
yönlendirdiğini görmeden şimdi de “Tarımda Millî Birlik Projesi” diye bir şey
ortaya çıkardılar.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
RIDVAN
TURAN (Devamla) – Arkadaşlar, ne yerli bir tarafı var ne Türkiye tarımını
kurtaracak bir tarafı var. Eskiden Bakanlığa bağlı olan tarım, ne yazık ki
uluslararası alanla ilişki içerisinde olan üç beş tane tarım tekeli tarafından
yönetilecek. Deyim yerindeyse bir çeşit Tarım Bakanlığının şirketleşmesine
doğru adım adım gidiyoruz. Bu sebeple bu konuda ivedi adımların, ciddi
adımların atılması gerekli. Toksik maddeleri içeren besinlerin yalnızca
ihracatı meselesi değil, aynı zamanda iç pazarda da tüketilmesinin artık
engellenmesi gerekir. 
Son
olarak da şunu söyleyeyim, Grup Başkan Vekilimiz Sayın Oluç bahsetti: Cizre ve
Silopi başta olmak üzere belediyelerimize yönelik iki günden beri anlam
veremediğimiz bir saldırı dalgası var. Gecenin kör saatinde polis, inzibat
gelmiş, her tarafı bariyerlerle kapatmış, polisleri dizmiş. Neymiş? Bizi
koruyacaklarmış. Bizim kimseden bir koruma talebimiz falan yok. 
(Mikrofon
otomatik cihaz tarafından kapatıldı) 
RIDVAN
TURAN (Devamla) – Eğer belediye faaliyetlerine tasallut etmekse, yeni bir
kayyum zihniyetini buraya kaim kılmaksa, bununla kimse uğraşmasın,
belediyelerimizi sonuna kadar savunacağımızı buradan ilan etmek istiyorum. 
Teşekkür
ederim. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Ayhan Barut. (CHP sıralarından
alkışlar) 
CHP
GRUBU ADINA AYHAN BARUT (Adana) – Sayın Başkan, değerli milletvekilleri; İYİ
PARTİ’nin ihraç edilen tarım ürünlerimizin ilaç kalıntısı, haşere ve çeşitli
siyasi sebeplerle iade edilmesi nedeniyle verdiği Meclis araştırması önergesi
üzerine söz almış bulunmaktayım. 
Konuma
geçmeden önce, İstanbul’da sandığa yansıyan halk iradesine YSK eliyle darbe
vurulmasını, demokrasi ve hukukun ayaklar altına alınmasını kınıyoruz. 23
Haziranda halkımız bu hak gaspına tekrar dur diyecektir. İnanıyoruz ki
memleketimizde her şey çok güzel olacak.
Ekonomik ve siyasi krizle birlikle tarımsal üretim
maliyetleri sürekli yükseliyor ama ne hikmetse çiftçinin ürünü para etmiyor,
ürettiğinden kazanamıyor; tüketicilerimiz ise ne yazık ki ucuz ürün bulamıyor.
Sorunların çözümü için acilen maliyetlerin düşürülmesi, üretim ve üretenin
desteklenmesi gerekiyor. 
Üretimin artması ve üreticinin kazanması için en önemli
yollardan biri de tarımsal ürünlerde ihracata ağırlık verilmesidir. Ancak, ne
yazık ki son yıllarda Rusya, Ukrayna ve Avrupa’nın çeşitli ülkelerine ihraç
ettiğimiz domates, narenciye, çilek gibi tarım ürünlerimiz gerek zirai ilaç
kalıntısı gerek tarım haşeresi ve gerekse de siyasi sebeplerle geri çevriliyor.
Zirai ilaç kullanılırsa “Kalıntı çıktı.” deniliyor, kullanılmadığında da “Yok
edemediğiniz tehlikeli tarım haşereleri var.” deniliyor. Geçen yıl, narenciyede
Akdeniz meyve sineği zararlısı, domateste güve, çilekte “trips” gerekçe
gösterilerek laboratuvar incelemelerinde ilaç kalıntısı bulunarak ülkemizin
siyasi ilişkileriyle bağlantılı siyasal gerekçelerle ürünlerimiz geri
gönderildi ama burada olan çiftçimize oluyor ve ihracatçıya oluyor. Çiftçimiz
mağdur olurken ülke ekonomisi de büyük zarar görüyor. Avrupa Birliğinin zirai
mücadelede yasaklama listesine koyduğu ilaçları hemen yasaklıyoruz. Onların
kullandığı ilaçları kullanamıyoruz ya da yerine yenisini, çözüm getirecek
öneriyi sunamıyoruz. Örneğin, aynı iklim koşullarına sahip olduğumuz
İspanya’nın kullandığı ilaçları kullanamıyoruz. Tarımsal üretimin
sürdürülebilirliği ve güvenliği açısından gerek biyolojik gerekse de zirai
mücadele yöntemlerinin etkin bir biçimde kullanılması gerekiyor. Her ilaç ve
gübre bayisinde mutlak suretle işin ehli olan bir ziraat mühendisinin istihdam
edilmesi gerekiyor. Tarım alanlarımızı ve çevreyi koruyup gözetirken diğer
yandan da tarımsal üretim ve üreticinin zarar görmemesi ve bu uygulamaların
hızla yaşama geçirilmesi gerekiyor. Bu görev Tarım ve Orman Bakanlığına düşüyor.
Tarımsal Araştırmalar Genel Müdürlüğünün çevre, tarım ve insan sağlığını
gözeterek güvenli alternatif çözümler üreterek bütün yeni uygulamalara
girişmesi, zirai ilaçların ruhsatlarının ve dozlarının da güncellenmesi
gerekiyor. 
(Mikrofon otomatik cihaz tarafından kapatıldı)
BAŞKAN – Tamamlayın lütfen. 
AYHAN
BARUT (Devamla) – Öte yandan, tarımsal üretimi, çiftçiyi ve ihracatçıyı
desteklemek yerine, soğandan patatese, ayçiçeğinden domatese; buğdaydan mısıra,
pamuğa, samana; etten süte kadar sıfır gümrük vergileriyle tarımsal ürünler
ithalat ediliyor. Türkiye ne yazık ki tarımda net ithalatçı ve ithalat cenneti
hâline gelmiştir. Çiftçimiz ve zarar gören ekonomimiz ithal edilen ürünler
nedeniyle, ithalata dayalı tarım politikaları nedeniyle mağdurdur. Özellikle
geçtiğimiz günlerde Cumhurbaşkanlığı kararnamesiyle 30 Hazirana kadar sıfır
gümrükle 100 bin ton ayçiçeği ithalatı yapılabilecektir. Özellikle hasat
zamanına denk gelen bu ithalat bizleri düşündürmektedir ve üreticimizi tarımdan
uzaklaştırmaktadır. Unutulmasın ki Türkiye ancak üretim odaklı bir ekonomi
modeliyle kalkınabilir. İnsanımızın huzur ve refaha erişmesi, üreticimizin
yüzünün gülmesi için el birliğiyle çalışmamız gerekir diyorum. 
Saygılarımı
sunuyor, teşekkür ediyorum. (CHP ve İYİ PARTİ sıralarından alkışlar) 
BAŞKAN
– Adalet ve Kalkınma Partisi Grubu adına Sayın Yunus Kılıç, buyurun. (AK PARTİ
sıralarından alkışlar) 
AK
PARTİ GRUBU ADINA YUNUS KILIÇ (Kars) – Sayın Başkanım, öncelikle yeni
görevinizi tebrik ediyorum, başarılar diliyorum.
Saygıdeğer
milletvekilleri, saygıdeğer arkadaşlar; Türkiye yılda 50-60 milyon tonun
üzerinde sebze ve meyve üretiyor ve bunun yaklaşık olarak 4 milyon 500 bin
tonunu, 5 milyon tonunu da ihraç ediyor ve bu arada da Türkiye'de yine bütün
dünyada olduğu gibi yaklaşık 500 etken maddede 2.500’ün üzerinde tarımsal
mücadelede kimyasal ilaç kullanılıyor. Dolayısıyla bu kadar büyük bir alanda
yurt dışına giden ürünlerimizden de elbette geri dönenler oluyor. Bunların ne
kadar olduğuna, hangi oranlarda kabul edilip edilemeyeceğine bakmamız lazım
öncelikle. Bu 4,5 milyon ton ihracat içerisinde arkadaşlar, geriye dönen oran
sadece dört yüzde 1, dört yüz ellide 1 yani yüzde 0,20’nin daha altında bir
ürün dönüşü oluyor. Konuşmacıların özellikle kaygı duydukları, haklı olarak
kaygı duydukları bir alana da cevap vermek lazım: “Dönen ürünler ne oluyor?” 
Arkadaşlar,
bazen ürünlerde “random” rastgele muayene yöntemleri vardır. Bütün ürünlerde,
bütün partilerde denetim yapmak mümkün müdür? Yapılabilir ama maliyetlidir. Her
ürünün, her numunenin aşağı yukarı ihracatçı firmaya 700 euroluk bir maliyeti
yani bugünkü Türk parasıyla 5 bin liralık bir maliyeti var. Dolayısıyla bazı
ürünlerde dünyanın da kabul ettiği ve dünyada da uygulanan şekliyle rastgele
numune alınır. Yaklaşık olarak bu yüzde 20 civarındadır. Dolayısıyla yüzde
80’ine, dünyanın da kabul ettiği bir sistem içerisinde her zaman
bakamayabiliyorsunuz. Siz üreticinizi, ilaç kullananınızı, kimyasal mücadele
yapanınızı ne kadar eğitirseniz eğitin, bunların içerisinden bu bilgiye, donanıma,
tecrübeye, hatta hassasiyete uymayacak insanlar çıkacaktır, 80 milyonluk bir
ülkede yaşıyoruz biz.
Türkiye’de
bütün prosedürler yönetmeliklere uygun bir şekilde yapılıyor.
Ruhsatlandırmaları Gıda ve Kontrol Genel Müdürlüğü yapıyor. İhracattan geri dönen
ürünlerin -ülkemize daha girmeden- ihraç edildiği ülkede birtakım analizleri
yeniden yapılıyor karantina etmenleri yönünden ve ilaç kalıntıları yönünden.
Eğer sıkıntılı bir hâl varsa gümrük anlaşmalarımız itibarıyla oralarda imha
ediliyor veyahut da bazı ürünler, dünyada daha yüksek kriterleri kabul eden
başka ülkelere ihraç ediliyor. 
O
yüzden, bizim ülkemizin de kendi kriterleri var ve bu ürünlerden bizim
ülkemizdeki kriterlere uygun olmayanlar asla toplumun tüketimine sunulmuyor. Bu
konuda bütün milletvekillerinin duyarlılığı önemli ama bilmeleri gereken,
bunların tamamı dikkatli bir şekilde yapılıyor.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen.
YUNUS
KILIÇ ( Devamla) – Teşekkür ederim Sayın Başkan.
İYİ
PARTİ’li bir konuşmacımız “buğday ithalatı” dedi. Arkadaşlar, Türkiye buğday
konusunda, özellikle tohum konusunda ithalatçı değil ihracatçı bir ülkedir.
Aldığından fazlasını un olarak, irmik olarak ve bisküvi olarak katma değerleri
yüksek çeşitli ürünler şeklinde satmaktadır. 
Yıl
sonunda şuna bakmamız lazım hepimizin: İhracatımız nedir, ithalatımız nedir?
Bizim yıllık cari dengeye katkı olsun diye tarım ürünlerinde 5 milyar dolarlık
bir fazlamız vardır yani ihracatı ithalatından fazla olan bir ülkeyiz. 
ÖMER
FETHİ GÜRER (Niğde) – İthalat var mı yok mu, ithalat? 
BAŞKAN
– Sayın Gürer, lütfen… 
YUNUS
KILIÇ (Devamla) – O yüzden, sayın milletvekillerinin her çıktıklarında bu
gerçeği bilmeden konuşmalarına da bir anlam veremediğimi ifade etmek isterim. 
Tohumda
da böyledir. Türkiye bugün 1 milyon ton sertifikalı tohum üretmektedir. AK
PARTİ’nin hükûmet olduğu 2002 yılında bunun toplam miktarı sadece 65 bin tondu
arkadaşlar. Bugün 1 milyon ton ve ihracatımızın ithalatı karşılama oranı yüzde
80’lere ulaşmıştır ekonomik açıdan. O yüzden, bu manada da milletvekillerimizin
bu bilgiyi tekrar alıp kullanmalarını, doğru olarak kullanmalarını istirham
ediyorum. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ediyorum. 
ÖMER
FETHİ GÜRER (Niğde) – Gümrüğü niye sıfırlıyorsunuz, onu anlat.
BAŞKAN
– Sayın Gürer, lütfen, konuşacak bir şeyiniz varsa söz isteyin, vermeyeyim ben
de (!)
İYİ
PARTİ grup önerisini oylarınıza sunuyorum: Kabul edenler… Etmeyenler… Kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili İstanbul Milletvekili Hakkı Saruhan Oluç tarafından,
YSK'nin 31 Mart İstanbul seçimlerine dair 6 Mayıs 2019 tarihli iptal kararına
gerekçe olan iddiaların tüm boyutlarıyla araştırılması amacıyla 8/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mayıs 2019 Çarşamba
günkü birleşiminde yapılmasına ilişkin önerileri 
8/5/2019
Türkiye Büyük Millet Meclisi Başkanlığına
Danışma
Kurulu 8/5/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
8
Mayıs 2019 tarihinde Mersin Milletvekili Grup Başkan Vekili Fatma Kurtulan ve
İstanbul Milletvekili Grup Başkan Vekili Hakkı Saruhan Oluç tarafından verilen
2281 grup numaralı YSK'nin 31 Mart İstanbul seçimlerine dair 6 Mayıs 2019
tarihli iptal kararına gerekçe olan iddiaların tüm boyutlarıyla araştırılması
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 8/5/2019 Çarşamba
günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Sayın Gülüstan Kılıç Koçyiğit. 
Buyurun.
(HDP sıralarından alkışlar) 
HDP
GRUBU ADINA GÜLÜSTAN KILIÇ KOÇYİĞİT (Muş) – Sayın Başkan, değerli
milletvekilleri; YSK’nin 31 Martta yapılan İstanbul yerel seçimlerini 6 Mayıs
tarihindeki iptal gerekçesinin bütün yönleriyle araştırılmasını istiyoruz. Ben
bunları biraz detaylandırmaya çalışayım.
En
son söyleyeceğimi en baştan söylemek istiyorum: Bu 6 Mayıstaki YSK kararının
aslında 15 Temmuz darbe kalkışmasından bir farkı olmadığını, bu 15 Temmuz darbe
kalkışmasının askerî yöntemlerle, askerler tarafından yapıldığını ama 6
Mayıstaki darbeninse araçsallaştırılmış YSK eliyle yapıldığını ifade etmemiz
gerekiyor. 
Fakat
6 Mayıs darbesine gelmeden önce yine başka bir darbe yapıldı ki bizce aslında
Türkiye kamuoyunun oradaki sessizliği, orada feveran çıkarmaması 6 Mayıs
darbesinin de taşlarını döşedi. Neydi o? O da HDP’li seçilmiş belediye
başkanlarına, belediye meclis üyelerine, il genel meclis üyelerine KHK’li
oldukları için mazbatalarının verilmemesi ve mazbataların seçimi kaybedene -ve
bunların hepsi AKP’lidir- verilmesiydi. Evet, bizce bu, seçmen iradesine;
sürekli vurgulanan, sürekli bir şemsiye, bir örtü görevi gören millî iradeye
kastetmekti, millî iradenin baltalanmasıydı ve bu anlamda da AKP ne yazık ki
bütün bu sürecin taşlarını kendisi bizatihi örmüştür. Örneğin ne yapmıştır?
AKP’nin adayları YSK’ye, il ve ilçe seçim kurullarına başvurarak bizim
adaylarımızın KHK’li olduklarını ve bu nedenle de seçilme ehliyetine sahip
olmadıklarını ifade ederek aslında YSK’nin bu kararı almasının önünü açmıştır
ve ne yazık ki hukuk tarihine, demokrasi tarihine bir kara leke yine AKP
eliyle, YSK aracılığıyla düşürülmüştür değerli arkadaşlar.
Bakın,
31 Mart tarihi ile 6 Mayıs tarihleri arasında yaşadığımız sürecin bütünü
hukuksuzluklarla doludur ve bu hukuksuzluklar sadece seçim gününü ve seçim
sonrasını değil aslında seçim öncesini de kapsamıştır. Tabii burada, beş
dakikalık süre içerisinde bunların hepsini söylemek mümkün değil ama birkaçını
hatırlatmak gerekiyor.
YSK
üyelerinin görevlerinin uzatılması, özellikle bölge illerinde seçmen taşınması,
birleştirilmesi, olmayan hayalî adreslerde seçmenlerin gösterilmesi, KHK’li
seçilmişlere pusulada adı yazılmasına rağmen, daha öncesinde “Siz seçme
yeterliliğine, seçilme yeterliliğine sahip değilsiniz.” denmemesine rağmen, 24
Haziran kararı YSK’nin kendi kararı olmasına rağmen bunların
seçilemeyeceklerine dair kararı, yine YSK’nin 2 üyesinin AKP’nin başvurusuyla
KHK’lilerin seçme hakkının dahi olmayacağına dair beyanları, görüşleri;
bunların her biri demokrasi tarihine bir kara leke olarak düşmüştür.
Sadece
bununla da sınırlı değil değerli arkadaşlar. Bakın, HDP’nin yaptığı hiçbir
itiraz kabul edilmemiştir ama AKP’nin neredeyse bütün itirazları kabul
edilmiştir. Birkaç istisna kabul edilmeyenleri YSK’nin tarafsızlığının
göstergesi olarak da burada kimse sunmasın çünkü öyle gerekçeler sunmuşsunuz ki
ne yazık ki sizin bir siyasi aparatınıza, seçim işleri müdürlüğünüze dönmüş
olan YSK bile bazı taleplerinize cevap olamamıştır ya da onları onaylayamamıştır.

Değerli
arkadaşlar, henüz itiraz süreci bitmeden mülki idare amirlerinin AKP’li
belediye başkanlarını tebriğe gitmesi ve bunu kendi resmî sitelerinde yani
valilik sitelerinde duyurmuş olması yine bir hukuksuzluğun, seçim kurullarının
baskı altına alındığının genel göstergesidir.
Tabii
bunlar saymakla bitmez. Örneğin Malazgirt’te sadece 3 oy farkla seçimi almanıza
rağmen yüzlerce başvurumuzu niye reddettiğinizin tek bir hukuki karşılığı var
mıdır? Yoktur. Aynı ilçe seçim kurulu, aynı il seçim kurulu bizim itirazımızı
reddederken AKP’nin Kızılağaç beldesine yönelik yaptığı itirazı da kabul
etmiştir değerli arkadaşlar.
Şimdi,
buradan söyleyelim: Demokrasiye kastedilmiştir. Sürekli atıfta bulunduğunuz
kamu vicdanı yaralanmamıştır, parçalanmıştır, dağlanmıştır. Ortada bir kamu
vicdanı neredeyse yoktur. 
(Mikrofon
otomatik cihaz tarafından kapatıldı)
GÜLÜSTAN
KILIÇ KOÇYİĞİT (Devamla) – Tamamlıyorum Sayın Başkan.
BAŞKAN
– Tamamlayın lütfen.
GÜLÜSTAN
KILIÇ KOÇYİĞİT (Devamla) – Ve bu anlamda bütün bu kötülüklerin mimarı olarak,
bütün bu hukuksuz sürecin yürütücüleri olarak sizden en azından biraz da olsa
utanmanızı ve gerçekten bu ülke adına biraz da olsa hicap duymanızı istiyoruz.
Biz,
yeni bir 7 Haziran ve 1 Kasım süreci arasına tanıklık etmekteyiz. 7 Haziranda
sizi iktidardan, AKP’yi iktidardan düşüren Kürtler ve HDP, o günkü iktidarın
hedefiydiler. Bugün bu hedef genişlemiştir ve yeni karşıtlıklar oluşmuştur
değerli arkadaşlar. Onun için buradan bir kez daha uyarıyoruz: 7 Haziran ile 1
Kasım arasındaki süreçte yaşanan bütün hukuksuzlukların tekrar yenilenmesinin
müsebbibi AKP olacaktır. Bu saatten sonra kimin tırnağı taşa değse bunun
sorumlusu AKP’dir, olabilecek her türlü toplumsal olayın müsebbibi AKP’dir ve
buna karşı da toplumsal muhalefetin, toplumsal güçlerin yan yana gelerek,
birlikte mücadele ederek tutum alması gerekiyor. Son olarak…
(Mikrofon
otomatik cihaz tarafından kapatıldı)
GÜLÜSTAN
KILIÇ KOÇYİĞİT (Devamla) – Başkanım, bitiriyorum.
BAŞKAN
– Bitirin lütfen.
GÜLÜSTAN
KILIÇ KOÇYİĞİT (Devamla) – Bu anlamda, dünden beri, dün geceden beri
belediyelerimize dönük, yapmaya çalıştığınız provokatif bütün girişimleri
kınadığımızı buradan bir kez daha ifade etmeye çalışıyoruz. Hiçbir yetkiniz
olmadan sürekli toplumu tahrik eden, Kürt halkının ve HDP’nin iradesini yok
saymaya çalışan tutumlardan da geri durmanızı bir kez daha ifade etmemiz
gerekiyor. 
Sürekli
bizim belediyelerin Kandil’e para gönderdiğini söyleyip manipülasyon
yapıyordunuz. Kayyum raporları çıktı, görüyoruz ki sabah akşam yemişsiniz de
yemişsiniz. Baklava yemişsiniz, yetmemiş; çerez yemişsiniz, yetmemiş; kadayıf
yemişsiniz, yemek yemişsiniz. Biz de söylüyoruz: Yiyin efendiler, yiyin;
aksırıncaya, tıksırıncaya kadar yiyin. Halkın ekmeğini yediğiniz her lokması
zehir zıkkım olsun. Haksız yere kursağınızdan geçen, o kursaktan geçmeye
tanıklık edenlere, yol verenlere zehir zıkkım olsun diyorum. 
Hepinizi
saygıyla, sevgiyle selamlıyorum. (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Sayın Özkan… 
IV.- AÇIKLAMALAR (Devam)
24.- Denizli Milletvekili Cahit Özkan’ın, Muş Milletvekili Gülüstan
Kılıç Koçyiğit’in HDP grup önerisi üzerinde HDP Grubu adına yaptğı
konuşmasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; tabii, ağır
sataşmalarla grubumuza hakaretler yağdırdı, bunlara cevap vermek istemiyorum,
tamamını reddediyoruz. Grubumuz adına yapılacak konuşmada sayın milletvekilimiz
ifade edecekler ancak ortada demokratik hukuk düzenine ilişkin bir saldırı
varsa bunu bir kenara bırakamayız. Zira bugün burada bizi bir arada tutan tek
bir değer vardır, o da demokratik hukuk düzenimizdir. 
KEMAL
PEKÖZ (Adana) – Hangi hukuk?
EROL
KATIRCIOĞLU (İstanbul) – Hangisi?
CAHİT
ÖZKAN (Denizli) – Yüksek Seçim Kurulunun verdiği kararı 15 Temmuz darbesiyle
eşleştirmek, apaçık bir hezeyandır ve maalesef, bu ülkenin birliğine,
beraberliğine, kardeşliğine hakarettir. Bugün ikincisi oldu, ilkine hadi dedik
ki “Hezeyandır.” Ancak bu üst üste oluyorsa millî iradeye, demokratik hukuk
düzenimize ilişkin saldırılarla, 250 vatandaşımızın şehit olduğu darbe
teşebbüsüyle eğer eşleştirmeye yelteniliyorsa burada bu, milletin istiklaline
ve istikbaline bir müdahaledir, “beka mücadelesi” dediğimiz tam da budur.
Reddettiğimizi
ifade ediyor, yeniden Genel Kurulu saygıyla selamlıyorum. 
HAKKI
SARUHAN OLUÇ (İstanbul) – Sayın Başkan… 
BAŞKAN
– Sayın Oluç, buyurun, bir şey mi… 
HAKKI
SARUHAN OLUÇ (İstanbul) – “Hezeyan” demiştir Sayın Grup Başkan Vekili,
konuşmacımızın söylediği hakkında. Sataşma vardır, cevap vermek istiyoruz. 
BAŞKAN
– Bu “hezeyan” bir sataşma değildir. 
HAKKI
SARUHAN OLUÇ (İstanbul) – Çok açık sataşmadır Sayın Başkan. 
BAŞKAN
– Sataşma değildir ama grup başkan vekili olarak söyleyecek bir şeyiniz varsa
buyurun. 
HAKKI
SARUHAN OLUÇ (İstanbul) – Efendim, bakın, bir siyasi tespit yapılmaktadır. Bu
siyasi tespiti beğenmeyebilirsiniz, eleştirebilirsiniz fakat…
HASAN
ÇİLEZ (Amasya) – Ya, eleştiri yok Sayın Başkan. 
HAKKI
SARUHAN OLUÇ (İstanbul) – Müsaade ederseniz açıklayacağım. 
HASAN
ÇİLEZ (Amasya) – Ama yok, bakın, burada bir sürü iftira var ya. Yani bir
hanımefendiye yakışıyor mu böyle konuşmak ya, bilip bilmeden? Ama yakışmıyor
hakikaten, yapmayın böyle. Terbiye sınırlarında kalalım. 
HAKKI
SARUHAN OLUÇ (İstanbul) – Bir siyasi tespiti yani Yüksek Seçim Kurulunun almış
olduğu kararın hukuka ve demokrasiye çok açık bir darbe olduğunu söylemek bir
hezeyan değil, bir tespittir. Sadece tespit de değildir, onun ötesinde,
partilerin… 
BAŞKAN
– Sataşma neresinde bunun Sayın Oluç?
HAKKI
SARUHAN OLUÇ (İstanbul) – Bir siyasi tespite “hezeyan” demek sataşmadır Sayın
Başkan. 
HASAN
ÇİLEZ (Amasya) – Ama hangi siyasi tespit beyefendi? Siz dinlemediniz mi ya?
BAŞKAN
– Ama efendim, Sayın Oluç, siz hiç sataşma görmemişsiniz burada. 
HAKKI
SARUHAN OLUÇ (İstanbul) – Ama yani bir hezeyan görünmüyor, bir siyasi tespit
yapılıyor. Bakın, Türkiye’nin geleceği açısından son derece önemli bir karar
veriliyor ve bu, İstanbul; Türkiye’nin bir köyü değil, 16 milyon insanın
yaşadığı bir metropolden bahsediyoruz, Türkiye’nin ekonomisinin döndüğü bir
yerden bahsediyoruz. Burası hakkında Yüksek Seçim Kurulu böyle bir karar
veriyor ve biz bunu hukuka ve demokrasiye yönelik bir siyasi darbe olarak
nitelendiriyoruz. Buna “hezeyan” demek doğru bir davranış değildir. Bu bir
siyasi tespittir, beğenmeyebilirsiniz.
BAŞKAN
– Kayıtlara geçti.
HAKKI
SARUHAN OLUÇ (İstanbul) – Kayıtlara geçsin diye söyledim.
Teşekkür
ederim. 
BAŞKAN
– Teşekkür ederim.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili İstanbul Milletvekili Hakkı Saruhan Oluç tarafından,
YSK'nin 31 Mart İstanbul seçimlerine dair 6 Mayıs 2019 tarihli iptal kararına
gerekçe olan iddiaların tüm boyutlarıyla araştırılması amacıyla 8/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mayıs 2019 Çarşamba
günkü birleşiminde yapılmasına ilişkin önerileri (Devam)
BAŞKAN
– İYİ PARTİ Grubu adına Sayın Hasan Subaşı.
Sayın
Subaşı, buyurun. (İYİ PARTİ sıralarından alkışlar)
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; hepinizi saygıyla selamlıyorum.
Sayın
Başkan, yeni görevinizde başarılar diliyorum.
Konuşmacıların
günlerdir belirttiği gibi, Türkiye’nin gündemine tabii ki bu YSK kararı
oturmuştur. Hak vermemek mümkün değil. Gerçekten, adalet, hürriyet, demokrasi
yok sayılarak bugüne kadar YSK verdiği kararlarını, yanlış kararlarını,
adaletsiz kararlarını neredeyse taçlandırmıştır, tüy dikmiştir ve de bütün
Türkiye’de, hatta dünyada bir şok yaratmıştır. Bunu tam kanunsuzluk nedeniyle
iptal etmediği şüphesiz. Çünkü tam kanunsuzluk nedeniyle bu kararı vermiş olsa
bütün belediyelerin, meclis üyeliklerinin seçimlerini ve muhtar seçimlerini de
iptal etmesi gerekirdi. Bunda belli ki, kısa karardan da anladığımız kadarıyla…
27 Mart tarihli YSK’nin genelgesinde “Seçim iş ve işlemlerinde usulsüzlük
nedeniyle iptal” hükmü bulunmakta, bu da yedi günlük süre içinde geçerli
olmakta. 298 sayılı Kanun’un 130’uncu maddesine göre sandıklardaki usulsüzlüğe
de dayandırılarak yedi günlük süre kabul edilmek şartıyla “212 sandıkta
usulsüzlük var ve her bir sandığı da 350 seçmen olarak hesap edersek 70 binin
üzerinde bir seçmen sayısına ulaşılır, 70 bin de seçimlerin sonucunu
etkileyebilir.” denmekte. 
Önergeye
baktığımız zaman “Sebebine girilsin.” deniyor. Bunun nedeni araştırılsa o 70
bin seçmenin çoğunun zaten AK PARTİ’ye verdiği orta yerdedir yani araştırılsa
bunlar da ortaya çıkar ama tabii ki araştırılmayacak, sadece karar verilmiştir
ve Türkiye'nin adaletine ve seçim sistemine çok büyük bir darbe vurulmuştur.
Seçimlerin sorumlusu olan YSK işin kolayını bulmuştur, ilçe seçim kurullarına
da “Yanlış yaptınız.” diye suç duyurusuyla… 
(Mikrofon
otomatik cihaz tarafından kapatıldı) 
BAŞKAN
– Toparlar mısınız lütfen. 
HASAN
SUBAŞI (Devamla) - …ilçe seçim kurulu başkanlarının, çalışanlarının,
müdürlerinin de hakkında soruşturma açılmasını sağlayarak kendileri de bu işten
kurtulmaya çalışmışlardır. Oysa, bu seçimlerin baş sorumlusu YSK’dir. “Böyle
bir usulsüzlük var.” diyorsa da YSK’nin, artık tahammülleri zorladığını da
biliyoruz, istifa etmesi en doğru gerçektir. Ben, buradan, kürsüden istifaya
davet ediyorum YSK üyelerini. 
Saygılar
sunuyorum. 
Teşekkür
ederim. (İYİ PARTİ ve CHP sıralarından alkışlar) 
BAŞKAN
– Cumhuriyet Halk Partisi Grubu adına Sayın Özgür Karabat.
Buyurun.
(CHP sıralarından alkışlar) 
CHP
GRUBU ADINA ÖZGÜR KARABAT (İstanbul) – Sayın Başkan, değerli milletvekilleri;
yüce Parlamentoyu en içten dileklerimle selamlıyorum. 
31
Mart seçimlerinde neler yaşandığı hepimizin malumu. Öncesinde, iktidar
partisinin yasa, hukuk, ahlak tanımadan kamunun bütün imkânlarını kendi
çıkarına kullandığı bir seçim süreci yaşadık. Daha sonra ise bu devam etti. İstanbul
seçimleri açıklandığında, sonuçlar ortaya çıktığında büyük bir şok yaşadınız,
anlayamadınız bu sonucun neden böyle olduğunu, aynen Türkiye’nin hâlini
anlayamadığınız gibi ve sizin hâlinizi gösteren bir sözle cevap verdiniz,
dediniz ki: “Hiçbir şey olmasa bile kesinlikle bir şeyler oldu.” “Hiçbir şey
olmasa bile kesinlikle bir şeyler oldu.” demek, aslında ne kadar büyük bir akıl
tutulması yaşadığınızın göstergesiydi değerli arkadaşlar ve aslında neyin ne
olduğunu tüm Türkiye biliyor. 
31
Martın bir sonucu var, 31 Martın sonucu: Sayın Ekrem İmamoğlu, İstanbul
Büyükşehir Belediyesi Başkanıdır. Bunu açık bir şekilde belirtmek gerekir.
Peki, siz bu sonucu neden kabullenmiyorsunuz? Ben size Ekrem İmamoğlu’nun
sözleriyle cevap vermek istiyorum: “Ben niye kabul görmedim, söyleyeyim size:
‘Ben bir kişiden talimat almayacağım, 16 milyon insandan talimat alacağım.’
dedim. ‘Bana hizmet etmeyin, 16 milyon insana hizmet edeceksiniz.’ dedim.
‘Artık İstanbul Büyükşehirde israf yok.’ dedim, ‘İsrafa izin yok.’ dedim. Onun
için beğenmediler. ‘Artık kişilere, gruplara, derneklere, cemaatlere yardım
yok.’ dedim. ‘Millet var, millet var!’ dedim.” İşte bu yüzden bunu
kabullenemiyorsunuz değerli arkadaşlar. Ve seçimin hemen ertesinde
kaybettiğiniz belediyelerin kapılarına asılan borç yazıları aslında “gönül
belediyeciliği” dediğiniz şeyin ne olduğunu açık bir şekilde ortaya koyuyor. 
Şimdi
size bir şey soracağım: Sandık görevlileri sebebiyle bu seçimin iptalini
istiyorsunuz. Bu sandık görevlilerini kim yazdı? Çok açık bir şekilde, ilçe
seçim kurullarının yazılarında kaymakamlıklar tarafından geldiği belli oluyor.
Bir kez daha soruyorum: Bu sandık görevlilerini kim yazdı? Bana derseniz ki:
“CHP’nin sandık görevlilerini kim önerdi?” Hepsini biliyorum. Siz de
biliyorsunuz o sandık görevlilerini kim önerdi. Dolayısıyla bunu sormak
hakkımızdır değerli arkadaşlar. 
Ben
şimdi size bir şey daha soracağım, bir şey daha sormak istiyorum. Aslında bu
seçimin iptalinin ilk işareti Sayın Cumhurbaşkanı “13-14 bin oyla seçim
kazandım diye hava attınız.” dediğinde ortadaydı. Şimdi bize söyleyin, deyin
ki: “Şu kadar oyla kazanırsanız kabul edeceğiz.” Biz de ona göre yola çıkalım.
Söyleyin bize, YSK’ye ferman gönderin, deyin ki: “Bu kadar oyla seçim
kazanılıyor.” Biz ona göre yola çıkalım. (CHP sıralarından alkışlar) Çok net
bir şekilde soruyorum: 13-14 bin oyla seçim kazanılmıyorsa, Giresun’da 280
oyla, Bartın’da 179 oyla, Muş’ta 538 oyla, Karabük’te 555 oyla kazanılıyorsa o
zaman da kesin bir şeyler olmuştur derim ben size. (CHP sıralarından alkışlar)
(Mikrofon
otomatik cihaz tarafından kapatıldı) 
ZÜLFÜ
DEMİRBAĞ (Elâzığ) – Geçen seçimde 600 bin fark… 
BAŞKAN
– Tamamlayın lütfen. 
ÖZGÜR
KARABAT (Devamla) – Şunu net bir şekilde söylemek isterim ki değerli
arkadaşlar, şimdi YSK kararı verdiğine göre, araştırılması gereken aynı zamanda
YSK üyelerinin kendisidir. Bu YSK üyeleri karar vermeden önce kiminle, ne
kadar, hangi telefonlarla görüşmüşlerdir? Bu Meclisin huzurunda bunun
açıklanması gerekir değerli arkadaşlar. AKP’li üyeler, heyetler hâlinde YSK’ye
nasıl baskı kurmuştur, bunun açıklanması gerekir. 
Net
bir şekilde söylemek isterim ki YSK eğer bir vicdan arıyorsa, AKP eğer bir
vicdan arıyorsa önce, daha önce Cumhurbaşkanı yaptığı kişinin vicdanında
aklanmalıdır; önce, daha önceki kendi genel başkanı ve başbakanının vicdanında
aklanmalıdır. (CHP sıralarından alkışlar) Ondan sonra “kamuoyu vicdanı”, ondan
sonra “millet iradesi” demelidir. Önce kendi cumhurbaşkanınızın önünde, hatta
şimdi görev yapan belediye meclisi üyelerinizin önünde, hatta şimdi seçilmiş ve
istifa eden belediye başkanlarınızın vicdanında aklanın, ondan sonra “millet
iradesi”, ondan sonra “kamu vicdanı” deyin değerli arkadaşlar. 
Hepinizi
saygıyla, sevgiyle selamlıyorum. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın İbrahim Yurdunuseven. 
Buyurun.
(AK PARTİ sıralarından alkışlar) 
AK
PARTİ GRUBU ADINA İBRAHİM YURDUNUSEVEN (Afyonkarahisar) – Sayın Başkan, değerli
milletvekilleri; HDP Grubunun Meclis İçtüzüğü’nün 104 ve 105’inci maddelerine
göre vermiş olduğu önerisi üzerinde grubum adına söz almış bulunmaktayım. Yüce
heyetinizi saygıyla selamlıyorum.
Sayın
Başkanım, yeni görevinizde de sizlere başarılar diliyorum.
Sayın
milletvekilleri, bildiğiniz üzere, seçim hukuku şeklî bir hukuktur. 31 Mart
seçimlerinden sonra, kanuni süreç içerisinde, ilçe, il ve Yüksek Seçim Kuruluna
yapılan itirazlar neticesinde verilen kesin kararlar sonucunda belediye
başkanları görevlerine başlamışlardır. Ancak 6 Mayıs 2019 tarihinde Yüksek
Seçim Kurulu, İstanbul için seçimin yenilenmesine karar vermiştir. Verilen bu
karara göre, Yüksek Seçim Kurulu, 6.644 sandık kurulu başkanının ve 13.098
sandık görevlisinin kamu görevlisi olmadığını tespit etmiştir. 
Mart
2018 tarihli düzenlemeyle 298 sayılı Seçim Kanunu’nun 22’nci maddesine göre
sandık kurulu başkan ve üyelerinin kamu görevlisi olması zorunluluğu
getirilmiştir. Sandık kurulu başkan ve üyelerinin oluşturulmasında siyasi
partilere bilgi verilmediği için o süreçte itiraz edilememiş ve seçim
tamamlandıktan sonra belirlenen olağanüstü itiraz sürecinde bu husus dile
getirilmiş, gerekli itirazlar sonucu, bağımsız ve tarafsız yargıçlar tarafından
Yüksek Seçim Kurulunun verdiği kararla bunun sonuca etkili olacağı görülmüş ve
23 Haziranda seçim tekrarlanmak üzere iptal edilmiştir. 
İstanbul
seçimlerinde sandık kurulunun hazırlamış olduğu 31.280 sandık oy sayım döküm
cetveline baktığımızda, 5.388 tanesinin mühürsüz, 694 tanesinin imzasız, 214
tanesinin boş, 498 tanesinin eksik, 919 tanesinde rakam belirtilmemiş, 1.135
tanesinde ise sayı eksikliği olduğu tespit edilmiştir. Bunun sebebi, kanuna
aykırı olarak özel okul ve özel banka gibi içerisinde kamu görevlisi
bulundurmayan yerlerden sandık kurulu başkan ve üyelerinin atanmış olmasıdır.
İstanbul
genelinde sandıkların yüzde 10’unun tekrar sayılmasında fark neredeyse yarı
yarıya inmiş olup tamamının sayılmasında farkın ne olacağını milletimizin ve
İstanbullu hemşehrilerimizin takdirine bırakıyorum. 
ÖZGÜR
KARABAT (İstanbul) – Giresun’da da indi.
İBRAHİM
YURDUNUSEVEN (Devamla) - Önce dinleyin Sayın Milletvekili.
Daha
önce de söylediğim gibi, Yüksek Seçim Kurulu, kararını verirken tam hukuksuzluk
durumuna ve bunun da sonuca etkili olup olmayacağına bakmaktadır. Maltepe ve
Büyükçekmece’de yapılan itirazlar sonucu, bu durum tespit edilmiş ancak sonuca
etkili olmadığı için itirazlarımız reddedilmiştir. 
İstanbul
Büyükşehre bakarsak sonuçlarda farkın yüzde 0,16 yani binde 16 olduğunu
göreceksiniz. Bu durumda, usulsüz atanan başkan ve üyelerin sonuca etki ettiği
de açıktır. Anayasa’nın 79’uncu maddesi gereği seçimlerin yönetim ve denetimi
yargı organlarınca yapılır ve seçimlerin başlangıcından bitimine kadar bir
düzen içinde yapılması, sonuçlandırılması, açıklanması ve yapılan itirazların
değerlendirilmesi Yüksek Seçim Kuruluna aittir. Yüksek Seçim Kurulu,
kanunsuzluğu tespit edip sonuca etkili olacağı kanaatine geldiğinden seçimi
iptal etmiştir. 
(Mikrofon
otomatik cihaz tarafından kapatıldı) 
ÜNAL
DEMİRTAŞ (Zonguldak) – Saraydan gelen talimatla iptal etti!
BAŞKAN
– Tamamlar mısınız lütfen.
İBRAHİM
YURDUNUSEVEN (Devamla) - AK PARTİ olarak, Yüksek Seçim Kurulunun 6 Mayıstaki
seçim yenileme kararından önce de söylediğimiz gibi, Yüksek Seçim Kurulunun
kararını her ne olursa olsun kabul edeceğimizi ve yolumuza devam edeceğimizi
tekrarlamıştık. AK PARTİ olarak, her zaman ve her platformda hukukun
üstünlüğünü savunduk ve savunmaya devam edeceğiz. Ve buradan da söylüyoruz,
seçimi şaibesiz, usulüne uygun, bir oy farkla alan kazanacaktır.
HAYDAR
AKAR (Kocaeli) – Şaibeyi siz yaptınız!
İBRAHİM
YURDUNUSEVEN (Devamla) - Sonuç olarak, Yüksek Seçim Kurulunun yerinde ve
adaletli olarak bu kararı verdiğini düşünüyor, seçimlerin iptalinin doğru
olduğunu düşünüyor, HDP Grubunun önerisine karşı oy kullanacağımızı
belirtiyorum. 
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Sayın Akar, lütfen...
HAYDAR
AKAR (Kocaeli) – Buyurun Sayın Başkan.
BAŞKAN
– Rica ediyorum, lütfen yani... Geldiniz, itiraza başladınız, lütfen...
HAYDAR
AKAR (Kocaeli) – Konuşmak için sizden izin mi almamız gerekiyor?
ENGİN
ÖZKOÇ (Sakarya) – Sayın Başkan...
BAŞKAN
– Sayın Özkoç, buyurun. 
IV.- AÇIKLAMALAR (Devam)
25.- Sakarya Milletvekili Engin Özkoç’un, Afyonkarahisar Milletvekili
İbrahim Yurdunuseven’in HDP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Efendim, teşekkür ediyorum. 
Sayın
Başkan, yanlış bir ifadeyi düzeltmek için söz aldım. Konuşmacı “Kamu görevlisi
değilse bu, son çıkan yasaya göre yasal bir işlem olmaktan çıkar, hukuka uygun
değildir.” diye ifadede bulundu. Bakın efendim, Yüksek Seçim Kurulu
Başkanlığının 139 sayılı Genelge’si, 31 Mart 2019 Pazar günü yapılacak mahalli
idareler seçimlerinde il, ilçe ve geçici ilçe seçim kurullarının görev ve
yetkilerini tanımlıyor. Ben burada müsaade ederseniz sadece ilgili paragrafı
okuyorum: “Üyeliklerin bu şekilde doldurulması mümkün değilse -yani kamu
görevlileriyle de ilgili- eksiklikler, ilçe seçim kurulu başkanı tarafından...”
ÖZGÜR
KARABAT (İstanbul) – “Kurul” bile değil.
ENGİN
ÖZKOÇ (Sakarya) – Kurul değil.
“...o
çevrede bulunan ve sandık kurulunda görev verilmesinde sakınca olmayan kimseler
tarafından oluşturulur.” diyor. Bunu, sizin ve kamuoyunun dikkatine sunuyorum. 
Saygılar.

ZÜLFÜ
DEMİRBAĞ (Elâzığ) – Koskoca İstanbul’da mı bulamadınız? 
ÜNAL
DEMİRTAŞ (Zonguldak) – Şimdi mi aklınıza geldi?
ÖZGÜR
KARABAT (İstanbul) – Bu sefer de bulamayacaksınız, bu sefer. Kimse memur olmak
istemeyecek. 
ÜNAL
DEMİRTAŞ (Zonguldak) – Kaybedince mi aklınıza geldi? 24 Haziranda niye gelmedi?
CAHİT
ÖZKAN (Denizli) – Sayın Başkanım…
BAŞKAN
– Buyurun Sayın Özkan.
26.- Denizli Milletvekili Cahit Özkan’ın, Sakarya Milletvekili Engin
Özkoç’un yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; Cumhuriyet Halk
Partisi grup başkan vekili tarafından 2’nci kez tekrar edildiği için bu konu,
bu konuda açıklama yapmak istiyorum.
Bakınız,
2018 yılında yapılan bir yasal düzenlemeyle ilgili, Cumhuriyet Halk Partisi
Anayasa Mahkemesi’ne giderek 298 sayılı Seçim Kanunu’nda yer alan sandık başkan
ve üyelerinin kamu görevlisi olmasına dair yapılan düzenlemenin iptalini talep
etmiştir. Bu davada Anayasa Mahkemesi bir karar vermiştir, o karar net bir
şekilde sandık başkan ve üyelerinin kamu görevlisi olma gereğini ifade
etmektedir. 
ÖZGÜR
KARABAT (İstanbul) – Bulamazsa?
CAHİT
ÖZKAN (Denizli) - Bakınız, anılan kararın 16’ncı sayfasında, 47’nci
paragrafında Anayasa Mahkemesi ne ifade ediyor, diyor ki: “Sandık kurulu
başkanının kamu görevlileri arasından belirlenmesi, sandık kurulu başkanı
gelmediği takdirde öncelikle kamu görevlisi olan sandık kurulu üyesinin kurula
başkanlık etmesi esasını getirmektedir.” Yine, kamu görevlilerine ilişkin temel
düzenlemenin gerekçesini anlatırken de diyor ki Anayasa Mahkemesi: “Bu
düzenlemenin gerekçesi, devlet memurlarının tarafsız davranma yükümlülüklerinin
bulunduğunu, siyasi düşünce ve benzeri sebeplerle ayrım yapamayacaklarını,
görevlerini kanunlara uygun olarak yapacaklarını, aksine davranışlarının anılan
kanunun 127’nci maddesi çerçevesinde disiplin cezasını havi olduğunu ifade
etmiştir.” 
Yani
burada, Anayasa Mahkemesinin daha evvel vermiş olduğu bir karar var. Yine,
Yüksek Seçim Kurulu, farklı zamanlarda verdiği kararlarda sandık başkan ve
üyelerinin kamu görevlisi olmaları gerektiğini, bunun gerekçesinin de tarafsız
davranma yani Anayasa’nın 67’nci maddesinde yer alan seçimlerin hür, serbest,
demokratik, adil bir şekilde yapılmasının olmazsa olmaz unsuru olduğunu ifade
ederek bu kararı vermiştir. 
Genel
Kurulun bilgisine arz ederim. 
BAŞKAN
– Teşekkür ederim. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
27.- Sakarya Milletvekili Engin Özkoç’un, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Efendim, çok açık aslında. Birbirimizle çelişen ifadeler
değil ama herhâlde anlayamadığı bir kısım var, orayı açıklayayım: Yüksek Seçim
Kurulu, Anayasa’nın bu hükmüne dayalı olarak beyanda bulunduktan sonra bütün il
ve ilçelere az önce size gösterdiğim genelgeyi göndermiştir. Cumhuriyet Halk
Partisi göndermedi, İYİ PARTİ göndermedi, MHP göndermedi, HDP göndermedi;
Yüksek Seçim Kurulu, bu genelgeyi göndermiştir ve bu genelgedeki beyan bize
değil, Yüksek Seçim Kuruluna aittir. O yüzden…
BAŞKAN
– Anladım. 
ENGİN
ÖZKOÇ (Sakarya) – Siz anlıyorsunuz ama anlamayanlar var, o yüzden anlatıyorum.
(CHP ve İYİ PARTİ sıralarından alkışlar)
BAŞKAN
– Yok, ben şunu anladım yani…
ENGİN
ÖZKOÇ (Sakarya) – Ben anladığınızı biliyorum. 
BAŞKAN
– Anayasa Mahkemesinin sizin müracaatınız üzerine vermiş olduğu karara uygun
bir davranışta bulunmadığını söylüyorsunuz YSK’nin. 
ENGİN
ÖZKOÇ (Sakarya) – Siz anladınız.
BAŞKAN
– Teşekkür ederim. 
ENGİN
ÖZKOÇ (Sakarya) – Yüksek Seçim Kurulu bu genelgeyi verdikten sonra oradaki
başkanın yapacağı bir şey yok. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ÖZKOÇ (Sakarya) – Anlayışınızdan dolayı bir kere daha teşekkür ediyorum, sağ
olun. (CHP sıralarından alkışlar) 
BAŞKAN
– Ben size teşekkür ederim, sağ olun. 
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili İstanbul Milletvekili Hakkı Saruhan Oluç tarafından,
YSK'nin 31 Mart İstanbul seçimlerine dair 6 Mayıs 2019 tarihli iptal kararına
gerekçe olan iddiaların tüm boyutlarıyla araştırılması amacıyla 8/5/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mayıs 2019 Çarşamba
günkü birleşiminde yapılmasına ilişkin önerileri (Devam)
BAŞKAN
– Halkların Demokratik Partisi Grubunun önerisini oylarınıza sunuyorum: Kabul
edenler… Kabul etmeyenler… Kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım, oylarınıza sunacağım. 
3.- CHP Grubunun, Kayseri milletvekili Çetin Arık ve arkadaşları
tarafından, demokrasimizin ve sandık güvenliğinin zarar görmemesi amacıyla
8/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 8 Mayıs 2019
Çarşamba günkü birleşiminde yapılmasına ilişkin önerileri
8/5/2019
Türkiye Büyük Millet Meclisi Başkanlığına
Danışma
Kurulu, 8/5/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Özkoç
 Sakarya

 CHP
Grubu Başkan Vekili 

Öneri:
Kayseri
Milletvekili Çetin Arık ve arkadaşları tarafından, demokrasimizin ve sandık
güvenliğinin zarar görmemesi amacıyla 8/5/2019 tarihinde Türkiye Büyük Millet
Meclisi Başkanlığına verilmiş olan 904 sıra no.lu Meclis Araştırması
Önergesi’nin diğer önergelerin önüne alınarak görüşmelerinin 8/5/2019 Çarşamba
günlü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına Sayın Çetin Arık. 
Buyurun.
(CHP sıralarından alkışlar)
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan.
Yeni
görevinizde başarılar diliyorum. 
Yüce
heyetinizi ve aziz milletimizi saygıyla selamlıyorum.
Öncelikle,
ramazan ayının tüm insanlık için hayırlara vesile olmasını diliyorum.
Değerli
milletvekilleri, aslında bugün, Meclis Başkanlığına sunduğum, çocuklarımıza
yönelik cinsel istismar konusunda bir konuşma yapacaktım çünkü ülkemizde,
çocuklarımıza yönelik cinsel istismar vakaları gün geçtikçe hızla artıyor ve
son on yılda çocuklarımıza yönelik cinsel istismar vakası yüzde 700 artmış.
İşte, Türkiye’de böyle acı bir tabloyla karşı karşıyayız, Sayın Cumhurbaşkanı
ise “İçimize sinmedi.” diyor. 
Peki,
Sayın Cumhurbaşkanının içine sinmeyen şey ne? Küçükçekmece’de henüz 4 yaşındaki
bir yavrunun cinsel saldırıya maruz kalması mı? Yoksa Karaman’da onlarca çocuğa
tecavüz edilmesi mi? Yoksa Aladağ’da diri diri yanan kız çocuklarımız mı? Yoksa
Kayseri’de iki çocuğunu yetim bırakıp işsizlik yüzünden canına kıyan
ameliyathane teknikeri, 37 yaşındaki Fatih Nergiz kardeşimin ölümü mü? Yoksa atama
bekleyen yüz binlerce öğretmen, yüz binlerce sağlıkçı, yüz binlerce veteriner,
yüz binlerce üniversite mezunu işsiz kardeşlerim mi? Yoksa her gün gelen şehit
haberleri mi? Bunların hiçbirisi değil sayın milletvekilleri. Maalesef ki Sayın
Cumhurbaşkanı bunların hepsini içine sindirebildi, üzülerek söylüyorum,
bunların hepsini içine sindirebildi. 
Peki,
içine sinmeyen şey neydi? İstanbul seçimleri. Niçin İstanbul seçimleri içine
sinmiyor? Çünkü orada rant var, çünkü orada para var. İstanbul’daki musluklar
Bilal oğlana ve Ensar Vakfı gibi vakıflara akıyor. Bakınız değerli
milletvekilleri, musluklar kesilince Bilal oğlan ve Ensar Vakfının yöneticileri
Kayseri’de. Ne işiniz var Kayseri’de kardeşim? Kayseri’nin parasına mı göz
diktiniz?
Sayın
Cumhurbaşkanı şunu söylemişti: “İstanbul’u kaybeden Türkiye’yi kaybeder.”
demişti.
Bakın,
sayın milletvekilleri, kaybettiniz, üzülerek söylüyorum ki kaybettiniz ve
demokrasiyi içinize sindiremiyorsunuz, içinize sindiremediğiniz şey maalesef ki
demokrasi.
Bakınız,
sayın milletvekilleri, aynı zarfa atılan 4 oy pusulasından 3’ünü geçerli sayıp
1’ini geçersiz saymanın akla, hukuka, vicdana sığmayacağını sizler de çok iyi
biliyorsunuz. Sizlerin de içinde vicdanlarının seslerini dinleyen, bu mübarek
ramazan ayında kul hakkıyla oruç açılmayacağını söyleyen arkadaşlarımız var. 
Değerli
milletvekilleri, ben bir kadın doğum uzmanıyım. YSK’nin bu kararını şuna
benzetiyorum: Adamın birinin dördüz çocuğu olmuş, “3’ü bana benziyor, 1’i de
bana benzemiyor.” diye dördüncü çocuğunu reddediyor, “Bana benzemeyen şaibeli.”
diyor. İşte tam da bu, kabul etmediğiniz tam da bu. 
Sayın
Cumhurbaşkanı, çocuklar birbirlerine benzemeyebilirler ama bu ülkenin çocuğu,
herkes bu ülkenin çocuğu, bu ülkenin menfaatleri için çalışacak. Sizin kabul
etmediğiniz çocuk da bu ülkenin menfaatleri için çalışacak hem de çalmayacak,
çırpmayacak, kul hakkı, yetim hakkı yemeyecek. (CHP ve İYİ PARTİ sıralarından
alkışlar)
Değerli
milletvekilleri, bu ülkede vicdanı olan, demokrasiye inanan herkes YSK’nin bu
kararının demokrasiye vurulan bir darbe olduğunu çok ama çok iyi biliyor. Şu
çok iyi biline ki Türkiye asla ve asla demokrasiden vazgeçmeyecek ve biliyoruz
ki bu yolda biz yalnız da değiliz, biliyoruz ki haklıyız, biliyoruz ki
kazanacağız.
Bakınız,
11’inci Sayın Cumhurbaşkanı Abdullah Gül, YSK’nin bu kararı için ne diyor:
“Anayasa Mahkemesinin 2007 yılındaki haksız 367 kararı karşısında ne
hissettiysem, başka bir yüksek mahkeme olan YSK’nin dün aldığı kararı duyunca
da aynı duyguları yaşadım. Yazık! Bir arpa boyu yol alamamışız.” Sayın Gül, çok
daha gerilere gittik, inanın ki çok daha gerilere gittik.
Sayın
milletvekilleri, ne acı tesadüftür ki bu davalardan biri de yine 6 Mayısta,
bundan kırk yedi yıl önce idam edilen Deniz Gezmiş ve arkadaşlarının davası. 
(Mikrofon
otomatik cihaz tarafından kapatıldı) 
BAŞKAN
– Toparlar mısınız lütfen.
ÇETİN
ARIK (Devamla) – Deniz Gezmiş kendisine “Niye gülüyorsun?” diyen sözde yargıca
“Duvarda ‘adalet’ yazıyor, ona gülüyorum.” demiş. Yüce Meclisin çatısı altında
da “Egemenlik kayıtsız şartsız milletindir” yazıyor. Egemenlik her zaman
kayıtsız şartsız milletin olacak, bir kişinin olmayacak.
Buradan
bir kez daha tüm devrim ve demokrasi şehitlerini saygıyla anıyorum.
Fatih
Sultan Mehmet diyor ki: “Aklı öldürürsen ahlak da ölür. Akıl ve ahlak öldüğünde
millet bölünür. Kadıyı satın aldığın gün kadı ölür. Adaleti öldürdüğün gün
devlet de ölür.” Ama yağma yok, demokrasiye de adalete de Türkiye
Cumhuriyeti’ne de sonuna kadar sahip çıkacağız. Biz, demokrasiyi savunmaya, bu
ülkenin işçilerinin, köylülerinin, emeklilerinin, işsizinin, işvereninin,
esnafın, askerin, polisin, emeklinin, yaşa takılanın, atanamayan öğretmenin,
atanamayan sağlıkçının ve bu ülkenin gül yüzlü çocuklarının haklarını savunmaya
devam edeceğiz ve biliyoruz ki her şey çok güzel olacak.
Aziz
milletimizi saygıyla selamlıyorum. (CHP sıralarından alkışlar) 
BAŞKAN
– İYİ PARTİ Grubu adına Sayın Feridun Bahşi. (İYİ PARTİ sıralarından alkışlar)
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; CHP grup önerisi üzerinde söz almış bulunuyorum.
Konuşmama
başlamadan önce, geçtiğimiz haftalarda şehit olan vatan evlatlarına rahmet,
ailelerine sabır, yüce Türk milletine başsağlığı ve gazilerimize de sağlık
diliyor, hepinizi saygıyla selamlıyorum.
Değerli
milletvekilleri, her zaman olduğu gibi bugün yine hak, hukuk, adalet üzerine
konuşacağım. Buna ilaveten, seçim adaleti, YSK, YSK adaleti ve İstanbul
seçimlerine ilişkin de birkaç söz edeceğim. Ancak üç dakikalık sürede en kısa
şekliyle bile meramımı anlatamayacağımdan birazdan yapılacak uluslararası
yasaların kabulü görüşmelerinde de konuşmanın devamını sunacağım. 
Hukuk,
hepimizin bildiği gibi öngörülebilirliktir. Nedir öngörülebilirlik? İnsanın
makul ve olağan durumlarda hangi olaylar karşısında ne gibi sonuçların
doğacağını orta bir bilgiyle ve tecrübeyle bilmesi, tahmin edebilmesidir,
hukuki bir olay karşısında hukukçunun da o olayı yorumlayıp sonucu tahmin
edebilmesidir; normal hukuk düzenlerinde durum budur. 
Yine,
normal hukuk düzeninde seçimler Anayasa, yasalar ve YSK içtihatları
çerçevesinde, saydamlık içerisinde ve bir takvime bağlı olarak yapılır. Süreç
seçime girmeden önce kesinleştirilir ve sonrasında seçim yapılır. Nitekim YSK
seçim takvimini yayınlamış ve 2 Martta sandık kurullarının kesinleşeceğini
belirtmiştir. 
Şimdi,
bugüne gelişteki sürece kısaca göz atmak istiyorum. 2010 yılında yapılan
referandumla birlikte ülkemizde devletin tüm kurumları yargı dâhil önce FETÖ
denilen dinci terör örgütüne, 15 Temmuz hain darbe girişiminden sonra da AK
PARTİ militanlarına teslim edilince hukukta en önemli ilke olan
öngörülebilirlik ilkesi tamamen ortadan kalkmıştır. Bu durum idarenin her
alanında böyle olduğu gibi hukukun her alanında da böyledir. Hukuk
profesörlerinin bile bilgisinin işe yaramadığı, hiçe indiği bir hukuk düzeni
yaşıyoruz. Son 31 Mart seçimlerinden sonra yaşanan süreçte de bilinen seçim
hukuku aynı duruma gelmiştir. Hoş, YSK uzun zamandır muktedirlerin talimatıyla
muktedirlere bağlı olarak hareket eder hâle zaten gelmişti, son seçimlerde de bunu
tüm çıplaklığıyla ortaya koymuştur. 
(Mikrofon
otomatik cihaz tarafından kapatıldı)
BAŞKAN
– Toparlar mısınız lütfen.
FERİDUN
BAHŞİ (Devamla) – Türkiye’nin demokrasiden uzaklaşıp totaliter bir rejime doğru
evrilmeye başlamasının ilk adımı, okyanus ötesinde bulunan teröristbaşı
sümüklünün “Ölülere bile oy kullandırın.” talimatı verdiği 2010 Anayasa
referandumuyla başlamıştır. 
Devamını
sonraki aşamada söyleyeceğim.
Hepinizi
saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Halkların Demokratik Partisi Grubu adına Sayın Kemal Peköz…
Buyurun.
(HDP sıralarından alkışlar)
HDP
GRUBU ADINA KEMAL PEKÖZ (Adana) – Sayın Başkan, değerli milletvekilleri;
Cumhuriyet Halk Partisinin verdiği araştırma önergesi üzerine grubum adına söz
almış bulunuyorum.
Konuşmama,
değerlendirmelerime geçmeden önce; 4 Mayıs, seksen iki yıl önceki Dersim
Tertelesi’nin yıl dönümüdür. 6 Mayıs da, idam cezasını aldıklarında idam
sehpasına bile giderken Türkiye’de halkların kardeşliğinden ve tam bağımsız
Türkiye’den söz eden Deniz Gezmişlerin idam yıl dönümüdür. Kendilerini saygıyla
anıyorum.
Biraz
önce arkadaşlarımız anlattı. Dün akşam itibarıyla yaşanan bu kadar sıkıntıdan
sonra, bu kadar seçim ihlalinden sonra, Silopi, Cizre ve İdil belediyelerimize,
kapılarına gece saat on birde x-ray cihazları konmak üzere, emniyet güçleri bir
baskın düzenlemişlerdir. Belediye başkanı arkadaşımız “Hukuksuzluk
yapıyorsunuz.” dediğinde “Evet, hukuksuzluk yapıyoruz.” diyebilmiştir bir
emniyet müdürü; bunun kınanması gereken bir şey olduğunu bir kez daha
tekrarlamak istiyorum.
Bugüne
kadar seçim ihlalleri -ocak ayı itibarıyla- sürekli tekrarlandı. Biz bunları
burada zaman zaman dile getirmeye çalıştık zamanımız olduğu sürece ama doğuya
baktıkları zaman gözlerini kapattıkları için buradaki insanlar bunları
görmediler ve oradaki ışığın kararmasına sebep olmaya çalıştılar.
Yerel
seçimler, küçük oy farklarıyla kazanılabilen ya da kaybedilebilen seçimlerdir.
Bu nedenle halkın iradesinin sandığa yansıması çok daha fazla dikkat, çok daha
fazla özen gerektirmektedir. Usulsüz seçmen kaydırmaları yapıldı, oy farkları
kapatılmaya çalışıldı. Örneğin, Ağrı, Bitlis, Hakkâri, Iğdır, Muş, Siirt, Urfa,
Şırnak, Dersim, Van illerine 184 adrese 19.700 seçmen kaydırıldı, oysaki 24
Haziran seçimlerinde burada 5.406 seçmen vardı. Sadece bu merkezlere kaydırılan
seçmen sayısı 14.294. Bu oy kaydırma işlemlerinde genellikle ya başka illerden
kaydırmalar yapıldı ya da köylerde, kasabalarda, değişik yerlerde görev yapan
kolluk kuvvetleri kaydırılarak burada küçük oy farklarının kapatılması ve
belediyelerin –tabiri caizse- gasbedilmesi sağlanmaya çalışıldı. 
Sandıklar
taşınarak da ayrımcılıklar yapıldı. Bir tane örnek vermek istiyorum. Karlıova
ilçesinde bir köyün sandıkları başka bir köye taşındı, seçmenleri başka bir köye
taşındı. Bir gerekçe gösterildi, trajikomik bir gerekçe, deniyor ki: “Köyde at
kovalama nedeniyle bir tartışma yaşandı. O nedenle güvenlik zaafı oluşmuştur.
Bu sandıkların taşınması gerekir.” Bu kadar da komik şeyler yapılıyor.
(Mikrofon
otomatik cihaz tarafından kapatıldı) 
BAŞKAN
– Toparlar mısınız lütfen.
KEMAL
PEKÖZ (Devamla) – İstanbul seçimlerine gelince; İstanbul’da Yüksek Seçim
Kurulu, neredeyse yandaş seçim kurulu hâline dönüşmüş ve bir seçim darbesi
gerçekleşmiştir. Bunu burada ifade etmekte hiçbir mahzur yok çünkü bunu başka
darbelerle karıştırmak gibi bir niyetimizin olmadığını da ifade etmek
istiyorum. Ancak İstanbul’un kabul edilmemesi… Neden kabul edilmediğini bugün
günlerdir insanlar tartışıyorlar ve söylenen şey: Daha çok, İstanbul’da çok
ciddi bir ekonomik kaynağın olması, belediyenin buradaki kendi yandaş
çevrelerine çok ciddi aktarımlarda bulunması, vakıflar, dernekler, yandaş
kuruluşların buralardan besleniyor olmasıdır. Bu nedenle İstanbul seçimleri
Türkiye'nin seçimlerinde önemli bir yer tutmaktadır ve şu anda mevcut bulunan
iktidar ve ortağı bu nedenle İstanbul’u kaybetmeyi göze alamamakta,
hazmedememektedir. 
(Mikrofon
otomatik cihaz tarafından kapatıldı)
KEMAL
PEKÖZ (Devamla) - Bugüne kadar Türkiye’nin ekonomik sorunlarının aşılması için
yapılan hiçbir şey olmadığı gibi, bu seçim sonucu dolardaki kur artışı
nedeniyle de Türkiye, ekonomik olarak da bir kayba uğramış, dışarıda itibarını
bir hayli kaybetmiş ve Türkiye ekonomisi çok daha kırılgan bir hâle gelmiştir.
Bu nedenle de İstanbul seçimleri, yenilendiğinde çok daha önemli sonuçlara gebe
olacaktır. 
Hepinize
saygılar sunuyorum. (HDP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Serkan Bayram…
Buyurun.
(AK PARTİ sıralarından alkışlar)
AK
PARTİ GRUBU ADINA SERKAN BAYRAM (İstanbul) – Sayın Başkan, değerli
milletvekillerimiz; ben de hepinizi saygıyla selamlıyorum, hepinizin
ramazanışerifini tebrik ediyorum. 
10
ve 16 Mayıs arası Engelliler Haftamız. Engelli kardeşlerimizin de bu haftasını
kutluyorum ve onlara da muhabbetlerimi iletiyorum. Onlara ne kadar hizmet etsek
azdır; bugüne kadar güzel hizmetlerimiz oldu, inşallah bundan sonra da daha iyi
hizmetler olacaktır. 
CHP
grup önerisi üzerine söz almış bulunuyorum. Maalesef, üzülerek izliyorum… 31
Mart seçimleri İstanbul’umuzda ve Türkiye’mizde yapıldı ve suhulet ortamında
bitti. 
İstanbul
seçimlerinde yaptığımız itirazlar sonucunda YSK, 6 Mayıs Pazartesi günü
kararını verdi. Kısa kararında, 225 sandık başkanı işsiz, -hiçbir kaydı yok-
3.500 sandık üyesi kamu görevlisi değil.
VELİ
AĞBABA (Malatya) – Kim yaptı, kim?
SERKAN
BAYRAM (Devamla) – Ve bunların sonuca etkili olup olmadığı noktasında
sandıklardaki değerlendirmeleri yaptı ve akabinde oy çokluğuyla seçimin
yenilenmesine karar verdi. 
VELİ
AĞBABA (Malatya) – Darbeciler!
SERKAN
BAYRAM (Devamla) – Ve olanda hayır var. Mağdurum edebiyatı yapmaya kimsenin
hakkı yok, asıl mağdur Binali Yıldırım’dır. 
VELİ
AĞBABA (Malatya) – Bravo! Bravo!
SERKAN
BAYRAM (Devamla) - Asıl mağdur Binali Yıldırım’dır. [AK PARTİ sıralarından
alkışlar, CHP ve İYİ PARTİ sıralarından alkışlar(!)] Bizler, sayımlar
yapılırken geçersiz oylar ve daha sonra bütün oyların tamamı sayılsın derken
saydırmayanlar Binali Bey’i mağdur etmiştir. 
VELİ
AĞBABA (Malatya) – Bravo!
SERKAN
BAYRAM (Devamla) - Tamamen sayım olmuş olsaydı bugün Binali Bey belediye
başkanıydı, hayırlı uğurlu olsun. (AK PARTİ ve MHP sıralarından alkışlar)
Olanda hayır var. Er ya da geç bu aziz milletin vereceği kararla 23 Haziranda
Allah’ın izniyle de bu sonuç gerçekleşecek. 
HÜDA
KAYA (İstanbul) – Allah’ı karıştırmayın.
SERKAN
BAYRAM (Devamla) - Bundan da emin olun, rahat olun. Ne kadar ittifak yaparsanız
da yapın, kimlerle iş tutarsanız da tutun nafile. Allah nurunu tamamlayacaktır,
bu kadar. (AK PARTİ sıralarından alkışlar)
HÜDA
KAYA (İstanbul) – Evet tamamlayacak, tamamlayacak. O yalanlarınız çıkacak
ortaya. 
SERKAN
BAYRAM (Devamla) - Şimdi, bugün CHP bir itiraz yaptı, yapabilir. 6 Mayısta
verilen karar kesindir. Arkadaşlar, geç kaldınız. O itirazlarınızı görüşmeler
esnasında talep hâlinde yapacaksınız, talep olmadan YSK resen inceleyemez. Bir
kez YSK’nin mevzuatını inceleyin, bir hukukçu olarak söylüyorum.
(Mikrofon
otomatik cihaz tarafından kapatıldı)
BAŞKAN
– Sayın Bayram, toparlayın lütfen.
ÜNAL
DEMİRTAŞ (Zonguldak) – Saraydan gelen talimatı tekrarla, tekrarla.
SERKAN
BAYRAM (Devamla) – Başkanım, engellilere 2010 Anayasa referandumuyla pozitif
ayrımcılık verdik biliyorsunuz, iki dakika yaparsak sevinirim.
BAŞKAN
– Siz başlayın da.
SERKAN
BAYRAM (Devamla) – Bugün başvuru yapıyor, “39 ilçe yenilensin.” diyor.
Kardeşim, geçti Bor’un pazarı, onu talebinde yapacaktın. Neymiş? “24 Haziran
2018 seçimlerinde, Cumhurbaşkanlığı seçimlerinde de aynı şeyler var,
yenilensin.” Bizim Erzincan’da, Anadolu’da bir söz var arkadaşlar: Evli evlendi,
güllü güllendi. Bu iş bitmiştir. 
HÜDA
KAYA (İstanbul) – Bitmedi, bitmedi, bitmeyecek.
ÜNAL
DEMİRTAŞ (Zonguldak) – Millî iradeyi gasbettiniz.
SERKAN
BAYRAM (Devamla) - Cumhurbaşkanımız, Sayın Muharrem Bey’in 11 milyon önünde oy
almıştır ve sandıklardaki geçersizleri dahi kabul saysan bile böyle bir rakam
çıkmaz. Burada biz binde 1’i konuştuk arkadaşlar, niye zorunuza gidiyor? 
ARSLAN
KABUKCUOĞLU (Eskişehir) – Adalet, adalet!
SERKAN
BAYRAM (Devamla) – Binde 1’i konuştuk, binde 1’i; 10 bin oyu konuştuk ya. 
(Mikrofon
otomatik cihaz tarafından kapatıldı) 
SERKAN
BAYRAM (Devamla) – Bakın, ben Sancaktepe’de çalıştım seçim döneminde. 
ÜNAL
DEMİRTAŞ (Zonguldak) – 10 bin oy, oy değil mi?
TÜRABİ
KAYAN (Kırklareli) – 14 bin oyu gasbettiniz!
SERKAN
BAYRAM (Devamla) – Bir saniye, dinleyelim arkadaşlar. 
Sancaktepe’de
7.500 oyla aldık, seçime CHP itiraz etti. 
BAŞKAN
– Evet, Sayın Bayram, teşekkür ediyorum.
ENGİN
ÖZKOÇ (Sakarya) – Tamamlasın lütfen.
BAŞKAN
– Peki, buyurun, tamamlayın lütfen.
SERKAN
BAYRAM (Devamla) – Teşekkür ediyorum.
Sayın
Özkoç, centilmenliğinden dolayı teşekkür ederim. Biz teşekkür de ederiz.
Sancaktepe’yi
7.500 oyla AK PARTİ aldı, CHP itiraz etti, sandık başkanı “Sayılsın."
dedi. Biz de “İtiraz edelim Büyükşehrin oylarına." dedik, “Yok."
dedi, talebimizi reddetti ve sizin oylar sayıldı. Akabinde, bakın arkadaşlar,
7.500 oyda 250 bin oy sayıldı. Ya, 10 bin oyda, bizim 8 milyon oyun sayılmasını
talep etmemiz kadar daha doğal bir şey ne olabilir? Doğaldır yani.
BEDRİ
SERTER (İzmir) – Bütün çuvallar açıldı.
SERKAN
BAYRAM (Devamla) – Arkadaşlar, yüzde 10’u sayıldı.
ÜNAL
DEMİRTAŞ (Zonguldak) – Sağdan da saysan, soldan da saysan İmamoğlu kazandı.
SERKAN
BAYRAM (Devamla) – Şimdi, bu seçimlerin yenilenmesi... 23 Haziranda sandık
vatandaşımızın önüne gelecek, vatandaşımız kim mağdur, kim değil, kim bu ülkeye
hizmet etmiştir, kim etmemiştir, kimin İstanbul’a büyük projeleri vardır, kimin
yoktur, İmamoğlu ile Binali Yıldırım’ın yarışması sonucunda kararını
verecektir. Karar başımızın üzerinedir.
ÜNAL
DEMİRTAŞ (Zonguldak) – Millet verdi kararını, millet verdi!
SERKAN
BAYRAM (Devamla) – Biz sandığın güvenliğini sağlayalım. 
(Mikrofon
otomatik cihaz tarafından kapatıldı) 
SERKAN
BAYRAM (Devamla) – YSK de seçim sürecini yönetecektir ve hayırlı bir neticeyi
de alacağız. 
Sağ
olun, var olun. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan...
BAŞKAN
– Sayın Özkoç, çok memnundunuz Sayın Bayram’ın konuşmasından.
IV.- AÇIKLAMALAR (Devam)
28.- Sakarya Milletvekili Engin Özkoç’un, İstanbul Milletvekili Serkan
Bayram’ın CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
ENGİN
ÖZKOÇ (Sakarya) – Gerçekten çok memnunum. Söylediği sözlerde doğru olanlar
çoğunlukta. Hatta şöyle ifade etti, dedi ki: “Bir zaman söz konusuysa, hukukun,
kanunun verdiği bir zaman söz konusuysa o zamandan sonra yapılan itirazların
hükmü yoktur.” Hatta buna bir evlilikle ilgili de bir şeyler söyledi ama
orasını ben pek anlamadım.
Şimdi,
burada Yüksek Seçim Kurulunun takviminde diyor ki: “Bu itirazlarla ilgili süre
2 Mart 2019’dur.” Yani, kendi dediği eğer doğruysa, bu zamandan sonra yapılan
itirazların yapılması hukuken doğru değildir. Bu bir. 
İki:
Siyaset konuşuyoruz. Her türlü günahı işliyorsunuz, şaibenin arkasından her
türlü konuşmalar yapılıyor ama sizden rica ediyorum, yaptığınız bu günahların
arkasına Allah’ın adını vererek sığınmayın, bu mübarek ramazan gününde hiç
olmazsa bunu yapmayın. (CHP ve İYİ PARTİ sıralarından alkışlar) 
BAŞKAN
– Evet, Cumhuriyet Halk Partisi Grubunun önerisini oylarınıza sunuyorum: Kabul
edenler… Kabul etmeyenler… Kabul edilmemiştir. 
İç
Tüzük 60’a göre 4 milletvekilimize söz vereceğim. 
Sayın
Gökçel… Sayın Gökçel yok. 
Sayın
Erbay, buyurun. 
29.- Muğla Milletvekili Burak Erbay’ın, Muğla Barosuna kayıtlı avukat
Sertuğ Sürenoğlu’nun İstanbul ilinde bir düğün için alınan önlemlere tepki
göstermesi nedeniyle ev hapsine mahkûm edilmesinin kabul edilebilir olmadığına
ve avukatlara yönelik şiddet olaylarını kınadığına ilişkin açıklaması 
BURAK
ERBAY (Muğla) – Teşekkür ediyorum Sayın Başkan. 
Muğla
Barosuna kayıtlı avukat meslektaşımız Sertuğ Sürenoğlu, İstanbul’da bir düğün
için alınan aşırı önlemlere karşı “Bir düğün için bu olur mu!” diyerek tepki
göstermesi üzerine Cumhurbaşkanlığı korumaları tarafından yol ortasında âdeta
linç edilmiştir. Ters kelepçe takılarak gözaltına alınan avukat meslektaşımız
Çırağan Sarayı’nda bir buçuk saat darbedilmiş, zorla tutanak imzalatılarak
karakola götürülmüş ve işkence burada da devam etmiştir. İşkenceye maruz kalan meslektaşımız
çıkarıldığı mahkemede trajikomik bir şekilde suçlu bulunmuş ve ev hapsine
mahkûm edilmiştir. Bu karar, kabul edilebilir bir karar değildir. Bu olayla
birlikte Genel Başkanımız Sayın Kemal Kılıçdaroğlu’na yönelik linç girişimi
sonrasında faillerin serbest bırakılması, İstanbul seçimlerinin yenilenmesi
kararıyla millet iradesine YSK eliyle yapılan darbeyle ülkemizde hukuka olan
inanç dibe vurmuştur. Avukat meslektaşıma yapılan bu saldırıyı ve son
dönemlerde avukatlara yönelik artan şiddet olaylarını kınıyorum. Meslektaşımıza
yapılan bu şiddet eylemini gerçekleştiren sorumluların bir an önce bulunması
gerekmektedir. Sorumluların…
(Mikrofon
otomatik cihaz tarafından kapatıldı)
BAŞKAN
– Sayın Girgin…
30.- Muğla Milletvekili Süleyman Girgin’in, görevinin kendi otelleri
için imar açtırmak ve turizme zarar vermek mi olduğunu, yapılaşmaların önüne
geçmeyi düşünüp düşünmediğini, bakanlık gücünü kullanarak kendi şirketlerinin
işini takip ettiği iddialarının doğru olup olmadığını Kültür ve Turizm
Bakanından öğrenmek istediğine ilişkin açıklaması
SÜLEYMAN
GİRGİN (Muğla) – Teşekkürler Başkan. 
Sorum
Kültür ve Turizm Bakanına. 
Uzmanların
mutlaka doğal hâliyle korunması gerektiğini vurguladığı Bodrum Kissebükü
Adalıyalı Koyu’nda şirketinize ait otel projeniz için bugün gözlerden uzak bir
nokta olan Bodrum Mazı Mahallesi’nde ÇED toplantısı yapıldı. Kissebükü ve
Adalalıyalı Bodrum’un Gökova’ya açılan kapısıdır, mavi yolculuğun başlangıç ve
bitiş noktasıdır. 
Birinci
sorum: Turizm Bakanının görevi ülke turizmini geliştirmek için planlamalar
yapmak ve çözümler üretmek yerine kendi otelleri için imar açtırmak ve turizme
zarar vermek midir?
İki:
Bakan olmadan önce “Çok da içimize sinmiyor bu güzel doğa parçasına yatırım
yapmak ama 5 milyon dolar para yatırdık, bakanlık geri verirse vazgeçeriz.”
ifadelerini kullandığınız yer almıştır. Şimdi bakanlık görevi konumundaki bir
kişi olarak otel yatırımlarından vazgeçmeyi düşünüyor musunuz?
Üç:
Bodrumluların sürdürülebilir turizm için ve turizmi gelecek kuşaklara aktarmak
için amiyane tabirle “yastık altına koyduğumuz altınlarımız” diye tabir
ettikleri koylara ve mavi yolculuğa zarar vermemek için bu tarz yapılaşmaların
önüne geçmeyi düşünüyor musunuz?
(Mikrofon
otomatik cihaz tarafından kapatıldı)
SÜLEYMAN
GİRGİN (Muğla) – Dört: Bakanlık gücünü kullanarak kendi şirketlerinizin işini
takip ettiğiniz iddiaları doğru mudur?
BAŞKAN
– Sayın Bülbül…
31.- Aydın Milletvekili Süleyman Bülbül’ün, Oturum Başkanı ve TBMM
Başkan Vekili Süreyya Sadi Bilgiç’e Meclis başkan vekilliği görevinde başarılar
dilediğine, Aydın ilinde artan intihar vakalarının nedenlerinin araştırılması
konusunda Sağlık Bakanlığının çalışma yapıp yapmadığını öğrenmek istediğine
ilişkin açıklaması
SÜLEYMAN
BÜLBÜL (Aydın) – Sayın Başkan, yeni görevinizde başarılar diliyorum.
Değerli
arkadaşlar, son aylarda Aydın ilinde neredeyse her gün bir intihar vakası
yaşanmaktadır. Yapılan araştırmalarda Türkiye ortalamasının üzerinde
vakalardır. 15 ile 40 arasında değişen yaşlarda farklı sosyal, ekonomik yapıya
sahip kişilerin ekonomik sıkıntılar, aile içi bunalımlar yaşaması nedeniyle son
bir ayda intihar ve intihara teşebbüs sayısı 30’a ulaşmıştır. Bu sayılarla
ifade edilen bu konunun insan canı olduğu unutulmamalı ve bir kişinin bile
intihara teşebbüs etmesi son derece önemli olmalıdır. Bireyleri bu çaresizliğe
iten tüm psikososyal, ekonomik ve toplumsal davranışları inceleyerek nedeni ne
olursa olsun bu durumdan çıkış yolları mutlaka bulunmalıdır. 
Sağlık
Bakanı Sayın Fahrettin Koca’ya sormak istiyorum: Aydın ilinde son aylarda yaşanan
intihar vakalarının nedenlerinin araştırılması konusunda Bakanlığın bir
çalışması ve eylem planı var mıdır?
Teşekkür
ederim.
BAŞKAN
– Birleşime beş dakika ara veriyorum. 
Kapanma Saati: 16.22
İKİNCİ OTURUM
Açılma Saati: 16.29
BAŞKAN: Başkan Vekili Süreyya Sadi BİLGİÇ
KÂTİP ÜYELER: Burcu KÖKSAL (Afyonkarahisar), Şeyhmus DİNÇEL (Mardin)
----- 0 -----
BAŞKAN
– Türkiye Büyük Millet Meclisinin 75’inci Birleşiminin İkinci Oturumunu
açıyorum.
Görüşmelere
kaldığımız yerden devam ediyoruz.
İç
Tüzük 60’a göre söz taleplerini karşılıyordum.
Sayın
Gökçel, buyurun.
32.- Mersin Milletvekili Cengiz Gökçel’in, Oturum Başkanı ve TBMM Başkan
Vekili Süreyya Sadi Bilgiç’e Meclis başkan vekilliği görevinde başarılar
dilediğine, Mersin ilinde yaşanan dolu afeti nedeniyle zarar gören çiftçilerin
tarım kredi kooperatifleri ile Ziraat Bankasına olan borçlarının faizsiz olarak
ertelenmesi, üreticiye ilaç ve gübre yardımıyla birlikte nakit desteğinin
sağlanması gerektiğine ilişkin açıklaması
CENGİZ
GÖKÇEL (Mersin) - Sayın Başkan, yeni görevinizde başarılar diliyorum.
Sayın
Başkan, değerli milletvekilleri; Mersin’de 9 ve 16 Nisanda dolu afeti meydana
gelmiştir. İlk belirlemelerimize göre 40 kırsal mahallemizde en az 2.664
çiftçimize ait 19 bin dekar tarımsal arazide 60 milyon lira civarında zarar
oluşmuştur. Ürünleri zarar gören çiftçimizin çok az bir kısmının tarım
sigortası vardır. Ancak küçük ve henüz intikali gerçekleşmemiş olan arazilerde
ürettiği için ÇKS kaydı ve sigortası olmayan çok sayıda üretici de zarar
görmüştür. Zarar gören tüm çiftçilerin tarım kredi kooperatifleri ve Ziraat Bankasına
olan borçları faizsiz olarak ertelenmeli, çiftçilerimizi üretimde tutmak için
ilaç ve gübre yardımıyla birlikte nakit desteği de sağlanmalıdır ki
çiftçilerimiz üretime devam etsinler. 
Ben
bu vesileyle, tekrardan, zarar gören bütün çiftçilerimize -Mersin’de de,
ülkemizde de- geçmiş olsun dileklerimi iletiyorum. 
Sağ
olun. 
BAŞKAN
– Sayın Ünver… 
33.- Karaman Milletvekili İsmail Atakan Ünver’in, Oturum Başkanı ve TBMM
Başkan Vekili Süreyya Sadi Bilgiç’e Meclis başkan vekilliği görevinde başarılar
dilediğine, yoğun sağanak yağış nedeniyle Karaman ili Ayrancı ilçesindeki
çiftçilerin mağduriyetinin giderilebilmesi için bölgenin afet kapsamına
alınmasını, bölgedeki dere ve kanal ıslahı çalışmalarının yapılmasını talep
ettiğine ilişkin açıklaması
İSMAİL
ATAKAN ÜNVER (Karaman) – Teşekkür ediyorum Sayın Başkan. 
Karaman’ın
da içinde bulunduğu Konya Ovası’nda kuruyan göllerden birisi olan Akgöl’ü
Ayrancı ve Ereğli barajları beslemektedir. Bu yıl bölgede yağışların bol olması
nedeniyle Ayrancı Barajı dolmuş ve birçok yılda olduğu gibi su salınmaya
başlanmıştır. Ne var ki bu yıl suyun fazla olması ve Akgöl’e su taşıyan
kanalların ve derenin yıllardır ıslah edilmemesi sebebiyle başta Ambar ve
Kaleköy köylerimiz olmak üzere Ayrancı bölgemizdeki arazileri su basmıştır.
Tarım ve Orman Bakanlığı, DSİ Genel Müdürlüğü ve Karaman Valiliği başta olmak
üzere ilgili ve yetkililerden bölge insanımızın uğradığı zararlara duyarsız
kalınmayarak bölgenin afet kapsamına alınmasını, köylerimizin ve çiftçimizin
zararlarının karşılanmasını, ayrıca, bugüne kadar yapılmayan, bölgedeki dere ve
kanal ıslahı çalışmalarının programa alınarak yapılmasını ve önümüzdeki
yıllarda da aynı şekilde taşkın ve zararların yaşanmasının önüne geçilmesini
talep ediyorum. 
Sayın
Başkan, görevinizde başarılar diliyor, teşekkür ediyorum. 
BAŞKAN
– Sayın Aygün? Yok.
Sayın
Bayraktutan, buyurun. 
34.- Artvin Milletvekili Uğur Bayraktutan’ın, Oturum Başkanı ve TBMM
Başkan Vekili Süreyya Sadi Bilgiç’in Meclis başkan vekilliği görevinin hayırlı
olmasını dilediğine, Artvin ili Arhavi ilçesinde ekonomik kriz nedeniyle
üretimini durduran Lipton çay fabrikası çalışanlarının yaşadığı mağduriyetin
giderilmesini talep ettiğine ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Ben
de göreviniz hayırlı olsun diyorum. 
Artvin
Arhavi ilçemizdeki Lipton Çay Fabrikası ekonomik sebeplerden ötürü Arhavi’de
üretimi durdurmuştur. Arhavi fabrikasının 83 çalışanı endişelidir. Mevsimlik
işçiler ise işsizlik maaşı dahi alamayacaklardır. 2019 yılını bu şekilde
geçirmeyi hedefleyen fabrika yönetimi, duruma karşılık 2020 yılında da ne
olacağını bilememektedir. 
Arhavi’de
83 ailenin mağduriyeti toplumsal bir faciaya yol açmıştır. Şimdi fabrika
çalışanları Arhavi’de sabahlara kadar nöbet tutmakta, aileler büyük endişe
yaşamaktadır. Evine ekmek götürme endişesi yaşayan Arhavi Lipton çalışanlarının
mağduriyetlerinin bir an önce giderilmesi, hayatın normale dönmesi
gerekmektedir. 
Arhavi
ilçesinde büyüme olması gerekirken fabrikalar artık kapanma noktasına
gelmiştir. İşçi ve işveren yanlış politikalar neticesinde karşı karşıya
gelmiştir. Ülkeyi yönetenler şimdi şapkasını önüne alıp yarattıkları
mağduriyeti gidermek adına çare bulmalıdırlar.
Ekonomik
krizden dolayı üretimi durduran Arhavi Lipton Fabrikasında çalışanların
yaşadığı bu mağduriyetin bir an önce giderilmesini talep ediyoruz.
(Mikrofon
otomatik cihaz tarafından kapatıldı)
BAŞKAN
– Gündemin “Seçim” kısmına geçiyoruz.
VI.- SEÇİMLER
A) Komisyonlarda Açık Bulunan Üyeliklere Seçim
1.- Çevre Komisyonunda boş bulunan üyeliğe seçim
BAŞKAN
– Çevre Komisyonunda boş bulunan ve İYİ PARTİ Grubuna düşen üyelik için seçim
yapacağız.
Çevre
Komisyonunda boş bulunan 1 üyelik için Mersin Milletvekili Zeki Hakan Sıdalı
aday gösterilmiştir.
Oylarınıza
sunuyorum: Kabul edenler... Etmeyenler... Kabul edilmiştir. 
B) Komisyonlara Üye Seçimi
1.- Hayvanların haklarının korunması ile hayvanlara eziyet ve kötü
muamelelerin önlenmesi için alınması gereken tedbirleri belirlemek amacıyla
kurulan (10/102, 461, 682, 977, 981, 982) esas numaralı Meclis Araştırması
Komisyonu’na üye seçimi 
BAŞKAN
- Meclis araştırması komisyonları için üye seçimi yapılacaktır.
Komisyon
üyelikleri için siyasi parti gruplarınca gösterilen adayların listesini her bir
komisyon için de ayrı ayrı okutup oylarınıza sunacağım.
Hayvanların Haklarının Korunması ile Hayvanlara Eziyet
ve Kötü Muamelelerin Önlenmesi İçin Alınması Gereken Tedbirlerin Belirlenmesi
Amacıyla Kurulan Meclis Araştırması Komisyonu Üyelikleri Aday Listesi (10/102,
461, 682, 977, 981, 982)
Adı
Soyadı Seçim
Çevresi
AK PARTİ (6)
Zeynep
Yıldız Ankara
Jülide
İskenderoğlu Çanakkale
Nevzat
Ceylan Ankara
Serap
Yaşar İstanbul
Yunus
Kılıç Kars
Mustafa
Yel Tekirdağ
CHP (3)
Gülizar
Biçer Karaca Denizli
Saliha
Sera Kadıgil Sütlü İstanbul
Deniz
Yavuzyılmaz Zonguldak
HDP (1)
Oya
Ersoy İstanbul
MHP (1)
Hasan
Kalyoncu İzmir
İYİ PARTİ (1)
Zeki
Hakan Sıdalı Mersin
BAŞKAN
– Okunan listeyi oylarınıza sunuyorum: Kabul edenler... Etmeyenler... Kabul
edilmiştir. 
Müteakip
komisyon aday listesini okutuyorum:
2.- Bilişim teknolojileri bağımlılığının etkilerinin incelenerek olası
zararlarını bertaraf etmek ve bu teknolojilerin kontrollü kullanımını sağlamak
için yapılması gerekenleri saptamak amacıyla kurulan (10/38, 466, 494, 536,
978, 983, 984) esas numaralı Meclis Araştırması Komisyonu’na üye seçimi 
Bilişim Teknolojileri Bağımlılığının Etkilerinin
İncelenerek Olası Zararlarının Bertaraf Edilmesi ve Bu Teknolojilerin Kontrollü
Kullanımının Sağlanması İçin Yapılması Gerekenlerin Saptanması Amacıyla Kurulan
Meclis Araştırması Komisyonu Üyelikleri Aday Listesi 
(10/38, 466, 494, 536, 978, 983, 984)
Adı
Soyadı Seçim
Çevresi
AK PARTİ (6)
Ahmet
Zenbilci Adana
Erol
Kavuncu Çorum
Nabi
Avcı Eskişehir
Müşerref
Pervin Tuba Durgut İstanbul
Ahmet
Sorgun Konya
İsmail
Kaya Osmaniye
CHP (3)
Aysu
Bankoğlu Bartın
Onursal
Adıgüzel İstanbul
Kamil
Okyay Sındır İzmir
HDP (1)
Ali
Kenanoğlu İstanbul
MHP (1)
Arzu
Erdem İstanbul
İYİ PARTİ (1)
Muhammet
Naci Cinisli Erzurum
BAŞKAN
– Okunan listeyi oylarınıza sunuyorum: Kabul edenler… Etmeyenler… Kabul
edilmiştir.
Müteakip
komisyon aday listesini okutuyorum:
3.- Tıbbi ve aromatik bitki çeşitliliğinin korunmasında, bunların
üretiminde ve pazarlanmasında karşılaşılan sorunlar ile alınması gereken
tedbirleri belirlenmek amacıyla kurulan (10/361, 405, 406, 407, 410) esas
numaralı Meclis Araştırması Komisyonu’na üye seçimi 
Tıbbi ve Aromatik Bitki Çeşitliliğinin Korunmasında,
Bunların Üretiminde ve Pazarlanmasında Karşılaşılan Sorunlar ile Alınması
Gereken Tedbirlerin Belirlenmesi Amacıyla Kurulan Meclis Araştırması Komisyonu
Üyelikleri Aday Listesi
(10/361, 405, 406, 407, 410)
Adı
Soyadı Seçim
Çevresi
AK PARTİ (6)
İbrahim
Aydın Antalya
Ertunç
Erkan Balta Artvin
Refik
Özen Bursa
Recep
Şeker Karaman
Ali
Cumhur Taşkın Mersin
Zemzem
Gülender Açanal Şanlıurfa
CHP (3)
Servet
Ünsal Ankara 
Erkan
Aydın Bursa
Okan
Gaytancıoğlu Edirne
HDP (1)
Rıdvan
Turan Mersin
MHP (1)
Nevin
Taşlıçay Ankara 
İYİ PARTİ (1)
Arslan
Kabukcuoğlu Eskişehir
BAŞKAN
– Okunan listeyi oylarınıza sunuyorum: Kabul edenler… Etmeyenler… Kabul
edilmiştir.
Müteakip
komisyon aday listesini okutuyorum:
4.- ALS, SMA, DMD, MS hastalıklarında ve kesin tedavisi bilinmeyen diğer
hastalıklarda uygulanan tedavi ve bakım yöntemleri ile bu hastalıklara sahip
kişiler ve yakınlarının yaşadıkları sorunları ve çözümlerini belirlenmek
amacıyla kurulan (10/184, 185, 281, 403, 585, 604, 734, 914, 915, 917, 920,
921) esas numaralı Meclis Araştırması Komisyonu’na üye seçimi
ALS,
SMA, DMD, MS Hastalıklarında ve Kesin Tedavisi Bilinmeyen Diğer Hastalıklarda
Uygulanan Tedavi ve Bakım Yöntemleri ile Bu Hastalıklara Sahip Kişiler ve
Yakınlarının Yaşadıkları Sorunların ve Çözümlerinin Belirlenmesi Amacıyla
Kurulan Meclis Araştırması Komisyonu Üyelikleri Aday Listesi
(10/184,
185, 281, 403, 585, 604, 734, 914, 915, 917, 920, 921)
Adı
Soyadı Seçim
Çevresi
AK PARTİ (6)
Arife
Polat Düzgün Ankara
Hacı
Bayram Türkoğlu Hatay
Ceyda
Çetin Erenler Kütahya
Selim
Gültekin Niğde
Ahmet
Demircan Samsun
İsmail
Güneş Uşak
CHP (3)
Gamze
Taşcıer Ankara
Ali
Fazıl Kasap Kütahya
Mustafa
Adıgüzel Ordu
HDP (1)
Semra
Güzel Diyarbakır
MHP (1)
Ali
Muhittin Taşdoğan Gaziantep
İYİ PARTİ (1)
Tuba
Vural Çokal Antalya
BAŞKAN
– Okunan listeyi oylarınıza sunuyorum: Kabul edenler… Etmeyenler… Kabul
edilmiştir.
Müteakip
komisyon aday listesini okutuyorum:
5.- Down Sendromu, Otizm ve diğer gelişim bozukluklarının yaygınlığının
tespiti ile ilgili bireylerin ve ailelerinin sorunlarının çözümü için alınması
gereken tedbirleri belirlemek amacıyla kurulan (10/242, 349, 392, 394, 397,
401) esas numaralı Meclis Araştırması Komisyonu’na üye seçimi
Down Sendromu, Otizm ve Diğer Gelişim Bozukluklarının
Yaygınlığının Tespiti ile İlgili Bireylerin ve Ailelerinin Sorunlarının Çözümü
İçin Alınması Gereken Tedbirlerin Belirlenmesi Amacıyla Kurulan Meclis
Araştırması Komisyonu Üyelikleri Aday Listesi
(10/242, 349, 392, 394, 397, 401)
Adı
Soyadı Seçim
Çevresi
AK PARTİ (6)
Radiye
Sezer Katırcıoğlu Kocaeli
Kemal
Çelik Antalya
Vildan
Yılmaz Gürel Bursa
Hülya
Nergis Kayseri
Mehmet
Ali Cevheri Şanlıurfa
Bahar
Ayvazoğlu Trabzon
CHP (3)
Hüseyin
Avni Aksoy Karabük
Çetin
Arık Kayseri
Metin
İlhan Kırşehir
HDP (1)
Necdet
İpekyüz Batman
MHP (1)
Sefer
Aycan Kahramanmaraş
İYİ PARTİ (1)
Aylin
Cesur Isparta

BAŞKAN
– Okunan listeyi oylarınıza sunuyorum: Kabul edenler... Etmeyenler... Kabul
edilmiştir. 
VII.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça (10/102, 461, 682, 977, 981, 982; 10/38, 466, 494, 536,
978, 983, 984; 10/361, 405, 406, 407, 410; 10/184, 185, 281, 403, 585, 604,
734, 914, 915, 917, 920, 921 ve 10/242, 349, 392, 394, 397, 401) esas numaralı
Meclis Araştırması Komisyonlarının başkan, başkan vekili, sözcü ve kâtip üye
seçimini yapmak üzere toplanacakları gün, saat ve yere ilişkin duyuru
BAŞKAN
– Sayın milletvekilleri, Hayvanların Haklarının Korunması ile Hayvanlara Eziyet
ve Kötü Muamelelerin Önlenmesi İçin Alınması Gereken Tedbirlerin Belirlenmesi
Amacıyla Kurulan Meclis Araştırması Komisyonuna seçilmiş bulunan sayın
üyelerin, bugün saat 17.30’da Halkla İlişkiler Binası Komisyonlar Bloku alt
zemin 1 numaralı toplantı salonunda; Bilişim Teknolojileri Bağımlılığının
Etkilerinin İncelenerek Olası Zararlarının Bertaraf Edilmesi ve Bu
Teknolojilerin Kontrollü Kullanımının Sağlanması İçin Yapılması Gerekenlerin
Saptanması Amacıyla Kurulan Meclis Araştırması Komisyonuna seçilmiş bulunan
sayın üyelerin, bugün saat 17.30’da Halkla İlişkiler Binası Komisyonlar Bloku
alt zemin 2 numaralı toplantı salonunda; Tıbbi ve Aromatik Bitki Çeşitliliğinin
Korunmasında, Bunların Üretiminde ve Pazarlanmasında Karşılaşılan Sorunlar ile
Alınması Gereken Tedbirlerin Belirlenmesi Amacıyla Kurulan Meclis Araştırması
Komisyonuna seçilmiş bulunan sayın üyelerin, bugün saat 18.30’da Halkla
İlişkiler Binası Komisyonlar Bloku alt zemin 1 numaralı toplantı salonunda;
ALS, SMA, DMD, MS Hastalıklarında ve Kesin Tedavisi Bilinmeyen Diğer
Hastalıklarda Uygulanan Tedavi ve Bakım Yöntemleri ile Bu Hastalıklara Sahip
Kişiler ve Yakınlarının Yaşadıkları Sorunların ve Çözümlerinin Belirlenmesi
Amacıyla Kurulan Meclis Araştırması Komisyonuna seçilmiş bulunan sayın
üyelerin, bugün saat 18.30’da Hakla İlişkiler Binası Komisyonlar Bloku alt
zemin 2 numaralı toplantı salonunda; Down Sendromu, Otizm ve Diğer Gelişim
Bozukluklarının Yaygınlığının Tespiti ile İlgili Bireylerin ve Ailelerinin
Sorunlarının Çözümü İçin Alınması Gereken Tedbirlerin Belirlenmesi Amacıyla
Kurulan Meclis Araştırması Komisyonuna seçilmiş bulunan sayın üyelerin, 14
Mayıs Salı günü saat 16.00’da Halkla İlişkiler Binası Komisyonlar Bloku alt
zemin 1 numaralı toplantı salonunda toplanarak Başkan, Başkan Vekili, Sözcü ve
Kâtip seçimini yapmalarını rica ediyorum.
Komisyonların
toplantı gün ve saatleri ayrıca elektronik ilan panosunda yayınlanmıştır.
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan 33 sıra sayılı Kanun Teklifi ve Dışişleri Komisyonu Raporu’nun
görüşmelerine başlayacağız.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararınının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
BAŞKAN
– Komisyon? Yok.
Ertelenmiştir.
2’nci
sırada yer alan 29 sıra sayılı Kanun Teklifi ve Dışişleri Komisyonu Raporu’nun
görüşmelerine başlayacağız.
2.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite'nin Serbest Ticaret Anlaşması'nın
`Menşeli Ürünler' Kavramının Tanımı ve İdari İşbirliği Yöntemlerine İlişkin
Protokol II'sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
BAŞKAN
– Komisyon? Yok.
Ertelenmiştir.
3’üncü
sırada yer alan 17 sıra sayılı Kanun Teklifi ve Dışişleri Komisyonu Raporu’nun
görüşmelerine başlayacağız.
3.- Türkiye Büyük Millet Meclisi Başkanı İzmir Milletvekili Binali
Yıldırım'ın Azerbaycan Cumhuriyeti Hükümeti, Gürcistan Hükümeti ve Türkiye
Cumhuriyeti Hükümeti Arasında Savunma Alanında İşbirliği Mutabakat Muhtırasının
Onaylanmasının Uygun Bulunduğuna Dair Kanun Teklifi (2/1187) ve Dışişleri
Komisyonu Raporu (S. Sayısı: 17)
BAŞKAN
– Komisyon? Yok.
Ertelenmiştir.
4’üncü
sırada yer alan 19 sıra sayılı Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Özbekistan Cumhuriyeti
Arasında Suçluların İadesi Andlaşmasının Onaylanmasının Uygun Bulunduğuna Dair
Kanun Teklifi ve Dışişleri Komisyonu Raporu’nun görüşmelerine başlayacağız.
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19) (x)
BAŞKAN
– Komisyon? Yerinde.
Komisyon
raporu 19 sıra sayısıyla bastırılıp dağıtılmıştır.
Teklifin
tümü üzerinde şahsı adına söz isteyen Sayın İbrahim Özden Kaboğlu, İstanbul
Milletvekili, buyurunuz.
İBRAHİM
ÖZDEN KABOĞLU (İstanbul) – Sayın Başkan, Divan, değerli üyeler; evet, teklifin
tümü üzerinde söz almış bulunuyorum ama öyle anlaşılıyor ki bugün hep güncel
konulardan, özellikle seçimlerden söz etmek hem yerinde hem de gereklidir.
Öncelikle,
Sayın Başkan, görevinizi kutluyorum.
Ben
siyaset konuşmayacağım. Evet, 31 Mart öncesi, esnası ve sonrasında birçok sorun
yaşandı, Anayasa’ya ve hukuka aykırılıklar yaşandı fakat ben Yüksek Seçim
Kurulunun 6 Mayıs günü vermiş olduğu kararla sözlerime başlayacağım. Bu karar
ne ifade ediyor? Sayın Başkan Sadi Güven 6 Mayıs akşamı “Yargı süreci bitti.”
dedi. Bu, doğrudur bir yönüyle çünkü bu bir yargı kararıdır ama yanlıştır çünkü
bu bitmemiştir. Zira, bu karar gerekçesiz verilmiştir, oysa yargı kararları
Anayasa’mızın amir hükmüne göre gerekçeli olarak verilir ve Anayasa madde 79’a
göre seçim konularıyla ilgili bütün yolsuzlukları kesin olarak karara bağlama
görevi Yüksek Seçim Kurulunundur. Dolayısıyla burada Yüksek Seçim Kurulu
anayasal çerçevede karar vermek durumundadır. 
Yüksek
Seçim Kurulunun verdiği karar başlıca olarak iki bölümden oluşmaktadır.
Birincisi, bir kısım sandık kurullarının ilçe seçim kurullarınca kanuna aykırı
oluşturulması ve bu hususun da seçim sonucuna müessir olması nedeniyle 31 Mart
2019 tarihinde yapılan İstanbul Büyükşehir Belediye Başkanlığı seçiminin
iptaliyle yenilenmesine 4’e karşı 7 oyla karar verilmiştir ve “Gerekçesi
bilahare gönderilecek.” kaydı düşülerek şu ikili itirafta bulunulmuştur:
Doğrudan itiraf “Kararımı gerekçesiz verdim.” Örtülü itiraf ise “Kararım
Anayasa’ya aykırıdır.” Çünkü yargısal nitelikteki bütün kararlar gerekçeli
olarak yazılır ve Anayasa madde 138’e göre hâkimler Anayasa’ya uygun olarak
karar verirler, Anayasa’nın emri bu. 
Bu
açıdan, birincisi, Yüksek Seçim Kurulu, kanuna aykırı oluşturulan sandık
kurullarının kaç tane ve hangileri olduğunu, kanuna aykırı olarak nasıl
oluşturulduğunu bu kararında belirtmeliydi. 
İkinci
olarak, bu hususun seçim sonucuna nasıl müessir olduğunu ortaya koymak
durumundaydı. Nihayet, sandık kurullarının oluşum tarzı sonucuna etkiliyse bu
etki, aynı zarf içine konulan diğer pusula için de geçerliği olduğuna ve Yüksek
Seçim Kurulu, seçim konularıyla ilgili bütün yolsuzlukları kesin karara bağlama
yetkisine sahip olduğuna göre İstanbul yerel seçimlerini bütünüyle iptal
etmeliydi. Bu açıdan, bu karar Anayasa’ya aykırıdır, çünkü gerekçesi
bulunmamaktadır.
Üçüncü
olarak, mazbatayı iptal etmiştir. Oysa İstanbul Büyükşehir Belediye
mazbatasının iptaline karar veren kurul, bunu hangi yasaya göre yaptığını
belirtmemiştir. Oysa 2972 sayılı Kanun’un seçimlerin iptalini düzenleyen
25’inci maddesinin ikinci fıkrasına göre “Bir seçim çevresinde yapılan seçimin,
seçim işlemleri sebebiyle iptaline karar verildiği takdirde, o seçim çevresinde
yeniden seçim yapılır.” Ne bu fıkra ne de başka bir madde veya kanunun başka
hükmü, seçim işlemleri nedeniyle iptal kararıyla birlikte seçilen kişinin
tutanağının iptal edilebileceğine dair bir düzenleme yapmamaktadır. 
Seçim
hukukunda, seçilen kişinin tutanağı, ancak seçilme yeterliliğini kaybetmesi
durumunda iptal edilir. Seçim işlemleri nedeniyle seçimin iptalinde, seçilen
kişinin, yenileme seçimi yapılana kadar cari görevlerini sürdürmesini
engelleyen bir düzenleme bulunmamaktadır, bu konuda herhangi bir Yüksek Seçim
Kurulu kararı da yoktur. Hatta, 5393 sayılı Belediye Kanunu madde 44, belediye
başkanlığında ölüm, istifa dışında boşalma hâllerini belirliyor. Görev terki,
seçilme yeterliliğini kaybetme, görevin sürdürülmesine engel sağlık durumu,
meclisin feshine neden olan eylem ve işlemlere katılma gibi sınırlı sayıda
nedenlerin ortaya çıkması dahi doğrudan etki doğurmamakta, bunlardan birinin
meydana gelmesi durumunda İçişleri Bakanlığının başvurusu üzerine Danıştay
kararıyla başkanlık sona ermektedir. 
İstanbul
Büyükşehir Belediyesinde bu hâller veya seçilme yeterliliği sorunu
bulunmadığına göre, 1 Nisan günü seçilen ve 17 Nisan günü mazbatasını alan
İmamoğlu’nun, 23 Haziran seçimlerine kadar görevinde devam etmesinin önünde
hukuken bir engel bulunmamakta idi. 
İçişleri
Bakanlığı tarafından anılan kanunun 46’ncı maddesindeki görevlendirme, sadece
herhangi bir boşalmanın gerçekleşmesi ve belediye meclisinin de seçimle yeni
bir başkan belirleyememesi durumuna özel olarak getirilmiş bir düzenleme
olduğuna göre, 23 Haziran 2019’a kadar valiye bu görevin verilmesi açıkça
hukuka aykırı bulunmaktadır. Hâliyle, İstanbul Valisinin kayyum olarak atanmış
olması tamamen yerel yönetimlere ve yerel demokrasiye aykırılık teşkil
etmektedir. Bu bakımdan, Yüksek Seçim Kurulu kararı -Başkanının da belirttiği üzere-
Anayasa’ya aykırıdır. 
Bu
aykırılıklar aslında birinci partinin 1 Nisandan itibaren yapmış olduğu
itirazlar zinciriyle ortaya çıkmıştır. Şöyle ki: 1 Nisan günü verilen
birleştirme tutanağına göre İmamoğlu, İstanbul Büyükşehir Belediye Başkanı
seçilmiştir. Olağan itirazlar tüketilmiştir, dolayısıyla olağanüstü itiraz için
süre 8 Nisanda dolmuştur. Eğer ikinci birleştirme tutanağı dikkate alınırsa 18
Nisanda başlayacaktı ama birinci parti başvurusunu 16 Nisanda yapmıştır.
“Hayır, süre dolmuştur.” biçimindeki itirazlar üzerine, 20 ve 22 Nisan’da
yeniden başvurularda bulunmuştur. Oysa süre açıktır, süre hak düşürücüdür ve
kanunda açıkça belirtilmiştir. Peki, nasıl olmuştur bu? Tıpkı önce “Kısıtlı
seçmenler vardır.” gerekçesiyle yapılan başvurular… “40 bin akıl hastası
vardır.” dendi İstanbul’da ve toplu hakaret edildi İstanbul seçmenlerine fakat
bunlar kanıtlanmayınca “Kanun hükmünde kararnamelerin ek listelerinde adları
yer alan kişiler seçmen olamazlar.” dendi. Ve hangi kanun hükmünde
kararnameler? Sayın adayın “Kurunun yanında yaş da yanıyor olabilir, biz de o
listelerden basın yoluyla haberdar oluyoruz.” dediği kanun hükmünde
kararnameler ve sayın yardımcısının da “Onlar bizim tarafımızdan hazırlanmıyor,
MİT tarafından hazırlanan belgelerdir.” dediği bu kararnameler. Ve burada
Yüksek Seçim Kurulu bunu reddettiği hâlde, kabul etmediği hâlde birinci parti
yeniden “Kanun hükmünde kararnamede adları yer alan kişiler seçmen olamazlar.”
biçiminde başvuruda bulunmuştur. Dolayısıyla burada, yüce dediğimiz “Bu Mecliste
bulunan 10 vekil de seçme hakkını kullanamazlar.” demişlerdir, demiş
bulunuyorsunuz, sol tarafım demiş bulunuyor. 
HAYDAR
AKAR (Kocaeli) – Onlar solcu değil. 
İBRAHİM
ÖZDEN KABOĞLU (Devamla) – Benim sol tarafımda yer alanlar bunu söylemiş
bulunuyor. 
Ve
tabii ki bununla yurttaşlık tanımının nasıl değiştirilmek istendiği ortaya
konmuştur. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
İBRAHİM
ÖZDEN KABOĞLU (Devamla) – Teşekkürler Sayın Başkan. 
Evet,
yurttaşlık tanımını yeniden yapma eşiğine gelmiş bulunuyoruz. Dolayısıyla o
kararnamelerde, OHAL ortam ve koşullarında, gece yarılarında acımasız bir
biçimde “toplu katliam”, “toplu hukuk katliamı” olarak ifade edilebilecek o
kararnamelerde adları yer alan kişiler için o denli uzun yasaklar listesi
getirilmiştir ki hukuken “Burada yer almayan, sayılmayan yasaklar serbesttir.”
sonucuna bizi götürdüğü hâlde -ki vekiller bu şekilde seçildi aday listesinde-
kesinleşen listelerde adları yer alan meclis üyeleri ve belediye başkanları “Hayır,
seçilemez.” denmiştir. Onlarla yetinilmedi “Seçmen bile olamazsınız.” denmiştir
ve bir tür seçim sonrası kayyum mekanizması işletilmiştir. İşte bu kayyum
mekanizması aslında yasal bir dayanağı olmadığı hâlde…
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, tamamlayayım izninizle. 
BAŞKAN
– Bir dakika daha mı süre talebiniz var?
Buyurun.
İBRAHİM
ÖZDEN KABOĞLU (Devamla) – Teşekkür ederim.
Bu
mekanizma anayasal çerçeveye sahip olmadığı hâlde, biraz önce belirttiğim
üzere, gerekçesiz karar hukuken geçerli değildir. Eğer gerçekten iptal nedeni
varsa Yüksek Seçim Kurulu birkaç gün daha bekleyemez miydi? Yoksa Yüksek Seçim
Kurulu şunu mu yapacak: Birinci partinin yaptığı gibi, bir neden öne sürdü
olmadı, ikincisini sürdü olmadı, sonuçta bu nedenlerden vazgeçti, “Ben, sandık
kurulları geçersiz olduğundan iptalini istiyorum.” dedi, yoksa Yüksek Seçim
Kurulu da tıpkı birinci partinin bir ay süreyle aradığı gerekçeleri önümüzdeki
günlerde, mayıs ayında arayıp 23 Hazirandan sonra mı açıklayacak? İşte ben
Yüksek Seçim Kurulunun verdiği bu karardan bir hukukçu olarak utanç duyuyorum,
utanç duyuyorum ve bu kararın hukuken yok hükmünde olduğu görüşümü sizlerle
paylaşıyorum. 
Saygılarımla.
(CHP, HDP ve İYİ PARTİ sıralarından alkışlar) 
BAŞKAN
– Teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum:

TÜRKİYE
CUMHURİYETİ İLE ÖZBEKİSTAN CUMHURİYETİ ARASINDA SUÇLULARIN İADESİ ANDLAŞMASININ
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 30 Nisan
2018 tarihinde Taşkent’te imzalanan ‘‘Türkiye Cumhuriyeti ile Özbekistan
Cumhuriyeti Arasında Suçluların İadesi Andlaşması”nın onaylanması uygun bulunmuştur.
BAŞKAN
– Gruplar adına ilk söz, Halkların Demokratik Partisi Grubu adına Sayın Filiz
Kerestecioğlu…
Buyurun.
(HDP sıralarından alkışlar) 
HDP
GRUBU ADINA FİLİZ KERESTECİOĞLU DEMİR (Ankara) – Teşekkürler Sayın Başkan.
Yeni
görevinizde başarılar dilerim.
Değerli
milletvekilleri, ülke belirsizlik ve seçim sarmalı içinde çözülmeyi bekleyen
onlarca sorunla yüz yüze. Evet, bekliyoruz, gerçek bir beklemedeyiz. Örneğin
Rabia Naz’ın ailesi kurulacak Meclis araştırma komisyonunu bekliyor.
Küçükçekmece Kanarya’da cinsel saldırıya uğrayan çocuk ve binlercesi, çocuk
hakları daimi komisyonunun kurulmasını bekliyor. Ücretleri kuşa dönen
yurttaşlar emeklerinin karşılığını bekliyorlar. Mahpus yakınları cezaevleri
önlerinde açlık grevlerindeki çocuklarının çağrısının duyulmasını bekliyor.
Kadınlar ayrımcılığa, şiddete karşı alınacak önlemleri, gençler gelecek umudunu
taşıyabilecekleri bir demokratik ülkeyi bekliyor . Yani dağlar taşlar hep
birlikte bekliyoruz. O yüzden benden Özbekistan’la ilgili konuşmamı beklemeyin
siz de.
Değerli
arkadaşlar, sıkıyönetim mahkemelerinin son döneminde başladığım avukatlık
mesleği bana her duruşmada ayrı bir heyecanı yaşatmıştı ama ayrı bir hakkaniyet
duygusu zedelenmesi, ayrı bir çaresizlik ve kızgınlık da hep o mücadelenin ve
heyecanın beraberinde yaşanıyordu. Çünkü Türkiye’de benim gibi birçok nesil
olağan mahkemeleri, tabii hâkim ilkesine uyan yargılamaları, hukukun
özgürlüklerden yana yorumlanmasını hiçbir zaman yaşayamadı diyebilirim.
Hayatımız bir türlü normalleşmeyen özel durumların özel yetkili mahkemelerinin
yargılamalarıyla geçti. Türkiye’de her şey özeldi, her zaman iç ve dış
tehlikelerle çevriliydik. Çünkü aslında bir ülkeyi böyle yönetmek kolaydı.
Çoğulcu, demokratik, evrensel hukuk ilkelerine uyan ve yurttaşları böyle olan
bir ülkeyi yönetmekse çok zor. İşte yargı da ne yazık ki bu kıskacın
araçlarından birisi olarak görevini her daim başarıyla icra etti. Yine de o
dönemlerde eğer bir ayak aksıyorsa doğru giden bir başka taraf da olabilirdi,
örneğin Danıştay, idare mahkemeleri gibi; hatta hâkimlerin ayrı örgütlenmeleri
ve lal olmamış dilleriyle söyleyecek sözleri olanları da vardı. Bugün ise YSK
hâkimleri koca bir ülkenin insanlarını hiçe sayarak düğmelerini ilikledi,
ülkede kalan son demokrasi kırıntısı olan seçme ve seçilme hakkını, 31 Mart
seçimlerindeki tüm haksız uygulamalarıyla -Muş’la, Varto’yla, Silvan’la,
İstanbul’la- elimizden almak istedi. Biz buna razı değiliz arkadaşlar. Çünkü
her ülkenin olduğu gibi bu ülkenin de bir demokrasi tarihi var ve bu
haksızlıkların üstesinden gelebilecek güce bizler sahibiz. 
Değerli
arkadaşlar, egemen olan ya da bir savaş hâlinde güçlü olan uluslar aynı zamanda
hep bir faillikle yüz yüze yaşarlar. Faillikle yüz yüze yaşamaktan kolayına
kurtuluş yoktur. Almanya hâlâ Yahudilerin, Romanların, komünistlerin, eş
cinsellerin faili olarak yaşar ve ırkçılık tamamen silinmedikçe de yaşamaya
devam edecektir. Peki, Almanya bunu yapmış, böyle yaşarken sonra “nakba”ya yani
İsrail’in kuruluşu, Filistinlilerin sürgün edilmesine baktığımızda ne görürüz?
Acı ve yıllardır süren bir ağıt. Şöyle diyor İsrailli muhalif akademisyen
Ariella: “Mülteci olmak Filistinlilerin felaketiydi ancak fail olmak ya da
faillerin mirasçısı olmak İsrailli bir Yahudi olarak benim, bizim felaketimiz
oldu.” Tarih tamamlanmadan kaldığı sürece her birimiz evrensel bir hak olan
fail olmama hakkını talep etmeyi sürdürebiliriz. Evet, “fail olmama hakkı” diye
bir hak var. 
Fail
olan uluslar saymakla bitmez dünyada arkadaşlar. Örneğin Amerika
Kızılderililerin, Vietnamlıların ve daha nicelerinin failidir.
Peki,
biz, bizler masum muyuz? Bakın, Batman Vekilimiz Ayşe Acar’ın babası, 90’lı
yıllarda, Batman’da şehir meydanında, bir Ramazan Bayramı’nda, sokak ortasında
herkesin gözü önünde öldürülmüşken, Pero Vekilimizin bir esnaf olan babası aynı
şekilde dükkânında öldürülmüşken acaba kimdi failler ve ne beklendi onlardan
mesela? 
Pervin
Başkan çocuğunu doğururken eşi öldürüldüğünde devlet ona ne söyledi acaba, ona
ve onun gibi haftalarca nöbet tutan Cumartesi Annelerine, cumartesi insanlarına?
Failleri mi buldu, yoksa sokakları, oturdukları meydanları onlara dar mı etti? 
Ya
da üç gün önce askerî bölgeden gelen ateşle genç bir çoban öldürüldü mesela ve
babası sordu: “Bir çoban ölmüş kimin umurunda?” O çobanın adı Sertip Şen imiş.
Sertip Hakkâriliymiş, kimin umurunda? 
34
yurttaşımızı kaybettiğimiz Roboski katliamından sonra, katledilen onca “Encü”
soyadlı genç insandan sonra Ferhat Vekilimiz buraya geldi, seçildi ve geldi
buraya. Hiç unutmam, bir konuşmasına bile katlanılamadı burada, bu salonda.
Şimdi hapiste, kimin umurunda? 
Ben,
babaannesi Yunanistan’ın Meis Adası’ndan bir sandala binerek gece vakti göçmek
zorunda kalmış bir ailenin çocuğuyum, tıpkı “Dedemin İnsanları” filmindeki
gibi. Peki, Yunanistan’ın ırkçılarının umurunda mı bu ya da 6-7 Eylül
kırımından sonra göç etmek zorunda kalan Rumlar Türkiyeli ırkçıların umurunda
mı? 
Küçük
bir çocuk cinsel saldırıya uğradığında ya da ekonomi kötüye gittiğinde, hemen,
derhâl suçlu olarak isimleri ortaya atılan, muktedirlerin savaşı yüzünden göç
etmiş, doğru dürüst hiçbir hakkı hukuku olmayan Suriyeliler kimin umurunda?
Onların faili kim diye sorarsak biz masum çıkar mıyız sadece misafir ediyoruz
onları diye? 
İşte
ben bu ülkede yaşayan ve aslında kimliklere hiç de takılmak istemeyen bir
Türkiyeli olarak sadece ve sadece fail olmama hakkımı kullanmak istiyorum,
barışmak istiyorum. Kürt anneleri yerlerde sürüklenmesin istiyorum, Hakkâri’de
de askerler ölmesin istiyorum. Kürt anneleri de bunu istiyor. Onlar çocukları
cezaevlerinde ölmesin isterken bir yandan da yıllardır “barış, barış” diyorlar.
Bu sözün sadece kendi çocuklarının hayatı için olmadığını da çok iyi
biliyorlar. 
Evet,
değerli arkadaşlar, fail olmama hakkımızı kullanalım, kimsenin faili olmayalım.
Her şeyden önemlisi, fail bir ulus olmayalım. Tarih tamamlanacaksa da böyle
tamamlansın. 
İşte,
dün cezaevine uğurladığımız barış akademisyenlerinden siyaset bilimci Değerli
Hocamız Füsun Üstel ve diğer barış akademisyenleri de aslında bu ülke
yurttaşlarının fail olmama hakkı için söz söylediler; söz söylediler
arkadaşlar, sadece söz söylediler. Ateş etmediler, kimseyi öldürmediler. Artık
sözleri kurşunlamaktan vazgeçin; söz söyleyen insanları cezaevlerine atmaktan,
yeni cezaevleri inşa etmekten vazgeçin. Tarihi rövanşlarla, intikamlarla,
savaşlarla yazmaktan, fail olmaktan vazgeçin ve umut edin arkadaşlar, umut
edin. Turgut Uyar’ın dediği gibi:
“…çünkü
umut kaçınılmaz gelecektir
bütün
gümbürtüsüyle
umut
kaçınılmaz gerçektir çünkü
biri
Asya’da biterken sözgelişi, Şili’de öbürkü başlar.”
Biz
de ekleyelim: Belki bir umut Sudan’da başlar, bir gün de Türkiye’de başlar. 
Saygılar
sunuyorum. (HDP sıralarından alkışlar) 
BAŞKAN
– Gruplar adına ikinci konuşmacı İYİ PARTİ Grubu adına Feridun Bahşi, buyurun…
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Levent Bey, buyurun.
IV.- AÇIKLAMALAR (Devam)
35.- Sakarya Milletvekili Muhammed Levent Bülbül’ün, Ankara Milletvekili
Filiz Kerestecioğlu Demir’in 19 sıra sayılı Kanun Teklifi’nin 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, hatibin konuşmasını dinledik. Hatip
konuşmasında, son derece alçak bir ses tonuyla, çok büyük bir rahatlıkla,
tırnak içinde, fail olmama hakkını ifade ederken, Türkiye Cumhuriyeti devletini
İsrail gibi katliamı kendine meşru gören, Nazi Almanyası gibi soykırımı kendine
meşru gören ve dünyada buna benzer ülkelerle bir tutmaya çalıştığına şahit
olduk. Bunu bu memleketin bir evladı olarak, Milliyetçi Hareket Partili bir
Meclis üyesi olarak ve grubumuz adına kabul etmemiz kesinlikle ve kesinlikle
mümkün değildir. Buna vicdan sahibi hiçbir Türk evladı asla ve asla rıza
gösteremez.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Burada benim olduğum gibi, Milliyetçi Hareket Partili
bir Meclis grup başkan vekilinin olduğu gibi diğer bütün grupların aynı şekilde
tepki göstermesi gerekir. Siz devleti katil ve soykırım yapan diğer
devletlerle, bu konuda müseccel, tescil edilmiş devletlerle bir tutmak yerine,
bu iftirayı atmak yerine, bu devlete silah çeken, masum canlara kıyan,
bebeklerin canına, kanına giren PKK’yla beraber fail olmama hakkını kullanın da
hayatınızda bir sefer kendi adınıza da doğru bir şey yapmış olun.
Saygılar
sunarım. (MHP sıralarından alkışlar)
BAŞKAN
– Sayın Bahşi, buyurun…
CAHİT
ÖZKAN (Denizli) – Sayın Başkan…
FATMA
KURTULAN (Mersin) – Sayın Başkan, görüyor musunuz?
BAŞKAN
– Sayın Bahşi konuşsun ondan sonra size söz vereyim, Sayın Özkan’a da. 
FİLİZ
KERESTECİOĞLU DEMİR (Ankara) – Neden ama yani?
FATMA
KURTULAN (Mersin) – Ama öyle olmaz ki Başkan, şu an bu konuşmaya cevap vermek
istedi. 
BAŞKAN
– Ama hatibi çağırdım kürsüye. Yani sisteme girmenizi rica ediyorum, yoksa
göremiyorum.
FATMA
KURTULAN (Mersin) – Ama diğer gruplara yaptığınızda hatibi durduruyordunuz,
bize de bunu yapmanız gerekir.
BAŞKAN
– Sayın Kurtulan, benim sürekli takip etme şansım yok. Söz talebiniz olduğunda
lütfen sisteme girin.
MUHAMMED
LEVENT BÜLBÜL (Sakarya) – Ben sisteme girmiştim.
MERAL
DANIŞ BEŞTAŞ (Siirt) – Sataşmada sisteme girilmiyor Başkan.
GÜLÜSTAN
KILIÇ KOÇYİĞİT (Muş) - Sataşmada sistem yok ki, öyle bir şey yok. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19) (Devam)
BAŞKAN
– Sayın Bahşi, buyurun.
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; hepinizi saygıyla selamlıyorum.
Biraz
önce CHP Grubu önerisi üzerine yapmış olduğum konuşmama kaldığım yerden devam
ediyorum. O konuşmamda 2010 Anayasa referandum sürecinden bahsetmiş ve son
olarak Türkiye'nin demokrasiden uzaklaşıp totaliter bir rejime doğru evrilmeye
başlamasının ilk adımı okyanus ötesinde bulunan teröristbaşı sümüklünün
“Ölülere bile oy kullandırın.” talimatı verdiği 2010 Anayasa referandumu idi
demiştim. Bu süreçte tüm gücümüzle, gelen tehlikeyi, o zamanki adıyla cemaatin
ülkeyi ele geçirip demokrasiyi, hukuku ve en önemlisi cumhuriyet rejimini
ortadan kaldıracağını anlatmaya çalışsak da başarılı olamamış, AK PARTİ
iktidarının tam teslim ve desteğiyle örgüt Anayasa referandumunda oylamada
yaptığı hilelerle “evet” oyu çıkarmış, yargı dâhil tüm devlet kurumlarını
teslim almıştı. 2014 yılına kadar tüm devletin kurumlarında atama dâhil her
türlü tasarrufu keyfince yapmış, istemediği insanı kurduğu kumpaslarla
cezaevine atmış, kendi tebaası olan istediği kişiyi de istediği kurumun başına
getirmişti. FETÖ’nün istemediği hiçbir kimse hak etse dahi hiçbir kurumun
başına gelmemişti, hatta AK PARTİ istese bile gelememişti. Sadi Güven de işte
bu süreçte, örgütün muktedirliğinin zirvede olduğu bir dönemde yani Ocak 2013
tarihinde YSK’nin teamüllerine aykırı olarak YSK’ye seçilip Başkan olmuştu.
Normalde YSK Başkanlığına Başkanlık boşaldıysa kuruldaki en kıdemli üye başkan
seçilirken FETÖ en kıdemli üyeye güvenmemiş, onu istifa ettirerek Yargıtaya
döndürmüş ve en kıdemsiz üye olan Sadi Güven’i YSK Başkanlığına seçmişti. Sadi
Güven, işte o günden bu yana YSK Başkanlığını yürütmektedir. Başkanlık görevini
sürdürdüğü dönemde birçok hukuksuz, kanunsuz karara imza atmıştır. Daha önce
verdiği içtihat niteliğindeki birçok kararın tam aksi kararlar vermiştir, hatta
aynı seçim dönemi içinde, daha bir ay geçmeden, birbirine zıt, tam tersi
kararlara imza atabilmiştir.
Bugün
Küçükçekmece itirazlarıyla ilgili inceleme yapılırken 1/7/2014 gün ve 3119
sayılı Karar’da “İtiraza konu sandık seçmen listelerinin itiraz üzerine yeniden
ele alınması ve incelenmesi mümkün değildir. Kesinleşmiş seçmen kütüklerindeki
yolsuzluklara dayanarak mazbatanın veya seçimin iptali istenemez. Dilekçede
belirtilen kişi, kişisel haklara ilişkin olan tam kanunsuzluk hallerinden
değildir. Bu nedenle Kurulumuzca doğrudan el konulması olanağı bulunmamaktadır.
Ceza Kanunu’nun ilgili maddelerinden yolsuzluk yapan şahıslar aleyhine ilgili
mercilerce tahkikat yapılması, dava açılması, suçların takibi yönünde doğal bir
olay olup bu bağlamda yürütülen ceza davaları ile verilen ceza mahkûmiyetleri,
seçimin iptalini gerektirmeyeceği gibi, geriye doğru bir değerlendirme yapma
olanağı da sağlamadığından istemin reddine karar vermek gerekmiştir.”
diyebilmiştir. 
Yine,
26 Nisan 2017 referandumunda yasanın açık hükmüne aykırı olarak mühürsüz zarf
ve pusulaların geçerli olmasını sağlamıştır. 
Tüm
bu hukuksuz ve AK PARTİ yanlısı kararlardan sonra, YSK’nin Başkanı dâhil, 6
üyesinin görev süresinin 2019 Ocak ayında dolacak olmasından dolayı TBMM’de
Aralık 2018 tarihinde kabul edilen 7159 sayılı Yasa’yla 298 sayılı Seçimlerin
Temel Hükümleri Hakkında Yasa’da değişiklik yapılarak görev süreleri bir yıl
uzatılmıştır. 
Arkadaşlar,
burası çok önemli, diyorlar ya “Burası çok önemli.” gerçekten burası çok
önemli: Yapılan görev süresi uzatımı, 298 sayılı Seçim Kanunu’nda değişiklik
suretiyle yapılmıştır. Anayasa’nın son maddesi açıkça “Seçim kanunlarında
yapılan değişiklikler, yürürlüğe girdiği tarihten itibaren bir yıl içinde
yapılacak seçimlerde uygulanmaz.” hükmünü içermektedir. Yerlerine herhangi bir
seçim de yapılmadığından dolayı, başkan dâhil 6 üyenin görev süresi 2019 Ocak
ayı itibarıyla düştüğünden YSK toplantı ve karar yeter sayısını yitirmiştir.
YSK’nin 31 Mart seçimleri çerçevesinde vermiş olduğu tüm kararlar
keenlemyekündür yani yok hükmündedir. Bu çerçevede İstanbul Büyükşehir Belediye
Başkanlığı seçimlerinin iptali kararı da yok hükmündedir. 
Değerli
milletvekilleri, YSK 20 Nisan günü İYİ PARTİ’nin verdiği Bursa
Mustafakemalpaşa’daki sandık kurullarının belediye çalışanlarından oluştuğu,
bunun tam kanunsuzluk hâli oluşturduğuna ilişkin başvuruyu, oturuma katılan 10
üyenin tamamının oyuyla reddetmiştir. Bu kararında “Sandık kurullarına ilişkin
itirazların YSK’nin 13/12/2018 tarih ve 2018/1105 Kararı’yla kabul edilen seçim
takvimine göre 2 Mart 2019 tarihinde kesin olarak karara bağlanması nedeniyle
tam kanunsuzluk iddiasına ilişkin talebin reddine” diyebilmiştir yani demiştir
ki: “Bir aksilik görüyorsan 2 Mart 2019 tarihine kadar sandık kurullarına
itiraz edebilirsin. 2 Mart 2019 tarihinde yaptığın her türlü itiraz
geçersizdir.” Aynı kurul, on altı gün önce aldığı kararını İstanbul için
tersine döndürmüş ve 7 üye, sandık kurullarına 2 Mart 2019’a kadar başvurunun
yapılması gerektiğine ilişkin kararı tanımayarak “Bir kısım sandık kurullarının
ilçe seçim kurullarınca kanuna aykırı olarak oluşturulması ve bu hususun da
seçim sonucuna müessir olması nedeniyle, 31 Mart 2019 tarihinde yapılan
İstanbul Büyükşehir Belediye Başkanlığı seçiminin iptaliyle yenilenmesine” diye
karar verebilmiştir. Madem 2 Mart tarihine kadar başvuruda bulunulması
gerekiyordu, o zaman, İstanbul itirazını niye kabul ediyorsun? Yok, gerekmiyordu,
Mustafakemalpaşa itirazını niye reddediyorsun? 
Ayrıca,
YSK’nin iptal gerekçesi olan, kamu görevlisi olmayan sandık kurulu
başkanlarının olması durumu Seçimlerin Temel Hükümleri ve Seçmen Kütükleri
Hakkında Kanun’un 23’üncü maddesinde açıklanmıştır. Bu madde “Sandık kurulları
için yeterli sayıda kamu görevlisi bulunmadığı takdirde ilçe seçim kurulu
başkanı olan hâkim, o çevrede bulunan ve sandık kurulunda görev verilmesinde
sakınca olmayan kimseleri görevlendirir.” demektedir. YSK burada da taraflı davranmış,
hukuku katletmiş, muktedirlerin talimatıyla onların lehine karar vermiştir. 
Biraz
önce bir hatip burada söz etmişti, ben yeniden söz edeceğim. Fatih Sultan
Mehmet’in dediği gibi “Aklı öldürürsen ahlak da ölür. Akıl ve ahlak öldüğünde
millet bölünür. Kadıyı satın aldığın gün adalet ölür, adaleti öldürdüğün gün
devlet de ölür.” Ey Yüksek Seçim Kurulu, sen aldığın talimatla bu ülkede
adaleti öldürdün, adaleti yani devleti öldürdün.
Değerli
milletvekilleri, birinci parti üyelerine sesleniyorum: Aylardır Meclis
çalışmıyor, Türkiye Büyük Millet Meclisini neden çalıştırmıyorsunuz? Meclisi
etkisiz hâle getirmeye, atıl vaziyete sokmaya mı çalışıyorsunuz? Aylardır
Meclis toplanamıyor, toplandığında da esasa ilişkin, önemli hiçbir görüşme
yapılmıyor, milletlerarası anlaşmaları onaylıyoruz. Bu arada, milletin her
kesiminin acil sorunları çözüm beklemektedir. Emeklilikte yaşa takılanlar,
sigortalılık öncesi doğum ve hamilelik sürelerinin sigortalı sayılması, 3600 ek
gösterge, tek tip askerlik ve 21 günlük bedelli kanunu, sözde kadroya
geçirdiğiniz belediye taşeron işçilerinin sorunları, icra kanalıyla haczedilen
çocuklar konusu; hepsi çözüm bekliyor. Vatandaşlar sorunlarının ne zaman
çözüleceğini merak ediyor ve bu konuda çözüm bekliyor. TBMM’yi aç kapa yapmayı
bırakıp aktif hâle getirelim.
Hepinizi
saygıyla selamlıyorum. (İYİ PARTİ sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Sayın Kerestecioğlu, bir dakika, lütfen… Söz vereceğim, dinleyeceğim sizi.
Sayın
Özkan, buyurun, söz talebiniz vardı.
IV.- AÇIKLAMALAR (Devam)
36.- Denizli Milletvekili Cahit Özkan’ın, milletimizi zalim ülkelerle
bir arada gösterme gayretlerini kabul etmediklerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
bireylerin genleri olduğu gibi milletlerin de genleri vardır. Aziz milletimiz
tarih boyunca dünyada adaletin, barışın ve güvenin teminatı olmuştur. Düşünün,
gönül coğrafyamızda, Balkanlarda, Orta Doğu’da, Afrika’da beş yüz yıl boyunca
hiçbir masumun burnunun kanı dahi akmamış, kimseye zulmedilmemiş, adalet ve
barış içerisinde bütün farklılıklar bir arada yaşayabilmiştir. Demek oluyor ki
bu milletin genlerinde adalet, barış, güven var, huzur var, farklılıklara saygı
var.
İşte,
ülkemizin içerisinde, dünden bugüne, maalesef, Trablus’tan Orta Doğu’ya,
Balkanlara kadar coğrafyamızı paramparça edenler bugün içimizde de fitne
tohumlarını ekmeye devam ediyorlar.
DURMUŞ
YILMAZ (Ankara) – Sayenizde.
CAHİT
ÖZKAN (Denizli) – Acılarımız var mı? Elbette olabilir, vardır ancak biz bize
yeteriz. Bu acıları kullanarak duygusallık bağlamında maalesef şanlı
ecdadımızın bize bıraktığı bu kutlu mirası yok sayarak, ülkemizi, tarih
boyunca…
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) – …dünyada zulüm dağıtan bütün o zalim ülkelere Türkiye’yi
örnek göstermek asla kabul edilebilir bir durum değildir. 1492’de İspanya
dağıldığında mazlum Yahudilere yine bu millet kucak açmıştır. 18’inci ve
19’uncu yüzyılda Kırım Kafkas Türkmenleri yine bir sığınacak liman ararken bu
millete sığınmıştır. Bugün yine gönül coğrafyamızda yanan ateş…
AYHAN
EREL (Aksaray) – Bu millet hangisi?
CAHİT
ÖZKAN (Denizli) – Suriyeli vatandaşların sığınacağı liman da yine Türkiye
olmuştur. Biz bu milletin genlerinde olan değerlere inanıyoruz. Bu milleti
farklı kasıt ve gayretle zalim ülkelerle bir arada gösterme gayretlerini de
kabul etmediğimizi ifade ediyor, biz bize yeter olduğumuzu yeniden deklare
ediyorum.
Teşekkürler.
BAŞKAN
– Buyurun Sayın Kerestecioğlu.
FİLİZ
KERESTECİOĞLU DEMİR (Ankara) – “Birtakım katillerle bir arada olup fail olmama
hakkını siz kullanın.” diyerek şiddet yanlısı olduğum gibi bir sataşmada
bulunmuştur.
BAŞKAN
– Buyurunuz.
MUHAMMED
LEVENT BÜLBÜL (Sakarya) – “Şiddet” değil terör, daha net ifade edeyim.
FİLİZ
KERESTECİOĞLU DEMİR (Ankara) – Kavramları isterseniz herkes istediği gibi
kullansın.
MUHAMMED
LEVENT BÜLBÜL (Sakarya) – Tabii tabii, ben terör olarak kullandım.
IX.- SATAŞMALARA İLİŞKİN KONUŞMALAR
1.- Ankara Milletvekili Filiz Kerestecioğlu Demir’in, Sakarya Milletvekili
Muhammed Levent Bülbül’ün yaptığı açıklamasında şahsına sataşması nedeniyle
konuşması
FİLİZ
KERESTECİOĞLU DEMİR (Ankara) – Şimdi, değerli arkadaşlar, gerçekten hani
üstünüze hiçbir şey almamak, hani biz her şeyin en mükemmeliyiz demek kolay bir
şey yani bunu başka ülkelerde de yapıyorlar yani zannetmeyin sadece Türkiye’de
oluyor. Ben mesela Yunanistan’dan göçen ailemden -göçmek zorunda olan-
bahsettim ve Yunanistan’a katil, katliamcı falan demedim, Türkiye için de böyle
bir şey kullanmadım. 6-7 Eylül olayları ama Türkiye’de oldu aynı zamanda,
1915’de Türkiye’de oldu. Struma gemisi -bir yandan Yahudilere kucak açarken-
İstanbul’un açıklarında sesleri duyulmayarak, batarak yüzlerce Yahudi orada
öldü. Şimdi, bunları şeffaf olarak açarsınız, şeffaf olarak tartışırız,
konuşuruz. Ben felsefi bir tartışma açmak istedim, bunun anlaşılmasını illa
beklemedim ama halkımıza da seslendim ve onu anlayanlar anlamıştır diye
düşünüyorum. 
Ayrıca
ben alçak sesle konuşurum; yüksek sesle, bağıra bağıra, avaz avaz ya da şiddet
içeren bir şekilde konuştuğumda doğru olduğunu düşünmem sözlerimin. O yüzden
sözlerimi alçak sesle söyledim, en sinirli olduğum zamanda da alçak sesle
söylerim, size de bunu tavsiye ederim çünkü halkın bu Meclisten beklediği zaten
bu. 
MURAT
EMİR (Ankara) – İnsanın kendisi alçak olmasın yeter. 
FİLİZ
KERESTECİOĞLU DEMİR (Ankara) – Alçak sesle sadece düşüncelerini düzgün bir
şekilde ifade etmek ve karşılıklı diyalog kurabilmek… Diyalog yüksek kurulmaz,
yüksek sesle ancak bağırılır, kavga edilir, benim tarzım da bu değil. 
Teşekkür
ederim. (HDP sıralarından alkışlar) 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19) (Devam)
BAŞKAN
– Evet, gruplar adına son söz, Milliyetçi Hareket Partisi Grubu adına Sayın
Yaşar Karadağ’ın.
Sayın
Yaşar Bey, sizin şahsınız adına da sözünüz olduğu için toplam on beş dakika
süre veriyorum. 
Buyurun.
(MHP sıralarından alkışlar) 
MHP
GRUBU ADINA YAŞAR KARADAĞ (Iğdır) – Teşekkür ederim Sayın Başkan.
Sayın
Başkan, değerli milletvekilleri; uluslararası anlaşmalar kapsamında, 19 sıra
sayılı Kanun Teklifi hakkında parti grubum adına söz almış bulunmaktayım. Gazi
Meclisi saygıyla selamlıyorum. 
Ayrıca,
Sayın Başkanım, yeni görevinizde başarılar diliyorum.
Değerli
milletvekilleri, bildiğimiz gibi, Özbekistan Orta Asya coğrafyasının tam
ortasında yer almaktadır; Orta Asya devletlerini oluşturan Kırgızistan,
Kazakistan, Türkmenistan ve Tacikistan’la sınırı olan ve onların tam ortasında
önemli bir coğrafyayı kapsayan konuma sahiptir. Orta Asya’nın en kalabalık
ülkesi olan Özbekistan’ın Orta Asya’da tüm ülkelerle ortak sınırı bulunmasının
yanı sıra bu ülkelerde de Özbek uyruklu vatandaşların yaşaması bölgede
Özbekistan’ın etkili olmasını sağlıyor. Özbekistan, Orta Asya’nın kalbinde,
kuzeyden Rusya, güneyden İslam dünyası, doğudan Çin, batıdan ise Avrupa’nın
kesiştiği noktada bulunmasından dolayı önemli jeopolitik ve jeostratejik konuma
sahiptir. Yüzyıllar boyu, Orta Asya’da kurulan Timurlular, Harzemşahlar,
Şeybaniler, Babürlüler devletleri ile 19’uncu yüzyılda Çar Rusya’sı tarafından
devrilen Buhara Emirliği, Kokand ve Hive Hanlıklarına ev sahipliği yapan
Özbekistan, Sovyetler Birliği’nin dağılmasıyla 31 Ağustos 1991’de
bağımsızlığını ilan etti. Orta Asya Türk devletleri çeşitli coğrafi, ekonomik,
kültürel ve tarihî kalkınmışlıklarının yanı sıra yer altı kaynakları ve dinsel
özelliklerinden dolayı birbirleriyle ve dünyayla olan münasebetlerinde
farklılıklar göstermektedir. Bu bağlamda Özbekistan’ın özelliklerine bakacak
olursak, Özbekistan Orta Asya’nın kalbinde, kuzeyden Rusya, güneyden İslam
dünyası, doğuda Çin, batıda ise Avrupa’nın kesiştiği noktada bulunmasından
dolayı önemli bir jeopolitiğe sahiptir. Ülkenin doğrudan doğruya açık
denizlerle sınırlı bulunmamasından dolayı bu ülkenin de diğer Orta Asya
devletleri gibi yalnızca güney komşuları aracılığıyla açık denizlere açılma
şansı bulunmaktadır. Özbekistan’da önemli miktarda gaz ve petrol, altın ve taş
kömürü madenleri bulunmaktadır. Ayrıca ülke toprakları en kaliteli pamuğun yetişmesine,
yine diğer tarım ürünlerinin yetişmesine müsaittir. Ülke toprakları su ve iklim
bakımından her türlü tarım ürününün yetişmesine elverişlidir. Özbekistan,
dünyanın 3’üncü en önemli pamuk üreticisi ve yine 7’nci en önemli altın
üreticisidir. Bütün bu nedenlerden dolayı Özbekistan’ın önemi ortaya
çıkmaktadır. Genç iş gücüne ve zengin doğal kaynaklara sahip Özbekistan’ın son
on yılda yüzde 7 büyümesi dikkat çeken bir durumdur. 
Türkiye,
16 Aralık 1991 tarihinde Özbekistan’ın bağımsızlığını tanıyan ilk ülke
olmuştur. 4 Mart 1992 tarihinde ise iki ülke arasında diplomatik ilişkiler
tesis edilmiştir. Bu tarihten sonra da iki ülke arasındaki ilişkiler hızla
gelişmiştir. Özbekistan’da hâlihazırda başta tekstil, gıda, otelcilik, inşaat
malzemeleri, plastik, ilaç ve hizmet sektörlerinde faaliyet gösteren 100’ü
temsilcilik olmak üzere toplam 500 kadar Türk sermayeli firma bulunmaktadır.
Özbekistan’a gönderilen Türkiye yatırımlarının hacmi 1 milyar doların
üzerindedir. İki ülkenin ortak özellikleri tarih, kültür, sanat, Türk
boylarından olmaları ve dillerindeki benzerliklerden kaynaklanmaktadır.
22-24
Aralık 1991 tarihleri arasında Özbekistan’ın ilk Cumhurbaşkanı İslam Kerimov
Türkiye’yi ziyaret ettiğinde yaptığı açıklamalarında Özbekistan’ın izleyeceği
yol hakkında bazı açıklamalarda bulunurken “Eğer Türkiye bize destek olursa
Özbekleri bundan sonra kimse boyunduruk altına alamaz.” demişti. Bu, çeşitli
alanlarda ikili ilişkilerin geliştirilmesine yönelik söylemdir. 
İki
ülke arasında yapılan anlaşmalar çerçevesinde Türkiye ve Özbekistan arasında
sadece ticari ve ekonomik ilişkilerden başka aynı zamanda kültürel ve sanatsal
ilişkiler de gelişmektedir. Türkiye’nin de ortak kültürü olan Özbekistan’ın
Mamun Akademisinin 1’inci yılı, Semerkant’ın 2750’nci, Margilan’ın 2000’inci
kuruluş yıl dönümleri, İmam Maturidî, Emir Timur, Ali Şir Nevaî gibi Türk ve
İslam büyükleri Türkiye’de çeşitli etkinliklerle anılmış, özellikle
Özbekistan’ın bağımsızlığından sonra Türkiye’de yüzlerce Özbekistan konulu
etkinliklere ev sahipliği yapılmıştır. 
Kültürel,
sanat ve insani alanda karşılıklı yarar sağlayan ikili ilişkilerin, özellikle
ticari, ekonomik, kültürel ve insani yardım ilişkilerinin geliştirilmesi için
tüm çabaları göstermek gerekmektedir. İlişkilerin daha da sıcak bir şekilde gelişmesini
sağlayacak iki ülke de gereken kaynaklara ve büyük potansiyele sahip
ülkelerdir. Tarihsel bağımız olarak toplumsal gelişme süreci içinde yaratılan
maddi ve manevi değerler ile sonraki nesillere iletimde bağımsızlığın ve
egemenliğin ölçüsünü gösteren bu soyut araçların bütünü olan kültür ve sanat
ilişkilerimiz ülkelerimiz arasında bir köprü olmaya devam edecektir. 
Türkiye,
kardeş Özbekistan’la arasındaki iş birliğinin her alanda gelişmesine büyük önem
vermektedir ve Türk ve Özbek vatandaşları arasındaki yakın bağlardan güç alan
ilişkilerin ilerletilmesi yönünde adımları kararlılıkla atacaktır. Bu kapsamda,
ilişkilerin hukuki temelini oluşturmak amacıyla bu iki ülke arasında 2017
yılına kadar 90’ın üzerinde ikili anlaşma ve protokol imzalanmıştır, karşılıklı
çok sayıda üst düzey ziyaret gerçekleşmiştir. Söz konusu anlaşmayla
Özbekistan’ın kendi iç tehditleriyle mücadele edebilmesi ve Jandarma
Teşkilatının, Özbekistan Muhafızlar Komutanlığının eğitilmesi ve ülkemizdekine
benzer bir jandarma teşkilatı oluşturulmasına yardımcı olması amaçlanmaktadır.
Bu bağlamda, çıkacak bu yasayı grubumuz adına desteklemekteyiz.
Saygıdeğer
milletvekilleri, Özbekistan’ı konuşurken ayrıca bir de 19 Nisan 2019 Cuma Berat
Kandili günü Hakkâri Çukurca’da şehit olan 4 askerimiz ve yaralanan 6 kahraman
askerimizle ilgili bir konuşma yapmak istiyorum. Nitekim bu kahramanlarımızdan
şehit piyade sözleşmeli er Erhan Çiyapul’un -Iğdırlı olması hasebiyle benim de
hemşehrimdir- sosyal medyadaki bir paylaşımını okumak istiyorum. “Yıllarca
doğuda ömür tüketiyorsun, sonunda tayinin batıya çıkıyor, sonra birlik
kaydırması ya da geçici görevle kendini yine başladığın yerde buluyorsun.
Aileni sadece birkaç kez görerek geçen yıllar. Bazen de yeni doğan bebeğini
daha göremeden şehadete yürüyorsun. Çatışmada, operasyonda ön safta olmana
rağmen bir kadron bile yok. Adın sözleşmeli. Bir şey olduğunda ilk gözden
çıkarılan adam oluyorsun, yine de vatan sağ olsun, millet sağ olsun diyorsun.
Herkes oturduğu yerden ahkâm keserken sen olayın içinde olmana rağmen
susuyorsun çünkü uzaktan davulun sesi hoş gelenlere laf anlatmaktan bıkıyorsun.
Hâlinden, hatırından çok, maaşını, tazminatını merak edenlere vatan
savunmasını, kelle koltukta hainlere karşı yapılan mücadeleyi anlatamazsın,
anlayamazlar. Sadece yaşayanlar bilir, yaşayıp da kara toprağa giren, bayrağa
rengini verenler bilir.” 
Saygıdeğer
milletvekilleri, 20 Nisan günü sabah saat dokuz civarı memleketimizde, evimizde
uyurken bir haber aldık, Berat Kandili gecesi hain bir terör saldırısı. Bunlar
tesadüf değil. Kudüs’e saldırdıklarında da kutsal günlerimizde saldırıyorlar,
Irak bombalandığında da öyle yapılıyordu. Bu hain terörün kökünün, zihniyetinin
nereden geldiği belli, kime uşaklık ettiği de belli ve nitekim Berat Kandili
günü şehit edilen o 4 şehidimizin ateşinin 1’isi Giresun’a, 1’isi Kırıkkale’ye,
1’isi Ankara’ya ve 1’isi de Iğdır’daki Ahmet Çiyapul’un ocağına düştü. Haberi
aldıktan sonra direkt şehit ailesinin evine, taziye çadırına gittiğimizde, bir
Kürt kökenli vatandaşımız olan Ahmet Çiyapul -yirmi yıl koruculuk yapmış bir
korucu emeklisi- ilk gördüğümde, elini tuttuğumda, elini öpmeye çalıştığımda,
“Vatan sağ olsun Sayın Vekilim, ben yirmi yıl mücadele ettim, bu şehitlik bana
nasip olmadı ama çok şükür ki oğluma nasip oldu.” dedi. İşte, bu ruhtur, bu
şehitlik ruhu, bu memleketi ayakta tutan da budur. Emin olun, şehidin
cenazesinin defnedileceği saate gelene kadar üç dört saat boyunca şehit
babasının elinden tuttuğumuzda tir tir titriyordu; bir insanın bu kadar uzun
süre titreyip ayakta kalabilmesi imkânsız gibi bir şey. Ve anlattı, şehit
babası Ahmet Çiyapul diyordu ki: “Ben gece oğlumla konuştuktan sonra
uyuyamadım, sabaha kadar uyuyamadım, içim daralıyordu. Ve nitekim, sabah
namazını kıldıktan sonra da koltukta oturup üstüm elbiseli bir şekilde bekledim
ve sabah haber geldiğinde, zil çaldığında ben oğlumun şehit olacağını
biliyordum.” İşte, bu ruhtur; Kürt’üyle, Türk’üyle, Laz’ıyla, Çerkez’iyle
Çanakkale’deki ruhtur; o Güneydoğu’da yapılan mücadele ruhu da odur. Bunu başka
boyutlara çekip başka başka adlandıranlar, emin olun, hezimet içerisindedir ve
zaman içerisinde bu şanlı tarihimiz, bu milletin, bu devletin şanlı tarihi bu
hezimetin sonunu er ya da geç bu yanılgı içerisinde olanlara gösterecektir.
Bizim anmamız gereken bu şehitlerimizdir, bizim değer vermemiz gereken bu
şehitlerimizdir çünkü bunlar bu Gazi Meclisin de ruhudur, bunlar bu Türkiye
Cumhuriyeti devletinin de tapusudur.
Ben
buradan Iğdırlı aziz şehidimi ve bu ülke için, bu vatan için, bu millet için
canını siper edip kanını döken tüm şehitlerimizi minnetle anıyor ve yüce
Meclisi saygıyla selamlıyorum. (MHP, AK PARTİ ve İYİ PARTİ sıralarından
alkışlar) 
BAŞKAN
– Madde üzerinde son konuşmacı, şahsı adına Sayın Veli Ağbaba…
Buyurun.
(CHP sıralarından alkışlar) 
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
sevgiyle selamlıyorum. 
Sayın
Başkana da hayırlı olmasını diliyorum.
Tabii,
değerli arkadaşlar, malum, gündemimiz yerel seçimler. Tarihimizin en uzun
seçimleri 31 Martta başladı, 6 Mayısta sona erdi. Sözümün başında söyleyeyim:
Bu bir darbedir, bu darbenin ismi de 6 Mayıs darbesidir. Bu darbenin Türkiye'de
yaşadığımız diğer darbelerden de hiçbir farkı yoktur, sadece darbe yapılırken
kullanılan araçlar farklıdır. Bu ülkede 12 Eylül darbesi faşist generallerle,
postallarla, tanklarla yapıldı. 12 Mart darbesi muhtırayla yapıldı. 15 Temmuz
darbesi de silahlarla, uçaklarla yapıldı. 6 Mayıs darbesi ise önce kurulan
kumpaslarla ve YSK eliyle yapıldı. 12 Eylül-15 Temmuz darbecileri silahlarını
kullanarak seçilmiş kurumlara darbe yaptı. 6 Mayısta saray ve yandaşları YSK
eliyle seçilen Ekrem İmamoğlu’na açık bir darbe yaptı. 12 Eylül darbesi
sonuçları ile 6 Mayıs darbesi sonuçları arasında hiçbir fark yoktur, her
ikisinde de seçilmişlere darbe yapılmıştır. Bu darbe bildirisine imza atanları,
bu darbeyle ilgili destek verenleri tarih asla unutmayacak. Kenan Evren’in ve
darbecilerin isimlerinin yanında, tarihin kara sayfalarında yerlerini
alacaklardır. 6 Mayıs 1972’de Deniz Gezmişleri asanlar ile 6 Mayıs 2019’da
adaleti katledenler arasında hiçbir fark yoktur. 
Değerli
arkadaşlar, diğer hiçbir dönemde olmadığı kadar bu dönemde, AKP döneminde
darbeler olmuştur. Hatırlayınız, önünde ayağa kalktığınız, alkışladığınız,
yüzde 49 ve 317 milletvekiliyle seçilen Ahmet Davutoğlu’na 5 Mayısta darbe
yaptığınız. Yine, 2014’te halkın oylarıyla seçilen kendi belediye
başkanlarınıza darbe yaptınız. 16 Nisanda saat beşte mühürsüz oyları kullanarak
millî iradeye âdeta hırsızlık yapıldı. 6 Mayısta ise kurulan kumpasla milletin
iradesine, İstanbulluların iradesine darbe yapıldı. “Kumpas”ı bilerek
söylüyorum çünkü siz geçmişte tecrübelisiniz kumpas kurmakta. 
Bakın,
15 Temmuz alçak darbe girişimine nasıl geldik, kısaca hatırlayalım: Orada da
buradaki gibi kumpaslar kuruldu. O zaman işveren AKP idi, taşeron Fetullah
Gülen’di. Balyoz, Ergenekon, Oda TV, askerî casusluk kumpaslarıyla ordudaki
yurtsever subaylar Silivri’ye, Mamak’a atıldı, Türk Silahlı Kuvvetlerinin
yurtsever subayları, başta Genelkurmay Başkanı İlker Başbuğ olmak üzere cezaevlerine
atıldı ve tarihimizde ilk kez Türk Silahlı Kuvvetleri sizin tarafınızdan terör
örgütü, onun başı da terör örgütü lideri olarak cezalandırıldı. 
“Kumpas”
diyoruz, sizin yaptığınız bu dönemki kumpasları hatırlayalım. 31 Mart gecesi
demokrasiye ihanet edenler, utanmadan -hâlâ yüzleri kızarmıyor- 3.800 oyla “Biz
kazandık.” diye açıklama yaptılar. 31 Mart gecesi Anadolu Ajansıyla -ki o da
ayrı bir tartışma konusu olacak- sonuçları manipüle etmeye kalktınız,
beceremediniz; “Geçersiz oylar sayılsın.” dediniz, olmadı; “Taşıma seçmen
sayılsın.” dediniz, olmadı; “41.132 kısıtlı seçmen var.” dediniz, yine olmadı;
“Büyükçekmece, Maltepe sayılsın.” dediniz, yine olmadı; utanmadan “Kanun
hükmünde kararnameyle ihraç edilenler oy kullanamaz.” dediniz, yine olmadı;
“Kanun hükmünde kararnameyle ihraç edilenler, FETÖ örgütüne yakın sandık
görevlileri vardır.” dediniz, olmadı. Burada bir parantez açalım, eğer FETÖ’yle
ilişkili bir araştırma yapılsa AKP diye bir parti kalmaz, sizin grubunuzda
kimse kalmaz; bunu da belirtelim. (CHP sıralarından alkışlar) Bu arada değerli
arkadaşlar, içimizde kalmasın, içimizde de kalmasın, FETÖ’cülük ve FETÖ’cülerin
beslenmesinin tek sorumlusu da sizsiniz. 
“Hiçbir
şey olmasa da bir şeyler oldu.” diyecek kadar komik duruma düştünüz. “Sandık”,
“sandık” dediniz, “millî irade” dediniz ama bunların hiçbirine inanmadınız. 6
Mayısta, 6 Mayıs darbesinde kumpas kuranlar darbecidir ve bundan sonra bu
kumpası kuranlar, bu darbeyi yapanlar da darbeci diye anılacaktır. Bunu bir kez
daha söylüyorum, AKP’nin tarihi darbecilerin tarihidir. Keşke bizim tarihimizi
biraz okumuş olsaydınız. 
Değerli
arkadaşlar, unutmayın ki insanlık tarihi aynı zamanda iyiler ile kötülerin,
zalimler ile mazlumların tarihidir. Tarih, darbecilerin ve diktatörlerin
karşısında demokrasi için direnenleri hiçbir zaman unutmadı, unutmayacak.
Hatırlayın, Şili’de Pinochet’in karşısında direnen Salvador Allende, Franco’ya
boyun eğmeyen büyük şair Garcia Lorca, Hitler’e karşı sesini yükselten Bertolt
Brecht, 12 Eylülde Kenan Evren’e sesini yükselten Tarık Akan ve hiç kuşkusuz
Şili’de 1973 darbesinde stadyumda “Venceremos”u okurken önce elleri kırılan
sonra da askerler tarafından kurşuna dizilen Victor Jara.
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
VELİ
AĞBABA (Devamla) - Victor Jara o şarkıda diyordu ki: 
“Kazanacağız

Fırtına
yırtıyor sessizliği
Ufuktan
bir güneş doğuyor
Gecekondulardan
geliyor halk
Tüm
Şili şarkılar söylüyor.” 
23
Haziranda bütün İstanbullular güzel şarkılar söyleyecek, her şey güzel olacak.
Baskıya, korkuya, zulme karşı İstanbullular ayakta, teslim olmayacak. Sevgiyle,
gülerek, kucaklaşarak bütün 16 milyon İstanbul’u yöneteceğiz. Siz her türlü
baskıyı, her türlü kumpası da kurmanıza rağmen bu kumpaslar da sizin elinizde
patlayacak, bu darbeyle 23 Haziran günü hesaplaşacağız. Bu ülkeyi sizlere,
sizlerin karanlığına teslim etmeyeceğiz diyor, hepinizi saygıyla selamlıyorum.
(CHP sıralarından alkışlar) 
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Kabul edilmiştir.
Buyurun
Sayın Özkan.
CAHİT
ÖZKAN (Denizli) – Sayın Başkanım, sadece tutanaklara geçmesi için ifade
ediyorum. Bugüne kadar AK PARTİ on yedi yıldan beri sadece milletin oylarıyla,
milletimize hizmetkâr olma mücadelesi vermektedir.
VELİ
AĞBABA (Malatya) – Davutoğlu nasıl gitti?
CAHİT
ÖZKAN (Denizli) - AK PARTİ’yi, bugüne kadar bu ülkeye acı bedeller ödeten
darbelerle özdeşleştirmeyi asla kabul etmediğimizi ifade etmek istiyorum. 12
Eylül darbesinde 650 bin kişi gözaltına alınmış, 1 milyon 650 bin kişi
fişlenmiş ve 185 kişi cezaevlerinde hayatını kaybetmiş, 50 kişi de idam
edilmiştir. Şimdi, böyle bir süreci milletin seçmiş olduğu sessiz yığınların
çığlığı olan AK PARTİ’yle özdeşleştirmek apaçık hezeyandır, kabul etmediğimizi
ifade ediyorum ve diğer, Yüksek Seçim Kuruluyla ilgili ifadeleri de daha önce
açıklamıştık, reddediyoruz.
VELİ
AĞBABA (Malatya) – Darbecisiniz darbeci.
BAŞKAN
– Teşekkür ederim.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde gruplar adına ilk söz, Halkların Demokratik Partisi Grubu
adına Sayın Tulay Hatımoğulları Oruç’a aittir. (HDP sıralarından alkışlar) 
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; ben de sözlerime 1972’de idam edilen Deniz Gezmiş, Hüseyin
İnan, Yusuf Aslan’ı saygıyla ve minnetle anarak başlamak istiyorum.
Onlar
emperyalizme karşı işçinin, emekçinin, köylünün ve bütün ezilenlerin haklarını
savundular. Onlar Türkiye’ye, bölgeye ve bütün dünyaya sosyalizmin en insancıl
çözüm olduğunu ifade ettiler ve bunun için darağacından da korkmadılar, burada
emperyalizmle iş birliği kuran ve Mecliste bu kararı onaylayanlara rağmen,
kalemi kıranlara rağmen ve darağaçlarına rağmen onlar cesurca bu mücadeleyi
verdiler. Onların önünde saygıyla eğiliyorum, ruhları şâd olsun diyorum. 
Değerli
arkadaşlar, elbette, söz alan her hatibin ifade ettiği gibi, seçimlerden ben de
bahsetmek istiyorum. Evet, bu seçimde hem İstanbul’da yapılan hem de HDP’nin
kazandığı belediyelerde KHK’li oldukları iddiasıyla başkanlara mazbatalarının
verilmemesi ve hukukta yeri olmadığı hâlde ikinciye yani AKP’ye, AKP’nin
adaylarına mazbataların verilmesi asla kabul edilebilir bir şey değildir.
Bunlar modern dönemin sözüm ona siyaset eliyle gerçekleşen darbenin ta
kendisidir. Nitelik olarak 1980 darbesinden farkı yoktur, gerçekleşen,
gerçekleştiren araçlar farklıdır. Buradan şunu ifade etmemiz gerekir ki: Sizler
ayağınıza kurşun sıktınız çünkü AKP iktidara geldiği günden bugüne bütün
hukuksuzluğunu bir zemine dayandırdı, seçime ama seçimleri de kendi ellerinizle
ortadan kaldırdınız. Bu sizler için de ciddi bir tartışmadır. Tartıştığınızı da
bununla ilgili yürüyen tartışmaları da kulis bilgilerinden alıyoruz.
Değerli
arkadaşlar, yine açlık grevlerinden kısaca bahsetmek istiyorum. Türkiye’de hâlâ
devam etmekte olan açlık grevi var ama yine iktidar sağır, kulağını çevirmiş,
yüzünü dönmüyor bu tarafa. Bakın, annelerimiz, analarımız beyaz tülbentleriyle
çıkıp “barış” diye haykırırken kolluk kuvvetleri tarafından yerlerde
sürükleniyor.
Özdemir
Asaf şiirinde şöyle demişti: “Bütün renkler aynı hızla kirleniyor ama önceliği
beyaza verdiler kirletme konusunda.” Evet, beyaz barışın simgesidir. Analarımız
bütün bu şiddete rağmen, çocuklarının an an eriyen bedenlerine rağmen beyaz
tülbentleriyle sokağa çıkıp “barış” diyorlar, “yaşam hakkı” diyorlar,
“Çocuklarımız hayata tutunsun.” diyorlar. Bu sese kulak verilmelidir. 
Değerli
arkadaşlar, sözlerime dış siyasetle ilgili devam edeceğim. Dış siyasette yine
bu iktidar kahramanlık öyküleriyle çıktı karşımıza. Parmak sallayarak siyaset
yapmalar, “Ey Amerika!”, “Ey Avrupa!”, “Ey o ülke, ey bu ülke!” diye
kahramanlık yapanların geliştirdikleri dış siyasetteki yanlışların bedelini
şimdi bugün Türkiye’deki bütün halklar, işçiler, emekçiler, kadınlar, gençler,
hep beraber bizler ödüyoruz.
Bunlardan,
sadece bu son süreçte karşımıza çıkan sıkışmışlıklardan, birkaç başlıktan
bahsetmek istiyorum. Birincisi, S400 füzeleriyle ilgili yaşanan problem. S400
ve F35 arasında yani aslında NATO ve Avrasya Paktı arasında gidip gelen bu
iktidar kararsız kaldığı için, bu iktidar özgün bir siyaset üretemediği için şu
an bu sıkışmışlığın faturasını hepimize ödetiyor.
Bakın,
ABD demişti ki: “2 Mayıs itibarıyla İran’a uygulanan ambargoyu 8 ülke için de
-Türkiye dâhildir- uygulayacak.” Önce Türkiye yetkililerinin yaptığı, Hükûmet
yetkililerinin yaptığı açıklamaya baktığımızda, buna karşı, “Biz ABD’yi
dinlemeyiz.” dediler. Fakat şu an çıkan karar nedir? TÜPRAŞ İran’dan petrol
alımını durdurmuş durumda. Ve şunu da iyi biliyoruz ki İran’dan petrol daha
uygun bir fiyata temin ediliyor ve aynı zamanda TÜPRAŞ rafinerisinin teknik
özelliklerine uygundur. Şimdi biz daha pahalı petrol almaya muhtaç bir ülke
konumundayız ve bu konuda ne yazık ki kararlı durulamadı. 
Aynı
şekilde S400’ler… “Her şeye rağmen alınacak.” denildi, şimdi almamanın ya da
ara formül bulmanın yollarına gitmektedir bu iktidar fakat ABD sert bir dille
asla hiçbir ara formülü kabul etmeyeceğini ifade etti ve bununla ilgili değişik
yaptırımların devreye girdiğini biliyoruz. Bakın, burada biz şunu açıkça
eleştiriyoruz: S400’lere, F35’lere yaptığınız yatırımlara, kullanılıp
kullanılmayacağı bile belli olmayan bu askerî yatırımlara başından beri bizler
karşıydık, halkın parasını S400’lere yatırmanıza baştan beri karşıydık; şimdi
alınıp alınmayacağı bile belli değil. 
Bunun
karşısında, bu ülkenin gerçekten yüz karası olarak niteleyebileceğimiz Rıza
Zarrab ve şürekâsının… Şimdi o kart masaya gelebilir ve Halk Bankasıyla ilgili
çıkacak zimmetler karşımıza gelebilir. Yine bunların faturasını bu ülkenin
işçisinden, emekçisinden, yoksulundan yani bu ülkenin en yoksul kesiminin hakkı
olanı alıp oralara ödemek durumunda kalacaksınız, yanlış politikalar nedeniyle.

“Sıfır
sorun politikası” denildi ama Körfez ülkeleri dâhil, barışık olduğumuz bir ülke
dahi kalmadı, herkesle kavgalı durumdayız. Bakın, şimdi kapıda bir Kıbrıs
sorunumuz var. Kıbrıs sorunu bu ülkenin en yakıcı problemlerinden biri hâline
gelmektedir hızlıca çünkü, Doğu Akdeniz’de özellikle bu hidrokarbon aramasıyla
ilgili bütün ülkelerin iştahının kabardığı bir yer. Evet, yine Türkiye burada
doğru bir siyaset ne yazık ki izleyemiyor. Burada, ABD, AB, Güney Kıbrıs Rum
Kesimi ve Yunanistan’ın yaptığı açıklamalara baktığımızda Türkiye'ye dair bazı
ithamlar mevcuttur. Bizler burada şunu ifade etmek isteriz ki doğal kaynaklar
sınıflı toplumlarda her daim şiddet ve savaş üretmiştir ama biz şuna inanıyoruz
ki doğa ve insan merkezli yeni bir dünya düzeni kurulabilir. Biz böyle bir şeyi
eksenimize koysaydık, böyle bir yaklaşımı merkezimize koysaydık bugün ne bu
ülkede ne bu bölgede bu kadar ciddi sorunlar yaşanmazdı.
Aynı
şekilde Filistin’den bahsetmek istiyorum. Filistin’de bugün Gazze ateş altında,
bugün İsrail füzelerle saldırmaktadır ve bugün İsrail’in zulmü karşısında
Filistinli tutsaklar cezaevlerinde açlık grevi yürütmektedir. Evet, bizler
Müslüman Filistin halkını yalnız bırakıyoruz ülke olarak. Sözlü bir biçimde
desteklemek yetmez. İsrail’e hiçbir şekilde resmî bir mesaj, İsrail’le
yürütülmekte olan ne askerî ne ticari anlaşmalara hiçbir şekilde değmeyen bir
yerden konacak bir tavrın bir önemi yoktur. Müslüman Filistin halkı bir
dayanışma beklemektedir. Bunu unutmayalım.
Evet,
değerli arkadaşlar, Suriye'de bir siyasal geçiş süreci yaşanmak üzere, bir
süredir bu konu tartışılıyor bu şekilde ama yine Türkiye'nin takındığı tutuma
baktığımızda “Tel Rıfat’ta, Cerablus’ta ve başka merkezlerde nasıl
konumlanabilirim?”in hâlâ hesabını yapıyor. Oysa biz defaatle bu kürsüden şunu
ifade ettik: Suriye halkları kendi kaderini tayin edebilecek yeterlilikte ve
bilinçte. Bugün IŞİD başta olmak üzere, Suriye'deki bütün gerici örgütlenmelere
ve terör örgütlerine karşı halklar ortak bir biçimde mücadele ettiler. Kürtler,
Araplar, Ezidiler, Süryaniler, Müslümanlar, Hristiyanlar, Alevi’si Sünni’si
fark etmez, hepsi ortak bir şekilde mücadele etti. O zaman bu ortak mücadeleyi
yürütme yeteneği gösteren halklar elbette ki demokratik bir anayasanın birlikte
yazılması yeteneğini de gösterebilir, yeter ki buna müdahale edilmesin dış
ülkeler tarafından. 
Değerli
arkadaşlar, Deniz Gezmişlerin dediği gibi, bizler tam bağımsız ve gerçek
demokratik bir Türkiye için mücadele etmeye devam edeceğiz. Orta Doğu'da
dengelerin her an değiştiğini bilerek, kartların her an yeniden karıldığını
bilerek buna devam edeceğiz. Dengeler ne olursa olsun, kartlar nasıl karılırsa
karılsın bu coğrafyanın kaderini değiştirecek bir tek güç vardır, o da
halkların kendi kaderini tayin etme gücüdür, iradesidir ve örgütlülüğüdür.
Hepinizi
saygıyla selamlıyorum. (HDP sıralarından alkışlar) 
BAŞKAN
– İYİ PARTİ Grubu adına Sayın Hayrettin Nuhoğlu, buyurun. (İYİ PARTİ
sıralarından alkışlar)
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; selamlarımı sunarak sözlerime başlıyorum.
Konuşacağım
konu, bir yıl önce Giresun Eynesil’de meydana gelen bir olayda hayatını
kaybeden minik yavrumuz Rabia Naz Vatan’la ilgilidir. Adaletle ilgili bir konu
olduğu için elbette ki YSK ve İstanbul seçimlerine değinmeden geçmek olmaz.
Değerli
milletvekilleri, ben İstanbul milletvekiliyim ve çocuk yaşlardan beri siyasetin
içerisindeyim. İstanbul’da nelerin olup bittiğini en incesine kadar çok iyi
bilmekteyim. 
Şimdi,
sizlere 28 Ocak 2019 günü saat 22.43’te bir ilçemizin mahallesindeki AKP
başkanı, mahalle başkanının WhatsApp’tan gönderdiği bir mesajı okumak
istiyorum; demiş ki: “Arkadaşlar, ‘Seçmen burada oturuyor mu?’ diye soran
olursa ‘Burada oturuyor.’ desinler. Polis gelir, bir sorun olursa, bizi
arasınlar.” Tekrar okumama gerek yok değil mi?
Ben
çok açık iddia ediyorum: Bavullarla YSK’ye götürdükleri ne kadar usulsüzlük,
yolsuzluk varsa, tamamını AKP örgütleri yapmıştır. Bu kadar kesin konuşmamın
sebebi o teşkilatların içerisinde, örgütlerde görev yapan tanıdığım
AKP’lilerden aldığım bilgilerdir. İsimler mevcuttur bende. Mahallesi, ilçesi,
isimleri mevcuttur bende. 
MEHMET
MUŞ (İstanbul) – İsimlerini ver…
MİHRİMAH
BELMA SATIR (İstanbul) - Suç duyurusunda bulunun o zaman.
HAYRETTİN
NUHOĞLU (Devamla) – Ve değerli arkadaşlar, Adalet ve Kalkınma Partisinin Sayın
Genel Başkanı dün dedi ki: “Millî irade hırsızlarından hesap sormazsak millet
bizden hesap sormazsak millet bizden hesap sorar.” Çok doğru, yerinde bir laf
ama, işte, o millî irade hırsızları kim? Bu hırsızların tespit edilmesi önemli.
Bu hırsızlar… Bildiğim için söylüyorum, hayatım boyunca asla yalan söylemedim,
isimler mevcuttur gene söylerim. Doğrudan doğruya seçmen kaydırılmışsa, yer
söyleyerek bunu belirteyim, Maltepe’den Ataşehir’e, Üsküdar’a, Adalar’a seçmen
kaydırılmışsa kim kaydırdı? Maltepe’den niye vazgeçtiler? Biz, Üsküdar’da
tespit ettiğimiz bütün bu seçmen listelerini itirazla bildirdik, kimse dikkate
almadı. Bunun Türkiye’nin genelinde birçok örneği var. Ama ne yazık ki Yüksek
Seçim Kurulu adil zaten davranamazdı, hukuk zaten yoktu, emir vardı, talimat
vardı. Bu doğrultuda karar verilmiştir. İstanbul seçmeni buna tepkisini
gösterecektir, hiç kimsenin şüphesi olmasın. 
Değerli
arkadaşlar, gelelim minik yavrumuza. Aslında bu olay, son günlerde yeniden çok
konuşulmaya başlandı ama 11 yaşındaki Rabia Naz’ın 12 Nisan 2018’de evinin
önünde yaralı olarak bulunması ve kaldırıldığı hastanede hayatını kaybetmesiyle
ilgilidir. Birçok iddia ortaya atıldı ve bu iddiaların vicdanlarımızı
yaralaması, sızlatması sonucu iki aya yakındır bu olayla yakından ilgilenmekteyim.
Eynesil’de, Giresun’da ve İstanbul’da bu konuyla ilgili bildiğim bütün herkesle
konuştum, bilgileri almaya çalıştım. Çocuğun intihar etmediği, bir trafik
kazasında yaralandıktan sonra evinin önüne getirilerek intihar süsü verildiği
iddiası babası ve bazı yakınları tarafından ileri sürülmektedir. Anayasa’mızın
ilgili maddeleri, ceza kanunlarımızdaki çocuklarımızın korunmasına yönelik
hükümler, Avrupa İnsan Hakları Sözleşmesi ve Birleşmiş Milletler Genel
Kurulunun kabul ettiği Çocuk Hakları Sözleşmesi’nin ortaya koyduğu hükümlerin
hepsi yetişkinlere çocukları koruma görevi yüklemektedir. Ama bütün bu
görevleri ve hükümleri anlamak ve yerine getirmek bir yana, her gün çocuk
istismarları, çocuklara tecavüzler, kaybolan veya kaçırılan çocukların haberleri
içimizi sızlatmaya devam etmektedir.
Değerli
milletvekilleri, bizim amacımız birilerinin suçlanması değildir, bir babanın
mücadelesinin ve ona yapılan uygulamaların haklı olup olmadığının
anlaşılmasıdır, sonunda şüpheli ve karanlık hiçbir nokta kalmayacağına dair
beklentilerin karşılanmasıdır. Olay meydana geldiğinde işin içine hatırı
sayılır kişilerin girdiği doğru mudur? Olay yeri inceleme polislerinin, hastane
doktorlarının, Adli Tıp kurumlarının, savcılığın ve siyasetçilerin bu olayda
rolü var mıdır? Bu soruların cevapları mutlaka verilmelidir. Olayda adı geçen
eski bakanın yargıya başvurarak soruşturmanın her yönüyle araştırılmasını
istemesi, eğer doğruysa bunu memnuniyetle karşılarız. Ayrıca Meclis araştırma
önergesi verildiği iddia edildi, bu da doğruysa bunu da yerinde buluruz.
Önergenin görüşülerek kabul edilmesi ve komisyonun kurularak çalışmaların kısa
sürede bitirilmesi elbette çok önemli olacaktır. Böyle bir ortamda gerçeklerin
aydınlatılması siyasetçileri de siyaset kurumunu da rahatlatacaktır. Temennimiz
ve en büyük arzumuz, işin içinde gerçekten siyasetçilerin, adı geçen o
siyasetçinin olmadığının anlaşılmasıdır. 
Değerli
milletvekilleri, olayla ilgili bütün şüphelerin ortadan kalkması şarttır.
Toplumda zedelenen adalet duygusunun hiç olmazsa bu konuda yeniden tesis
edilmesi için, kamuoyunun beklentileri doğrultusunda şu soruların cevaplarını
en kısa zamanda almak istiyoruz.
1)
Adı geçen siyah Doblo’nun olayda rolü var mıdır? Olay günü oto yıkamacısında
neler olmuştur? 
2)
Çocuğun üzerinde bulunan talaşların yer aldığı metruk bina neden yıkılmıştır?
Savcılığın bu binayla ilgili kararı var mıdır?
3)
Trafik kazasını yaptığı iddia edilen kişi ya da kişilerin o günkü belediye
başkanının yakınları olduğuna ilişkin, baba Şaban Vatan suç duyurusunda bulunduğu
hâlde haklarında soruşturma açılmadığı doğru mudur?
4)
Şaban Vatan, adı geçen bakanın korumaları tarafından taciz edildiğini iddia
etmektedir, bu durum araştırıldı mı?
5)
Çocuğun babası hakkında, öz kardeşi tarafından “Akli dengesi yerinde değil.”
denmesi gibi önemli bir iddianın arkasında maddi bir çıkarın olup olmadığı
araştırılmış mıdır?
6)
İlçedeki kamera kayıtlarının incelenmesinin sonucu nedir? Olaydan hemen sonra
yerinden sökülen kameralar var mıdır? 
7)
Çocuk hastaneye götürüldüğü anda ilk gören doktorun muayene bilgileri kayıt
altına alınmış mıdır, saklanmakta mıdır ve tıbben bu kayıtlar ne söylemektedir?
8)
Binanın çatısından koşarak atladığı iddia edilen Rabia’nın 4.30 metre
genişliğinde olan sundurmayı aşarak ayakları üzerine düşmesi fiziken mümkün
müdür? Şayet düşmüş ise kafasından darbe almaması nasıl izah edilebilir?
9)
İstanbul Adli Tıp Kurumu İhtisas Kurulunun mezarı açtırmadan, cumhuriyet
savcılığının talebi üzerine evrakları inceleyerek mütalaa verdiği
anlaşılmaktadır. Hacettepe Üniversitesi Tıp Fakültesi Adli Tıp Ana Bilim Dalı
ve Karadeniz Teknik Üniversitesi fizik profesörlerinden birisinin trafik kazası
olduğu sonucuna vardıklarını açıklayan, raporlarla ortaya çıkan bu çelişkinin
giderilmesi gerekmiyor mu? 
Ülkemin
bütün çocuklarına güvenli, huzurlu ve mutlu bir gelecek temennisiyle yüce
Meclise saygılar sunarım. (İYİ PARTİ ve CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Efendim, açık bir sataşma söz konusuydu. Ben, müsaadenizle,
kürsüden…
BAŞKAN
– Buyurun. (AK PARTİ sıralarından alkışlar)
IX.- SATAŞMALARA İLİŞKİN KONUŞMALAR (Devam)
2.- Denizli Milletvekili Cahit Özkan’ın, İstanbul Milletvekili Hayrettin
Nuhoğlu’nun 19 sıra sayılı Kanun Teklifi’nin 2’nci maddesi üzerinde İYİ PARTİ
Grubu adına yaptığı konuşması sırasında Adalet ve Kalkınma Partisine sataşması
nedeniyle konuşması
CAHİT
ÖZKAN (Denizli) – Sayın Başkan, değerli milletvekilleri; millî iradenin
üzerinde her türlü şüpheyi, hegemonyayı kaldırmak Büyük Millet Meclisi üyeleri
olarak hepimizin üzerinde vazifedir. Hiç kimsenin bu ülkede yapılan seçimlere
gölge düşürme gayreti içerisine girmesini ister sandık üzerinden ister vesayet
odakları üzerinden ister dâhilî ve harici güç odakları üzerinden… Bu noktada,
grubumuza yöneltilen ağır sataşma ve itham hakkında cevap vermek için kürsüye
gelmiş bulunmaktayım.
Bakınız,
bu ülkede seçimler dün, bugün değil yüz kırk beş yıldan beri var olagelen
mevzuatımız çerçevesinde yerine getirilmektedir. Evet, sistemimiz iyi bir
sistemdir, ileridir ancak doğru işletilirse.
298
sayılı Seçimlerin Temel Hükümleri ve Seçmen Kütükleri Hakkında Kanun’un 14’üncü
maddesine göre Yüksek Seçim Kurulu hem seçimlerden önce hem de seçimlerden
sonra aşama aşama gerçekleştirilen seçim usulsüzlükleriyle ilgili itiraz
müessesesi öngörülmüştür. Bu müessese seçimden önce sürece ilişkin, seçimden
sonra da yine seçimin usulüne uygun olarak yerine getirilip getirilmediğine
ilişkin itirazları değerlendirir ve bu çerçevede karar verir. 
TUFAN
KÖSE (Çorum) – 119’uncu madde ne diyor, 119’uncu madde?
CAHİT
ÖZKAN (Devamla) – Eğer, biraz önce hatibin ifade ettiği gibi, bir usulsüzlük
vardı da bunu sizler gerekli kurumlara bildirmemişseniz o zaman sizler bu
Parlamentoda neyin görevini yerine getiriyorsunuz?
HAYRETTİN
NUHOĞLU (İstanbul) – Bildirdik, bildirdik hepsini, hepsinin itirazını yaptık.
CAHİT
ÖZKAN (Devamla) – Bu ülkede bizler ister sandık içerisinde, sandıkta ister
sandık öncesinde ve sonrasında, nerede bir usulsüzlük varsa bunun
araştırılmasının mücadelesini veriyoruz. 
Bakınız,
vesayet kurumları, dün, 367 kararı veren vesayetçi yargı anlayışı milletin ve
milletin seçtiği vekillerin önünden sandığı alıp kaçırarak vesayet kurumları
üzerinden Cumhurbaşkanı seçilmesi usulünü hayata geçirmeye çalışırken, bugün,
demokratikleşen yargımız sayesinde… 
(Mikrofon
otomatik cihaz tarafından kapatıldı) 
CAHİT
ÖZKAN (Devamla) - … sandığı milletin huzuruna getiren Yüksek Seçim Kurulunun
aldığı karara saygı duymak zorundayız. 
Demokratik
hukuk düzeninde sadece sandıkta değil, o sandıkta kullanılan oyların hukuk
düzenine uygun olarak yerine getirilip getirilmediğini de araştırmak icap eder.

Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Sayın Özkoç, buyurun. 
HAYRETTİN
NUHOĞLU (İstanbul) – Sayın Başkan… 
BAŞKAN
– Sayın Nuhoğlu, sıranızı bekleyin lütfen. 
IV.- AÇIKLAMALAR (Devam)
37.- Sakarya Milletvekili Engin Özkoç’un, Denizli Milletvekili Cahit
Özkan’a en güzel cevabı Abdullah Gül’ün verdiğine, kamu vicdanını yaralayan
Rabia Naz olayının açığa kavuşturulabilmesi için araştırma önergesi verilmesi
gerektiğine ilişkin açıklaması
ENGİN
ÖZKOÇ (Sakarya) – Sayın grup başkan vekiline en güzel cevabı önceki
Cumhurbaşkanı Sayın Abdullah Gül vermiştir, başka cevap vermeye gerek yok. 
Sizden
bir ricam var efendim. 
BAŞKAN
– Buyurunuz. 
ENGİN
ÖZKOÇ (Sakarya) - Az önce İYİ PARTİ’li sayın hatibin bahsettiği Rabia Naz’la
ilgili olay gerçekten kamu vicdanını yaralayan bir olaydır. Bir evladımızın
orada nedeni belli olmadan evinin bahçesinin önünde ölüme terk edilişi hukuk
tarafından yeteri kadar sorgulanmamıştır. Bir baba feryat etmiştir. Feryat eden
baba “Delidir.” diye akıl hastanesine yatırılmıştır. Anne feryat etmektedir. 
Bir
konuda, hiç olmazsa rahmetli Rabia Naz’ın anısına Türkiye Büyük Millet Meclisinde
grubu bulunan bütün siyasi partiler… Adalet ve Kalkınma Partisi de daha önceden
bu konuda beyanlar verdi, onlar da eğer bu konuda araştırma önergesi verirlerse
hep beraber bu konuyu araştıralım. 
(Mikrofon
otomatik cihaz tarafından kapatıldı) 
MİHRİMAH
BELMA SATIR (İstanbul) – Verdik, verdik. 
ENGİN
ÖZKOÇ (Sakarya) – Verildiğini biliyorum. 
Araştıralım
ve bu konuda vicdanen ortak bir karar alınsın ve bu gerçekten ortaya çıksın. 
Size
arz ediyorum efendim. 
BAŞKAN
– Gruplarla, grup başkan vekillerimizle birlikte değerlendirelim.
ENGİN
ÖZKOÇ (Sakarya) – Peki, efendim. 
CAHİT
ÖZKAN (Denizli) – Efendim, kayıtlara geçmesi açısından ifade ediyorum. 
Tabii,
bu olay hepimizi derinden üzmüştür ve bunun araştırılması da insanlık olarak,
Parlamento olarak bizim vazifemizdir. Bu hususta İstanbul Milletvekilimiz
Nurettin Canikli ve 43 milletvekili arkadaşımızın vermiş olduğu bir araştırma
önergesi var, bu hususun araştırılmasını bizler de istiyoruz; inşallah, diğer
başkan vekilleriyle, gruplarla oturarak bu hususta Mecliste bir araştırma
önergesinin önünü açmak isteriz.
İyi
günler diliyorum.
ENGİN
ÖZKOÇ (Sakarya) – Çok teşekkür ediyoruz.
BAŞKAN
– Teşekkür ediyorum.
Sayın
Kurtulan, buyurun.
38.- Mersin Milletvekili Fatma Kurtulan’ın, Rabia Naz’la ilgili
komisyonun bir an önce kurularak kamu vicdanının rahatlatılması gerektiğine
ilişkin açıklaması
FATMA
KURTULAN (Mersin) – Teşekkürler Sayın Başkan.
Ben
de bu konuya değinmek istiyordum. Hatibe teşekkür ediyoruz aslında tekrar bu
konuyu Meclisin gündemine taşıdığı için. Konuşmasının dört beş dakikasını Rabia
Naz olayına ayırdı, çok sağ olsun. 
AKP
Grup Başkan Vekili sataşmadan söz alırken keşke seçim derdine düşme yerine
biraz da bu konuda… Kadın ölümleri, cinayetleri ve çocuk ölümleri olunca
genellikle ötelenir, görmez olunur. Burada bunu yapmayalım, birçok grubun
-diğer bazı grupları bilmiyorum ama- AKP’nin, CHP’nin, bizim de var, hazır
herkes bu konuda araştırma önergesi vermişken bir an önce bu komisyonun
kurulması, bunun araştırılması, kamu vicdanının rahatlaması ihtiyacı vardır.
Teşekkür
ediyorum.
BAŞKAN
– Teşekkür ederim.
Sayın
Nuhoğlu, buyurun, bir şey söyleyeceksiniz galiba.
39.- İstanbul Milletvekili Hayrettin Nuhoğlu’nun, Denizli Milletvekili
Cahit Özkan’ın sataşma nedeniyle yaptığı konuşmasındaki bazı ifadelerine ilişkin
açıklaması
HAYRETTİN
NUHOĞLU (İstanbul) – Sayın Başkan, grup başkan vekilinin ifade ettiği gibi,
benim bir gruba karşı öyle bir saldırım, iftiram, hakaretim söz konusu
değildir. Biz zamanında bütün itirazları yaptık, elimizde belgeler, bilgiler
var. İYİ PARTİ grup önerisi olarak dün de Meclis araştırması talebinde
bulunduk. Bütün isimleri, tespitlerimizi zamanında, yerinde araştırmaya da
hazırız. 
İstanbul
seçimleriyle ilgili söylediğim her şeyin arkasındayım ben, hiçbiri iftira
değildir; eğer öyle bir araştırma -biz yeniden gündeme de getirebiliriz-
verilirse yeriyle, ismiyle bunların hepsini orada değerlendirebiliriz.
Teşekkürler.

BAŞKAN
– Teşekkür ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19) (Devam)
BAŞKAN
– Madde üzerinde Milliyetçi Hareket Partisi Grubu adına Sayın Arzu Erdem. 
Şahsı
adına da süreniz vardı, birleştirdik; süreniz on beş dakikadır.
Buyurun
Sayın Erdem. (MHP sıralarından alkışlar) 
MHP
GRUBU ADINA ARZU ERDEM (İstanbul) – Teşekkür ederim Sayın Başkan. 
Değerli
milletvekilleri, uluslararası sözleşmeler kapsamında Türkiye ve Özbekistan
arasında akdedilen sözleşmeye ilişkin Milliyetçi Hareket Partisi Grubum ve
şahsım adına söz almış bulunmaktayım. Gazi Meclisi ve ekranları başında bizleri
izleyen aziz Türk milletini saygılarımla selamlıyorum. 
Öncelikle
Özbekistan’la yapılan sözleşmeye değinip ardından da Kırgızistan konusundaki
kanun teklifine geçmek istiyorum. 
Özbekistan,
30 milyona yaklaşan nüfusu, jeostratejik konumu, köklü tarihi, zengin kültürel
değerleri ve ekonomik potansiyeliyle bölgesel barış ve istikrar için önemli bir
konumda bulunmaktadır. Özbekistan bağımsızlığını kazandıktan sonra Türkiye’yle
sıkı diplomatik ilişkilere girmiştir. İki ülke arasında ekonomi, ticaret,
kredi, turizm ve kültür anlaşmaları imzalanmıştır. Türkiye, kardeş
Özbekistan’la arasındaki iş birliğinin her alanda gelişmesine büyük önem
vermekte ve Türkler ile Özbekler arasındaki yakın bağlardan güç alan
ilişkilerin ilerletilmesi yönündeki iradesini korumaktadır. 
Değerli
milletvekilleri, Türkiye Cumhuriyeti ile Kırgız Cumhuriyeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi’yle ilgili yine Milliyetçi
Hareket Partisi Grubumun ve şahsımın görüşlerini paylaşmak istiyorum sizlerle. 
Değerli
milletvekilleri, yatırımların karşılıklı teşviki ve korunması anlaşmalarının
amacı, sermaye yatırımlarının artırılmasının yanı sıra, ileri teknolojinin
ülkemize girmesine, uluslararası pazarlara giriş imkânı sağlanmasına ve dünya
ekonomisi içerisinde etkin bir şekilde yer almasına sebep olması şeklinde
belirtilmektedir. 
Türkiye
Cumhuriyeti ile Kırgız Cumhuriyeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi, ekonomik iş birliği için uygun koşulların sağlanması, iki ülke
arasında yabancı yatırımların kamulaştırılması, çıkabilecek ihtilafların çözüm
yollarının tespit edilmesi ve sahip olunan haklara açıklık getirilmesi
hususlarına önemle açıklık getirmektedir. 
Kırgızistan
Cumhuriyeti günümüzde bağımsız 7 Türk devletinden bir tanesidir. Kırgızistan,
atalarımızın toprakları, Orta Asya’nın kalbidir. İki devlet, iki millet dost ve
kardeştir. Manas Destanı’nın doğduğu, güler yüzlü insanların yaşadığı, Tanrı
Dağları’nın nefes verdiği ülke, dağlık bölgeleri ve gölleri sayesinde
turistlere, doğa sporlarına imkân sunmaktadır. Nüfusu 6 milyon civarında olan
Kırgızistan ekonomisi genellikle hayvancılık ve tarıma dayanmaktadır.
16
Aralık 1991 tarihinde Kırgız Cumhuriyeti’nin bağımsızlığını tanıyan ilk ülke
bizim ülkemiz olmuştur. İki ülke arasında 29 Ocak 1992 tarihinde diplomatik
ilişkiler tesis edilmiş, 1992 yılı içerisinde karşılıklı olarak Bişkek ve Ankara’da
büyükelçilikler açılmıştır. Kırgız Cumhuriyeti’nin Türkiye’yle tarihî, etnik ve
kültürel bağlarının bulunması ilişkilerde kolaylık sağlamaktadır. İki ülke
arasında ticari ilişkiler büyük önem taşımaktadır. Türk şirketleri Kırgızistan
topraklarında önemli yatırımlara girişmişlerdir. Ülkede çeşitli sektörlerde 300
civarında Türk sermayeli firmanın olmasının net bir açıklığı da oraya olan
ilgiyi göstermektedir. Bugün Türk firmalarının yatırımları 350 milyon doları
bulmaktadır. Yine aynı şekilde, toplam yabancı yatırımların yaklaşık yüzde
30’unu oluşturmaktadır. Kırgızistan’la ikili ticaret hacmimizin geçtiğimiz sene
500 milyon dolar düzeyinde olduğunu belirtmek gerekir. Söz konusu anlaşmayla bu
oranın gerçek potansiyeli yansıtacağı ve daha da yükseleceği öngörülmektedir. 
Türkiye-Kırgızistan
ilişkilerimizin mihenk taşlarından bir tanesi de Kırgızistan’da yaşayan Ahıska
Türklerimizdir. Bunlar kardeşlerimizdir. Kırgızistan’ın refahına, güvenliğine,
birliğine, yükselmesine, kanlarını, canlarını, ruhlarını katan kardeşlerimiz
Ahıska Türklerini destekleyerek yapmış olduğumuz anlaşma da net bir şekilde bu
desteği ortaya koymaktadır. 
Ülkemiz,
Orta Asya coğrafyasında demokratik dönüşümünü gerçekleştirmekte olan
Kırgızistan’ın istikrarını, kalkınmasını devam ettirmesi yönünde önem
atfetmektedir. 
Söz konusu anlaşmayla her iki ülkenin yatırımcılarına
da eşit hakların tanınması, kamulaştırma durumunda yatırımcıya etkin bir
şekilde tazminat ödenmesi, kâr ve diğer gelirlerin transferlerinin serbestçe
yapılabilmesi ve ev sahibi devlet ve yatırımcı arasında bir uyuşmazlık
durumunda yatırımcıların uluslararası tahkime başvurmaları hakkının garanti
altına alınması amaçlanmakta ve böylelikle ekonomik ve ticari ilişkilerin
geliştirilmesi hedeflenmektir.
Türkiye, Türk Cumhuriyetleriyle ilişki kurmak isteyen
diğer ülkelere göre ortak değerlerden dolayı ileridedir. Bütün Türk devlet ve
topluluklarının bulundukları coğrafyada hür, bağımsız, gelişmiş ve mutlu olarak
yaşamalarını sağlayacak dayanışma ve iş birliğini tesis etmemiz gerekmektedir.
Bu, aziz Türk milletimizin hem tarihi hem kardeşliği hem menfaati gereği son
derece önemlidir. Cumhuriyetimizin kurucusu Gazi Mustafa Kemal Atatürk’ün
sözleri bu konuda yol gösterici olmuştur. “Bizim dili bir, inancı bir, özü bir
kardeşlerimiz vardır. Onlara sahip çıkmaya hazır olmalıyız. Hazır olmak, yalnız
o günü susup beklemek değildir, hazırlanmak lazımdır. Milletler buna nasıl
hazırlanır? Manevi köprülerini sağlam tutarak hazırlanırlar. Dil bir köprüdür,
inanç bir köprüdür, tarih bir köprüdür. Köklerimize inmeli ve olayların böldüğü
tarihimizin içinde bütünleşmeliyiz. Dış Türklerin bize yaklaşmasını
bekleyemeyiz, bizim onlara yaklaşmamız gerekli.” 
Bu sebeple, Türkiye Cumhuriyeti ile Kırgız Cumhuriyeti
Arasında Yatırımların Karşılıklı Teşviki ve Korunmasına İlişkin Anlaşma’nın ne
kadar önemli olduğunu hepimiz eminim ki biliyoruz ve bu hususta gerekli
destekleri de vereceğiz.
Değerli milletvekilleri, 12 Mayıs Pazar günü Anneler
Günü. Anneler Günü hepimiz için çok büyük önem arz ediyor. Hepimizin bir anası
var ve evlatlarımız var, onların anneleri var. Sabrın, merhametin, adaletin,
sevginin vücut bulmuş hâli annelerimizdir. Bizi biz yapan değerlerimizin hayat
bulması ve yaşatılması şüphesiz ki annelerimizle mevcuttur ve en çok burada
annelerimizin payı vardır; vatana ve millete hayırlı evlat yetiştirmede.
Ülkemizde ve dünyada başarıyı yakalamış pek çok insan bulunduğu konumu kıymetli
annelerinin emekleri ve duaları sayesinde yakalamışlardır. En büyük derdi
evlatlarının geleceği olan kıymetli annelerimizi mutlu etmek, yüreklerini
sevgiyle doyurmak, onların şefkatine ve ilgisine layık olmaya çalışmak
hepimizin bir gün değil, her gün görevi durumundadır.
Anneler Günü vesilesiyle evlatlarını vatan uğruna şehit
veren, acılarını yürekten paylaştığımız annelerimize bir kez daha minnet ve
şükranlarımı sunarken cennetle müjdelenen annelerimizi sevgi ve saygıyla
selamlıyorum. Sadece anne olan değil, yüreği annelik hisleriyle dolu olan tüm
kadınlarımızın Anneler Günü’nü kutluyorum. 
Değerli milletvekilleri, bir anne için çocuk dünyadır,
dünyanın devamıdır, annenin dünyasının ta kendisidir. Evlatlarımız korunmaya
muhtaçtır, fiziksel, ruhsal, duygusal ve cinsel anlamda korumamız gerekir. Ve
ne yazık ki şiddet ve çocuklarımıza karşı işlenen suçlar gün geçtikçe
artmaktadır. Evde, okulda, sokakta, televizyonda, internet gibi kitle iletişim
araçlarında çocuklarımızın şiddete maruz kaldığına hemen her gün şahit
olmaktayız. Bunu önlemek için bir milletvekili olarak, bir kadın olarak, bir
anne olarak her şeyden önce caydırıcı cezaların uygulanması gerektiğini buradan
tekrar vurgulamak istiyorum ve bu hususta Türkiye Büyük Millet Meclisi çatısı
altında bulunan her bir milletvekili arkadaşımızla el ele vererek mutlak ve
mutlak bu konuya bir çözüm getirilmesi noktasında uzlaşma dili içerisinde bir
çözüm üretileceğine inanıyorum. 
Ne yazık ki kadına yönelik şiddeti de durdurmak
noktasında, çocuklara yönelmiş saldırıları engellemek için yapılmış yasal
düzenlemeler, hepimizin de bildiği gibi yeterli değildir. Şiddet devam etmektedir,
istismar ve tecavüz vakaları devam etmektedir. Bu durumun önüne hep birlikte
geçeceğiz; bu, hepimizin vebali. Makamlarda oturduğumuz vakit bizler sadece
bizlere oy verenlerin değil, herkesin vebalinden sorumluyuz. İstismarın
bahanesi olmaz, yapılan her bir istismar, iyi hâl indirimi gibi herhangi bir
bahaneye sığınılmadan mutlak ve mutlak cezalandırılmalı. 
Liderimiz Sayın Devlet Bahçeli Beyefendi’nin de dediği
gibi, çocuğa sahip çıkamazsak medeniyetimizle övünmeye hakkımız, insanlığımızla
gururlanmaya yüzümüz kalmayacaktır. Milliyetçi Hareket Partisi olarak bizler bu
hususta yapılacak her tür hukuki ve yasal düzenlemeye sonuna kadar destek
verdik ve vermeye devam edeceğiz. 
Değerli
milletvekilleri, 3 yaşında da olsa, 13 yaşında da olsa, 23 yaşında da olsa
çocuklarımıza, kızlarımıza, erkek evlatlarımıza, kadınlarımıza sahip çıkmamız
gerekmektedir. Vatana ve millete ihanetin affı olmaz, çocuğa ve kadına
istismarın yine affı olmaz, vahşice işlenen cinayetlerin de affı olmaz. Yasal
düzenlemelerin yanı sıra, çocuklarımıza ve kadınlarımıza bu hususlarda
eğitimler verilmeli. Özellikle aile içerisinde kadınlara yönelik, erkeklere
yönelik mutlak ve mutlak ayrı ayrı eğitimler verilmeli ve aile eğitimleri
verilmeli. Bu aile eğitimlerinde okul öncesinde çocuğumuza neler yapması
gerektiğini, tehlikeyi hissettiği an nasıl tepki vermesi gerektiğini mutlaka
hep birlikte değerlendirmemiz gerekiyor. Buna da en fazla aslında emek veren
yine annelerimiz. Hafta sonu Anneler Günü’nü hep birlikte anacağız tekrar ve
hepimiz annelerimizin ellerini öpeceğiz. Annelerimizin ellerini öperken de
hepimiz yine şu duaları edeceğiz: Evet, sizler bizleri hayırlı birer evlat
olarak yetiştirdiniz, bizlere de Rabb’im evlatlarımızı hayırlı evlat olarak
yetiştirmeyi nasip etsin. Bu yüzden annelerimiz toplumun temel yapı taşıdır ve
bu yüzden neslimizin temin ve taliminin kaynağı annelerimizdir ve bu yüzden
cennet annelerimizin ayağının altındadır. 
Yine aynı şekilde -hani “Engelliler Haftası” deniyor
ya, aslında “Engelliler Haftası” demememiz gerekiyor- bizler burada
dezavantajlı, bedensel olarak dezavantajı olan bir gruptan bahsederken aslında
bizim için çok kıymetli olan, yüreği belki hepimizden çok daha büyük olan
insanlardan bahsediyoruz. Evet, 10-16 Mayıs arası Dünya Engelliler Haftası olarak
kabul edilmektedir. Bugün tüm dünyada engelli haklarına dikkat çekilmektedir ve
çok anlamlı günlerdir. Nüfusumuzun önemli bir kısmı, 10 milyonun üzerinde…
Aslında bedensel az engelden tutun çok engele, zihinsel engele kadar, hakikaten
toplum hayatına katılımı bizim için çok önemli olan birçok birey -bunlar bizim
akrabalarımızda da var tabii ki- 10 milyonun üzerinde engellimiz bulunmaktadır.
Bu hususta da özellikle birçok düzenleme yapılması gerekiyor. Engellilerimizin
neden sokaklarda olmadığını ya da toplum hayatında yeteri kadar olmadığını
değerlendirdiğimizde de aslında birçok engellimizin toplumda yine eğitimlerinin
yapılması gerektiğini aslında buradan anlıyoruz. Özellikle insanların engelli
bir insana karşı tutum ve davranışları noktasında mutlak ve mutlak
yönlendirilmeye ihtiyacı var. Bu anlamda da engelli vatandaşlarımızın önünde,
varsa engellerin mutlaka kaldırılması gerekmektedir. 
Engelli kardeşlerimizin en büyük sorunu aslında
işsizlik. Bu hususta bir öncelik tanınmalı, istihdamla ilgili yapılması gereken
çalışmalar engelli kardeşlerimize uygun hâle getirilmeli ve engelli
kardeşlerimizin topluma kazandırılması için de gerekli çalışmalar yapılmalı.
Meslek sahibi engellilerimize atamalarda mutlak ve mutlak öncelik verilmeli,
atamalar yeterli oranda yapılmalıdır. Engelli olmak sorun değildir aslında,
bunu hepimiz söylüyoruz; engel, aslında kendimizde. 
Genel
anlamda baktığımızda, toplumumuzda hem kadınlarımız hem annelerimiz hem
çocuklarımız hem engellilerimizle ilgili aslında çok manidar bir hafta önümüzde
ve ramazan ayını idrak ettiğimiz şu günlerde, her birimizin maneviyatla, belki
de daha fazla maneviyatla bütünleştiği şu günlerde hepimizin kalbini tekrar
yoklayıp bu alanda yapılabilecek çalışmalara özel olarak, hakikaten bir kafa
yormamız gerekiyor. 
Kurulmuş
olan bir komisyonumuz var, biliyorsunuz, bilişimle alakalı, bilişimin
zararlarıyla alakalı. Orada, bugün başkanlık seçimi yapıldı ama yapılacak olan
çalışmalarla ilgili ben özellikle şuna dikkat çekmek istiyorum: Çok güzel bir
komisyon kuruldu ve bilişim çağında, özellikle Amerika Birleşik Devletleri’nin
bugün dünyayı sanal dünyayla yönetmeye çalıştığı bir ortamda, bizim evimizden
içeri sokmadığımız insanlar o sanal medya üzerinden çocuğumuzun ruhuna kadar
sızıyor. İşte buna dikkat etmemiz gerekiyor. Biz kapımızdan bir tacizciyi alır
mıyız? Asla almayız ama o sanal ortamda o tacizci o çocuğun gönlüne kadar
girebiliyor. Biz kapımızdan bir çeteyi, bir uyuşturucu çetesini alır mıyız?
Asla almayız ama biz evimizin içerisinde, çocuğumuz odasındayken,
bilgisayardayken o uyuşturucu çetesi maalesef o çocuğu ele geçirebiliyor. 
Yine,
oyunlar vardı, bunlara da dikkat çekmiştik. Bunlarla ilgili de üzerimize düşen
çalışmaları eminim ki önümüzdeki dönemde huzur ve refah içerisinde, özellikle
vatanımızın ve milletimizin geleceği için, vatanımızı ve milletimizi emanet
edeceğimiz toplumun yarısından fazlasının genç olduğu, dörtte 1’inin çocuk
olduğu bir ülkede yaşadığımızı varsayarak özellikle bu alanda yeteri kadar
hassasiyet gösterip hep birlikte yapalım.
Ben
hepinizi Milliyetçi Hareket Partisi Grubum ve şahsım adına tekrar saygıyla
selamlıyorum. 
Teşekkür
ediyorum. (MHP ve AK PARTİ sıralarından alkışlar)
BAŞKAN
– Şahsı adına Sayın Serkan Topal.
Buyurun
lütfen.
SERKAN
TOPAL (Hatay) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Bu
yüce Mecliste kalın puntolarla bir ilke var “Egemenlik kayıtsız, şartsız
milletindir.” ilkesi. Şimdi, ben burada özellikle, bu ilkeyi sürekli
dillendiren, millî iradeden bahseden Milliyetçi Hareket Partisi ve AK PARTİ
milletvekili arkadaşlarımın vicdanlarına sesleniyorum. 31 Mart seçimleri… Neydi
sorun? Arkadaşlar, sorun neydi? 300 bin geçersiz oy. Birlikte saydık
arkadaşlar, orada biz birlikteydik, milletvekili arkadaşlarınız vardı orada ve
baktık, sonuç değişmedi.
SALİH
CORA (Trabzon) – Fark kapandı. 
SERKAN
TOPAL (Devamla) – Arkadaşlar, vicdanlarınıza sesleniyorum. 
ZÜLFÜ
DEMİRBAĞ (Elâzığ) – Oyların yüzde 10’u sayıldı. 
SERKAN
TOPAL (Devamla) – Gelin, bu kürsüden az sonra cevap verirsiniz değerli
arkadaşım.
Sonuç
değişmedi arkadaşlar.
SALİH
CORA (Trabzon) – Tamamı sayılsaydı değişirdi. 
ZÜLFÜ
DEMİRBAĞ (Elâzığ) – Tamamı sayılsaydı 100 bin fark olurdu. 
BAŞKAN
– Sayın Demirbağ, Sayın Cora, lütfen…
SERKAN
TOPAL (Devamla) – Sonra “22 ilçede 57 sandık sondaj yöntemiyle açılsın.”
dediniz, o da oldu, sonuç yine değişmedi. Sonra dediniz ki “ölü seçmenler” yine
değişmedi, “kısıtlı seçmenler” yine değişmedi, Büyükçekmece… Yahu, zaten o
senaryoyu yazan maalesef, maalesef YSK! Başka yok arkadaşlar. Ben
vicdanlarınıza sesleniyorum. 
Bakın,
oradan laf atmayın, gelip bu kürsüden cevap verebilirsiniz, az sonra çıkıp
verebilirsiniz. Size herhâlde sataşmadan dolayı orada görev verilmiş değerli
milletvekili arkadaşım. 
Maltepe
olayı… KHK, KHK’lilerden bahsediyorum. Ne oldu? Ya, arkadaşlar, siz bir insanın
seçme hakkını nasıl elinden alabilirsiniz? 
En
son sandık görevlileri… Arkadaşınız zaten kanunu çok iyi biliyor. Değerli grup
başkan vekili az önce bahsetti. 5237 sayılı Kanun’un 6’ncı maddesinin (1)’inci
fıkrasının (c) bendinde zaten kamu görevlisinin nasıl tanımlandığını hepimiz
çok iyi biliyoruz. Kaldı ki en son YSK buna karar veriyor. Sizler de adınız
gibi biliyorsunuz. 
Sayın
Grup Başkan Vekili, çıkıp az sonra burada -elinizi vicdanınıza koyun- bütün
bildiğiniz kanun maddelerine göre -gerçekten elinizi vicdanınıza koyun- “Evet,
bu böyledir.” diyebilir misiniz?
BAŞKAN
– Sayın Topal, lütfen Genel Kurula hitaben konuşun.
SERKAN
TOPAL (Devamla) – Yok, ben soru soruyorum Sayın Başkanım, ben soru soruyorum,
vicdanlarına soruyorum ben.
BAŞKAN
– Genel Kurula hitaben, lütfen…
SERKAN
TOPAL (Devamla) – Değerli arkadaşlar, bakın, gerçekten millî iradeyi hâkim
kılmak mı istiyorsunuz; hakkı, hukuku, adaleti gerçekten teslim etmek mi
istiyorsunuz; o zaman haksızlığın karşısında siz de sesinizi çıkaracaksınız. 
SALİH
CORA (Trabzon) – Sandık…
SERKAN
TOPAL (Devamla) – Sandık… Biz sandıktan korkmuyoruz zaten. Biz sandıkta da
-iddia ediyorum- yine de en az 100 bin, 200 bin oy farkla alacağız. Bunu da
bilmenizi istiyoruz. Göreceğiz, Sayın Ekrem İmamoğlu yine kazanacak. Sorun, o
değil; sorun, adaleti öldürmenizde; sorun, devleti öldürmenizde. Az önce
birileri bahsetti zaten Fatih Sultan Mehmet’in o cümlesinden.
Değerli
arkadaşlar, bakın, üç hukuksuzluktan bahsetmek istiyorum. Birincisi: Sayın
Genel Başkanımıza, biri çıkıyor, yumruk atıyor. Ya, bu nasıl bir vicdan, bu
nasıl bir vicdan? Yumruk atan dışarıda, “Çocuklar ölmesin.” diyen içeride. “Bu
evi yakın.” diyen dışarıda ama maalesef, devlet eliyle, bakan eliyle, Başbakan
eliyle kurulan bankaya para yatıran vatandaş içeride. Bu nasıl bir hukuk
sistemi arkadaşlar, bu nasıl bir vicdan? Gece eve gittiğimizde biz bunu
düşünmüyor muyuz?
EROL
KAVUNCU (Çorum) – FETÖ’nün avukatlığını yapıyorsunuz ya!
SERKAN
TOPAL (Devamla) – Arkadaşlar, ikinci hukuksuzluk, Eren Erdem; 25’inci, 26’ncı
Dönem milletvekili arkadaşımız, Parti Meclisi üyemiz Eren Erdem. Gizli tanık
çıkıyor “İftira attım.” diyor arkadaşlar, gizli tanık “İftira attım.” diyor.
Ondan sonra, bakıyoruz, mahkeme serbest bırakıyor, üst mahkeme tutuklanmasına
karar veriyor. Bu nasıl trajikomik bir hukuk sistemi arkadaşlar, bu nasıl bir
vicdansızlık? Gün gelecek, o hukuk, o adalet size de lazım olacak. Değerli
arkadaşım, laf atan, gelin burada konuşun.
Üçüncü
hukuksuzluk -arkadaşlar, gerçekten çok üzülüyorum, bir eğitimci olarak utanç
duyuyorum- Ayşe öğretmen, Ayşe Çelik, canlı yayınlanan bir programa katıldı ve
programda “Çocuklar ölmesin.” dedi -o ses tonunu hepimiz çok iyi biliyoruz-
orada olan bütün insanlar alkışladı. Ne dedi? “Çocuklar ölmesin.” dedi.
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım lütfen.
SERKAN
TOPAL (Devamla) – Teşekkür ediyorum Sayın Başkanım.
SALİH
CORA (Trabzon) – Necmettin Öğretmeni kim katletti Sayın Topal?
BAŞKAN
– Sayın Cora, lütfen…
SERKAN
TOPAL (Devamla) – Ertesi gün onun hakkında soruşturma açılıyor ve terörizmle
bağdaştırılıyor. O zaman, değerli arkadaşlar, orada alkış tutan bütün
seyircileri içeri alacak mısınız? Böyle bir hukuk sistemi var mı? 
Bakın,
orada, geçen ziyaret ettiğimde şunu söylüyor: “Çocuklar ölmesin demeye devam
edeceğim! Nazım Hikmet’in dediği gibi: “Eğer hak haksızlıktan yüce, sevgi
nefretten üstün, aydınlık karanlıktan güçlüyse / Çaresi yok usta / Biz
kazanacağız.” Biz kazanacağız, “Çocuklar ölmesin.” diyenler kazanacak.” Biz de
buradan sesleniyoruz, söylüyoruz: “Çocuklar ölmesin.” diyoruz arkadaşlar. 
Bakın,
adalet güneşe benzer, güneşe sırtını dayayanlar sadece gölgelerinin görür,
gölgelerin uzadığını görenler de yanılır. 
SALİH
CORA (Trabzon) Necmettin Öğretmeni kim öldürdü, Necmettin Öğretmeni kim öldürdü
Serkan Bey?
SERKAN
TOPAL (Devamla) – Ben size şunu söylüyorum, laf atan arkadaşlara sesleniyorum,
hepinize sesleniyorum: Bakın, yüzünüzü güneşe dönün, kandırıldığınızı
göreceksiniz, gerçekliği göreceksiniz, gerçekliği göreceksiniz arkadaşlar. 
(Mikrofon
otomatik cihaz tarafından kapatıldı) 
SERKAN
TOPAL (Devamla) – Hukuk sistemi diye bir şey yok, adalet yok.
BAŞKAN
– Evet, Sayın Topal, teşekkür ediyorum…
SERKAN
TOPAL (Devamla) – Gelin birlikte adaleti tesis edelim, gelin bütün dünyada
güçlü Türkiye’yi birlikte kuralım. 
Hepinize
teşekkür ediyorum, Sayın Başkanım, size de teşekkür ediyorum. (CHP sıralarından
alkışlar) 
BAŞKAN
– Sayın Topal, teşekkür ediyorum.
Evet,
değerli arkadaşlar, 2’nci maddeyi oylarınıza sunuyorum: Kabul edenler…
Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Cumhurbaşkanı
yürütür.
BAŞKAN
– Evet, madde üzerinde gruplar adına ilk söz, Halkların Demokratik Partisi
Grubu adına Sayın Meral Danış Beşta’ın.
Buyurun.
(HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
evet, 12 Mayıs Anneler Günü, ilk başta onu kutlamak istiyorum. Bir anne olarak
tüm annelerin –ayrımsız- Anneler Günü’nü kutlamak istiyorum ve anneler arasında
ayrım yapan zihniyeti de burada kınıyorum, en basit deyimiyle kınıyorum. 
Belki
görmüşsünüzdür, Gebze’de anneler, evlatları açlık grevinde diye, yaşamlarını
yitirmesin diye ses vermek istediler ama onur kırıcı, insanlık dışı bir
uygulamayla orada sürüklendiler. Ne oldu? Göstermelik bir şekilde, Kocaeli
Valiliği soruşturma başlatıldığını söyledi. Araştırdık, soruşturma neymiş
biliyor musunuz? Kocaeli’nin merkezinden başka bir ilçeye görev vermişler,
haklarında başka bir işlem yok. O polisler hâlâ görevdeler. Annelere onur
kırıcı, insanlık dışı davranışta bulunanlar, annelere bunu yapanlar görevdeler.

Evet,
o görüntüler Filistin’de olabilirdi, her yerde olduğu gibi karşı çıkardık,
Filistin’de olsa iktidar grubu başta olmak üzere hepimiz kıyameti koparırdık,
yer yerinden oynardı ama mesele Kürt anneleri olunca, mesele HDP’ye yakın olan
insanlar olunca ayrımcılık diz boyu, vicdanlar ölü ve ses vermiyorlar. Aslında
fotoğraf vardı, getirmedim çünkü gösteremeyeceğim kadar korkunç bir fotoğraf.
Onun resmi çizilmiş, lütfen hepiniz o resme bakın ve utanacağınıza söz
veriyorum ama neden utanacaksınız biliyor musunuz? İnsanlığınızdan, annenizden.
Onlar annelerini bile sevmiyorlar.
Evet
değerli arkadaşlar, İstanbul seçimine ilişkin önergeler konuşuldu. Şu anda
uluslararası sözleşme konuşuyoruz ama gündem tabii ki iki aydır yaşananlar,
bunun başında seçim var. Size birkaç fotoğraf göstereceğim vekili olduğum
ilden. Çünkü sahte seçmenlerin olduğunu söyledim onlarca yerde, burada
reddedildi ama sahte seçmenleri ispatladık biliyor musunuz. Bu fotoğrafları ben
çektim, seçim günü Siirt’te dolaştım. Üstünde ne yazıyor biliyor musunuz?
Kırıkkale ve Kırşehir grubu. Başka bir fotoğraf göstereyim: Şu, Şırnak’tan.
Askerî araçlarla seçim günü gelip oy kullandılar ve “Şırnak’ı kazandık.”
diyorlar; kazanmadınız. Bunlar otobüsler, sadece birer fotoğraf; en az 100
otobüsü ben tespit ettim, Siirt’e giriş yapan ve camilerde kalan seçmenler…
Köylere gittim biliyor musunuz -köyler bende- dışarıdan, batıdan, bütün
illerden taşınan seçmenler gelip oy kullandılar. Bir de AKP grup başkan vekili
diyor ki: “Seçimlere gölge düşürmeyin.” Ya, seçim mi var, ortada bir seçim mi
var gerçekten? Bunlar benim saat yediye beş kala Siirt’te sandık başında
çektiğim fotoğraflar. Yüzlerce insan sıradaydı ve tanıyorum kendi ilimi, küçük
bir il, hiçbiri Siirtli değildi. “Hoş geldiniz, ya nerelerden geldiniz?
Günaydın.” dedim hani biraz ironiyle, hepsi arkasını döndü. 
ERKAN
AKÇAY (Manisa) – Sen Adana’dan gitmedin mi Siirt’e? Sen Siirt nüfusuna mı
kayıtlısın?
MERAL
DANIŞ BEŞTAŞ (Devamla) - Ve seçmen listelerinde Siirt nüfusuna kayıtlı tek bir
kişi yoktu. İşte siz Şırnak’ı, “Kazandık.” dediğiniz diğer illeri böyle
sahtecilikle kazandınız. Şimdi “Efendim, İstanbul seçimlerine gölge düşürmeyelim,
halk iradesine sahip çıkmak zorundayız.” diyorsunuz. Ya, buna kargalar güler,
gerçekten buna inanmamızı beklemeyin.
ERKAN
AKÇAY (Manisa) – Senin ne işin vardı Siirt’te? 
SALİH
CORA (Trabzon) – Sandık başında resim çekilmez. 
MERAL
DANIŞ BEŞTAŞ (Devamla) - Diğer mesele, bizim 6 belediyemize el konuldu, AKP el
koydu, 2’nciye mazbata verdi; Bağlar, Tuşba, Edremit, Çaldıran, Dağpınar ve
Digor. 
Size
298 sayılı Kanun’un iki maddesini sadece hatırlatıyorum. Adaylık kesinleştikten
sonra hangi hâllerde değişir, ne olur? Yani bu, yeni birine verilme değil,
iptali anlamında. “Adayın Türk olmaması, yaşının küçük olması, okuryazar
olmaması, seçilme yeterliliğini ortadan kaldıran bir mahkûmiyet kararı olması
hâlinde buna itiraz edilebilir.” Bu, kanun maddesi; ben söylemiyorum. 
Diğeri
16’ncı madde: “Adaylık kesinleştikten sonra, 20 gün önce ilan eder…” Onu
geçiyorum. “Adayların ilanından sonra, adaylıktan istifa, seçim sonuna kadar
nazarı itibara alınmaz. Ancak, bu gibiler seçilmiş bulunurlarsa, istifaları
hüküm ifade eder ve –sonrakini söylüyor- ikinciye verilir.” 
Bizim
adaylarımız istifa etmedi, bizim adaylarımız kazandı, yüzde 70’le kazandı,
yüzde 60’la kazandı ve YSK kesinleştirdi adaylıklarını, biz değil. Bize,
partimize yazı yazılabilirdi “Sizin adaylık koşullarınız yoktur, çekin
adayınızı.” denilebilirdi, biz onların yerine yeni adaylar gösterirdik. Tabii,
bu, engel olduğu anlamına gelmesin, kabul edilmesin. 
Şimdi,
ben bir çağrı yapmak istiyorum. Dün MHP grup başkan vekili değer verdiğimiz bir
şey söyledi, dedi ki: “Biz, 2’nciye mazbata verilmesini doğru bulmuyoruz.” Yani
biz, parti ayrımı yapmadan, kim hukuktan yana bir şey söylerse altını
imzalarız. Biz, ilke olarak söylüyoruz. Biz de şu çağrıyı yapıyoruz: Yol
yakınken ve telafisi mümkünken yüz binlerce insanın iradesinin gasbına son
verelim. Yüzde 20’yle, yüzde 30’la seçilmeyen belediye başkanlarının başları
önlerine eğik olmasın; başkan gibi davranamazlar. Bağlar Belediye Başkanı yüzde
20 oyla Bağlar’a başkanlık yapamaz çünkü halk onu tanımaz, halk ona oy vermedi.
Bu bir gasptır ve bunun yolu Seçim Kanunu’nda açıktır. Mevcut 2’nciler istifa
etsinler. Hani İstanbul’da diyorsunuz ya “Halka gidelim.” Gelin, tekrar halka
gidelim. 6 belediye basit değil arkadaşlar, rakam çok ciddidir. Bağlar onlarca
ilden daha büyüktür, 1 milyon 700 bini aşkın nüfusu olan Diyarbakır’ın en büyük
ilçesidir ve şu anda yüzde 20’yle o koltukta oturuyor, belediye meclisinin
yüzde 90’ı bizde, o belediyeye ya da halka hizmet edemez. Gelin, bu
hukuksuzluğu birlikte giderelim. Gelin, doğru yolu bulalım. Eğer “Gölge
düşmedi.” diyorsanız, işte en büyük gölge. En büyük gölgelerden birini, bu
resimlere rağmen, bütün gaspa rağmen gelin ortadan kaldıralım.
Değerli
arkadaşlar, diğer bir mesele şu: Dünden beri bazı il ve ilçelerimizde
belediyelerimiz abluka altına alındı. Garip değil mi? Türkiye’nin herhangi bir
ilinde değil, İzmir’de, Yozgat’ta, Kırıkkale’de, Tekirdağ’da, Ankara’da değil;
Cizre’de, Silopi’de, İdil’de, Mardin’de ve Diyarbakır’da “Sizi zorla
koruyacağız.” diyorlar. Böyle bir şey duydunuz mu? Zorla koruma veriyorlar.
Koruma dediğiniz şu: Belediyenin etrafı zırhlı araçlarla donatılmış ve halkın
belediyeye girişi engelleniyor. Yani lütfen, merak ediyorsanız resimlere bakın.
Belediye başkanımız, eş başkanlarımızdan biri “Kanuna aykırı davranıyorsunuz.”
diyor, orada Emniyet yetkilisi “Evet, kanuna aykırı davranıyorum.” diyor. Böyle
bir hak görüyor kendinde. Ee, balık baştan kokar. Yani İstanbul seçimlerini
iptal ettirdikten sonra, 2’nciye mazbata verdikten sonra, orada da hukuk hak
getire, hiç kimse bunu dinlemiyor. 
Şimdi,
bu konuda ilgili mevzuat elimde ama zamanım yok açamıyorum. Mevzuata göre,
vali, seçilmiş belediye başkanına sormadan, ortaklaşmadan, birlikte karar
vermeden asla böyle bir yönteme başvuramaz. Hem de sadece bizim belediyelerden
bir kısmına bu uygulamayı yapmaları kabul edilemez. Kayyum dönemlerinde
belediyeler yoktu; güzel banyolara, fındık fıstıkları ve kadayıfları yemek için
karakollara dönüşmüştü. Belediye başkanlarımız ve meclisimiz ilk elden o
karakolları kaldırdı ve halkın belediyeye girişini sağladı. Şimdi bununla
engellemeye çalışıyorlar, bunu durdurun. Orası halkın evidir, orası belediye
başkanlarının, meclis üyelerinin ve herkesin özgürce girip çıkabileceği bir
yerdir. Gerçekten yol yakınken… Belediyelerin karakollara dönüşmesine izin
vermeyeceğimizi ve o belediyelerin halkın büyük bedellerle elde ettiği kendi
evleri olduğunu bir an olsun aklınızdan çıkarmayın. 
Son
olarak şunu da söylemek istiyorum; evet, seçimlere ilişkin çok şey söylendi ama
şunu söyleyeyim: Bu seçimler asla bir seçim değildi. Bu seçimler iktidar
partisinin “Ben, o sandıktan çıkmak için her şeyi yaparım.” dediği bir seçimdi.

(Mikrofon
otomatik cihaz tarafından kapatıldı)
ZÜLFÜ
DEMİRBAĞ (Elâzığ) – Tam tersine!
BAŞKAN
– Sayın Beştaş, tamamlayın lütfen. 
MERAL
DANIŞ BEŞTAŞ (Devamla) – Üç ay öncesinden başladı, seçmen kütüklerinden
başlayarak bugüne kadar geldik. YSK zaten iktidar partisinin bir kurulu olarak
çalışıyor, birlikte çalışıyorlar. 
SALİH
CORA (Trabzon) – Diyarbakır’da nasıl kazandı HDP?
MERAL
DANIŞ BEŞTAŞ (Devamla) – Bunun yasayla, hukukla bir alakası yok. Burada bir
değer görmüyoruz. İktidarın bir değeri yok ya, bir davası yok. İnsanın bir
davası olur. Bu inanç olur, bu din olur, bu bir solculuk olur, sağcılık olur,
bir değer olur. Bir davanız yok. Her şeyi yapabiliyorsunuz. Haramdır bu, haram!
İstanbul Belediyesi seçimlerinin iptal kararı da, Bağlar Belediyesi
seçimlerinin iptal kararı da haram yemektir. Haram yemek günahtır. En
basitinden günahtır demek istiyorum ve bu konuda Hayyam’ın, biliyorsunuz, çok
güzel şiirleri var, oradan bir dörtlük okumak istiyorum: 
“Kim
demiş haram nedir bilmez Hayyam, 
Ben
helali, haramı karıştırmam, 
Sensiz
içtiğim su bile haram. 
Adil
davranmadıktan sonra, 
Hacı,
hoca olmuşsun kaç para? 
Hırka,
tesbih, post, seccade güzel ama; 
Tanrı
kanar mı bunlara?” 
Kanmaz
değerli arkadaşlar, kanmaz! (HDP sıralarından alkışlar)
SALİH
CORA (Trabzon) – Diyarbakır’da nasıl kazandınız o zaman? 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Kayıtlara geçmesi için efendim sadece bir hususu ifade etmek
istiyorum. 
BAŞKAN
– Peki.
Buyurun.
CAHİT
ÖZKAN (Denizli) – Tekrar, seçimlerin milletin önünde, demokratik hukuk
düzeninde ve Yüksek Seçim Kurulunun denetiminde yapıldığını ifade etmek
istiyorum. Belediyeleri birileri kazanırsa eyvallah; ancak, üzerinde
usulsüzlüklerin olduğu iddiasıyla Yüksek Seçim Kurulu denetim yapar, bir karar
verirse, buna hayır. 
GÜLÜSTAN
KILIÇ KOÇYİĞİT (Muş) – Bağlar’ı kazanmadınız ki siz! Siz kazanmadınız ki 6
yerde. Kazanmışsınız gibi konuşmayın. Gasbettiniz. 
MERAL
DANIŞ BEŞTAŞ (Siirt) – Kazanmadınız!
CAHİT
ÖZKAN (Denizli) – Bakınız, Halkların Demokratik Partisi 3 büyük şehirde, 5 ilde
ve 30 ilçede, 11 beldede belediye başkanlığını kazanmış. 
MERAL
DANIŞ BEŞTAŞ (Siirt) – Şunlara bakın ya! Siz mi kazandınız?
CAHİT
ÖZKAN (Denizli) – Şimdi buna baktığımız zaman, demek ki Yüksek Seçim Kurulu… 
GÜLÜSTAN
KILIÇ KOÇYİĞİT (Muş) – Tuşba’yı gasbettiniz! Bağlar’ı gasbettiniz!
CAHİT
ÖZKAN (Denizli) – O fotoğraflardan biz size akşama bir dünya getirelim, nereden
istiyorsanız. O fotoğraflar neyi ispat eder?
MERAL
DANIŞ BEŞTAŞ (Siirt) – Ben çektim.
CAHİT
ÖZKAN (Denizli) - Mahkemede verilmiş kararı yok sayıyorsunuz; bizim, çekilmiş,
herhangi bir yerdeki, herhangi bir saatteki fotoğrafa inanarak kanaat sahibi
olmamızı istiyorsunuz. Biz bunları kabul etmiyoruz.
MERAL
DANIŞ BEŞTAŞ (Siirt) - Size karar getirelim, karar, YSK’nin kararı. YSK 760
kişinin bir evde oluşuna “Evet.” dedi, siz burada ikrar ettiniz.
CAHİT
ÖZKAN (Denizli) - Ne kadar itiraz etseniz de, ne kadar Türkiye’yi çukur terörü
üzerinden yapılan kaos girişimlerine sokmaya çalışsanız da buna müsaade
edilmeyecek, demokratik hukuk devleti emin ve kararlı adımlarla yoluna devam
edecek. (AK PARTİ sıralarından alkışlar)
BAŞKAN
– Teşekkür ettim.
GÜLÜSTAN
KILIÇ KOÇYİĞİT (Muş) - Hangi demokrasi “Bağlar’ı almamız gerek.” diyor, hangi
demokrasi ya? Bağlar’ı gasbettiniz, demokrasi mi bu? Tuşba’yı gasbettiniz.
Tuşba’yı nasıl aldınız? Tuşba’yı nasıl aldınız? Gasbettiniz ya! Ne zamandan
beri gasbetmek demokrasi oldu? Ayıp ya!
BAŞKAN
- Sayın Akçay, buyurun. 
IV.- AÇIKLAMALAR (Devam)
40.- Manisa Milletvekili Erkan Akçay’ın, Siirt Milletvekili Meral Danış
Beştaş’ın 19 sıra sayılı Kanun Teklifi’nin 3’üncü maddesi üzerinde HDP Grubu
adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Türkiye
Cumhuriyeti’nin askeri, polisi nerede görev yapıyorsa ve ikametgâhı da
neresiyse, nereye kayıtlıysa görev yaptığı yer itibarıyla, oyu da orada
kullanır; bu, Edirne’den Kars’a kadar da değişmez.
Şimdi,
Sayın Beştaş’ın dünkü konuşmama atfen ifade ettiği hususu tekrar edecek
olursak, Kozan’da bizim adayımızın kazandığı seçimi, bu yeterlilik şartlarını
taşımadığı gerekçesiyle, bizim itirazlarımızı da reddetmek suretiyle, sonraki
gelen, 2’nci adaya verdi. Demek ki YSK Milliyetçi Hareket Partisinin de, AK
PARTİ’nin de, CHP’nin de, İYİ PARTİ’nin de, HDP’nin de taleplerini
reddedebiliyor, kabul edebiliyor. 
İSMET
YILMAZ (Sivas) – Bugün seçim olsa aynı adam yeniden kazanacak.
ERKAN
AKÇAY (Manisa) - Ayrıca, işte “AKP-MHP-YSK seçim iş birliği” ifadeleri
kullanılıyor, hatta “suç örgütü” gibi ifadeler de kullanıldı. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – Sayın Başkan, tamamlayabilir miyim? 
BAŞKAN
– Buyurun.
ERKAN
AKÇAY (Manisa) – Yani, bu, akıllara zarar bir ifadedir. Bütün partiler bütün
seçim sonuçları itibarıyla değişik yerlerde kendilerince uygun gördükleri
itirazları gerçekleştirmişlerdir. Olumlu sonuçlananlar vardır, olumsuz
sonuçlananlar vardır. Mesela Kars ve Iğdır’da Milliyetçi Hareket Partisinin
itirazları oldu. Kars ve Iğdır’da HDP adayları mazbatalarını aldılar, şimdi
belediye başkanlığı yapıyorlar; Milliyetçi Hareket Partisinin itirazlarını YSK
reddetti. Aynı mantıkla şöyle mi demem lazım benim: Yani HDP-YSK iş birliği mi
demem lazım? 
MENSUR
IŞIK (Muş) – Saydınız Başkan, saydınız. Saydırdınız onları, saydırdınız. Yanlış
bilgi vermeyin Başkan. Saydırdınız onları Başkan, yanlış bilgi vermeyin.
ERKAN
AKÇAY (Manisa) – Lütfen müdahale etmeyin arkadaşlar.
MENSUR
IŞIK (Muş) – Niye? 
METİN
NURULLAH SAZAK (Eskişehir) – Dinle, dinle.
HALİL
ÖZTÜRK (Kırıkkale) - Dinleyin, orada cevap verirsiniz.
BAŞKAN
– Sayın Akçay, siz devam edin lütfen, buyurun.
ERKAN
AKÇAY (Manisa) – Yani belli bir mantık çerçevesinde bu değerlendirmeleri,
tartışmaları yapmamız gerekir. 
Şunu
söylemek istiyorum: Dünden beri yapılan tartışmalar itibarıyla söylüyorum yani
sadece Sayın Beştaş’ın konuşmasına atfen ifade etmiyorum, genel olarak ifade
ediyorum. Bu seçim tartışmalarını ve YSK kararlarını mugalatadan kurtarmak
lazım. Mugalata, kafa karıştırmak için laf kalabalığı yapmaktır. Artık bundan
kurtaralım ve 23 Haziran itibarıyla İstanbul’daki seçimlerin yenilenmesine
odaklansın, çalışmalarını yapsın herkes. Şaibesiz, şüphesiz, tereddütsüz,
herkesin rıza gösterebileceği, gölgeden arınmış bir seçimi gerçekleştireceğiz.
Hedefimiz bu olmalı, buna odaklanalım. Kurumları yıpratmakla demokrasiye de
hukuka da zarar veriyorsunuz. 
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım.
ERKAN
AKÇAY (Manisa) – Kurumları yıpratmak hukuka ve demokrasiye zarar verir ve
halkın da yanlış kanaatler edinmesine neden olur. Hiçbir milletvekilinin de
buna hakkı yoktur.
Teşekkür
ederim. 
BAŞKAN
– Teşekkür ederim.
Sayın
Ağıralioğlu…
41.- İstanbul Milletvekili Yavuz Ağıralioğlu’nun, devletin kurumlarının
saygınlığının devletin saygınlığı olduğuna ilişkin açıklaması
YAVUZ
AĞIRALİOĞLU (İstanbul) – Sayın Başkan, konuyla alakalı birkaç şeyi ilave etmem
lazım. 
Biz,
seçim sathında, seçimin finaline doğru artan zehirli bir siyasal dilin mağduru
olmuş bir partiyiz. İçişleri Bakanları, Adalet Bakanları, Ulaştırma Bakanları
eskiden, sürecin nezaretine, hassasiyetine uyarak bağımsız bakanlardan teşekkül
ederdi. Süreç içerisinde ittifakların birbirlerini karalama yarışında Hükûmet
kimyasal kullandı, dün bunu da söyledim, “İYİ PARTİ listelerinde 29 PKK’lı.”
falan gibi bir haber. İçişleri Bakanı avazı çıktığı kadar bağırdı. Bu, yandaş
medyada haberleştirildi benim ve hanımefendinin, Meral Hanım’ın ismi ve
resmiyle, arkada Kandil’deki PKK’lı alçakların resimleri, “Devleti, milleti,
bayrağı Kandil’e peşkeş çekeceklerini pişkince inkâr ettiler.” başlıklarını
bizim isimlerimizle birleştirerek haber yaptılar. O zaman da söyledim, şimdi de
tekrarlıyorum: Devlet, bürokrasisiyle varlığını ihsas ettirir, gösterir; yani
devletin gürleyen, görünen ihtişamını bürokrasi oluşturur. Devletin
kurumlarının saygınlığını sağlayan şey, kurumların verdiği kararların,
vesikaların, belgelerin, izinlerin muteber olmasıdır. 
Birkaç
sefer üstüne basa basa söyledim, seçim sathında avazım çıktığı kadar söyledim
ama avazımız duyulmadı çünkü sesimizin duyulabilme imkânı pek yoktu. Yüksek
Seçim Kurulunun adaylarımızla ilgili vermiş olduğu “Aday olabilirler.” iznini,
muvafakatinin sonradan “Listelerinde PKK’lılar var.” propagandasına
dönüştürülüyor olmasını devlet ciddiyetiyle bir araya getiremedik.
Denilebilirdi ki “Biz iyi hâl kâğıdı verdik, adaylıklarında bir mahzur yoktur
iznini verdik.” Mutabıkız bu mevzuda ama yine şifahen, devlet terbiyemiz bize
bu tonlamada… 
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Tamamlayacağım Başkanım. 
BAŞKAN
– Buyurun. 
YAVUZ
AĞIRALİOĞLU (İstanbul) - …devlet terbiyemiz bize hassasiyet izhar edecek bir
tonlamada “Adaylarınızla ilgili, belli başlı şu şu şu isimlerle ilgili sakınca
var.” haberini ciddiye almamızı gerektirecek düzeydedir. Yani 29 adayımızın
PKK’lı olduğu propagandasına maalesef şöyle cevap vermek zorunda kaldım: Seçim
sathında izinli 29 kişiye, “Aday olmalarında mahzur yoktur.” iznini devletin
kurumlarından almış 29 kişiye video çektirip, tek tek “tweet” atıp onların
hepsini vicdanen müsterih olabilecekleri bir siyasal iklime taşımaya çalıştım.
Bunların içerisinde devletin, milletin hizmetini gören adamlar da vardı;
güvenlik bürokrasisi bilir bunu, İçişleri Bakanımızın da biliyor olması
lazımdı. İsmi “PKK’lı” diye deşifre edilen bu insanların içerisinde devlet
hizmetini görenler de vardı. 
Bunu
şunun için söylüyorum: Kurumların itibarını sarsmamak lazım. Verdiyse devlet
“Aday olmasında mahzur yoktur.” iznini, sonra “Biz size bu izni yanlışlıkla
verdik.” gibi bir hezeyanı…
(Mikrofon
otomatik cihaz tarafından kapatıldı)
BAŞKAN
– Sayın Ağıralioğlu, toparlayalım lütfen. 
YAVUZ
AĞIRALİOĞLU (İstanbul) - … “Biz size bu izni yanlışlıkla verdik.” kabilinden,
böyle anlaşılacak bir hezeyanı devlet iradesiyle buluşturmamak lazımdır,
ayıptır. Devletin kurumlarının saygınlığı devletin saygınlığıdır. İşi baştan
doğru yapmak lazım. “Aday olmanız mahzurludur.” dersiniz, başka adaylar
bulunabilir. Aday olmuş, “Adaylığında mahzur yoktur.” iradesini gösterdiğiniz
adamları sonra “PKK’lı” diye seçim malzemesi yapamazsınız. Bizim partimizden
aday olmuş bir sürü insanı, bizi bu ithamlarla seçim sathında karşı karşıya
bıraktınız. Dolayısıyla, devleti yönetirken devlete ait bir ciddiyet dili
vardır, bu ciddiyet dilini bu seçimde AK PARTİ Hükûmeti kaybetti. Biz bunun
mağduruyuz. 
Kayıtlara
geçsin diye söylüyorum, resmi yanımda getirmedim -arkadaşlarımızın bazılarına
göndermiştim onu Sayın Başkan- AK PARTİ’den gönderdiğim arkadaşlarımın
hiçbirisi o resmi, bunu meşru, makbul bulmadılar ama biz o ithamlar altında
seçime girdik ve çıktık.
Teşekkür
ederim.
BAŞKAN
– Teşekkür ediyorum.
VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19) (Devam)
BAŞKAN
– Değerli arkadaşlar, İYİ PARTİ Grubu adına Sayın Aydın Adnan Sezgin.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; aslında konumuz uluslararası anlaşmalar. Anlaşma kavramı,
akittir, taahhüttür, güven demektir, öngörülebilirlik demektir. Güven ve
istikrarı yansıttığınız ve yaydığınız ölçüde uluslararası planda saygın olursunuz,
taahhütlerinize uyduğunuz nispette itibarınız olur. Öngörülebilirliğiniz sizin
dengeli, ciddi ülke olma referansınızdır. Maalesef Türkiye'nin dış âlemde, bu
vasıfları, bu iktidarla aşınmaktadır. Cumhuriyeti Dönemi boyunca biriktirdiği
ve büyüklüğüne yakışır şekilde inşa ettiği saygınlık ve itibara gölge
düşmektedir. Bu sadece iktidarın dış ilişkilerimizdeki -dış politika ifadesini
kullanmıyorum çünkü yok- hatalarından, sakarlıklarından, hoyratlıklarından,
acemiliklerinden, diklenip dik duramama alışkanlığından gerçekleştiremeyeceği,
gerçekleştirmeyeceği iddiaları öne sürme yanlışlığından kaynaklanmıyor;
demokrasiden, hukuktan uzaklaşmamız, tek adam iktidarını perçinlemek için
tutarsız hamleler bizi itibarlı ülkeler âleminin dışına çıkarmıştır. Çıkıyoruz demiyorum,
çıkarmıştır diyorum. İstanbul yerel seçimleriyle ilgili olarak iktidarın açık
dayatmasıyla alınan karar -buna “karar” demeye aslında dilim varmıyor, aleni
millî irade gasbı- bu itibar kaybına maalesef daha güçlü bir ivme vermektedir.
Artık, Yüksek Seçim Kurulunun ne yüksekliği ne de mahkemeliği kalmıştır, aldığı
kararın hukukiliğine kimse inanmamaktadır; kararı savunmak, savrulmaktır.
Değerli
arkadaşlar, yaklaşık iki yüz yıllık süreç içinde millî iradeyi ve demokrasiyi
yaşayan, yaşatan, biriktiren, geliştiren büyük bir tecrübemiz oluşmuştur.
Demokrasi ve hukukun üstünlüğü, iktidar istese de istemese de ulusal
kültürümüzün ve siyasal birikimimizin bir parçası hâline gelmiştir. Türkiye
1949 yılında Avrupa’nın hukuk ve demokrasi normlarının belirleyicisi ve bekçisi
olan Avrupa Konseyinin kurucu üyesi olmuş, bu siyasi iradeyi şekillendirmiş ve
uygulamıştır. Biz bugün samimi ve sevdalı demokratlar olarak, Avrupa Konseyi
normlarını, iktidarın ihlal ettiği kıstasları güçlü şekilde vurgulamayı
sürdüreceğiz.
Dünkü
konuşmamda da dikkat çektiğim gibi, Çin diktatörü Xi Jinping 4 Mayıs günü
yaptığı konuşmada vatanseverliğin erdemlerinden söz ederken vatanseverliğin Çin
Komünist Partisi aşkından bağımsız olamayacağını ifade etmiştir. Bu, iktidara
mutlak itaatin şart koşulması demektir. Türkiye’de de iktidar, farklı düşüneni,
farklı hissedeni, kendisini eleştireni “hain” “taklitçi” “illet” “zillet” ilan
etmektedir. Bu suçlamalara rağmen, biz vatanseverliği ve demokratlığı bir arada
yaşamaya ve yaşatmaya devam edeceğiz. Millî siyaset tecrübemizin, ulusal
demokrasi ahlakımızın bir uzantısı, bir manzumesi olan Avrupa Konseyi
değerlerine ve kıstaslarına bağlılığımızı da Türkiye’nin egemenlik normlarına
sadakat içinde sürdüreceğiz. İktidarın hatalarıyla mücadele edeceğiz. 
Sayın
milletvekilleri, Avrupa Birliğine yanlışları için yüklenelim ama Kopenhag
Kriterlerinin çok ama çok gerisine düştüğümüzü de unutmayalım. Evet, Avrupa
Birliği Türkiye’ye karşı hata yapmıştır, kendi içinde de yanlışları çoktur;
bunları ifade edelim, birlikte söyleyelim ama kendi durumumuza da bakalım. Ne
oldu Ankara sürecine? Bunu dürüstçe soralım, iktidarı sorgulayalım.
Sayın
Millî Savunma Bakanı Plan ve Bütçe Komisyonu toplantıları sırasında sorduğum
bir suale cevaben, NATO’nun Türkiye’nin uluslararası kimliğinin bir parçası
olduğunu bildirmişti, Dışişleri Bakanı da Dışişleri Komisyonunda sorduğum suale
cevaben bu hususu teyit etmişti.
Türkiye’nin
NATO’ya ve NATO operasyonlarına katkısını biliyoruz. Peki, nasıl oluyor da
birkaç yıldan beri, kendi uluslararası kimliğinin bir parçasıyla bu denli
didişme içinde olabiliyor ülkemiz? Genel Sekreter Stoltenberg’in son ziyareti
sırasında dile getirilen kadife formülleri bir tarafa bırakalım. S400 öncesi de
vardı bu içten içe didişme, S400 olayıyla da sürüyor. Bu, acaba iktidarın kendi
içinde yaşıyor olabileceği kimlik sarsıntılarından mı kaynaklanıyor? Kurucusu
olduğumuz Avrupa Konseyinde denetim altındayız. Sayın Dışişleri Bakanı yakın
zamanda yeniden, bir defa daha, Avrupa Birliğinin bir cumhuriyet projesi olduğunu,
stratejik hedef olduğunu söylemişti. Yarın, Avrupa Günü vesilesiyle eminim, içi
boş, büyük laflar edilecektir ama gerçek odur ki iktidar, ülkemizin,
cumhuriyetimizin hedefleri, dokusu, taşıyıcı sütunları hakkında sürekli
kararsızlıklar ve git geller yaşamaktadır. Bunlar uluslararası ilişkilerimize
de yansımaktadır. Acaba bu kimlik buhranı, millî çıkarlardan bizi uzaklaştıran
İhvan, Müslüman Kardeşler politikası ile NATO üyeliğini, Avrupa kurumlarındaki
mevcudiyetimizi bağdaştırmaktaki güçlüklerden mi neşet ediyor? 
Geçtiğimiz
aralık ayında bu kürsüden yaptığım bir konuşmada S400’lerle ilgili sorunlara
değinmiş, bu sistemin satın alınıp atıl tutulma ihtimalinden söz etmiştim;
soruna bir an önce diplomatik, siyasi çözüm bulma gereğini belirtmiştim. S400
olayının Türkiye üzerindeki maliyeti her geçen gün artmaktadır. Bu proje,
kamuoyumuzda da başından itibaren iyi hesaplanmamış, gerektiği gibi
planlanmamış, her yönüyle öngörülememiş bir proje olarak algılanmaktadır.
Rusya, en iyi ilişkilere sahip olmamız gereken ve saygıyı hak eden bir ülkedir.
Evet, ikili ilişkilerimize azami özen gösterilmelidir ama Rusya dışında hiçbir
partnerimiz bize “S400 projesinde çok başarılı bir hamle yapıyorsunuz.”
dememektedir. Projenin gerçekleştirilmesinin nihai maliyetinin iktidarın afaki
tahmininin çok ötesine geçme ihtimali varittir. Böyle bir olası maliyetin
getiri götürü tablosunun hesabını sormak da hakkımız ve vazifemiz olacaktır. 
Dün,
ABD’nin Orta Doğu planıyla ilgili bazı bilgiler basına sızdı. Bu plan kardeş
Filistin halkının koşullarını daha da zorlaştıracak hususlar ima etmekte,
kabullenilmesi çok zor dayatmalar içermektedir. Umarım, basına sızan 10 nokta
nabız yoklamak için öne çıkarılmış yanlış bilgilerdir. Her hâlükârda
Filistinlileri zorlu günlerin beklediği bir gerçektir. Biz bu kürsüden de
defalarca söyledik, defalarca tekrarladık, son on yedi yıl boyunca
Filistinlilerin koşulları ve hukuku, Türkiye'de iktidarın bu meseleye dair ve
uluslararası ilişkiler alanındaki hatalarını artırdığı ölçüde gerilemiştir, kötüleşmiştir.
Özellikle 2010 tarihinden bugüne kadar geldiğimiz yere bakın, çok hazindir.
Ülkemiz de uluslararası ilişkilerinde daha da derin krizlerin arifesinde
gözükmektedir. Son dönemde Ege Denizi’nden Hürmüz Boğazı’na kadar tüm fay
hatları hareketlenmiş, dış politika gündemi ısınmıştır. Doğu Akdeniz’de çok
ciddi sorunlar bizi beklemektedir.
(Mikrofon
otomatik cihaz tarafından kapatıldı)
BAŞKAN
– Son cümlelerinizi alayım.
Buyurun.
AYDIN
ADNAN SEZGİN (Devamla) – Suriye ve iktidarın Suriye'yle ilgili hataları,
meselelerimizin ana merkezi konumundadır. İdlib çok büyük bir sorundur. Bugün
Türkiye'nin uluslararası ilişkilerinde karşı karşıya kaldığı devasa sorunlar
sadece rakip güçlerin stratejileriyle açıklanamaz, komplo teorileriyle izah
edilemez. İktidarın yanlış bakışı, yanlış yaklaşımı, yanlış uygulamaları
Türkiye'nin başına bu belaları sarmıştır; alametifarikası vizyonsuzluk ve günü
kurtarmaktır. Birileri Dışişleri Bakanlığının ve Bakanlığın yapısının, çok iyi
yetişmiş personelinin itilip kakılmasına, tahrip edilmesine imkân sağlamış, ona
öncülük etmiş ve bununla bir yerlere varmak istemiştir. Sonuç, bugünkü sorunlar
yumağı olmuştur. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Madde üzerinde şahıslar adına ilk söz Sayın Tufan Köse’ye aittir.
Buyurun.
(CHP sıralarından alkışlar) 
TUFAN
KÖSE (Çorum) – Teşekkür ediyorum.
Sayın
Başkan, değerli milletvekilleri; vallahi, 10 defa konuşma değiştirdim. Aslında
hiç karışmayayım diyordum ama yüreğime söz geçiremiyorum.
“Mugalata”
diye bir terim duydum, hukukçuyum ama ilk defa duyuyorum. Yahu, adamlar ne
diyor? “YSK seçime soktu, sonra kazanınca mazbatayı vermedi.” diyor. Mugalata
bunun neresinde, AKP’nin grup başkan vekili ile Sayın Erkan Akçay bir izah
ederse biz de anlayacağız.
ERKAN
AKÇAY (Manisa) – Lügate bak, sözlüğe bak, mugalatanın ne olduğunu öğrenirsin.
Cahilsen ne yapalım!
TUFAN
KÖSE (Devamla) – Baktım ben sözlüğe, Ekşi Sözlük’e de baktım, Ekşi Sözlük’e de
baktım. 
ERKAN
AKÇAY (Manisa) – Ekşi Sözlük’e bakma, Türk Dil Kurumunun sözlüğüne bak.
TUFAN
KÖSE (Devamla) – Yani yanıltıcı söz söyleyen, boş, içi safsata dolu söz
söyleyen vallahi sizsiniz, milleti kandırmayın lütfen, yapmayın. 
Burada
KHK’yle işine son verilip milletvekili seçilen arkadaşlarımız var, anayasa
profesörü var, neyi konuşuyorsunuz siz, neyi anlatıyorsunuz? Bu insanları niye
kandırmaya çalışıyorsunuz? Yapmayın lütfen arkadaşlar. 
Değerli
arkadaşlarım, şimdi…
ERKAN
AKÇAY (Manisa) – Gene mugalata yapıyorsun ha!
TUFAN
KÖSE (Devamla) – Hiç mugalata filan yapmıyorum.
Değerli
arkadaşlarım, iktidarın olağanüstü baskısına…
ERKAN
AKÇAY (Manisa) – Öğrendin mi mugalatanın ne olduğunu?
TUFAN
KÖSE (Devamla) – …olağanüstü adaletsiz koşullara rağmen yapılan 31 Mart
seçimini, hiç kimseyi dışlamayan, kendi yankı odalarının dışına da seslenen,
seslenebilen, vatandaşa giden, yüz yüze ilişkiler kuran, onlara dokunan,
onların gönüllerine dokunan, nefret değil sevgi yayan bir dil kullanan Millet
İttifakı’nın adayı Ekrem İmamoğlu kazanmıştır. Maalesef, bu defa kediler
trafoya girememiş, atı alan Üsküdar’ı geçememiştir. Maalesef, bu defa ıslak
imzalı tutanakların tamamı toplanmış ve Millet İttifakı’nın seçim bürolarında
değerlendirilmiştir. 
Şimdi,
kazanmış da ne olmuş? Arkadaşlar, kazandı da ne oldu? Demin Sayın Ağbaba çok
güzel bir şey söyledi, YSK eliyle gerçekten ülkemizin yüz elli yıllık, yüz kırk
beş yıllık seçim müktesebatına -yazık, yüz kırk beş yıllık seçim müktesebatı
bir günde oluşmuyor- ve yetmiş yıllık çok partili yaşamına ihanet edilmiştir.
Yani mesele İmamoğlu meselesi ya da Binali Yıldırım meselesi değil, yüz elli
yıllık seçim müktesebatına ihanet edilmiştir YSK eliyle. Yazık olan budur
değerli arkadaşlar, böyle, beka sorunu falan boş laftır, mugalatadır. Yani
İmamoğlu belediye başkanlığı yapınca beka sorunu oluyor da Binali Yıldırım
belediye başkanlığı yapınca beka sorunu olmuyor mu? Şimdi, buna ihanet edildiği
gibi Türkiye maalesef, göstermelik seçimler yapılan, aynı Suriye gibi, aynı
Libya gibi, aynı Irak gibi, Baasçı rejimler gibi, totaliter sistemlerin hâkim
olduğu ülkelerin ligine düşürülmüştür. Yani yazık ettiniz, gerçekten yazık
ettiniz. Hukuki boyutu çok, çok şeyler konuşuldu burada, her şeyler konuşuldu. 
HASAN
ÇİLEZ (Amasya) – 367’de aynısını…
TUFAN
KÖSE (Devamla) – “Bir şeyler var ama ne olduğunu bilemiyoruz, kesin bir şeyler
var.” Ali İhsan Bey diye bir Genel Başkan Yardımcısı söylüyor. “Mahkûm”
dediler, araştırdık; on yedi gün boyunca “kısıtlı” dediniz baktık “deli”
dediniz 40 bin seçmene, baktık; en son hiçbir şey bulamadınız, ne buldunuz
biliyor musunuz? FETÖ, FETÖ’cü… Zaten YSK’yi FETÖ’yle tehdit ediyordunuz, 40
seçim kurulu üyesine de FETÖ soruşturması açtınız falan filan “Sonu cezaevi.”
dediniz. Yahu resmen tehditle, hileyle seçimleri iptal ettirdiniz, ne
mugalatasından bahsediyorsun Sayın Akçay? Neyin mugalatası bu? Siz, Bank Asyaya
para yatıran, havale yapan adamları FETÖ’den attınız; Bank Asyayı açan,
17-25’ten sonra bile Bank Asyadan kredi alan iş adamlarını uçaklarda gezdiren
iktidarla yan yanasınız. Neyin mugalatasından bahsediyorsunuz? (CHP sıralarından
alkışlar) 
ERKAN
AKÇAY (Manisa) – O ayrı bir bahis yahu, seçimlerden bahsediyoruz seçimlerden.
TUFAN
KÖSE (Devamla) – Şimdi, benim bir önerim var, samimi önerim. Sayın
Cumhurbaşkanı YSK’nin o 7 üyesiyle toplansın -4’ünü de almasın yanlarına ki bir
tevatür falan olmasın- biz 23 Haziranda yapılacak seçimde kaç oy fark atarsak
bu seçimi alacağız, bunu söylesinler bize bilelim, ona göre çalışalım. Yani bin
oy mu, 10 bin oy mu, 20 bin oy mu?
İSMET
YILMAZ (Sivas) – 1 oy, 1 oy!
TUFAN
KÖSE (Devamla) – Çünkü 10 bin oyu, 16 bin oyu kabul etmiyorlar. Hâlbuki
akşamında “3 bin oyla biz seçimi kazandık.” diye açıklama yapan bir il başkanı
vardı, hatırlayın. Yok muydu “3 bin oyla” diye açıklama yapan? (CHP ve İYİ
PARTİ sıralarından alkışlar) 
Şimdi,
ben rica ediyorum özellikle Sayın Cumhurbaşkanı bu işe el atsın ve YSK’nin 7
üyesiyle toplansın, Millet İttifakı kaç oyla kazanacaksa onu açıklasınlar, biz
de ona göre yapalım. Samimiyetle soruyorum hepinize, bakın laf atanlara da
soruyorum, yüce milletime de soruyorum, onlara da soruyorum. Eğer Cumhur
İttifakı’nın adayı bu seçimi kazansaydı -ki “3 bin oyla kazandık.” dediler,
mugalata yaptılar o gün- YSK seçimi bu gerekçelerle iptal edebilir miydi? Gelin
buraya, bunun cevabını verin.
HASAN
ÇİLEZ (Amasya) – İtiraz eder miydiniz? İtiraz eder miydiniz?
TUFAN
KÖSE (Devamla) – YSK bunu, bu seçimi iptal edebilir miydi? Mümkün müdür böyle
bir şey? İnanabiliyor musunuz? 
HASAN
ÇİLEZ (Amasya) – İtiraz edecek miydiniz?
TUFAN
KÖSE (Devamla) – Seçim iptal edildi, sonrasında trajikomik açıklamalar,
trajikomik açıklamalar. 
HASAN
ÇİLEZ (Amasya) – Bu kadar da olmaz ki ya, farazalarla olmaz ki ama ya!
TUFAN
KÖSE (Devamla) - Türkiye’nin tamamında 3 milyon 394 bin oy almış bir partinin
genel başkanı, yalnızca İstanbul’da 4 milyon 170 bin oy almış bir partinin
genel başkanını “sözde genel başkan” falan diyerek güya küçümsüyor ve “Mazbata
almadan Anıtkabir’e gidersen karşılığı bu olur.” diyor. Yahu, yazık bu yüz kırk
beş yıla arkadaşlar.
(Mikrofon
otomatik cihaz tarafından kapatıldı)
BAŞKAN
– Son cümlelerinizi alayım Sayın Köse.
TUFAN
KÖSE (Devamla) – Kolay olmadı, bunu, yüz kırk beş yılı siz yapmadınız; burada,
Osmanlı paşalarının, padişahlarının, meşrutiyetin, cumhuriyetin, 1921
Anayasası’nın, 1924 Anayasası’nın, 1961 Anayasası’nın emeği var. 12 Eylülden ne
farkı var bu işin? 12 Eylülün verdiği zarardan çok daha ağır sonuçlar doğuracak
zarar verdiniz YSK’ye yaptığınız bu baskıyla. Yani yazık ettiniz Türkiye’ye,
yazık ettiniz.
BAŞKAN
– Teşekkür ediyorum.
TUFAN
KÖSE (Devamla) – Değerli arkadaşlarım, şimdi, bu ülke öyle sizin dediğiniz gibi
kolay kurulmadı, savaş meydanlarında kuruldu, öyle ufak tefek şeylerle de beka
sorunu falan yaşamaz. Bir beka sorunu varsa zannediyorum, Sayın Bahçeli’nin,
Sayın Cumhurbaşkanının falan bir koltuk beka sorunu var gibi görünüyor. Onu da
anlaşılan, artık, seçimlerle çözme şansınız da kalmamış. E, ne yapacaksınız?
“FETÖ” diyeceksiniz, “cezaevi” diyeceksiniz, tehdit edeceksiniz ve “Hiçbir şey
olmasa da kesinlikle bir şey oldu.” diyen adama “mugalata” demeyeceksiniz; seçime
sokulan, kandırılan, aldatılan, yüzde 70-80’le kazandığı seçimde de mazbatayı
yüzde 20’lik adama veren adama “mugalata” diyeceksiniz, kim inanır buna, kim
inanır?
Hepinizi
saygıyla selamlıyorum. (CHP sıralarından alkışlar)
ERKAN
AKÇAY (Manisa) – Sayın Başkan…
BAŞKAN
– Sayın Akçay…
İMRAN
KILIÇ (Kahramanmaraş) – Siz önce kürsüden milletin ramazan ayına saygı
gösterin. Burası Müslüman Türkiye’nin kürsüsü. 
TUMA
ÇELİK (Mardin) – Müslüman Türkiye değil, laik Türkiye burası, ben Müslüman
değilim.
TUFAN
KÖSE (Çorum) – Din sömürüsü yapma, din sömürüsü. Yetim hakkı yiyorsun, haram
yiyorsun ama orada su içiliyor diye bana bağırıyorsun, kul hakkı yiyorsun.
ZÜLFÜ
DEMİRBAĞ (Elâzığ) – Yahu, sen ne anlarsın ki kul hakkından.
BAŞKAN
– Arkadaşlar, müsaade eder misiniz.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
IV.- AÇIKLAMALAR (Devam)
42.- Manisa Milletvekili Erkan Akçay’ın, Çorum Milletvekili Tufan
Köse’nin 19 sıra sayılı Kanun Teklifi’nin 4’üncü maddesi üzerinde şahsı adına
yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, Sayın Tufan Köse 4 dönemdir Meclisimizde
milletvekili arkadaşımız, hukuk fakültesi mezunu ve avukat bildiğimiz
kadarıyla. Bazı kavramlara bakarken -benim kendisine tavsiyem- Ekşi Sözlük’e
falan bakmasın, bu konuda otorite sözlükler var, Türk Dil Kurumu sözlükleri de
onlardan biridir, onun dışında başka sözlükler de vardır.
Şimdi,
konuşması da baştan sona mugalataydı, onu da tekraren hatırlatayım yani kafa
karıştırmak için laf kalabalığından başka bir şey değil. Üzücü olan şu:
İktidarın veya Sayın Cumhurbaşkanının veya Milliyetçi Hareket Partisinin ve
Sayın Genel Başkanımızın tezlerine yönelik kavramlarda illa bir karşı çıkma
refleksi hissetmelerini de doğrusu çok anlamlı da bulmuyorum ve yanlış
buluyorum. 
Beka
dediğimiz hadise bir ülkenin varlığı, istiklali, istikbaliyle ilgili hadise.
Bugün yaşadığımız tehdit ve tehlikeleri görmezden gelmek gaflet ve dalalete
kadar götürür insanları. Bunları, lütfen, sırf biz dedik diye görmezden gelerek,
alay ederek, küçümseyerek veya birtakım mugalataya başvurarak yok farz
edemesiniz. Bugün vardır, Akdeniz Bölgesi’nde yaşanan hadiseler Türkiye’ye
yönelik tehdit ve tehlikelerdir. Buna ilişkin hep birlikte, bir ve beraber
olarak gerekli tepkiyi gösterebilmeliyiz. 
BAŞKAN
– Teşekkür ediyorum Sayın Akçay. 
ERKAN
AKÇAY (Manisa) – Onun dışında, diğer hususlarda… 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Fazla da uzatmak istemiyorum, zaman da ilerledi ama çok
ısrarcı olunursa elbette söylemeye de devam ederiz. 
Çok
teşekkür ediyorum. 
BAŞKAN
– Teşekkür ediyorum. 
TUFAN
KÖSE (Çorum) – Sayın Başkanım, çok kısa bir cevap vereceğim. 
BAŞKAN
– Sataşma yok size. 
TUFAN
KÖSE (Çorum) – Yok, sataşma var efendim. Olmaz mı? 
Yani
“Alay etti.” dedi, “Küçümsüyor.” diyor. 
ERKAN
AKÇAY (Manisa) - O zaman yerinden versin Sayın Başkan. Şimdi, kürsüyle işi
uzatırsınız. 
TUFAN
KÖSE (Çorum) – Çok kısa, iki dakikada bitireceğim. 
BAŞKAN
– Müsaade eder misiniz… Ben ne dediğinizi bile duyamıyorum ki, kendi kendinize
konuşuyorsunuz. 
İBRAHİM
ÖZYAVUZ (Şanlıurfa) – Ezan okunacak, ezan! 
TUFAN
KÖSE (Çorum) – Sayın Başkanım, ismim de zikredilerek sataşıldı. Buna ilişkin
iki dakika söz talep ediyorum. 
BAŞKAN
– Ne dediler de sataştılar?
TUFAN
KÖSE (Çorum) – Efendim, Sayın Genel Başkanlarının reflekslerini küçümsediğimi… 
BAŞKAN
– Burada bir sataşma yok. 
Teşekkür
ediyorum. 
TUFAN
KÖSE (Çorum) – Tamam o zaman, bari tutanaklara geçsin. Lütfen… Tutanaklara
geçsin o zaman Sayın Başkan. 
Bakın,
Binali Yıldırım’ın topu tüfeği mi var da beka sorunu, o gelince bitecek? 
Lütfen…
Dinlesenize… Haksızlık yapıyorsunuz, görevinize başladığınız ikinci günde böyle
yaparsanız bu işi götüremezsiniz. Haksızlık yapıyorsunuz. Zulümle abat olunmaz.

VIII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19) (Devam)
BAŞKAN
– Şahısları adına son söz Sayın Emine Gülizar Emecan.
Buyurun.

EMİNE
GÜLİZAR EMECAN (İstanbul) – Sayın Başkan, öncelikle size yeni görevinizde
başarılar dileyerek başlamak istiyorum, Sayın Genel Kurulu da saygıyla
selamlıyorum.
Değerli
milletvekilleri, değerli arkadaşlar; YSK’nin almış olduğu akla ziyan karar
dururken, uluslararası itibarımızı da tamamen kaybetmişken, biz, bugün, burada
uluslararası anlaşmaları yasalaştırmaya çalışıyoruz.
Değerli
arkadaşlar, 31 Mart seçimleri sonrasında yaşanan süreci çok yakından
gözlemleyen, yaşayan bir İstanbul Milletvekiliyim. Halkın özgür iradesiyle
vermiş olduğu oylara halel gelmemesi için zor koşullarda ilçe seçim kurullarında,
seçimlerden hemen sonraki süreçte, milletvekillerimizle, örgütümüzle ve
halkımızla inanılmaz bir demokrasi mücadelesi verdik ve anamızın ak sütü gibi
helal İstanbul Büyükşehir Belediye Başkanlığı seçimlerini kazandık.
Peki,
gelinen sonuç ne, şöyle bir bakalım: 6 Mayısta, 7 hâkim dünya tarihine kara bir
leke olarak geçecek bir karar almıştır; yok edilen demokrasi, yok edilen halkın
iradesi olmuştur. 
Gerekçe
ne? 2 Martta itiraz süresi sona eren 225 sandık kurulu başkanı ile 3.500 sandık
kurulu üyesinin kamu görevlisi olmaması gibi, ne oy kullanan vatandaşlarımızla
ne de partimizle ilgisi olan, hukuki dayanağı olmayan, şundan bundan sebeplerle
iptal edilmesidir. 
YSK’ye
göre, aynı zarfa giren, aynı sandık kurulu başkanları tarafından sayılan 4
pusuladan 3’ü tertemiz 1 tanesi ise şaibelidir. Bu karar hangi hukuki gerekçeye
dayandırılıyor, bilemiyoruz. Biz gerekli başvurularımızı tam kanunsuzluk
gerekçesiyle yaptık, ilçe seçimleri de yenilenmelidir diyoruz. Demokrasimize
sivil darbe yapan bu karara yazıklar olsun diyor ve o kararı verenleri de
kınadığımızı buradan bir kez daha paylaşmak istiyorum.
Değerli
arkadaşlar, ama bir şey unutuluyor. Burada, bu kararı aldıranlara seslenmek
istiyorum: Milletimiz, hakkını yiyenlerden daha sonra ağır bir şekilde bunun hesabını
sormuştur. Göreceksiniz, 23 Haziranda da bu hesabı çok ağır bir şekilde
soracaktır. Sizlerin fırlattığınız, attığınız bumerang geri dönecek ve sizleri
vuracaktır. (CHP sıralarından alkışlar) Bu seçimleri Ekrem İmamoğlu hakkıyla
kazanmıştır ve 23 Haziranda da yeniden kazanacak, her şey çok güzel olacak. (AK
PARTİ sıralarından “Çok beklersiniz, çok.” sesleri) 
Fakat
bizi asıl düşündüren şey ne biliyor musunuz? Bugün ülkemizin içinde bulunduğu
ekonomik krizin daha da derinleşmesi, yüzde 15’e dayanan resmî işsizlik,
mübarek ramazan ayında yokluk çeken halkımızın yoksullaşmasının artık daha da
artmasıdır. Alınan karar sonrası bütün frenleme çalışmalarınıza rağmen döviz
artmış, ekonomik göstergeler daha da kötüleşmiştir. Ülkemizin dış borcu 450
milyar dolara gelmiş, Merkez Bankası net rezervi 26 milyar dolara gerilemiştir.

İkincisi;
YSK kararı sonrası, tüm dünyada zaten yerlerde olan itibarımız iyice yerlere
serilmiş, ülkemize duyulan güven daha da azalmıştır. Dış basında yapılan
seçimlerin eşit, adil ve özgür olmadığı, alınan kararın emsali görülmemiş bir
karar olduğu ve demokrasimizi yaraladığı, sonuç kendi istediğiniz gibi
çıkıncaya kadar seçim yapılmasının demokrasiyle bağdaşmadığı gibi birçok yorum
ülkemiz adına bizleri üzmektedir. 
Biliyorum
ki hemen, bu yorumları ülkemizin iç işlerine yapılan müdahale olarak
değerlendireceksiniz ve “Ey!” diyerek belki de bu ülkelere saldıracaksınız
fakat diğer taraftan, Hazine ve Maliye Bakanı da bu ekonomik krizi engellemek
ve 450 milyar dış borcu bulmak için işte, bu ülkelere turlar düzenliyor,
görüşmeler yapıyor ve görüşmeler yapmaya da devam edecek. Bu bir çelişki değil
midir? Hem aldığınız kararla demokrasimizi yok edeceksiniz hem de yabancıların
ülkemize yatırım yapmasını, boş vermesini bekleyeceksiniz. 
Bu
nasıl bir hırstır ki ya da İstanbul’da yirmi beş yılda açığa çıkmasından
korktuğunuz neler yaptınız ki bütün bu ekonomik duruma rağmen böyle bir karar
aldırtabildiniz. Neredeyse bir buçuk aydan beri ülke yönetilmiyor, İstanbul
halkı seçimle oyalanıyor. Meclis belki çalışacak, belki çalışıyor gibi yapacak,
belki de kapatılacak, tatile sokulacak ve vekillerin çoğu İstanbul’a çalışma
yapmaya gidecek.
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Başkanım, müsaadenizle…
BAŞKAN
– Buyurun.
EMİNE
GÜLİZAR EMECAN (Devamla) – Teşekkür ederim Sayın Başkanım.
Evet,
milletvekillerinin belki çoğu İstanbul’a çalışma yapmaya gidecek. Yazık değil
midir bu ülkeye? Ülkeyi kaosa sürüklüyorsunuz.
“İktidara
sahip olanlar gaflet ve dalalet ve hatta hıyanet içinde bulunabilirler. Hatta
bu iktidar sahipleri şahsi menfaatlerini, müstevlilerin siyasi emelleriyle
tevhit edebilirler.” diye devam eden Gençliğe Hitabe’sinde Atatürk nasıl da
ileriyi görmüştür. Bugün yaşadığımız da aynen budur.
Genel
Kurulu sayıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Değerli
milletvekilleri, teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler…Etmeyenler… Kabul edilmiştir.
Oylama
için iki dakika süre vereceğim. Bu süre içerisinde sisteme giremeyen üyelerin
teknik personelden yardım almalarını, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığımıza teslim
etmelerini rica ediyorum.
Oylama
işlemini başlatıyorum.
(Elektronik
cihazla oylama yapıldı) 
BAŞKAN
- Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti ile Özbekistan Cumhuriyeti Arasında Suçluların İadesi
Andlaşmasının Onaylanmasının Uygun Bulunduğuna Dair Kanun Teklifi açık oylama
sonucu:
“Kullanılan oy
sayısı : 274
Kabul  : 269
Çekimser 
: 5(x)
 Kâtip
Üye  Kâtip Üye
 Burcu
Köksal Şeyhmus Dinçel
 Afyonkarahisar Mardin”
Teklif
kabul edilmiş ve kanunlaşmıştır. 
5’inci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında 23 Haziran 1994 Tarihinde Akdedilen Hava Taşımacılığı Anlaşmasını
Tadil Eden Protokolün Onaylanmasının Uygun Bulunduğuna Dair Kanun Teklifi ve
Dışişleri Komisyonu Raporu’nun görüşmelerine başlayacağız. 
5.- Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti Hükümeti ile Özbekistan Cumhuriyeti Hükümeti Arasında 23
Haziran 1994 Tarihinde Akdedilen Hava Taşımacılığı Anlaşmasını Tadil Eden
Protokolün Onaylanmasının Uygun Bulunduğuna Dair Kanun Teklifi (2/1190) ve
Dışişleri Komisyonu Raporu (S. Sayısı: 20) (x)
BAŞKAN
– Komisyon? Yerinde. 
Komisyon
Raporu 20 sıra sayısıyla bastırılıp dağıtılmıştır. 
Teklifin
tümü üzerinde söz isteyen? Yok. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir. 
1’inci
maddeyi okutuyorum:
TÜRKİYE
CUMHURİYETİ HÜKÜMETİ İLE ÖZBEKİSTAN CUMHURİYETİ HÜKÜMETİ ARASINDA 23 HAZİRAN
1994 TARİHİNDE AKDEDİLEN HAVA TAŞIMACILIĞI ANLAŞMASI’NI TADİL EDEN PROTOKOLÜN
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 30 Nisan
2018 tarihinde Taşkent’te imzalanan “Türkiye Cumhuriyeti Hükümeti ile
Özbekistan Cumhuriyeti Hükümeti Arasında 23 Haziran 1994 Tarihinde Akdedilen
Hava Taşımacılığı Anlaşması’nı Tadil Eden Protokol”ün onaylanması uygun
bulunmuştur.
BAŞKAN – 1’inci madde
üzerinde söz talebi? Yok. 
Maddeyi oylarınıza sunuyorum:
Kabul edenler... Etmeyenler... Kabul edilmiştir. 
2’nci maddeyi okutuyorum: 
MADDE
2- (1) Bu Kanun yayımı tarihinde yürürlüğe girer.
BAŞKAN – Madde üzerinde söz
talebi? Yok. 
Maddeyi oylarınıza sunuyorum:
Kabul edenler... Etmeyenler... Kabul edilmiştir. 
3’üncü maddeyi okutuyorum: 
MADDE
3- (1) Bu Kanun hükümlerini Cumhurbaşkanı yürütür.
BAŞKAN – Madde üzerinde söz
talebi? Yok. 
Maddeyi oylarınıza sunuyorum:
Kabul edenler... Etmeyenler... Kabul edilmiştir. 
Teklifin tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Etmeyenler... Kabul edilmiştir. 
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
- Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti Hükümeti ile Özbekistan Cumhuriyeti Hükümeti Arasında 23
Haziran 1994 Tarihinde Akdedilen Hava Taşımacılığı Anlaşmasını Tadil Eden
Protokolün Onaylanmasının Uygun Bulunduğuna Dair Kanun Teklifi açık oylama
sonucu:
“Kullanılan oy
sayısı:  270
Kabul: 264
Ret: 
4
Çekimser:  2
(x)
 Kâtip
Üye  Kâtip Üye
 Burcu
Köksal Şeyhmus Dinçel
 Afyonkarahisar Mardin”
Teklif
kabul edilmiş ve kanunlaşmıştır.
6’ncı
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Güvenlik Alanında Eğitim ve Öğretime İlişkin İşbirliği Anlaşmasının
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız. 
6.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Güvenlik Alanında Eğitim ve Öğretime İlişkin İşbirliği Anlaşmasının
Onaylanmasının Uygun Bulunduğuna Dair Kanun Teklifi (2/1191) ve Dışişleri
Komisyonu Raporu (S. Sayısı: 21)
BAŞKAN
– Komisyon? Yok. 
Ertelenmiştir.

7’nci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Kırgız Cumhuriyeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun Bulunduğuna
Dair Kanun Teklifi ve Dışişleri Komisyonu Raporu’nun görüşmelerine
başlayacağız. 
7.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Kırgız Cumhuriyeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Teklifi (2/1192) ve Dışişleri Komisyonu Raporu
(S.Sayısı: 22) (x)
BAŞKAN
– Komisyon? Yerinde.
Komisyon
Raporu 22 sıra sayısıyla bastırılıp dağıtılmıştır. 
Teklifin
tümü üzerinde söz isteyen? Yok.
Teklifin
geneli üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum. 

TÜRKİYE CUMHURİYETİ İLE KIRGIZ CUMHURİYETİ
ARASINDA YATIRIMLARIN KARŞILIKLI TEŞVİKİ VE KORUNMASINA İLİŞKİN ANLAŞMANIN
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 9 Nisan 2018 tarihinde Ankara’da imzalanan
“Türkiye Cumhuriyeti ile Kırgız Cumhuriyeti Arasında Yatırımların Karşılıklı
Teşviki ve Korunmasına İlişkin Anlaşma”nın onaylanması uygun bulunmuştur.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe girer.
BAŞKAN
– Madde üzerinde söz talebi? Yok. 
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok. 
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Teklifin
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir. 
Oylama
için bir dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti ile Kırgız Cumhuriyeti Arasında Yatırımların Karşılıklı
Teşviki ve Korunmasına İlişkin Anlaşmanın Onaylanmasının Uygun Bulunduğuna Dair
Kanun Teklifi açık oylama sonucu:
“Kullanılan oy
sayısı:  252
Kabul: 250
Ret: 
2(x)
 Kâtip
Üye  Kâtip Üye
 Burcu
Köksal Şeyhmus Dinçel
 Afyonkarahisar Mardin”
Kanun
teklifi kabul edilmiş ve kanunlaşmıştır.
8’inci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Kültür Merkezlerinin Kuruluşu, İşleyişi ve
Faaliyetlerine Dair Anlaşmanın Onaylanmasının Uygun Bulunduğuna Dair Kanun
Teklifi (2/1193) ve Dışişleri Komisyonu Raporu’nun görüşmelerine başlayacağız.
8.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Kültür Merkezlerinin Kuruluşu, İşleyişi ve
Faaliyetlerine Dair Anlaşmanın Onaylanmasının Uygun Bulunduğuna Dair Kanun
Teklifi (2/1193) ve Dışişleri Komisyonu Raporu (S. Sayısı: 23)
BAŞKAN
– Komisyon? Yok.
Ertelenmiştir.
9’uncu
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi ve Dışişleri
Komisyonu Raporu’nun görüşmelerine başlayacağız. 
9.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24)
BAŞKAN
– Komisyon? Yok.
Ertelenmiştir.
Bundan
sonra da komisyonun bulunamayacağı anlaşıldığından, alınan karar gereğince kanun
teklifleri ile komisyonlardan gelen diğer işleri sırasıyla görüşmek için, 9
Mayıs 2019 Perşembe günü saat 14.00’te toplanmak üzere birleşimi kapatıyorum.
Kapanma Saati: 19.37




(x) 19 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) 20 S. Sayılı
Basmayazı tutanağa eklidir. 


(x) Açık oylama kesin sonuçlarını
gösteren tablo tutanağa eklidir.


(x) 22 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.




