



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

 88’inci
Birleşim
 13
Mayıs 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Necati Özensoy’un, Gökçeada’da
meydana gelen sel felaketine ilişkin gündem dışı konuşması ve Gıda, Tarım ve
Hayvancılık Bakanı Mehmet Mehdi Eker'in cevabı 
2.- İstanbul Milletvekili Celal Dinçer'in, 10-16 Mayıs
Engelliler Haftası’na ilişkin gündem dışı konuşması 
3.- İstanbul Milletvekili Mehmet Domaç'ın, 14 Mayıs
Dünya Eczacılık Günü’ne ilişkin gündem dışı konuşması 
V.- AÇIKLAMALAR
1.- İstanbul Milletvekili Mehmet Akif Hamzaçebi'nin,
10-16 Mayıs Engelliler Haftası’na ve 12-18 Mayıs Hemşirelik Haftası’nı
kutladıklarına ilişkin açıklaması 
2.- Bingöl Milletvekili İdris Baluken'in, 10-16 Mayıs
Engelliler Haftası ile 15 Mayıs Vicdani Ret Günü’ne ve 12-18 Mayıs Hemşirelik
Haftası, 14 Mayıs Dünya Eczacılık Günü ile 15 Mayıs Kürt Dil Bayramı’nı
kutladıklarına ilişkin açıklaması 
3.- İstanbul Milletvekili Mihrimah Belma Satır'ın,
10-16 Mayıs Engelliler Haftası’na ve 12-18 Mayıs Hemşirelik Haftası ile 14
Mayıs Dünya Eczacılık Günü’nü kutladıklarına ilişkin açıklaması 
4.- Kayseri Milletvekili Yusuf Halaçoğlu'nun, 10-16
Mayıs Engelliler Haftası’na ve 14 Mayıs Eczacılık Günü ile Karamanoğlu Mehmet
Bey’in Türk dilini resmî dil olarak kabulünün yıl dönümünü kutladıklarına
ilişkin açıklaması 
5.-Ankara Milletvekili Aylin Nazlıaka'nın, Malatya
Milletvekili Öznur Çalık’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması 
6.- Kayseri Milletvekili Yusuf Halaçoğlu'nun, Malatya
Milletvekili Öznur Çalık’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması 
7.- İstanbul Milletvekili Mehmet Akif Hamzaçebi'nin,
Manisa’nın Soma ilçesinde meydana gelen maden kazasında hayatını kaybedenlere
Allah’tan rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
8.- Kayseri Milletvekili Yusuf Halaçoğlu'nun,
Manisa’nın Soma ilçesinde meydana gelen maden kazasında hayatını kaybedenlere
Allah’tan rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
9.- Bingöl Milletvekili İdris Baluken'in, Manisa’nın
Soma ilçesinde meydana gelen maden kazasında hayatını kaybedenlere Allah’tan
rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
10.- Kahramanmaraş Milletvekili Mahir Ünal'ın, Manisa’nın
Soma ilçesinde meydana gelen maden kazasında hayatını kaybedenlere Allah’tan
rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
11.- İstanbul Milletvekili Mehmet Akif Hamzaçebi'nin,
CHP Grubunun karşı oy yazısının yer aldığı 585 sıra sayılı Plan ve Bütçe
Komisyonu Raporu’nun ek sıra sayısı bugün dağıtıldığından, kırk sekiz saat
geçmeden Sayıştaya üye seçiminin gerkçekleştirilmesinin İç Tüzük’e göre mümkün
olmadığına ilişkin açıklaması
12.- Kahramanmaraş Milletvekili Mahir Ünal'ın, 585 sıra
sayılı Plan ve Bütçe Komisyonu Raporu’nun ekinin bu raporun mütemmim cüzü
olduğuna ve bunun için ayrıca bir kırk sekiz saat geçmesinin gerekmediğine
ilişkin açıklaması
13.- Kayseri Milletvekili Yusuf Halaçoğlu'nun, Plan ve
Bütçe Komisyonunda Sayıştay üyeleriyle ilgili yapılan ön seçimlerin usulsüz
olduğuna ilişkin açıklaması
14.- Bingöl Milletvekili İdris Baluken,'in belirtilen
itirazlara ek olarak, gündemin 7’nci sırasında bulunan “Sözlü Sorular” kısmı
tamamlandıktan sonra 3’üncü sırasında bulunan “Seçim” kısmına dönülmesinin İç
Tüzük’e uygun olmadığına ilişkin açıklaması
15.- İstanbul Milletvekili Mehmet Akif Hamzaçebi'nin,
Kahramanmaraş Milletvekili Mahir Ünal’ın yaptığı açıklamasındaki bazı
ifadelerine ilişkin tekraren açıklaması
16.- Bingöl Milletvekili İdris Baluken'in,
Kahramanmaraş Milletvekili Mahir Ünal’ın yaptığı açıklamasındaki bazı
ifadelerine ilişkin tekraren açıklaması
VI.- BAŞKANLIĞIN GENEL KURULA SUNUŞLARI
A) Önergeler
1.- Konya Milletvekili Mustafa Kalaycı’nın, Plan ve
Bütçe Komisyonu üyeliğinden istifa ettiğine ilişkin Önergesi (4/158)
2.- Niğde Milletvekili Doğan Şafak’ın, (2/1225) esas
numaralı Siyasi Partiler Kanunu ile Milletvekili Seçimi Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/157)
B) Meclis Araştırması Önergeleri
1.- BDP Grubu adına, Grup Başkan Vekili Şırnak
Milletvekili Hasip Kaplan’ın, toplantı ve gösteri yürüyüşü yapma hakkının
kullanımında yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/931)
2.- Muş Milletvekili Demir Çelik ve 22 milletvekilinin,
ana dilde sağlık hizmeti almada yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/932) 
3.- Kahramanmaraş Milletvekili Mesut Dedeoğlu ve 22
milletvekilinin, çevre ve insan sağlığını tehdit eden kimyasal madde
kullanımının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/933)
C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Plan ve Bütçe Komisyonlarında siyasi parti grubu
mensubu olmayan milletvekillerine düşen birer üyelik için aday olmak isteyen
siyasi parti grubu mensubu olmayan milletvekillerinin yazılı olarak müracaat
etmelerine ilişkin duyuru
VII.- ÖNERİLER
A) Siyasî Parti Grubu Önerileri
1.- CHP Grubunun, Ankara Milletvekili Aylin Nazlıaka ve
arkadaşları tarafından, kayıp çocuk sorununun çözülmesi, çocuk kaçırılma
olaylarının önüne geçilmesi, çocukların ekonomik sömürüye ve cinsel istismara
karşı korunması için alınacak tedbirlerin belirlenmesi amacıyla 7/1/2013
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 13 Mayıs 2014 Salı günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi 
B) Danışma Kurulu Önerileri
1.- Danışma Kurulunun, gündemin “Seçim” kısmında
bulunan Sayıştayda boş bulunan 5 üyelik için yapılacak seçimin Genel Kurulun
13/5/2014 tarihli 88’inci Birleşiminde yapılmayarak 15/5/2014 tarihli
Birleşiminde yapılmasına ve 13/5/2014 tarihli 88’inci Birleşiminde başka bir
işin görüşülmemesine ilişkin önerisi
VIII.- SÖZLÜ SORULAR VE CEVAPLARI
1.- Ardahan Milletvekili Ensar Öğüt’ün, 12 Eylül’de
yapılan Anayasa değişikliklerinin uygulamaya konmasına ilişkin Adalet
Bakanından sözlü soru önergesi (6/131) ve Gümrük ve Ticaret Bakanı Hayati
Yazıcı'nın cevabı
2.- Kütahya Milletvekili Alim Işık’ın, gümrük
kapılarındaki kaçakçılık olayları ve bunların terör örgütü ile bağlantısına
ilişkin sözlü soru önergesi (6/227) ve Gümrük ve Ticaret Bakanı Hayati
Yazıcı'nın cevabı 
3.- Kahramanmaraş Milletvekili Mesut Dedeoğlu’nun,
esnafların sorunlarına ilişkin sözlü soru önergesi (6/456) ve Gümrük ve Ticaret
Bakanı Hayati Yazıcı'nın cevabı 
4.- Ankara Milletvekili Zühal Topcu’nun, Bakanlıkta ve
Bakanlığa bağlı kurum ve kuruluşlarda özürlü personel istihdamına ilişkin sözlü
soru önergesi (6/631) ve Gümrük ve Ticaret Bakanı Hayati Yazıcı'nın cevabı 
5.- Bursa Milletvekili İsmet Büyükataman’ın, Suriye
sınırındaki sınır kaçakçılığının önlenmesine ilişkin sözlü soru önergesi
(6/657) ve Gümrük ve Ticaret Bakanı Hayati Yazıcı'nın cevabı 
6.- Adana Milletvekili Ali Halaman’ın, Adana ve
ilçelerinde 2002’den itibaren kapanan iş yerlerine ve işsizliğe ilişkin Bilim,
Sanayi ve Teknoloji Bakanından sözlü soru önergesi (6/685) ve Gümrük ve Ticaret
Bakanı Hayati Yazıcı'nın cevabı 
7.- Adana Milletvekili Ali Halaman’ın, Adana ve
ilçelerinde yürütülen projelere ve yatırımlara ilişkin sözlü soru önergesi
(6/804) ve Gümrük ve Ticaret Bakanı Hayati Yazıcı'nın cevabı 
8.- Kahramanmaraş Milletvekili Mesut Dedeoğlu’nun,
Bakanlığa bağlı kurumlarda engelli personel için ayrılmış olan kadrolara
yapılacak atamalara ilişkin sözlü soru önergesi (6/1341) ve Gümrük ve Ticaret
Bakanı Hayati Yazıcı'nın cevabı 
9.- Kahramanmaraş Milletvekili Mesut Dedeoğlu’nun,
Bakanlık Merkez ve taşra teşkilatında çalıştırılan şirket görevlilerine ilişkin
sözlü soru önergesi (6/1381) ve Gümrük ve Ticaret Bakanı Hayati Yazıcı'nın
cevabı 
10.- Kahramanmaraş Milletvekili Mesut Dedeoğlu’nun,
Bakanlık Merkez ve taşra teşkilatında bulunan boş kadrolara ilişkin sözlü soru
önergesi (6/1382) ve Gümrük ve Ticaret Bakanı Hayati Yazıcı'nın cevabı 
11.- Ardahan Milletvekili Ensar Öğüt’ün, Posof Türkgözü
sınır kapısındaki personel yetersizliğine ilişkin sözlü soru önergesi (6/1424)
ve Gümrük ve Ticaret Bakanı Hayati Yazıcı'nın cevabı 
12.- Adana Milletvekili Ali Halaman’ın, Adana ve
ilçelerindeki gıda ve temel ihtiyaç alanındaki distribütörlük uygulamasına
ilişkin sözlü soru önergesi (6/1446) ve Gümrük ve Ticaret Bakanı Hayati
Yazıcı'nın cevabı 
13.- Ardahan Milletvekili Ensar Öğüt’ün, Posof Türkgözü
Sınır Kapısının yollarındaki eksikliklere ilişkin sözlü soru önergesi (6/1797)
ve Gümrük ve Ticaret Bakanı Hayati Yazıcı'nın cevabı 
14.- Gaziantep Milletvekili Mehmet Şeker'in, Bakanlığın
kurumsal kimliğinin oluşturulmasına yönelik harcamalara ilişkin sözlü soru
önergesi (6/1954) ve Gümrük ve Ticaret Bakanı Hayati Yazıcı'nın cevabı 
15.- Adana Milletvekili Ali Halaman’ın, ithalat
beyannameleri ile ilgili vergilerin kontrolüne ilişkin sözlü soru önergesi
(6/2153) ve Gümrük ve Ticaret Bakanı Hayati Yazıcı'nın cevabı 
16.- Adana Milletvekili Ali Halaman’ın, Bakanlık Merkez
ve taşra teşkilatında çalışan personele ilişkin sözlü soru önergesi (6/2154) ve
Gümrük ve Ticaret Bakanı Hayati Yazıcı'nın cevabı 
17.- Adana Milletvekili Ali Halaman’ın, gümrüklerde
yapılan ihbarların takip ve değerlendirilmesine ilişkin sözlü soru önergesi
(6/2155) ve Gümrük ve Ticaret Bakanı Hayati Yazıcı'nın cevabı 
18.- Adana Milletvekili Ali Halaman’ın, küçük esnaf ve
sanatkârı korumaya yönelik perakende kanunuyla ilgili çalışmalara ilişkin sözlü
soru önergesi (6/2156) ve Gümrük ve Ticaret Bakanı Hayati Yazıcı'nın cevabı 
19.- Adana Milletvekili Ali Halaman’ın, sınır
kapılarındaki eşya takibine ilişkin sözlü soru önergesi (6/2157) ve Gümrük ve
Ticaret Bakanı Hayati Yazıcı'nın cevabı 
20.- Ardahan Milletvekili Ensar Öğüt’ün, Ardahan’da
uluslararası ticaretin gelişmesine yönelik çalışmalara ilişkin sözlü soru
önergesi (6/2321) ve Gümrük ve Ticaret Bakanı Hayati Yazıcı'nın cevabı 
21.- Adana Milletvekili Ali Halaman’ın, 2012 yılında
yaşanan kaçakçılık olaylarına ilişkin sözlü soru önergesi (6/2349) ve Gümrük ve
Ticaret Bakanı Hayati Yazıcı'nın cevabı 
22.- Adana Milletvekili Ali Halaman’ın, karşılıksız çek
sayısındaki artışın nedenlerine ilişkin sözlü soru önergesi (6/2356) ve Gümrük
ve Ticaret Bakanı Hayati Yazıcı'nın cevabı 
23.- Ankara Milletvekili Özcan Yeniçeri’nin, 2007-2012
yılları arasında Türkiye-Suriye arasındaki dış ticaret hacmi ile gümrük
kapılarından elde edilen gelir miktarına ilişkin sözlü soru önergesi (6/2398)
ve Gümrük ve Ticaret Bakanı Hayati Yazıcı'nın cevabı 
24.- Adana Milletvekili Ali Halaman’ın, gümrük
kapılarının modernizasyonuna ve sınır ticaretine ilişkin sözlü soru önergesi
(6/2491) ve Gümrük ve Ticaret Bakanı Hayati Yazıcı'nın cevabı 
25.- İstanbul Milletvekili Mehmet Ali Susam’ın,
ülkemize kaçak zeytinyağı sokulduğu iddialarına ilişkin sözlü soru önergesi
(6/2543) ve Gümrük ve Ticaret Bakanı Hayati Yazıcı'nın cevabı 
26.- Ankara Milletvekili Özcan Yeniçeri’nin, 2007-2012
yılları arasında yasa dışı yollarla ülkemize sokulmak istenirken ele geçirilen
malların satışından sağlanan gelirlere ilişkin sözlü soru önergesi (6/2592) ve
Gümrük ve Ticaret Bakanı Hayati Yazıcı'nın cevabı 
27.- Ardahan Milletvekili Ensar Öğüt’ün, Kars’ta
uluslararası fuar düzenlenmesine ilişkin sözlü soru önergesi (6/2614) ve Gümrük
ve Ticaret Bakanı Hayati Yazıcı'nın cevabı 
28.- Ardahan Milletvekili Ensar Öğüt’ün, karşılıksız
çekler nedeniyle kredi alamayan esnafa ilişkin sözlü soru önergesi (6/2615) ve
Gümrük ve Ticaret Bakanı Hayati Yazıcı'nın cevabı 
29.- Antalya Milletvekili Arif Bulut’un, Antalya
toptancı hal kompleksine ilişkin sözlü soru önergesi (6/2628) ve Gümrük ve
Ticaret Bakanı Hayati Yazıcı'nın cevabı 
30.- Ankara Milletvekili Özcan Yeniçeri’nin, 2007-2012
yılları arasında ülkemize giren kaçak sigara miktarına ilişkin sözlü soru
önergesi (6/2758) ve Gümrük ve Ticaret Bakanı Hayati Yazıcı'nın cevabı 
31.- Adana Milletvekili Ali Halaman’ın, Bakanlıktaki
boş engelli kadrolarına ilişkin sözlü soru önergesi (6/2865) ve Gümrük ve
Ticaret Bakanı Hayati Yazıcı'nın cevabı 
32.- Kahramanmaraş Milletvekili Mesut Dedeoğlu’nun,
kaçakçılıkla mücadelede kullanılan yöntemlere ilişkin sözlü soru önergesi
(6/2898) ve Gümrük ve Ticaret Bakanı Hayati Yazıcı'nın cevabı 
33.- Kahramanmaraş Milletvekili Mesut Dedeoğlu’nun,
2012 yılındaki dış ticarete ilişkin sözlü soru önergesi (6/2899) ve Gümrük ve
Ticaret Bakanı Hayati Yazıcı'nın cevabı 
34.- Kahramanmaraş Milletvekili Mesut Dedeoğlu’nun,
sistemden ihraç edilen tırlara ilişkin sözlü soru önergesi (6/2900) ve Gümrük
ve Ticaret Bakanı Hayati Yazıcı'nın cevabı 
35.- Ardahan Milletvekili Ensar Öğüt’ün, dış ticaretle
ilgili birimlerin Bakanlığa bağlanmasına ilişkin sözlü soru önergesi (6/2939)
ve Gümrük ve Ticaret Bakanı Hayati Yazıcı'nın cevabı 
36.- Kahramanmaraş Milletvekili Mesut Dedeoğlu’nun,
döner sermayeden elde edilen gelirlere ilişkin sözlü soru önergesi (6/2953) ve
Gümrük ve Ticaret Bakanı Hayati Yazıcı'nın cevabı 
37.- Kahramanmaraş Milletvekili Mesut Dedeoğlu’nun,
kaçak göçmenlere ilişkin sözlü soru önergesi (6/2954) ve Gümrük ve Ticaret
Bakanı Hayati Yazıcı'nın cevabı 
38.- Kahramanmaraş Milletvekili Mesut Dedeoğlu’nun,
2012 yılında yakalanan kaçak eşyaya ilişkin sözlü soru önergesi (6/2962) ve
Gümrük ve Ticaret Bakanı Hayati Yazıcı'nın cevabı 
39.- Ardahan Milletvekili Ensar Öğüt’ün, Çin üretimi
mallarla rekabete ilişkin sözlü soru önergesi (6/3051) ve Gümrük ve Ticaret
Bakanı Hayati Yazıcı'nın cevabı 
40.- Ankara Milletvekili Özcan Yeniçeri’nin, 2007-2013
yılları arasında ihraç ve ithal edilen otomobil ve hafif ticari araçlara
ilişkin sözlü soru önergesi (6/3097) ve Gümrük ve Ticaret Bakanı Hayati
Yazıcı'nın cevabı 
41.- Bursa Milletvekili İsmet Büyükataman’ın, Bakanlık
istisnai kadrolarına yapılan atamalara ilişkin sözlü soru önergesi (6/3160) ve
Gümrük ve Ticaret Bakanı Hayati Yazıcı'nın cevabı 
42.- Bursa Milletvekili İsmet Büyükataman’ın, 2002
yılından itibaren gerçekleştirilen temsil giderlerine ilişkin sözlü soru
önergesi (6/3221) ve Gümrük ve Ticaret Bakanı Hayati Yazıcı'nın cevabı 
43.- Ankara Milletvekili Özcan Yeniçeri’nin, 2007-2013
yılları arasında Ankara’da açılan ve kapanan iş yeri sayılarına ilişkin sözlü
soru önergesi (6/3264) ve Gümrük ve Ticaret Bakanı Hayati Yazıcı'nın cevabı 
44.- Ardahan Milletvekili Ensar Öğüt’ün, sosyal
güvenlik primlerindeki katkı payına ve ustalık belgesine ilişkin sözlü soru
önergesi (6/3411) ve Gümrük ve Ticaret Bakanı Hayati Yazıcı'nın cevabı 
45.- Ardahan Milletvekili Ensar Öğüt’ün, çiğ süt
üreticilerine ilişkin sözlü soru önergesi (6/3515) ve Gümrük ve Ticaret Bakanı
Hayati Yazıcı'nın cevabı 
46.- Adana Milletvekili Ali Halaman’ın, Adana ve
ilçelerinde yürütülen projelere ilişkin Gümrük ve Ticaret Bakanından sözlü soru
önergesi (6/3556) Cevaplanmadı
47.- Ardahan Milletvekili Ensar Öğüt’ün, pirinç
ithalatı ile ilgili çeşitli konulara ilişkin sözlü soru önergesi (6/3689) ve Gümrük
ve Ticaret Bakanı Hayati Yazıcı'nın cevabı 
48.- Ardahan Milletvekili Ensar Öğüt’ün, kürk
ithalatına ilişkin sözlü soru önergesi (6/3691) ve Gümrük ve Ticaret Bakanı Hayati
Yazıcı'nın cevabı 
49.- Ardahan Milletvekili Ensar Öğüt’ün, Türkiye ile
Ermenistan arasındaki ticaret ve Aktaş Sınır Kapısına ilişkin sözlü soru
önergesi (6/3693) ve Gümrük ve Ticaret Bakanı Hayati Yazıcı'nın cevabı 
50.- Ardahan Milletvekili Ensar Öğüt’ün, taklit ürün
piyasası ile ilgili çeşitli hususlara ilişkin sözlü soru önergesi (6/3695) ve
Gümrük ve Ticaret Bakanı Hayati Yazıcı'nın cevabı 
51.- Kütahya Milletvekili Alim Işık’ın, Bakanlık
tarafından kiralanan araçlar ile diğer taşınır mallara ilişkin sözlü soru önergesi
(6/3877) ve Gümrük ve Ticaret Bakanı Hayati Yazıcı'nın cevabı 
52.- Kütahya Milletvekili Alim Işık’ın, Bakanlık
tarafından kiralanan taşınmazlara ilişkin sözlü soru önergesi (6/3930) ve
Gümrük ve Ticaret Bakanı Hayati Yazıcı'nın cevabı 
53.- Kütahya Milletvekili Alim Işık’ın, Bakanlık
tarafından gerçekleştirilen taşınır mal satışlarına ilişkin sözlü soru önergesi
(6/4049) ve Gümrük ve Ticaret Bakanı Hayati Yazıcı'nın cevabı 
54.- Kütahya Milletvekili Alim Işık’ın, Bakanlık
tarafından gerçekleştirilen taşınmaz satışlarına ilişkin sözlü soru önergesi
(6/4065) ve Gümrük ve Ticaret Bakanı Hayati Yazıcı'nın cevabı 
55.- Kütahya Milletvekili Alim Işık’ın, Bakanlık
personelinin görev yeri değişikliklerine ilişkin sözlü soru önergesi (6/4093)
ve Gümrük ve Ticaret Bakanı Hayati Yazıcı'nın cevabı 
56.- Kütahya Milletvekili Alim Işık’ın, Bakanlık
kadrolarına ve personel durumuna ilişkin sözlü soru önergesi (6/4094) ve Gümrük
ve Ticaret Bakanı Hayati Yazıcı'nın cevabı 
57.- Kütahya Milletvekili Alim Işık’ın, 2002-2013
yılları arasında Bakanlıkta hizmet alımı yoluyla veya sözleşmeli olarak çalıştırılan
personele ilişkin sözlü soru önergesi (6/4157) ve Gümrük ve Ticaret Bakanı
Hayati Yazıcı'nın cevabı 
58.- Kahramanmaraş Milletvekili Mesut Dedeoğlu’nun,
Bakanlık tarafından kiralama yoluyla kullanılan hizmet binalarına ilişkin sözlü
soru önergesi (6/4564) ve Gümrük ve Ticaret Bakanı Hayati Yazıcı'nın cevabı 
59.- Kahramanmaraş Milletvekili Mesut Dedeoğlu’nun, 4/C
statüsünde çalışan personele ilişkin sözlü soru önergesi (6/4565) ve Gümrük ve
Ticaret Bakanı Hayati Yazıcı'nın cevabı 
60.- Kahramanmaraş Milletvekili Mesut Dedeoğlu’nun,
ücretsiz personel servisi uygulaması bulunup bulunmadığına ilişkin sözlü soru
önergesi (6/4569) ve Gümrük ve Ticaret Bakanı Hayati Yazıcı'nın cevabı 
61.- Ardahan Milletvekili Ensar Öğüt’ün, Ardahan’a
yönelik proje ve yatırımlara ilişkin sözlü soru önergesi (6/4722) ve Gümrük ve
Ticaret Bakanı Hayati Yazıcı'nın cevabı 
62.- Ardahan Milletvekili Ensar Öğüt’ün, Kars ve Iğdır
illerine yönelik işbirliği ve ticari anlaşma amaçlı yabancı heyet ziyaretlerine
ilişkin sözlü soru önergesi (6/4773) ve Gümrük ve Ticaret Bakanı Hayati
Yazıcı'nın cevabı 
63.- Ardahan Milletvekili Ensar Öğüt’ün, Gümüşhane ve
Bayburt illerine yönelik işbirliği ve ticari anlaşma amaçlı yabancı heyet
ziyaretlerine ilişkin sözlü soru önergesi (6/4807) ve Gümrük ve Ticaret Bakanı
Hayati Yazıcı'nın cevabı 
64.- Ardahan Milletvekili Ensar Öğüt’ün, Van ve Ağrı
illerine yönelik işbirliği ve ticari anlaşma amaçlı yabancı heyet ziyaretlerine
ilişkin sözlü soru önergesi (6/4808) ve Gümrük ve Ticaret Bakanı Hayati
Yazıcı'nın cevabı 
65.- Ardahan Milletvekili Ensar Öğüt’ün, Erzurum ve
Elazığ illerine yönelik işbirliği ve ticari anlaşma amaçlı yabancı heyet
ziyaretlerine ilişkin sözlü soru önergesi (6/4821) ve Gümrük ve Ticaret Bakanı
Hayati Yazıcı'nın cevabı 
66.- İstanbul Milletvekili Erdoğan Toprak’ın,
kurbanlarını yurt dışında kesen vatandaşların ülkeye getirebilecekleri et
miktarı ile ilgili sınırlamaya ilişkin sözlü soru önergesi (6/4936) ve Gümrük
ve Ticaret Bakanı Hayati Yazıcı'nın cevabı 
67.- Ankara Milletvekili Özcan Yeniçeri’nin, Gürbulak
Sınır Kapısındaki altyapı sorunlarına ilişkin sözlü soru önergesi (6/4963) ve
Gümrük ve Ticaret Bakanı Hayati Yazıcı'nın cevabı 
68.- Tunceli Milletvekili Kamer Genç’in, TOBB’a
devredilen gümrük kapılarına ilişkin sözlü soru önergesi (6/4977) ve Gümrük ve
Ticaret Bakanı Hayati Yazıcı'nın cevabı 
69.- Ankara Milletvekili Özcan Yeniçeri’nin, AB
projelerinden elde edilen kaynakla yapılan işlerin sayısına ilişkin Gümrük ve
Ticaret Bakanından sözlü soru önergesi (6/5090) Cevaplanmadı
70.- Ankara Milletvekili Özcan Yeniçeri’nin, Bakanlığın
proje ve çalışmalarına ilişkin Gümrük ve Ticaret Bakanından sözlü soru önergesi
(6/5099) Cevaplanmadı
71.- Ankara Milletvekili Özcan Yeniçeri’nin, gümrük ve
ticaret politikalarına ilişkin Gümrük ve Ticaret Bakanından sözlü soru önergesi
(6/5100) Cevaplanmadı
72.- Adana Milletvekili Ali Halaman’ın, Adana’ya
yönelik proje ve yatırımlara ilişkin Gümrük ve Ticaret Bakanından sözlü soru
önergesi (6/5204) Cevaplanmadı
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Başkanlık Divanı olarak, Manisa’nın Soma ilçesinde meydana gelen maden
kazasında hayatını kaybedenlere Allah’tan rahmet, ailelerine başsağlığı ve
yaralılara acil şifalar dileğinde bulunduklarına ilişkin konuşması
2.- Oturum Başkanı TBMM Başkan Vekili Sadık Yakut'un,
İç Tüzük’ün 98’inci maddesininin ikinci fıkrası kapsamında alınan Danışma
Kurulu kararına göre sözlü soruların seçimlerden önce görüşüldüğüne ve 585 sıra
sayılı Plan ve Bütçe Komisyonu Raporu’nun bastırılarak dağıtılmasının üzerinden
kırk sekiz saat geçtiği için Sayıştaya üye seçimi yapılmasına engel bir durum
olmadığına ilişkin konuşması
X.- YAZILI SORULAR VE CEVAPLARI
1.- Tekirdağ
Milletvekili Bülent Belen'in, gıyabi cenaze namazı kılınması ile ilgili çeşitli
hususlara ilişkin sorusu ve Başbakan Yardımcısı Emrullah İşler'in cevabı
(7/38894)
2.- Ankara Milletvekili Özcan Yeniçeri'nin, spor
tesislerine ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/38915)
3.- Ankara Milletvekili Özcan Yeniçeri'nin, Bakanlık
tarafından kamu kurumlarının gerçekleştirdiği hibe programlarının sayısını
arttırmak adına yürütülmekte olan çalışma ve projelere ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/38916)
4.- Ankara Milletvekili Özcan Yeniçeri'nin, millî
sporcuların antrenör olarak istihdamına ve uluslararası müsabakalara kulüp
antrenörleriyle birlikte katılmalarına yönelik projelere ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/39066)
5.- Ankara Milletvekili Özcan Yeniçeri'nin, Diyanet
İşleri Başkanlığı yöneticilerinin lojmanları için alınan mal ve hizmetlere,
2002-2014 yılları arasında inşaat yapımı için yurt
dışındaki müşavirliklere gönderilen para miktarına,
Hac malzemesi alımlarına,
Hac ve umre için hacı adaylarından toplanan paralara,
2002-2014 yılları arasında Türkiye Diyanet Vakfı ve
iştiraklerinde çalışan personele,
Hacılara verilen bavullarda yerli üretim şartının
kaldırılmasına,
Hacı adaylarının biletlerini hizmet bedeli ödemek
suretiyle Türkiye Diyanet Vakfına ait bir şirketten temin ettikleri iddiasına,
Diyanet İşleri Başkanlığı ile Diyanet Vakfının
başlattıkları Kardeş Şehir Projesi’ne,
Ankara ve İstanbul'da bulunan Türkiye Diyanet Vakfına
ait hastanelerin Sağlık Bakanlığına devrine dair çalışmalara,
Türkiye Diyanet Vakfı tarafından organize edilen
vekâlet yoluyla kurban kesimi kampanyasına,
Diyanet İşleri Başkanlığının belirlediği hac
bedellerine ve hacı simsarlığı yapıldığı iddialarına,
Diyanet İşleri Başkanlığı tarafından düzenlenen
Haiti'ye yardım kampanyasına,
Diyanet İşleri Başkanlığı tarafından düzenlenen
Somali'ye yardım kampanyasına,
Türkiye Diyanet Vakfına ait hastaneler ve personelinin
yurt dışında verdikleri sağlık hizmetlerine,
Ankara ve İstanbul'da bulunan Türkiye Diyanet Vakfına
ait hastanelerin çalışanlarına Sağlık Bakanlığına geçiş hakkı verileceği
iddialarına,
Ankara ve İstanbul'da bulunan Türkiye Diyanet Vakfına ait
hastanelerin Sağlık Bakanlığına devrine ilişkin çalışmalara,
Diyanet İşleri Başkanlığı tarafından 2002-2014 yılları
arasında elde edilen hac ve umre bedellerinin lojman harcamalarında
kullanıldığı iddialarına,
Diyanet İşleri Başkanlığı tarafından 2002-2014 yılları
arasında umreye gönderilen vatandaşlara,
2002-2014 yılları arasında Diyanet İşleri Başkanlığının
hac ve umre faaliyetlerinden elde ettiği gelirlere,
2002-2014 yılları arasında Diyanet İşleri Başkanlığının
sahibi olduğu bir şirket aracılığıyla gerçekleştirilen mal ve hizmet
alımlarına,
Türkiye Diyanet Vakfına ilişkin kadrolaşma iddialarına,
Diyanet İşleri Başkanlığı yöneticilerinin eşlerine
Türkiye Diyanet Vakfı tarafından araç temin edildiği iddialarına,
İlişkin soruları ve Başbakan Yardımcısı Emrullah
İşler'in cevabı (7/39338), (7/39339), (7/39340), (7/39341), (7/39342),
(7/39343), (7/39344), (7/39345), (7/39346), (7/39347), (7/39348), (7/39349),
(7/39350), (7/39351), (7/39352), (7/39353), (7/39354), (7/39355), (7/39356),
(7/39357), (7/39358), (7/39359) 
6.- Iğdır Milletvekili Pervin Buldan'ın, bir futbol
hakeminin sosyal medya üzerinden paylaştığı ifadelerine ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/39584)
7.- İstanbul Milletvekili Mustafa Sezgin Tanrıkulu'nun,
Cuma namazlarında okunan hutbelere ilişkin Başbakandan sorusu ve Başbakan
Yardımcısı Emrullah İşler'in cevabı (7/39690)
8.- Diyarbakır Milletvekili Altan Tan'ın, İslam
Ansiklopedisi’nde yer verilen ve yer verilmeyen bazı ibarelere ilişkin sorusu
ve Başbakan Yardımcısı Emrullah İşler'in cevabı (7/40179)
9.- İzmir Milletvekili Rahmi Aşkın Türeli'nin, İşsizlik
Sigortası Fonu’nun kullanımına ilişkin sorusu ve Kalkınma Bakanı Cevdet
Yılmaz’ın cevabı (7/41742)
10.- İstanbul Milletvekili Mustafa Sezgin Tanrıkulu'nun,
2002-2014 yılları arasında şahsının ve ailesinin mal varlığındaki değişime
ilişkin sorusu ve Maliye Bakanı Mehmet Şimşek’in cevabı (7/41754)
13 Mayıs 2014
Salı
BİRİNCİ OTURUM
Açılma Saati:
15.00
BAŞKAN: Başkan
Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza
YALÇINKAYA (Bartın)
----- 0 -----
BAŞKAN – Türkiye
Büyük Millet Meclisinin 88’inci Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Gökçeada’daki sel felaketi hakkında söz isteyen Bursa Milletvekili Necati
Özensoy’a aittir.
Buyurun Sayın
Özensoy. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Necati Özensoy’un, Gökçeada’da
meydana gelen sel felaketine ilişkin gündem dışı konuşması ve Gıda, Tarım ve
Hayvancılık Bakanı Mehmet Mehdi Eker'in cevabı 
NECATİ ÖZENSOY
(Bursa) – Sayın Başkan, değerli milletvekilleri; geçtiğimiz günlerde Gökçeada’da
yaşanan sel felaketiyle ilgili gündem dışı söz aldım. Hepinizi saygıyla
selamlıyorum.
Geçtiğimiz salı
günü ve çarşamba günü Milliyetçi Hareket Partisi Genel Merkezi tarafından
görevlendirilerek Balıkesir Milletvekilimiz Ahmet Duran Bulut, Tekirdağ Milletvekilimiz
Bülent Belen Bey’le birlikte Gökçeada’da incelemelerde bulunduk. Orada yaşanan
bu felaketle alakalı gerçekten içler acısı tabloyla karşılaştık. Ben oradaki diğer
tespitlerimize geçmeden önce orada çekilen resimlerden bazı kareler sizlere
göstererek oradaki vaziyetin ne kadar kötü olduğunu sizlerle paylaşmak
istiyorum.
O ana arterde,
bütün o caddede ne kadar parke taşı varsa hepsi sökülmüş ve araçlar çok ciddi
hasarlar görmüş. Dükkânların içleri aynı şekilde çamurla dolmuş, sellerle çok
ciddi zararlar görmüş. Aynı şekilde iş yerlerinin içlerindeki tabloları
görüyorsunuz. Caddelerdeki araçların durumlarını, üst üste çıkmış araçların
durumlarını size göstermek istiyorum. Yine aynı şekilde selin gücüyle ortaya
çıkan o tabloyu göstermek istiyorum. Yine ana arterlerde selin verdiği zararlar
burada gözüküyor. Ve yine bir iş yerinin içinde selin ve çamurun verdiği hasar
burada açık ve net bir şekilde ifade edilmiş.
Burada biz ilk ziyaretimizi oranın
kaymakamına yaptık. Sayın Kaymakamla oradaki gelişmeleri paylaştık. Yine bir
hasar tespit raporu hazırlamışlar. Bunu ilgili yerlere göndereceklerini ve bu
tespitlerin de ora ölçeğinde, Gökçeada ölçeğinde gerçekten çok fazla olduğunu
ifade ettiler. 
Yine, burada iş yerleri ve evlerin
gördüğü zararların dışında 700-800 dönüm civarında üzüm bağlarının tamamının
hasar gördüğü…
Yine burada yapılan hayvancılığın diğer
yerlerdeki hayvancılıklardan biraz daha farklı olmasından kaynaklanan yani
“serbest hayvancılık” dedikleri, hayvanları doğaya bırakarak belli zamanlarda
tekrar kontrol altına almalarından dolayı hayvanlarda ne kadar can kaybının
olduğu da şu anda tam tespit edilememiş durumda. Bununla ilgili gerçekten bütün
bakanlıklarımızın, Hükûmetin, devletin Gökçeada’nın içinde bulunduğu durumu
tekrar ele alarak, oranın özel statüsünü de göz önünde bulundurarak oranın
yeniden yapılandırılmasına, sadece belediye çalışmalarıyla, belediyenin gücüyle
orada bu çalışmaların yapılamayacağı göz önünde bulundurularak, derelerin
ıslahından başlayarak yeniden planlanmasına varana kadar çok ciddi çalışmalara
ve oradaki insanların bir an önce zararlarının da tazminine ihtiyaç var diye
buradan ifade etmek istiyorum. Mümkünse bu bölgenin afet kapsamına alınarak…
Ki, gerçekten orada seslerini duyuramadıklarından dolayı, oradaki zarar ziyanın
ne kadar büyük olduğunu ifade edemediklerinden dolayı belki de bu konuda
gerçekten sıkıntı içerisindeler. Sezon yeni başlıyor. Bu sezona girerken
oradaki iş yerleri malzemeler almışlar, borçla harçla almışlar. Bu malzemelerin
tamamı orada hasar görmüş ve artık bir daha malzeme alacak paraları yok, hatta
bundan sonraki dönemde de ödeyecek güçleri yok. Bu sezon da kaçarsa orada
zincirleme yoluyla maalesef herkesin birbirine sıkıntısı olacaktır diye
düşünüyorum. Oradaki esnafın bir an önce bu ziyanlarını, zararlarını tazmin
etmenin, hatta mümkünse uzun vadeli kredilerle bir an önce orayı canlandırmanın
bir faydası olacağı kanaatindeyim.
Ben İstanbul Belediyesinin, Manisa Belediyesinin katkılarından dolayı,
bölge milletvekillerinin, Çanakkale milletvekillerinin de o gayretlerinden
dolayı onlara da teşekkür ediyorum. Bir an önce bu ziyanın karşılanması için de
buradan milletvekili arkadaşlarımızın, Hükûmetin de el atmasını diliyorum.
Saygılar sunuyorum. (MHP ve AK PARTİ sıralarından alkışlar) 
BAŞKAN – Teşekkür ediyorum. 
Gündem dışı ikinci söz Engelliler Haftası münasebetiyle söz isteyen
İstanbul Milletvekili Celal Dinçer’e aittir.
Buyurun Sayın Dinçer. (CHP sıralarından alkışlar)
2.- İstanbul Milletvekili Celal Dinçer'in, 10-16 Mayıs
Engelliler Haftası’na ilişkin gündem dışı konuşması 
CELAL DİNÇER (İstanbul) – Sayın Başkan, saygıdeğer milletvekilleri;
Dünya Engelliler Haftası dolayısıyla söz almış bulunuyorum. Yüce heyetinizi
saygıyla selamlıyorum.
Dünyada her yıl 10-16 Mayıs tarihleri
arasında Engelliler Haftası olarak çeşitli etkinlikler düzenlenmektedir. Bu
vesileyle tüm engelli kardeşlerimizi kutluyorum. Bir insanın engelli olması
onun diğer insanlar gibi yaşaması, çalışması ve de başarılı olması için bir
sorun teşkil etmemelidir. Önemli olan, engellilerin eğitim imkânlarının
hazırlanması suretiyle kendi toplumlarıyla kaynaştırılması, onların yaşamını
kolaylaştıracak altyapı düzenlemelerinin yapılması ve nihayet istihdam
şartlarının yaratılarak ekonomiye etkin bir şekilde katılmalarının
sağlanmasıdır. Dünyanın pek çok ülkesinde bu konular engelliler için artık
sorun olmaktan çıkmıştır ama maalesef ülkemizde engelli kardeşlerimiz her gün
bu sorunları yaşamaktadır, Türkiye Büyük Millet Meclisi çatısı da buna
dâhildir. Bu sorunlar sadece yasal düzenlemelerle çözülememektedir. Sayın
bakanlarımız başta olmak üzere tüm sorumluların engelli vatandaşlarımızın
karşısına çıkarılan bürokratik engelleri çözmesi, sorunları kolaylaştıracak
düzenlemeleri yapması ve yapılan düzenlemelere harfiyen uyulmasını takibi ve denetimi
de gereklidir. 
Şimdi bu çatı altında tüm değerli
milletvekillerimize sesleniyorum, engelli kardeşlerimizin sorunlarından
bahsetmek istiyorum. 2013 tarihinde çıkarılan Özürlülere Verilecek Sağlık
Kurulu Raporları Hakkındaki Yönetmelik’in 15’inci maddesinde “Raporu
düzenleyen sağlık kuruluşu tarafından işverenin bulunduğu yerdeki defterdarlığa
bu rapor gönderilir.” deniyor ve “Bu rapor son, kesin rapordur.” deniyor. Ancak
Maliye Bakanlığına ve merkez sağlık kuruluna bütün raporlar gönderilmekte, mahallinde
verilen oranlar düşürülmekte ve birçok mağduriyetler yaşanmaktadır. 
İkinci olarak: Engelli çocuklarımızın,
eğitimlerinin sağlandığı, kapısından merdivenine kadar tüm altyapılarının
kendilerine göre düzenlendiği engelli okullarının kapatılıp “kaynaştırmalı
eğitim” adı altında güvensiz ortamlara yönlendirilmeye çalışıldığını, bunun da
engelli çocuğu olan aileler tarafından endişeyle karşılandığını hatırlatmak
istiyorum. 
2005 yılında yüce Mecliste oy
birliğiyle çıkarılan bir yasayla 2012 yılına kadar bütün engeller ortadan
kaldırılacaktı. Aradan yedi yıl geçti, engelsiz bir Türkiye yaratılmak
isteniyordu yani her yer Eskişehir gibi olacaktı ancak kanunun bitmesine üç gün
kala bu yasa değiştirildi; yasanın uygulanması 2015’e, engellilere göre araç düzenlemesi
de 2018’e ertelendi.
Engelli bireylerin aldığı muhtaçlık
aylığı da -ya da bakım aylığı- engelli bireyin ve ailesinin onurlu bir yaşam
sürdürmesini sağlamaktan çok uzaktır. 2013’te yaptığınız bir kanuni
düzenlemeyle aile içi kişi başı gelir sınırı üzerinden yüz binlerce engelli ve
ailesinin aylıklarını, genel sağlık sigortasından yararlanma haklarını keserek
onları mağdur ettiniz. 
İş Yasası’na
göre çalıştırılması gereken engellilerin çalıştırılma oranı Türkiye’de çok
düşüktür, 100 bin civarındadır. Oysa sadece kamuda çalışacak 120 bin kişi, iş
bekleyen 1 milyon 800 bin engellimiz bulunmaktadır. 
Sayın Başkan,
saygıdeğer milletvekilleri; engelli vatandaşlarımızın önemli birkaç talebini
huzurlarınızda dile getirmek istiyorum: Yatılı ve evde bakım hizmeti alan
engelli vatandaşlarımızın 2022 sayılı Yasa’ya göre aldıkları muhtaçlık
aylığının kesilmesi uygulamasından vazgeçilmelidir. Özel eğitim okullarının
birinci kademesinin kapatılmasını öngören Özel Eğitim Okulları Yönetmeliği geri
çekilmelidir. Ağır derecedeki engellilerin istihdam ve rehabilite edildiği
korumalı iş yeri uygulamaları daha etkin hâle getirilmelidir. Ulusal işaret
dili sözcüğü bütün uzmanların ve engelli örgütlerin katılımıyla yeniden
düzenlenmelidir. Sosyal yardım aylığı amaçlı, “Aydan aya gel maaşını al.”
türünden istihdam politikasından vazgeçilmelidir. Birleşmiş Milletler Engelli
Hakları Sözleşmesi’nin eki olan ve hak ihlallerinin başvuru mekanizmalarını
düzenleyen ek protokol mutlaka bu Mecliste onaylanmalıdır. Engellilerin karar alma
süreçlerine etkin şekilde katılmaları ve Türkiye Büyük Millet Meclisi, belediye
meclisi gibi kurumlarda temsili sağlanmalıdır. Son olarak, ülke genelinde
sözleşmeli geçici işçi statüsündeki 6 bin civarındaki engelli vatandaşımızın
kadroya geçişleri sağlanmalı, Engelli Haftası dolayısıyla onlara bir müjde
verilmelidir. 
Engelsiz bir
Türkiye dileğiyle tekrar yüce heyetinizi saygıyla selamlıyorum. (CHP
sıralarından alkışlar) 
BAŞKAN –
Teşekkür ediyorum. 
Gündem dışı
üçüncü söz, Eczacılık Günü münasebetiyle söz isteyen İstanbul Milletvekili
Mehmet Domaç’a aittir. 
Buyurun Sayın
Domaç. (AK PARTİ sıralarından alkışlar)
3.- İstanbul Milletvekili Mehmet Domaç'ın, 14 Mayıs
Dünya Eczacılık Günü’ne ilişkin gündem dışı konuşması 
MEHMET DOMAÇ
(İstanbul) – Sayın Başkan, değerli milletvekilleri; sizleri saygı ve sevgiyle
selamlıyorum.
Yarın 14 Mayıs
Eczacılık Günü. 76 milyon ülkemiz insanına yirmi dört saat hizmet eden eczacı
meslektaşlarımın Eczacılık Günü’nü kutluyorum. Ülkemizde Eczacılık Günü 14
Mayıs 1839 tarihinde Mekteb-i Tıbbiye-i Şahane’de eczacılık sınıfının açıldığı
gündür. Akademik eczacılığın başlangıcının 175’inci yılındayız. 
Sayın Başkan, değerli milletvekilleri,
17 Mayıs 2012 günü Meclisimizdeki tüm gruplarla birlikte 6197 sayılı Eczacılar
ve Eczaneler Hakkında Yasa’yı 6308 sayılı Yasa’yla değiştirdik. Nitelikli,
sürdürülebilir, ülke kaynaklarının rasyonel kullanıldığı, gelecek güvencesi
olan bir meslek ortamı oluşturabilmek için bu yasa değişikliğini birlikte
gerçekleştirdik. Eczacıyı tanımladık, görev, yetki ve sorumluluklarını
belirledik, eczane açılımını 3.500 nüfusa 1 eczacı olacak şekilde belirledik ve
belirli eczanelerde ikinci eczacı çalıştırma zorunluluğu getirdik. 12 maddelik
yasa değişikliğiyle gerçek bir dönüşümü sağladık. Yasanın yönetmeliği yayınlandı.
Eczacılar ve eczacılık mesleği için önemli bir adımı gerçekleştirdik. 
Saygıdeğer milletvekilleri, Sağlık
Komisyonunda görüşmelerini yaptığımız ve son bir görüşmeyle tamamlanacak olan
-Genel Kurula inme durumunda olan- eczacılıkta uzmanlık alanları getiren yasa
değişikliğiyle eczacılar hasta merkezli klinik eczacılık alanında ülkemizdeki
bitkilerden ilaç etken maddeleri ve ilaç üreterek toplumun hizmetine sunacağı
fitofarmasi alanında uzmanlaşabileceklerdir. Eczacılarımız uzmanlaşarak
insanımızın sağlıklı yaşamasına önemli katkı sağlayacaklar, yasa çıktıktan
sonra uzmanlık alanlarını genişletme olanağı da ortaya çıkacaktır.
Sağlık Bakanımıza, Sağlık Komisyonu
Başkanımıza, grup başkan vekillerimize Eczacılıkta Uzmanlık Yasa Teklifi’mize
katkıları ve olumlu yaklaşımları nedeniyle teşekkür ediyorum. Ayrıca,
grubumuzda bulunan tüm eczacı milletvekillerine, Cumhuriyet Halk Partisi
Grubunda bulunan eczacı milletvekillerine, HDP’de bulunan eczacı milletvekiline
ve Milliyetçi Hareket Partisinde Sağlık Komisyonu üyesi Mersin Milletvekili Ali
Öz Bey’e çok teşekkür ediyorum.
Sayın milletvekilleri, 2004 yılında
İlaç Fiyat Kararnamesi’nin değiştirilmesi ilaç fiyatlarının inanılmaz ölçüde
düşmesine neden oldu. Kararname değiştirilirken eczacı kârlılığı da düşürüldü.
Sosyal güvenlik kurumlarının yayınladığı sağlık uygulama tebliğleri ilacın
sürdürülebilir hâle gelmesini sağladı. Dolayısıyla, sağlık hizmetlerinde ilaç
giderleri yüzde 20’lere kadar düştü, gayrisafi millî hasılanın yüzde 1,3’üne
kadar geriledi. Rasyonel ilaç kullanımı ve diğer alanlardaki katkıları
nedeniyle eczacı meslektaşlarıma teşekkür ediyorum.
Eczacıların bugün iki önemli sorunu
var: Bir tanesi, düşmekte olan ilaç fiyatları ve eczaneler arasındaki eşitsiz
reçete dağılımı nedeniyle kârlılıkların süratle düşmüş olması. Daha önce İlaç
Fiyat Kararnamesi’yle düşürdüğümüz bu kârlılıkların bir kısmını eczacıların
yaşaması ve yaşamlarını sürdürebilmesi için onlara iade etmek durumundayız.
Değerli milletvekilleri, eczacılık
alanının sorunlarından bir tanesi de yeni eczacılık fakülteleridir. Ülkemizde
1994 yılında 7 eczacılık fakültesi, 2005 yılında 12 eczacılık fakültesi, 2014
yılında ise 44 eczacılık fakültesi bulunmaktadır. Bunların 26’sı öğrenci
almakta olup 1.900 öğrenci her yıl eczacılık fakültesine kaydolmaktadır. Bu
fakültelerin çoğunda eczacı öğretim üyesi dahi bulunmamaktadır. Tümünü tek tek
anlatma olanağım yok ama şunu belirtmek isterim ki: 44 eczacılık fakültesi
yeterlidir, yenisini kesinlikle açmamamız gerekir. Avrupa ülkelerinin her
birinden daha fazla sayıya sahibiz eczacılık fakültesi açısından. Artık
eğitimin niteliğinin artırılması zamanıdır.
(Mikrofon otomatik cihaz tarafından
kapatıldı)
MEHMET DOMAÇ (Devamla) - Sayın Başkan,
değerli milletvekilleri; 76 milyon insanımıza yirmi dört saat hizmet veren
eczacı meslektaşlarımın Eczacılık Günü’nü kutluyor, hepinizi saygı ve sevgiyle
selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
Gündem dışı konuşmalara Gıda, Tarım ve
Hayvancılık Bakanı Mehdi Eker cevap vereceklerdir.
Buyurun Sayın Bakan. (AK PARTİ
sıralarından alkışlar) 
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Sayın Başkan, öncelikle Sayın
Özensoy’un Gökçeada’daki sel felaketiyle ilgili yaptığı konuşmaya cevap
mahiyetinde bazı bilgiler sunmak istiyorum değerli heyetinize. Öncelikle tabii,
çiftçilerimize geçmiş olsun dileklerimi sunmak istiyorum. Aslında bu sene
maalesef yılın başından bu yana bazı bölgelerde yeteri kadar yağmur olmadı, bu
manada bazı bölgelerde bir kuraklık endişesi yaşandı. Özellikle “meteorolojik
kuraklık” diyebileceğimiz, önceki yıllara nispetle daha az yağış oldu. Gerek
kar yağışı gerek yağmur miktarında önceki yıllara ve uzun yıllar ortalamasına
göre bir azalma oldu ama ilkbaharda da bu defa bazı illerimizde -yaklaşık 60
ilde- don afeti çiftçilerimizi olumsuz etkiledi, bazı yerlerde de işte sel,
dolu gibi afetler yaşandı. Tabii, toplamda 69 il, 418 ilçe ve 14.673 köyde
yaklaşık 876 bin üreticiye ait 176 bin hektar alanda çeşitli şekilde afetler
etkili oldu. Bu çiftçilerimizin öncelikle tabii hasar tespitleri yapıldı. Gerek
don gerek dolu gerekse diğer fırtına, hortum, sel, bunların hepsi sigorta
kapsamında ve sigorta poliçe bedelinin de yarısı Hükûmet tarafından, daha
doğrusu Bakanlık tarafından çiftçilerimize hibe olarak ödeniyor. Fakat buna
rağmen, tabii sigorta yaptırmayanları da dikkate aldığımızda, her hâlükârda
çiftçilerimize bir şekilde yaralarını saracak veya en azından hasarlarını
azaltacak bir yardım yapmak gerekiyordu. Biz de Bakanlık olarak Hazine
Müsteşarlığımıza ve Hükûmete, Bakanlar Kuruluna tekliflerimizi götürdük. Doğal
afetlerden dolayı kredi borçlarının ertelenmesiyle ilgili kararname de dün
Sayın Başbakanımız tarafından imzalandı. Biz, bunun tabii süresini oldukça
geniş aldık. 1/1/2014 tarihinden bu yılın sonuna kadar, yani 2014 yılı sonuna
kadar vuku bulan ve olacak olan bütün bu manada afetler bunun kapsamında.
31/12/2014 tarihine kadar ülke genelinde meydana gelmiş ve gelecek olan don, dolu,
kuraklık, aşırı yağış, sel ve benzeri afetler zarar kapsamında. Burada
bilginize sunmak istediğim bir husus, özellikle kuraklığın da bu tür bir borç
ertelemenin kapsamına dâhil edilmiş olması. Normalde tabii kuraklık dünyanın
hiçbir yerinde sigorta kapsamında değil ama eğer kuraklık nedeniyle bir hasar
tespiti yapılmışsa çiftçilerimiz bundan istifade edecekler. 
Kredi
borçlarının ertelenme şartında hasar tespit komisyonunun karar tarihinden
geriye doğru doksan günlük süre içerisinde vadesi gelmiş olan borçların bir yıl
süreyle cari tarımsal faizden değil de yüzde 3 oranındaki bir faizle
ertelenecek olması önemli. Ülke genelinde yaklaşık 876 bin çiftçiye ait.
Bunların 6,5 milyar lira bir kredi bakiyesi söz konusu. Dolayısıyla, bu
kapsamda 6,5 milyar liralık bir kredi bakiyesi ertelenmiş olacak bundan
kaynaklanan borçlar sebebiyle. 
Ben,
çiftçilerimize, zarar gören bütün çiftçilerimize, bu hasara uğrayan bütün
çiftçilerimize bir kez daha geçmiş olsun dileklerimi sunmak istiyorum. Ve bir
kez daha, tarım sigortası gibi önemli bir imkân varken ve bunda da büyük oranda
destek varken çiftçilerimizin bundan istifade etme konusunda biraz daha bize
yardımcı olmasını arzu ediyorum çünkü onlar hasar görüyor biz üzülüyoruz,
sonuçta Türkiye kaybediyor bu hasardan. Ama tarım, dünyanın her yerinde tabiat
şartlarına bağlı bir faaliyet ve yağış fazla olunca da hasar meydana geliyor,
yağış olmayınca da, kuraklık olunca da hasar meydana geliyor, dolu olunca hasar
meydana geliyor, fırtına olunca hasar meydana geliyor. Çiftçilik, maalesef,
böyle bir faaliyet. 
Tabii, yarın da
Dünya Çiftçiler Günü, 14 Mayıs. Bu vesileyle bütün çiftçilerimizin Dünya
Çiftçiler Günü’nü de kutluyorum.
Çiftçilik dünyayı gerçekte besleyen bir
meslek. Dünyadaki hâlihazırdaki 7 milyar nüfusun -ki, 9 milyara 2050’de çıkması
bekleniyor- bu milyarlarca insanın karnını doyuran, hayatta kalmasını sağlayan
gıda maddelerinin kaynağı, çiftçilerimizin iştigal sahası olan tarım sektörü.
Dünyada 1 milyarın üzerinde çiftçi var. Türkiye’de de çalışan 25,5 milyon insanın
6 milyonu tarım sektöründe çalışıyor. 3 milyon işletmemiz var ve ekonomik
anlamda da hepimizi çok yakından ilgilendiren bir konu. 
Biz, çiftçilerimizin bazı sosyal
güvenlik haklarıyla ilgili iyileştirmeler yaptık; gerek örgütlenme konusunda
ziraat odalarıyla ilgili yasa değişikliği gerek sosyal haklarında BAĞ-KUR’la
ilgili zorunluluk getirilmesi gibi. Daha önce otuz gün prim ödeme şartı varken
bunun on beş gün prim ödeme imkânı tanınmak suretiyle düzeltilmesi. 
Aile reisi olan kadın çiftçilerin
eskiden sigortadan faydalanamıyor olması. Buna getirilen düzenlemeyle bu kadın
çiftçilerimizin de sigortalı olabilme imkânı sağlandı. Yine, kadın
çiftçilerimize bazı desteklemelerde pozitif ayrımcılık yapan düzenlemeler
getirdik, kredi imkânları geliştirdik. 
Dünyada da, kuşkusuz ülkemizde de
tarımın stratejik değeri ve önemi giderek artıyor. Çünkü, biraz önce de
söylediğim gibi, gelir artışıyla birlikte, kentleşmeyle birlikte beslenme
alışkanlıklarında değişiklik meydana geliyor, dolayısıyla gıda talebinde artış
ve farklılık meydana geliyor. 
Öte yandan, küresel ısınma ve diğer
çevresel faktörlerin yol açtığı birtakım tehditler var tarım sektörüyle ilgili
dünya ölçeğinde. Gelecekte 3 tane stratejik alan olduğunu bütün gelecek
bilimciler, fütüristler söylüyor: Su, enerji ve gıda. Suyun yüzde 70’inin de
tarım ve gıda amaçlı kullanıldığı dikkate alındığında gıda ve tarım burada çok
daha önemli bir hâle geliyor.
Tabii, burada sadece üretim veya
arzdaki üretim eksikliği problem değil, mevcut olan kaynakların da daha adil
bölüşümü, daha eşitlikçi bölüşümü başka bir sorun. Bu alanda sorun olduğunu
biliyoruz çünkü aynı zamanda israf çok büyük oranda, yılda 1,3 milyar ton gıda
israf ediliyor. Bunun dörtte 1’iyle açlık sınırında bulunan 870 milyon insanın
gıda ihtiyacı karşılanabilir. Bu israfın ekonomik değeri 1 trilyon dolar. Buna
karşın, dünyada aşırı kilolu yetişkin sayısı 1,4 milyar insan, bunun 500
milyonunu da obezler oluşturuyor. Bunların hepsi gerek eğitimle gerek
geliştirilecek olan politikalarla üzerinde durulması gereken meseleler.
Dünyaya baktığımızda, gıda fiyatları son on yılda çok istikrarlı bir
seyir izlemedi. Dünyada on yılda buğday fiyatları 3 kat, mısır ve pirinç
fiyatları ise 2 kat arttı. İklim değişikliği, biraz önce arz ettiğim gibi,
önemli bir konu. Bir de gelişmiş ülkeler artık kendi topraklarıyla
yetinmiyorlar, dünyada yaklaşık 203 milyon hektar tarım alanı uluslararası
şirketler veya bazı ülkeler tarafından kiralanmış veya satın alınmış durumda.
Yani ülkeler, büyük arazi sahibi ülkeler bile artık başka ülkelerin
topraklarını kiralayabilmekte ve oralarda tarımsal faaliyeti gelecek açısından
teminat altına almak için üretim planlamaktadır. 
Biyoyakıt üretiminde, yine, tarımsal ürünler kullanılıyor. Bu, yine,
tarımsal ürünlerin stratejik değeri açısından, önemi açısından dikkat edilmesi
gereken başka bir husus. 
Dünyada uluslararası veri paylaşımında şeffaflık yeterli değil. Lojistik
alanda yetersizlik var ve bunun maliyet üzerinde kuşkusuz çok önemli etkisi
var. Küresel sermaye zaman zaman spekülatif davranışlar sergileyebiliyor.
Bunların hepsi gıda güvenliğini olumsuz etkileyebilen faktörler. Keza,
ülkelerin sosyoekonomik durumları, doğal afetler, sosyal ve siyasi
istikrarsızlıklar dünyada gıda güvenliğini genel anlamda etkileyen faktörler.
Biz tarımsal üretimin sürdürülebilirliği ve gıda güvenliğinin temini
açısından bir dizi tedbir aldık. Türkiye’de, en son, 30 Nisan tarihinde yüce
Meclisin oy birliğiyle diyebileceğimiz bir oy oranıyla, bütün iktidar-muhalefet
hepimizin birlikte geçirdiği, Toprak Koruma ve Arazi Kullanımı Kanunu da içinde
olan 17 tane kanun çıkarıldı bu süreç içerisinde. Etkin bir tarımsal destekleme
sistemi kuruldu. Üretim ve işleme sanayisinde, özellikle tarımda,
modernizasyona gidildi. Çevreye duyarlı üretimin desteklenmesi, organik tarım,
iyi tarım uygulamaları, biyolojik mücadele desteği ve çevre amaçlı tarımsal
alanların korunması, kısaca “ÇATAK” dediğimiz projeyi hayata geçirmek suretiyle
bunlar sağlandı. Tarımsal kredi faiz oranları düştü. Tarımsal altyapının
iyileştirilmesi için, özellikle toplulaştırma başta olmak üzere birçok
düzenleme yapıldı. Tarım sigortaları uygulamaları yapıldı ama biraz önce de arz
ettiğim gibi, maalesef çok yaygınlaşmadı. Bunun üzerinde biz duruyoruz. Bunu
nasıl aşarız? Gerek eğitimle gerekse çeşitli projelerle tabii teşvik veriyoruz,
yüzde 50 hibe destek veriyoruz sigorta poliçelerinin desteklenmesinde ama ona
rağmen aşırı parçalanmış olmaktan ötürü ve çok hisseli olmasından ötürü, çok
parçalı olmasından ötürü küçük hisselerle tarım sigortasını gerekli görmüyor
üreticilerimiz.
Gen kaynaklarının koruma altına alınması yönünde bizim önemli
projelerimiz oldu, hem bir Tohum Gen Bankası kurduk hem hayvan gen
kaynaklarıyla ilgili bir gen merkezi kurduk. Diğer bitki ve ağaçlarla ilgili
olarak da Ankara’da bizim Bakanlığımızın bitişiğinde bulunan Eskişehir
yolundaki arazide Avrupa’nın 2’nci en büyük -2.500 dönüm arazi üzerine- millî
botanik bahçesini kuruyoruz; 2015 yılında inşallah hizmete girecek. Türkiye'nin
bütün endemik bitkilerinin ya çeşitli seralar içerisinde veyahut açık alanlarda
sergilenebileceği, kütüphanesi vesairesi olan, eğitim imkânları da olan bir
millî botanik parkı kuruyoruz.
Yine, “Çiftlikten sofraya gıda
güvenliği” anlayışıyla, gıda faslını müzakereye açmak suretiyle, etkin gıda
denetimiyle, Alo 174’le tüketicinin sağlığının korunması ve diğer haklarının
korunması alanında da önemli çalışmalar yapıldı. 
Biz, temel gıda maddelerinin üretimine
baktığımızda -buğday, mısır, çeltik, ayçiçeği, yumurta, et ve süt, bu ürünler
itibarıyla baktığımızda- Türkiye’nin on yıl içerisinde dünyadaki artış
oranlarının çok üzerinde bir artış gerçekleştirdiğini görüyoruz. Örneğin dünya
on yılda mısırda yüzde 44’lük artış gerçekleştirmiş, Türkiye’de yüzde 181
oranında artış olmuş; çeltik dünyada on yıl içerisinde yüzde 26,5 artış
sağlamış, Türkiye yüzde 150 oranında artış sağlamış; ayçiçeği yüzde 52 oranında
dünyada artış sağlarken Türkiye’de yüzde 79,2 oranında artış var; yumurta
üretiminde dünyadaki artış yüzde 24,6, Türkiye’de yüzde 42,8; et üretiminde
dünyada yüzde 13,3’lük bir artış var on yıl içerisinde küresel olarak,
Türkiye’de yüzde 136’lık bir artış var; süt üretiminde dünyada yüzde 24’lük bir
artış varken Türkiye’de yüzde 116’lık bir artış gerçekleşmiş durumda on yıl
içerisinde. Buğdayda dünyada yüzde 16’lık artış var on yıl içerisinde,
Türkiye’de yüzde 13’lük artış var ama Türkiye’de buğday alanlarının bir kısmı
diğer ürünlerin alanlarına kaydı. Türkiye’deki buğday verimliliğinde önemli bir
artış var.
Aslında bu temel gıda maddelerinin
kaynağını teşkil eden tarımsal ham maddeler ve hayvansal ham maddelerde
Türkiye’nin dünyanın büyümesinin çok çok üzerinde bir üretimle iyi bir noktada
olduğunu görüyoruz. Gıda açısından güvendeyiz. Bunu tarımsal gayrisafi yurt içi
hasılada da zaten görmek mümkün. Özellikle, tarımsal ürün ihracatında yine
ciddi bir artış var ve ham maddeleri katsak bile 2013 yılı içerisinde toplam
ihracatımız toplam ithalatımızın üzerinde. Bu da çok sevindirici bir gelişme ve
ilk defa canlı hayvan ve hayvansal ürün ihracatında Türkiye 1,5 milyar dolarla
çok uzun bir zamandan sonra bir ihracat gerçekleştirdi. Türkiye on yıl
içerisinde 142 milyon dolardan, 2013 yılında 1,4 milyar dolara çıkardı
hayvansal ürün ihracatını. Bu da büyük bir gelişmeyi gösteriyor.
Burada tabii, gerek sağlanan destekler,
uygulanan politikalar gerekse benimsenen strateji etkili ama temel altyapıda
-ki miras hukukundaki düzenleme bunun için çok önemli- arazilerin bundan
sonraki sürede bölünmesinin önüne geçilmesi ve köyde arazinin başında olan her
kimse, onun karnını doyurabilecek asgari bir büyüklüğün teminat altına alınmış
olması çok temel bir mesele. Bugünden itibaren, gelecek açısından bu bir
garanti. Mevcut yapının da, mevcut bölünmüş yapının da 2023’e kadar
toplulaştırılmasının tamamlanması bizim hedefimiz, ki bu hedefi tutturacağımızı
biliyoruz. Şundan dolayı biliyoruz: Çünkü on yıl içerisinde 4 milyonu
tamamladık, 2 milyon hektar da bu yıl tamamlanıyor, 6 milyon hektar. Toplamda
6,5-7 milyon hektara ulaşacak toplulaştırılan arazi, bu yıl sonu itibarıyla.
Zaten geride şu anda yaklaşık 7 milyon hektar kaldı toplulaştırılacak arazi
yani on yıl içerisinde bu mesafeyi aldık, bundan sonraki sürede bunu çok daha
rahat yapabileceğimizi planlıyoruz doğrusu, düşünüyoruz. Bütün bunların hepsi,
aslında çiftçilerimizin aracılığıyla yapıldı yani gerçekten son derece de
fedakârca çalışan bir sektör. Türkiye'de 6 milyon çalışan, 3 milyon işletme ve
gerçekte hepsi eli öpülecek insanlar. Hem kadın çiftçilerimiz hem bu işte,
meslekte çalışan diğer bütün kardeşlerimiz -genciyle yaşlısıyla- olağanüstü
çaba sarf etti. Ben, hepsinin Çiftçiler Günü’nü de tekrar kutluyorum.
Hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ediyorum.
Sayın Hamzaçebi, buyurun. 
V.- AÇIKLAMALAR
1.- İstanbul Milletvekili Mehmet Akif Hamzaçebi'nin,
10-16 Mayıs Engelliler Haftası’na ve 12-18 Mayıs Hemşirelik Haftası’nı
kutladıklarına ilişkin açıklaması 
MEHMET AKİF HAMZAÇEBİ (İstanbul) –
Teşekkür ederim Sayın Başkan.
10-16 Mayıs tarihleri Engelliler
Haftası olarak kutlanmaktadır. Türkiye'de, 76 milyonluk nüfusumuzun yüzde
12,3’ü engellidir yani bu, yaklaşık 9,4 milyonluk bir nüfusu ifade etmektedir.
Bu kadar büyük bir kitlenin ihtiyaçları, talepleri karşısında yapılanlar hâlen
son derece yetersizdir. 
Engelli vatandaşlarımızın ihtiyaçları
diğer vatandaşlarımızın, diğer toplum kesimlerinin ihtiyaçlarından farklı
değildir eğitim gibi, sağlık gibi, toplumsal hayata, sosyal hayata katılma
gibi, bakım gibi, rehabilitasyon gibi ancak bu vatandaşlarımızın bu hizmetlere
ulaşmada güçlükleri vardır, bu hizmetlere ulaşma açısından dezavantajlı
gruptur; devlete düşen görev, bu dezavantajı ortadan kaldırmaktır. 
Şüphesiz, yapılan düzenlemeler var,
çıkarılan yasalar var ancak bu yasalarda sürekli olarak süre uzatımına
gidilmesi, engellilerimizin devlete olan güvenini sarsmaktadır. Bu süre
uzatımlarına son vermek ve fiziki altyapıyı, çevreyi engelli vatandaşlarımıza
uygun hâle getirmek şarttır. 
Yine, engelliler açısından devlete
düşen temel görev istihdamdır. Devletin hâlen 80 bin ilave engelli istihdam
zorunluluğu varken bu zorunluluk yerine getirilmemiştir. Özel sektörden
engellilerin istihdamı istenirken, devletin bu görevi yerine getirmemesi son
derece yanlıştır. Hükûmeti, sayın bakanları ben bu konuda göreve çağırıyorum.
Ayrıca, içinde bulunduğumuz hafta Hemşireler
Haftası’dır. Sağlık sektörünün bu cefakâr çalışanlarını kutluyorum, onların
ihtiyaçlarının, özlük haklarının iyileştirilmesi yolunda Hükûmete düzenlemeler
yapma çağrısında bulunuyorum. 
Teşekkür ederim Sayın Başkan. 
BAŞKAN – Teşekkür ediyorum. 
Sayın Baluken, buyurun. 
2.- Bingöl Milletvekili İdris Baluken'in, 10-16 Mayıs
Engelliler Haftası ile 15 Mayıs Vicdani Ret Günü’ne ve 12-18 Mayıs Hemşirelik
Haftası, 14 Mayıs Dünya Eczacılık Günü ile 15 Mayıs Kürt Dil Bayramı’nı
kutladıklarına ilişkin açıklaması 
İDRİS BALUKEN (Bingöl) – Teşekkür
ediyorum Sayın Başkan.
Sayın Başkan, 10-16 arası Mayıs
Engelliler Haftası olarak belirlenmiştir. Engellilerin istihdam, sağlık
hizmeti, sosyal ve ekonomik sorunlarının en yoğun olduğu ülkelerden biri,
maalesef, Türkiye’dir. Engellilerin sorunlarının çözülmesinin ilk adımı da
aslında zihinlerdeki engellerin kaldırılmasından geçiyor. Bu kapsamda, biz,
başta AKP Hükûmeti olmak üzere tüm siyasi ve sosyal tarafları bu konuda duyarlı
olmaya çağırıyoruz, Halkların Demokratik Partisi Grubu olarak da engellilerin
sorunlarının araştırılması için bu hafta Meclise bir araştırma önergesi
sunacağımızı ifade etmek istiyoruz. 
Diğer taraftan, Türkiye’nin
militarizmden kaynaklı kanayan yarası vicdani ret hakkının tanınmamasına vesile
oluyor. 15 Mayıs Vicdani Ret Günü’nde demokratik, hoşgörülü, sivil toplum
merkezli bir Türkiye için vicdani ret hakkının tanınması gerektiğini ifade
ediyoruz. Bu hususta da Parlamento çatısı altında bugüne kadar sayısız
çalışmalar yaptık, bundan sonra da bu çalışmalarımızı gündemleştirip gerekli
duyarlılığın oluşturulması noktasında üzerimize düşen görevi yapmaya devam
edeceğiz. 
Ayrıca, 14 Mayıs tarihi Eczacılar Günü
olarak kutlanmaktadır. Yine, içinde bulunduğumuz hafta da Hemşirelik Haftası
olarak kutlanmaktadır. Biz bu vesileyle tüm eczacıların ve hemşirelerimizin bu
anlamlı gününü, haftasını kutluyoruz.
Bir diğer husus: 15 Mayıs Kürt Dil
Bayramı olarak kutlanmakta ve Kürtçe üzerindeki tüm baskıların kaldırılması
talebiyle de yoğun bir kitlesellikle, halkımız tarafından geleneksel bir
şekilde, artık taleplerin görünür kılınması şeklinde kutlanmaktadır, ifade
edilmektedir. İnkâr ve asimilasyon döneminin bittiğini, Kürt halkının ve
Kürtçenin özgürleşme döneminin geldiğini burada ifade etmek istiyoruz. Bu
kapsamda, bugüne kadar Kürt dili üzerinde kurulan bütün baskıları kınadığımızı,
15 Mayıs Kürt Dil Bayramı’nı kutladığımızı, alanlara çıkan bütün halkımızı da
buradan şimdiden selamladığımızı ifade etmek istiyoruz. 
Teşekkür
ediyorum.
BAŞKAN – Evet,
teşekkür ediyorum. 
Sayın Satır,
buyurun. 
3.- İstanbul Milletvekili Mihrimah Belma Satır'ın,
10-16 Mayıs Engelliler Haftası’na ve 12-18 Mayıs Hemşirelik Haftası ile 14
Mayıs Dünya Eczacılık Günü’nü kutladıklarına ilişkin açıklaması 
MİHRİMAH BELMA
SATIR (İstanbul) – Teşekkür ederim Sayın Başkan.
10-16 Mayıs
tarihleri arasında Engelliler Haftası kutlanmaktadır. Her bireyin engelli olma
ihtimali dikkate alınarak Adalet ve Kalkınma Partisi hükûmetleri tarafından en
iyi yasal düzenlemelerin yapıldığı kanaatindeyiz, eksiklerin giderilmesi için
de hep birlikte çalışacağız. Engelli vatandaşların hayata intibakı, istihdam
alanında yer alması için çalışmaları yaptık, yapmaya devam edeceğiz. Bugün
vesilesiyle tüm engelli vatandaşlarımıza selam ve saygılarımızı sunuyoruz grubum
adına. 
Ayrıca, yarın 14
Mayıs Eczacılık Günü’nü kutlayacağız. Bu alanda çalışan bütün eczacı
arkadaşlarımıza da başarılar diliyoruz ve günlerini kutluyoruz.
Ayrıca, bugün
itibarıyla Hemşireler Günü’nü kutluyoruz. Sağlık çalışanlarımıza da sağlıklı bir
çalışma dönemi diliyor, saygılar sunuyorum. 
Teşekkür ederim.

BAŞKAN –
Teşekkür ediyorum. 
Sayın Halaçoğlu,
buyurun. 
4.- Kayseri Milletvekili Yusuf Halaçoğlu'nun, 10-16
Mayıs Engelliler Haftası’na ve 14 Mayıs Eczacılık Günü ile Karamanoğlu Mehmet
Bey’in Türk dilini resmî dil olarak kabulünün yıl dönümünü kutladıklarına
ilişkin açıklaması 
YUSUF HALAÇOĞLU
(Kayseri) – Teşekkür ederim Sayın Başkanım.
Engelliler Günü,
evet, iki gün ama sadece engellilerin günü olarak anılan günlerde değil,
içimizde yaşayan insanlarımızın bütün ihtiyaçlarının giderildiği, şehirde
rahatça dolaşacakları, ihtiyaçlarının her şekilde birtakım kanuni dayanaklara
da mehaz teşkil etmek suretiyle çözümlendiği bir zaman başlangıcı olarak
nitelendirmek istiyorum ve onların bizlerle birlikte birer insan olarak,
içimizden birileri olarak yaşamalarını diliyorum. 
Ayrıca,
Eczacılar Günü’nü kutluyorum. Bir de Karamanoğlu Mehmet Bey’in Türk dilini
resmî dil olarak kabulünün yıl dönümüdür, onu da kutluyorum. 
Meclise saygılar
sunuyorum. 
BAŞKAN –
Teşekkür ediyorum. 
Gündeme
geçiyoruz. 
Başkanlığın
Genel Kurula sunuşları vardır.
SEYFETTİN YILMAZ
(Adana) – Benim de vardı Sayın Başkan, kısa bir açıklamam vardı.
BAŞKAN – Sayın
Yılmaz, biliyorsun ben gündem dışı konuşmalarda sadece grup başkan vekillerine
söz veriyorum, uygulamam bu şekilde benim. 
SEYFETTİN YILMAZ
(Adana) – Bakanın açıklamasına karşı kısa bir açıklama yapacağım. 
BAŞKAN –
Efendim, gündem dışı konuşma Sayın Yılmaz. İç Tüzük çok açık, bunu ben çok izah
ettim. 
SEYFETTİN YILMAZ
(Adana) – Bakanın açıklamasına karşı kısa bir açıklama yapacağım.
KAMER GENÇ
(Tunceli) – Meclisi keyfî yönetiyorsun. O zaman İç Tüzük’teki 60’ıncı maddeyi
kaldırın. 
BAŞKAN – Sayın milletvekilleri, Gümrük
ve Ticaret Bakanı Sayın Hayati Yazıcı, gündemin “Sözlü Sorular” kısmının 1, 13,
71, 103, 108, 113, 152, 341, 361, 362, 378, 392, 575, 679, 832, 833, 834, 835,
836, 937, 961, 966, 994, 1056, 1095, 1135, 1152, 1153, 1165, 1238, 1313, 1333,
1334, 1335, 1367, 1375, 1376, 1382, 1456, 1483, 1517, 1554, 1580, 1691, 1754,
1779, 1871, 1872, 1873, 1875, 2018, 2065, 2161, 2176, 2199, 2200, 2254, 2624,
2625, 2629, 2766, 2814, 2841, 2842, 2854, 2955, 2981, 2995, 3092, 3101, 3102 ve
3205’inci sıralarında yer alan önergeleri birlikte cevaplandırmak
istemişlerdir. Sayın Bakanın bu istemini, sırası geldiğinde yerine getireceğim.
Komisyondan istifa önergesi vardır,
okutuyorum:
VI.- BAŞKANLIĞIN GENEL KURULA SUNUŞLARI
A) Önergeler
1.- Konya Milletvekili Mustafa Kalaycı’nın, Plan ve
Bütçe Komisyonu üyeliğinden istifa ettiğine ilişkin önergesi (4/158)
13/5/2014
Türkiye Büyük
Millet Meclisi Başkanlığına
Plan ve Bütçe Komisyonu üyeliğinden
istifa ediyorum.
Saygılarımla. 
 Mustafa
Kalaycı
 
Konya
BAŞKAN – Bilgilerinize sunulmuştur.
Meclis araştırması açılmasına ilişkin
üç önerge vardır, okutuyorum:
B) Meclis Araştırması Önergeleri
1.- BDP Grubu adına, Grup Başkan Vekili Şırnak
Milletvekili Hasip Kaplan’ın, toplantı ve gösteri yürüyüşü yapma hakkının
kullanımında yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/931)
Türkiye Büyük
Millet Meclisi Başkanlığına
Anayasa’nın 34’üncü maddesinin valilik
yönergeleriyle çiğnenmesi, demokratik bir şekilde yapılan gösterilerde ve
yürüyüşlerde yaşanan ölümlerin araştırılması için Anayasa’nın 98’inci ve İç
Tüzük’ün 104 ve 105’inci maddeleri gereğince Meclis araştırması açılmasını arz
ve talep ederiz.
 Hasip
Kaplan
 BDP
Grup Başkan Vekili
Gerekçe: 
Anayasa’nın 34’üncü maddesinde “Herkes,
önceden izin almadan, silahsız ve saldırısız toplantı ve gösteri yürüyüşü
düzenleme hakkına sahiptir.” diye belirtilmektedir ama maalesef var olan tablo
göstermektedir ki bu anayasal hak, valiliklerin tasarrufunda işlemektedir.
Valiliklerin yayınladıkları yönergeler Anayasa’nın 34’üncü maddesini hiçe sayar
boyuta gelmiştir. Valilikler, muhalif herhangi bir kesim tarafından yapılmak
istenen tüm demokratik gösteri ve yürüyüşleri engellemektedir. Bu engellemeyi
de çoğu zaman orantısız güç kullanarak yapmaktadır. Nitekim, geçen yıldan bu
yana demokratik tepkilerini dile getirmek için yapılan yürüyüş ve gösterilerde,
valiliklerin bu keyfî yasaklamalarından ve buna bağlı olarak güvenlik
güçlerinin kullandıkları orantısız güç nedeniyle birçok kişi yaşamını
yitirmiştir. Bu ölümlerin bir kısmına da polisin kullandığı biber gazı neden
olmuştur. 31 Mayıs 2011'de Metin Lokumcu biber gazı kullanımından kaynaklı
olarak yaşamını yitirdi. En son da Yalova'da çıkan bir kavgayı ayırmak isteyen
Çayan Birben, polisin kullandığı biber gazından kaynaklı olarak hayatını
kaybetmiştir.
Biber gazı kullanımıyla ilgili olarak
Diyarbakır Milletvekilimiz Sayın Altan Tan tarafından İçişleri Bakanlığına
verilen soru önergesinde biber gazının sağlığa ne tür zararlarının olup
olmadığı, kullanılan bu gazların insan sağlığı üzerindeki kısa ve uzun dönem
etkileri sorulmuştur. Soru önergesine İçişleri Bakanı İdris Naim Şahin
tarafından verilen cevapta, bu silahların göz yaşartıcı gazlar ile gaz
maskelerinin kullanımı kursu alan personel tarafından, Göz Yaşartıcı Gaz
Silahları ve Mühimmatları Kullanım Talimatı’na uygun olarak kullanıldığı,
Türkiye'nin 1997 yılında taraf olduğu Kimyasal Silahlar Sözleşmesi hükümleri
çerçevesinde göz yaşartıcı gaz mühimmatının insan sağlığı üzerinde kalıcı bir
etki bırakmama şartının sağlandığı belirtilmiştir. Oysa, konunun uzmanlarınca da defalarca
açıklandığı üzere, biber gazı sağlık üzerinde kısa ve uzun vadede zararlı
etkilere sahiptir. Kısa vadede, solunum sorunları, solunum yollarında tahriş,
bulantı, hatta kusma, göz yaşı akıntısı, spazm, göğüs ağrısı, deri yanıkları ve
alerji; uzun vadede ise solunum yollarında nekroz (doku çürümesi), sindirim
sisteminde nekroz, akciğerde ödem, iç kanamalar (böbrek üstü bezlerinde kanama)
etkileri olduğu bilinmektedir. Bunlara rağmen biber gazı hemen hemen demokratik
tepkisini dile getirmek isteyen tüm kesimlere karşı kullanılmaktadır. Çayan
Birben astım hastası olduğunu belirtmesine rağmen, polisin kullandığı biber
gazı nedeniyle kalp krizi ve buna bağlı beyin kanaması geçirerek hayatını
kaybetmiştir. Hastane önünde bulunan ailesinin ve yakınlarının polis tarafından
dağıtılmak istenmesi ile yaşanan olayda polisin tekrar biber gazı kullanması,
tüm toplum vicdanında derin yaralar bırakmıştır. İçişleri Bakanı Sayın İdris
Naim Şahin'in soru önergelerine verdiği cevaplarda bugüne kadar yapılan gösteri
ve yürüyüşlerde kimsenin hayatını kaybetmediği belirtilmektedir. Bu, gerçeğin
çok çok dışında bir yaklaşımdır. Herkesin yakından takip ettiği kamuoyunda
yaşananların inkâr edilmesi, halkın üzerinde derin bir yarılmaya neden
olmaktadır. Çayan Birben'in doğrudan biber gazından etkilenerek yaşamını
yitirdiği doktor raporlarında belirtilmektedir. Çayan'ın katledilmesi ve
Çayan'ın yaşamını yitirmesi üzerine acılı ailesine ve yakınlarına yapılan
müdahale güvenlik güçlerinin biber gazı kullanımında ne kadar
vicdansızlaştığının en büyük göstergesidir. Bu konunun tüm boyutlarıyla
araştırılması tarafımızca elzemdir.
2.- Muş Milletvekili Demir Çelik ve 22 milletvekilinin,
ana dilde sağlık hizmeti almada yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/932) 
Türkiye Büyük Millet Meclisi Başkanlığına
Türkiye'de
yaşayan ve Kürtçe dışında hiçbir dil bilmeyen Kürt yurttaşların sağlık
hizmetlerine ulaşırken karşılaştıkları ana dil ve iletişim sorunlarının
belirlenmesi ve ana dilde sağlık hizmetlerinden yararlanmalarının önündeki
engellerin kaldırılması adına Anayasa’nın 98’inci, İç Tüzük’ün 104 ve 105’inci
maddeleri gereğince Meclis araştırması açılmasını arz ederiz.
1) Demir Çelik (Muş)
2) Pervin Buldan (Iğdır)
3) Hasip Kaplan (Şırnak)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) İdris Baluken (Bingöl)
9) Hüsamettin
Zenderlioğlu (Bitlis)
10) Emine Ayna (Diyarbakır)
11) Nursel
Aydoğan (Diyarbakır)
12) Altan Tan (Diyarbakır)
13) Adil Zozani (Hakkâri)
14) Esat Canan (Hakkâri)
15) Sırrı
Süreyya Önder (İstanbul)
16) Sebahat
Tuncel (İstanbul)
17) Mülkiye
Birtane (Kars)
18) Erol Dora (Mardin)
19) Ertuğrul
Kürkcü (Mersin)
20) İbrahim
Binici (Şanlıurfa)
21) Nazmi Gür (Van)
22) Özdal Üçer (Van)
23) Leyla Zana (Diyarbakır)
Gerekçe:
Anayasanın eşitlik ilkesi gereği
"Herkes, dil, ırk, renk, cinsiyet, siyasî düşünce, felsefî inanç, din,
mezhep ve benzeri sebeplerle ayırım gözetilmeksizin kanun önünde eşittir."
hükmü, Türkiye Cumhuriyeti sınırları içerisinde yaşayan tüm vatandaşları eşit
sayar. Bu anlamıyla yoğunluklu olarak doğu ve güneydoğu illerinde yaşayan Kürt
nüfusunun, kamu hizmetlerinin tümü başta olmak üzere, özellikle sağlık
hizmetlerine ulaşırken karşılaştıkları dil sorununun çözüme kavuşması eşitlik
ilkesinin gereği ve zorunluluğudur. Bahsi geçen bölgelerde yoğunluklu olarak
yaşayan Kürt nüfusunun tüm kamu hizmetlerinden ve buna bağlı olarak sağlık hizmetlerinden
ana dilleri olan Kürtçe ile yararlanmaları İnsan Hakları Evrensel
Bildirgesi'nin 25’inci maddesi -sağlık hakkı- gereği doğuştan gelen bir insan
hakkıdır.
Sağlık hakkı, İnsan Hakları Evrensel
Bildirgesi'nin 25’inci maddesinde "Herkesin, kendisinin ve ailesinin
sağlığı ve iyi yaşaması için yeterli yaşama standartlarına hakkı vardır; bu
hak, beslenme, giyim, konut, tıbbi bakım ile gerekli toplumsal hizmetleri ve
işsizlik, hastalık, sakatlık, dulluk, yaşlılık ya da kendi denetiminin
dışındaki koşullardan kaynaklanan başka geçimini sağlayamama durumlarında
güvenlik hakkını da kapsar. Anne ve çocukların özel bakım ve yardıma hakları
vardır. Tüm çocuklar, evlilik içi ya da dışı doğmuş olmalarına bakılmaksızın,
aynı toplumsal korumadan yararlanır." şeklinde özetlenmiştir.
Ülkemizin sosyal ve ekonomik
koşullarındaki yetersizlikler ile her geçen gün artan bölgelerarası derin
uçurum, her alanda olduğu gibi, kamu hizmetlerinin de ana dilde, etkin,
ulaşılabilir, eşit ve sürdürülebilir olarak sağlanmasını engellemektedir.
Türkiye Cumhuriyeti sınırları içerisinde bulunan 81 il, zorunlu hizmet
bölgelerine ayrılmıştır. Tüm iller gelişmişlik oranları, gelişmişlik hızları ve
nüfuslarına bağlı olarak toplamda 6 ayrı bölgeye ayrılmıştır. Hekimler ve
sağlık çalışanları için zorunlu hizmet bölgesi sınırları dâhilinde olan 5’inci
ve 6’ncı bölge illeri içerisinde bulunan, Kürt nüfusunun yoğunluklu olarak
yaşadığı bölgelerde, sağlık hizmetleri başta olmak üzere, tüm kamu hizmetlerine
ana dilde ulaşmanın önündeki engeller belirlenerek Kürt yurttaşlarımızın ana
dilleri ile sağlık hizmetlerine ulaşmalarının yolu açılmalıdır. 
Bahsi geçen iller, Doğu ve Güneydoğu
Bölgelerimizde bulunan ve Kürt nüfusunun yoğun olarak yaşadığı bölgelerdir. Bu
bölgelerde görevlendirilen tüm kamu personelinin ve buna bağlı olarak sağlık
hizmeti sağlamakla yükümlü hekim ve sağlık çalışanlarının bölgede yaşayan
yurttaşlar ile iletişim kurmada yaşadığı zorluklar ortadadır. Bölgede yapılan
araştırmalar sonucu, her 3 yurttaştan 1’i kamu hizmetinden faydalanırken ana
dil ve iletişim sorunu yaşamaktadır. Hekimler ve sağlık personeli ile iletişim
kuramayan yurttaşlar sağlık hizmetlerinden yoksun kalmaktadır. Yurttaşların
sağlık hizmetleri karşılanırken hasta ve hekim arasında bağ oluşturan dilin,
hastanın öyküsünü tam ve doğru anlatabilmesi açısından önemi büyüktür. Hastanın
kendisini bildiği dilde anlatamıyor olması hem hasta açısından hem de sağlık
hizmetlerini sağlamakla yükümlü hekim ve sağlık çalışanları açısından ciddi bir
iletişim problemi yaratmaktadır. Ortaya çıkan bu olumsuzluklar tedavi sürecini
etkilemekte ve çoğu zaman yanlış teşhis ve buna bağlı olarak yanlış tedavi ile
sonuçlanmaktadır.
Kürtlerin yoğunluklu yaşadıkları
bölgelerde çoğunluğu kadın olmak üzere 2 milyon insan Türkçe bilmemektedir. Her
gün, bu 2 milyon insanın önemli bir kısmı ana dilleri olan Kürtçeyi bilmeyen
kamu çalışanlarının olduğu kurumlarda nüfus işlerini yapmakta, tapu alıp
vermekte, hukuksal işlemler yürütmekte ve en önemlisi sağlık hizmetlerinden
faydalanarak tedavi olmaya çalışmaktadır. Ana dili ile hizmet alamayan
yurttaşlar, hiç anlamadıkları bir dilde aldıkları cevaplar ile sorunlarını
çözmeye çalışmaktadır. Yaşanan ana dil ve iletişim sorununun sağlık açısından
ortaya çıkarttığı olumsuzluklar insan sağlığını ve yaşam hakkını derinden
etkilemektedir. Bölgede yapılan araştırmalar sonucu, sadece dil ve iletişim
sorunu yüzünden her 4 hastadan 1’ine yanlış teşhis ve buna bağlı olarak yanlış
tedavi uygulanmaktadır.
Ana dilde sağlık hizmeti alamamanın
beraberinde getirdiği sorunların tespiti ve buna bağlı travmaların bir an önce
araştırılarak ortaya çıkartılması ve sağlık alanında yaşanan ana dil sorununun
önündeki yasal engellerin ortadan kaldırılarak yeni yasal düzenlemeler ile
güvence altına alınması ile birlikte sağlıkta ana dil problemine çözümcü
yaklaşımlar geliştirilmesi adına Türkiye Büyük Millet Meclisi bünyesinde bir
araştırma komisyonu kurulması gerekmektedir.
3.- Kahramanmaraş Milletvekili Mesut Dedeoğlu ve 22
milletvekilinin, çevre ve insan sağlığını tehdit eden kimyasal madde
kullanımının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/933)
Türkiye Büyük Millet Meclisi
Başkanlığına
Ülkemizde çevre
ve insan sağlığı açısından tehlikeli kimyasal ve pestisit kullanımı konusunda
araştırma yaparak, alınması gereken önlemlerin belirlenmesi amacıyla
Anayasa'nın 98’inci ve TBMM İçtüzüğü’nün 104 ve 105’inci maddesi uyarınca
Meclis araştırması açılmasını saygılarımla arz ve talep ederim.
1) Mesut
Dedeoğlu (Kahramanmaraş)
2) Mehmet Şandır (Mersin)
3) Lütfü Türkkan (Kocaeli)
4) Özcan
Yeniçeri (Ankara)
5) Kemalettin
Yılmaz  (Afyonkarahisar)
6) Emin Çınar  (Kastamonu)
7) Enver Erdem  (Elâzığ)
8) Reşat Doğru  (Tokat)
9) Bülent Belen  (Tekirdağ)
10) Alim Işık  (Kütahya)
11) Seyfettin
Yılmaz  (Adana)
12) Celal Adan  (İstanbul)
13) Yusuf
Halaçoğlu (Kayseri)
14) Cemalettin
Şimşek  (Samsun)
15) Sinan Oğan  (Iğdır)
16) Muharrem
Varlı  (Adana)
17) Ahmet Kenan
Tanrıkulu  (İzmir)
18) Mustafa
Kalaycı  (Konya)
19) S. Nevzat
Korkmaz (Isparta)
20) Mehmet
Erdoğan  (Muğla)
21) Erkan Akçay  (Manisa)
22) Koray Aydın  (Trabzon)
23) D. Ali
Torlak  (İstanbul)
Gerekçe:
İnsanlar,
toprağı, havayı ve suyu bilinçsiz bir şekilde her geçen gün biraz daha
kirletmektedir. Bu kirlenme pek çok canlı türlerini yok etmekte, ormanlık
alanları azaltmakta, göl, akarsu ve denizlere zarar vermektedir.
Doğal
zenginliklerimiz hızla yok olmakta ve azalmaktadır. Deniz, göl ve
akarsularımızda ortaya çıkan kirlenme, balık ve su ürünleri türlerini yok
etmektedir. Plansız ve programsız şekilde gelişigüzel kullanılan kimyasal ve
pestisitler, doğal yaşama ve insan sağlığına zarar vermektedir.
Dünyadaki mevcut
çevre kirliliğinin yüzde 50'lik bölümünün son otuz beş yılda meydana geldiğini
açıklayan araştırmalar, son otuz yıl içinde dünyada kimyasal üretiminde ve
ticaretinde önemli oranda büyüme meydana geldiğini ortaya koymaktadır.
Kimyasallar,
ülkemizde kozmetikten eşyaya kadar her alanda ve üründe yer almaktadır. Geniş
bir kullanım alanı bulunan tehlikeli kimyasallar kırtasiye ürünlerinden
oyuncaklara, giyim eşyalarından ev eşyalarına kadar pek çok üründe de karşımıza
çıkmaktadır.
Tehlikeli
kimyasalları kontrol altına alarak olumsuz etkilerinden çevreyi ve insanları
korumalıyız. Üretimi, depolanması, etiketlenmesi ve ambalajlanması evreleri
sıkı denetim altına alınmalıdır. Bu ürünler solunduğunda, ağız yoluyla
alındığında veya deri yoluyla emildiğinde, insan sağlığını tehdit etmektedir. 
Ülkemizde
pestisitler, tarımın yanı sıra genelde böceklere, yabancı otlara, funguslara,
akarlara, kemirgenlere, nematodlara, yumuşakçalara ve bakterilere karşı sıkça
kullanılmaktadır. Dünyada kullanılan pestisitlerin yüzde 47'si yabani otlara
karşı, yüzde 29'u böceklere karşı, yüzde 19'u funguslara karşı ve yüzde 5'i de
diğer zararlılara karşı kullanılmaktadır. Ülkemizde ise kullanılan
pestisitlerin yüzde 47'si böceklere karşı, yüzde 24'ü yabancı otlara karşı,
yüzde 16'sı funguslara karşı ve yüzde 13'ü de akarlara, kemirgenlere,
nematodlara, yumuşakçalara, bakterilere ve virüslere karşı kullanılmıştır.
Ülkemizde, tarımın yanı sıra, yerel yönetimler tarafından da zararlı otlara
karşı ve sivrisineklere karşı mücadelede de yine sık sık pestisit kullanımına
gidilmektedir. Dünya'da ortalama olarak yıllık 3 milyon ton tarım ilacı
tüketimi gerçekleşmektedir. Ülkemizde ise bu oran yıllık olarak ortalama 33 bin
ton olarak gerçekleşmektedir. Tarla ve bahçede yanlış ilaçla yetiştirilen meyve
ve sebzeler sofralarımıza kadar ilaç kalıntılarıyla gelmektedir. Kurallara
uygun olarak tarlada ve bahçede kullanılmayan tarım ilaçları kanser, üreme
bozuklukları ve gen mutasyonlarına neden olmaktadır. Ayrıca, çocuklarda
gelişimi engellemekte ve fizyolojik bozukluklara yol açmaktadır. Pestisitler,
rüzgâr ve erozyon sayesinde çok uzak bölgelere taşınabilmekte ve uygun ortamda
hava akımı ile buharlaşabilmektedir. Yağmur sularıyla yer altına süzülerek veya
yüzeyde kalarak yer altı sularına ve yüzeysel sulara karışıp suların
kirlenmesine neden olmaktadır. 
Çevre ve insan
sağlığını etkileyen kalıntılar ülkemizin dış ticaretini de olumsuz yönde
etkilemektedir. Türkiye'den Avrupa Birliği ülkelerine gönderilen pek çok
bitkisel ürün pestisit kalıntıları yüzünden geri gönderilmiş ve kabul
edilmemiştir. 2004-2009 yıllarında toplam 1.519 parti bitkisel üründen 204
partide pestisit kalıntısına, 964 partide toksin kalıntısına, 351 partide boya,
küf, bakteri gibi kalıntılara rastlanmıştır. 
Bu nedenle, ülkemizde çevre ve insan
sağlığı açısından tehlikeli kimyasal ve pestisit kullanımı konusunda araştırma
yapılarak gerekli önlemlerin alınması amacıyla Anayasa'nın 98’inci ve TBMM
İçtüzüğü’nün 104 ve 105’inci maddeleri uyarınca bir Meclis araştırması
komisyonu kurulması yerinde olacaktır.
BAŞKAN – Bilgilerinize sunulmuştur.
Önergeler gündemdeki yerlerini açacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri ile Plan ve Bütçe Komisyonlarında siyasi parti grubu
mensubu olmayan milletvekillerine düşen birer üyelik için aday olmak isteyen
siyasi parti grubu mensubu olmayan milletvekillerinin yazılı olarak müracaat
etmelerine ilişkin duyuru
BAŞKAN – Sayın milletvekilleri, Kadın
Erkek Fırsat Eşitliği, Kamu İktisadi Teşebbüsleri ile Plan ve Bütçe
Komisyonlarında siyasi parti grubu mensubu olmayan milletvekillerine de bir
üyelik düşmektedir. Bu komisyonlara aday olmak isteyen siyasi parti grubu
mensubu olmayan milletvekillerinin, 16 Mayıs 2014 Cuma günü saat 18.00’e kadar
Türkiye Büyük Millet Meclisi Başkanlığına yazılı olarak müracaat etmelerini
rica ediyorum.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
Okutuyorum: 
VII.- ÖNERİLER
A) Siyasî Parti Grubu Önerileri
1.- CHP Grubunun, Ankara Milletvekili Aylin Nazlıaka ve
arkadaşları tarafından, kayıp çocuk sorununun çözülmesi, çocuk kaçırılma
olaylarının önüne geçilmesi, çocukların ekonomik sömürüye ve cinsel istismara
karşı korunması için alınacak tedbirlerin belirlenmesi amacıyla 7/1/2013
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 13 Mayıs 2014 Salı günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi 
13/05/2014
Türkiye Büyük
Millet Meclisi Başkanlığına
Danışma Kurulu; 13.05.2014 Salı günü
(Bugün) toplanamadığından, Grubumuzun aşağıdaki önerisinin, İçtüzüğün 19 uncu
maddesi gereğince Genel Kurulun onayına sunulmasını saygılarımla arz ederim.
 Mehmet
Akif Hamzaçebi
 İstanbul
 Grup
Başkan Vekili
Öneri:
Ankara Milletvekili Aylin Nazlıaka ve
arkadaşları tarafından, "Kayıp çocuk sorununun çözülmesi, çocuk kaçırılma
olaylarının önüne geçilmesi, çocukların ekonomik sömürüye ve cinsel istismara
karşı korunması için alınacak tedbirlerin belirlenmesi" amacıyla,
07.01.2013 tarihinde Türkiye Büyük Millet Meclisi Başkanlığına verilmiş olan
Meclis Araştırma Önergesinin (623 sıra nolu), Genel Kurulun bilgisine sunulmak
üzere bekleyen diğer önergelerin önüne alınarak, 13.05.2014 Salı günlü
birleşimde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN – Cumhuriyet Halk Partisi grup
önerisi lehinde söz isteyen Aylin Nazlıaka, Ankara Milletvekili. 
Buyurun. (CHP sıralarından alkışlar)
AYLİN NAZLIAKA (Ankara) – Sayın Başkan,
değerli milletvekilleri; Türkiye’deki kayıp çocuklar ve çocuklarımızın yaşam
koşullarına yönelik olarak vermiş olduğum araştırma önergesine yönelik olarak
söz almış bulunuyorum, yüce heyeti saygıyla selamlarım.
Değerli milletvekilleri, dünyanın pek
çok ülkesinde olduğu gibi ülkemizde de göçler nedeniyle, işsizlik nedeniyle,
ekonomideki dengesizlikler nedeniyle, çarpık kentleşme nedeniyle ve yoksulluk,
yoksunluk gibi birçok başka sebeplerle kayıp çocuklar ve çocuklarımızın sokakta
yaşaması gibi bir sorunla karşı karşıya kaldığımız bir süreçten geçiyoruz ama
özellikle son yıllarda Türkiye’de bu konuda müthiş bir artış olduğunu hepimiz
gözlemliyoruz. Bakın, son yıllarda, özellikle de son günlerde kadına yönelik
cinsel istismar, taciz, tecavüz, cinayet gibi haberlerin yanında çocuklara
yönelik olan haberler de gazete manşetlerinde yer almaya başladı maalesef. İşte
bu nedenle diyoruz ki çocuğun cinsel sömürüsü, kız çocuklar için erken yaşta evlilik,
namus ve töre adı altında işlenen cinayetler, intihara zorlama, uyuşturucu
bağımlılığı ve kayıp çocuklar problemi günden güne artan bir sorun hâline
dönüşmüştür Türkiye’de. 
Elbette, “ölüm” ve “çocuk” kelimelerini
aynı cümle içerisinde kullanabilmek çok çok zor, çok çok ağır. Bakın, Şair
Haydar Ergülen ne diyor: “Bir çocuğun ölümü yalnızca kendi ölümü değildir,
başka çocukların da ölümüdür, onun ölümüne neden olanların çocuklarının da
ölümüdür. Bir çocuğun ölümü ağırdır, uzundur, yazması zordur.” İşte bugün biz
de çok ağır bir konuyla ilgili olarak konuşacağız değerli milletvekilleri. 
Türkiye’de 2012 yılında en az 609 çocuk
yaşam hakkı ihlaline uğradı, 2013 yılında 633 çocuk önlenebilir sebeplerden
dolayı yaşamını yitirdi. Çocukların başına gelenleri örtmeye çalıştıkça ve
sorumlular yeteri kadar cezalandırılmadıkça tabii ki bu sorunlar giderek
artıyor; yeni ölümler, yeni vakalarla karşı karşıya kalıyoruz.
Sizlere sadece 2013 yılında yaşanan
bazı olayları birtakım verilerle birlikte hatırlatacağım, hepiniz bu
bahsettiğim olayları hatırlayacaksınız.
Bir tanesi 6 yaşındaki bir evladımız
Efe Boz. Onunki gibi sağlık, bakım, eğitim gibi kamu hizmetleri alırken en az
21 çocuk yaşamını kaybetti geçtiğimiz yıl. 13 yaşındaki Uğur Kaymaz gibi
yargısız infaz sebebiyle en az 4 çocuk yaşamını kaybetti 2013’te. 14 yaşındaki
Ceylan Önkol gibi kara mayınları ve askerî mühimmat sebebiyle en az 5 çocuk
öldü 2013’te. 15 yaşındaki sevgili Berkin Elvan gibi hastaneye yattıktan sonra
giderek eriyip 14 kiloya kadar düşen Berkin Elvan gibi toplumsal olaylar
sırasında en az 3 çocuk yaşamını kaybetti geçtiğimiz sene. 9 yaşındaki Mert
Aydın gibi şiddet sebebiyle en az 41 çocuk; 13 yaşındaki Ahmet Yıldız gibi iş
cinayetleri sebebiyle en az 89 çocuk ve 3,5 yaşındaki Pamir gibi kentsel ve
kırsal alanda en az 101 çocuk yaşamını kaybetti. Elbette bir de tabii 6,5
yaşındaki Gizem Akdeniz’i anmadan edemeyeceğim. Sevgili Gizem kapısının önünde
arkadaşlarıyla birlikte güvende olduğunu zannederek oyun oynarken, bir akrabası
tarafından vahşice, canice öldürüldü. 
İşte, bütün bu cinayetler insanın
aklına aslında bir soruyu getirmiyor mu, sizlerin de aklına şu soru gelmiyor
mu: Eğer bu katiller, bu tacizciler, bu tecavüzcüler, zamanında, doğru şekilde
cezalandırılmış olsaydı bugün bu çocuklarımız bizlerle birlikte olmayacak
mıydı, hayatta olmayacak mıydı? Bu soruyu bizler soruyoruz, ümit ediyorum
sizler de soruyorsunuzdur değerli milletvekilleri.
Elbette bu çocuklarımız sadece sayıdan
ibaret değil. Ama, elbette AKP iktidarı döneminde sayılarla ilgili olarak da
değişik bir tabloyla karşı karşıya kalıyoruz. Bakın, rakamlarla nasıl
oynanıldığını size iki örnekle hatırlatayım:
Dönemin Aile ve Sosyal Politikalar
Bakanı Fatma Şahin’e kayıp çocuklarla, sokakta yaşayan çocuklarla ilgili olarak
bir soru önergesi vermiştim. Kendisi bu önergeye verdiği yanıtta 2007 yılında
sokaklarda 775 çocuk olduğunu söylerken, 2012 yılında 24 çocuk olduğundan
bahsetti. Keşke bu rakamlar doğru olsaydı, keşke gerçekten Türkiye genelinde
sokakta yaşayan sadece ve sadece 24 çocuğumuz olsaydı. Peki, ne oldu o zaman?
Bu çocuklarımız buharlaştı mı ya da bizim görmediğimiz süper bir ekonomik
reform gerçekleşti de gelir düzeyinde bir artış oldu ve sokakta yaşamak zorunda
kalan çocuklarımız sıcacık bir yuva mı buldular ya da devrimsel bir sosyal
reform oldu da bizim mi haberimiz yok? Elbette bunların hiçbirisi olmadı,
elbette yine rakamlarla bir aldatmaca söz konusu oldu. Oysaki ben sivil toplum
örgütleriyle görüşüyorum. Onların verdiği rakamlara göre Türkiye’de en az 2 bin
çocuk hâlen sokakta yaşıyor, 99 bin çocuğumuz madde bağımlılığı olan çocuklar
niteliğinde maalesef.
Bir başka sorunumuz da sokak
çocuklarının yanı sıra kayıp çocuklar sorunu. Bu konuyu ileride daha derin bir
şekilde de ele alıyor olacağız. Bakın, burada da yine devletin iki ayrı
kurumundan verilen iki farklı rakamla karşı karşıyayız. Bir tanesi Kalkınma
Bakanlığına bağlı olan TÜİK’ten verilen veriler, diğeri ise İçişleri Bakanlığı.
TÜİK verilerine bakıyorsunuz, Türkiye İstatistik Kurumunun “Güvenlik Birimine
Gelen veya Getirilen Çocuklar” adlı raporuna göre 2008-2011 yılları arasında
kaybolan çocuk sayısı 27 bini geçiyor. Kayıp çocukların 16.289’unu kız
çocukları oluşturuyor. Aynı yıl bulunan çocuk sayısı ise 6.941. Yani hâlen,
TÜİK verilerine göre 21 binden fazla çocuğumuz kayıp.
Dönüyoruz, bakıyoruz İçişleri
Bakanlığının verilerine. Orada ise bu 21 bin küsur olan rakam, nasılsa 15.900’e
inmiş. Oysaki birtakım sivil toplum örgütleriyle de sürekli temas hâlindeyiz
Cumhuriyet Halk Partisi olarak. Örneğin, Yakınlarını Kaybetmiş Aileler Derneği
ile görüşüyoruz. Bu derneğin verdiği verilere göre Türkiye’de kayıp çocuk
sayısı en az 30 bin, en az 30 bin. Bakın, ben bu ailelerle de görüşüyorum. Bu
aileler içerisinde çocuğu peynir sevdiği için, çocuğunu kaybettiğinden bu yana peynir
yemeyenler, çocuğunun soğukta olması nedeniyle soba yakmayanlar, geceleri
çocuğunun gömleğini koklayarak uyuyan analar babalar var, “Çocuklarımın
kemiklerine bile razıyım.” diyen analar babalar var, “Sadece bizim
çocuklarımızın geleceği çalınmadı, aynı zamanda, kayıp çocuklarımızı ararken
tüm aile bireylerinin ve ailedeki diğer çocukların geleceği de çalındı.” diyen
birçok aile var. Lütfen, bugün bu ailelere kulak verin ve bir kez olsun
vicdanınızla bu oylamada, lütfen, dirayet gösterin. Boşuna sizin kendi
milletvekiliniz de bakanlara “Ağlamasınlar.” diye isyan etmiyor, doğru söylüyor
milletvekiliniz elbette. 
Bakın değerli milletvekilleri, popülist
söylemlerle ve çocuğa yönelik samimi olmayan politikalarla kendi ideolojik
amaçlarınızı topluma dayatmaya çalışıyorsunuz. İşte, sırf bu nedenle,
çocuklarımızın eğitim sistemi içerisinde var olmasını bile bozacak şekilde yeni
sistemler getiriyor, eğitimi âdeta yapboz tahtasına çeviriyorsunuz. Ama
şaşırmıyoruz, neden şaşırmıyoruz biliyor musunuz? Çünkü “Çocuk evlilikleri
masumane.” diye değerlendiren, çocuk tacizcilerine, tecavüzcülerine karşı
çocukları korumak adına devlet sorumluluğu almak yerine ailelere sorumluluk
yükleyip “Çocuklarınıza çığlık atmayı öğretin.” diyen bir Bakan var. Böyle bir
Aile ve Sosyal Politikalar Bakanından zaten çocuk hakları ihlallerine yönelik
olarak herhangi bir çözüm beklemek pek de gerçekçi olmayacaktır.
Değerli milletvekilleri, çocuk
istismarcıları, çocuk katilleri, çocuk tacizcileri sırf mahkeme esnasında takım
elbise giydi diye, efendi durdu diye ya da “Çocuğun kendi rızası vardı, para
almıştı.” gibi uyduruk nedenlerle cezai indirimlere giderken elbette bu
cezalarda bir düşüş olmasını beklemek fazlaca iyimserlik olur.
Bakın, eğer siz gerçekten de çocuk
hakları ihlalleri konusunda samimi olsaydınız, AKP’nin Kazlıçeşme mitinginde
5-6 yaşlarındaki bir kız çocuğunun “Ayyaş, çapulcu koca istemiyorum; dindar,
Allah’tan korkan koca istiyorum.” diye bir pankart taşımasına isyan ederdiniz,
bu kişiyle ilgili olarak gerekli işlemleri başlatırdınız, bunu haber yapan
gazeteyle ilgili, ana sayfadan haber yapan gazeteyle ilgili olarak bir işlem
yapardınız. Ama samimi değilsiniz. Şimdi diyorsunuz ki: “Biz Genel Kurula bir
kanun teklifi getiriyoruz.”
(Mikrofon otomatik cihaz tarafından
kapatıldı) 
AYLİN NAZLIAKA (Devamla) – O zaman
diyorum ki: Samimiyseniz korkmayın, bu oylamada da parmaklarınızı kaldırın. 
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyorum. 
Cumhuriyet Halk Partisi grup önerisi
aleyhinde söz isteyen Selma Irmak, Şırnak Milletvekili. 
Buyurun Sayın Irmak. (HDP sıralarından
alkışlar) 
SELMA IRMAK (Şırnak) – CHP grup önerisi
lehine söz almış bulunuyorum. 
BAŞKAN – Sayın Irmak, aleyhine…
PERVİN BULDAN (Iğdır) – Usulen
aleyhine, Sayın Hatip, usulen aleyhine. 
SELMA IRMAK (Devamla) – Evet, Genel
Kurulu saygıyla selamlıyorum. 
Çocuk sorunu, bizim ülkemizde belki en
can alıcı sorunlardan bir tanesidir. Çocuklara yönelik tutum, çocuklara yönelik
politika bir ülkenin demokrasi seviyesini gösterir. Bir ülkede eğer sıralama
erkekler, kadınlar ve çocuklar ise siz o ülkeden bir şey beklemeyin. Bir ülkede
eğer önem sırası çocuklar, kadınlar ve erkekler olarak diziliyorsa evet, o
ülkede bir demokrasiden bahsedilebilir belki. Bizim ülkemizde de ne yazık ki en
az değer gören, en fazla istismar edilen, en fazla hak ihlaline uğrayan kesim,
savunmasız kesim olan çocuklardır. Bunlara toplumun başka kesimlerini de
eklemek mümkündür ama en fazla can acıtan, en fazla toplum vicdanını yaralayan,
çocuklara yönelik hak ihlalleridir.
Hak ihlali söz konusu olunca elbette ki
demokrasi söylemi de gündeme geliyor, demokrasi sorunu da gündeme geliyor.
Demokrasiyi geliştiren bütün ülkelerde en temel sorun öncelikli olarak çocuk
hakları olmuştur. Bu nedenle de Birleşmiş Milletler Çocuk Haklarına Dair
Sözleşme tarih boyunca en fazla önem gören ve pek çok ülkede en fazla kabul
gören insan hakları belgesi olmuştur. Bu sözleşmenin imzalandığı 20 Kasım 1989
tarihinden bu yana da her 20 Kasım günü tüm dünyada Çocuk Hakları Günü olarak
kutlanmaktadır. Ülkemizde de bu sözleşme 1990 yılında imzalanmıştır ama bir
sözleşmenin imzalanması bu sözleşmenin gereğinin yapıldığı anlamına gelmiyor.
Sözleşmenin içeriğini hepinizin bilmesiyle birlikte hatırlatmak babından ifade
etmek isterim, en temel maddeleri şunlardır: Ayrım gözetmeme, çocuğun yararının
gözetilmesi, yaşama ve gelişme hakkıdır. Yine, anne babanın rolü ve sorumluluğu
bu sözleşmede belirgindir ama en fazla devletin sorumlulukları bu sözleşmede
altı çizilen maddelerdir.
Şimdi, bu sözleşmenin ana maddelerini
şöyle sıralayalım: Bir isme ve vatandaşlığa sahip olma ve bunu koruma hakkı,
yaşama ve gelişme hakkı, sağlık hizmetlerine erişim hakkı, eğitime erişim
hakkı, insana yaraşır bir yaşam standardına erişim hakkı, eğlence, dinlenme ve
kültürel etkinlikler için zamana sahip olma hakkı, istismar ve ihmalden korunma
hakkı, uyuşturucu bağımlılığından korunma hakkı, ekonomik sömürüden korunma
hakkı, ifade özgürlüğü hakkı, düşünce özgürlüğü hakkı, dernek kurma
özgürlükleri hakkı, çocukların kendileriyle ilgili konularda görüşlerini dile
getirme hakkı, özel gereksinimleri olan çocukların hakları, engelli çocukların
hakları olarak sıralanmaktadır.
Şimdi, ilk hak olarak çocuğun bir isme
sahip olma hakkını ele alalım ülkemizde. Belki, bu konuda en fazla Kürt çocukları
mağdurdur. Kendi dilinde, kendi kültürünce, kendi anne babasının koyduğu ismi
taşıyamayan ve bunun için mahkemelere düşen en fazla Kürt çocuklarıdır. Yine,
pek çok örneği kamuoyuna da yansımıştır, kamuoyuna yansımayan pek çok boyutu da
vardır. Benim kız kardeşimin ismi “Sidar”dır ama “Sidar” her nedense nüfus
memuru tarafından kabul edilmeyip “Zeynep” olarak kayda geçmiştir.
Yine, 2014 yılında, en son örneklerden
bir tanesi, Diyarbakır’ın Bismil ilçesinde yeni doğan erkek çocuğuna
“Cigerxwîn” ismini vermek isteyen Tayip Karagöz nüfus cüzdanı almak için
gittiği ilçe nüfus müdürlüğünden “ret” cevabını alıyor ve çocuğuna istediği
ismi veremiyor. Yine, “Helin Kürdistan, Jiyan, Berxwedan, Rewşen” gibi isimler
ne yazık ki bu ülkede kabul görmeyen isimler. Ya teröristlerin isimleridir diye
reddediliyor ya da “X, W, Q” harfleri yasaklı olduğu için bu isimler kabul
görmüyor. Bu belki en öncelikli, çocuğun doğar doğmaz uğradığı hak
ihlallerinden bir tanesidir, bu örnekleri çoğaltmak mümkündür. 
Yine, bu ülkenin en fazla çocuk
ölümleriyle anılması, bu ülkenin bu biçimde anılması ilginçtir. Çünkü çocuklar
geleceğimizdir, çocuklarını öldüren bir ülke aynı zamanda geleceğini de
öldürür. Çocuklarını ihmal eden bir ülke elbette geleceğini de ihmal edecektir
ve geleceksizdir.
İnsan Hakları Derneği Diyarbakır Şubesi
raporuna göre Enes, Uğur, Ceylan ve Berkin’in de aralarında olduğu 600’ü aşkın
çocuk devlet tarafından katledilmiştir, devletin güvenlik ve emniyet güçleri
tarafından katledilmiştir; bunların 197 tanesi de AKP’nin iktidarda olduğu son
on iki yılda gelişmiştir. 
Yine, Gündem Çocuk Derneği’nin
Türkiye’de Çocuğun Yaşam Hakkı Raporu’na göre ise sadece 2013 yılında 633 çocuk
yaşam hakkı ihlaline uğramıştır.
Kayıp çocukları ifade etti Aylin Hanım,
ancak yine de söylemek gerekiyor, 30 bin kayıp çocuk az bir rakam değildir,
bunlar resmî rakamlar. Bir de ulaşılamayan rakamlar var, bize ulaşamayan
aileler var, her gün bir yerde bir çocuğun kayıp haberine rastlamak mümkündür. 
Çocuk işçiliği ülkemizde belki
sömürünün en acı olduğu noktalardan bir tanesidir. Çocuklar sömürülmek ve
çalıştırılmak için değil, çocuklar eğitime gönderilmek üzere mutlaka
gelecekleri ayarlanmalıdır, geleceklerinin garantisi sağlanmalıdır. Oysa,
ülkemizde, 15 milyon 247 bin çocuktan 893 bin tanesi çalışma hayatında
bulunuyor ve bunlardan yüzde 50’si eğitimini yarıda bırakmak zorunda kalıyor.
En önemli konulardan bir tanesi, son
günlerde çokça dile getirilen ve ilginç önerilerle, örneğin idam cezası gibi
önerilerle önlenmek istenen bir konu da cinsel istismardır. Çocukların cinsel
istismara uğraması, taciz ve tecavüz durumu belki de bu ülkede en utanç verici
noktalardan bir tanesidir. Çocuklarına tecavüz eden bir ülkeden hayır gelir mi?
Çocukların çocuğa tecavüz ettiği bir toplum dejenere olmuş bir toplumdur; bu,
kültürel yapı çürümeye gidiyor demektir. Bunun önüne geçmek için bir an önce
kolları sıvamak, çocuklarımızı istismar edenlere yönelik çok ciddi tedbirler
almak durumundayız. Elbette ki hukuki tedbirler, yargısal tedbirler alınmalı ama öncelikli olarak zihinsel
tedbirlerin alınması gerekmektedir. Eril zihniyetli bir toplumda çocukların
istismara uğraması elbette ki çok doğaldır. Bir öğretmenin, bir imamın, bir
esnafın, bir müdürün, bir polis memurunun çocuğa tecavüz etmesi çok daha
düşündürücüdür. Bunun devlet tarafından artık bir politika hâline getirilmesi,
meşru görülmesi, kadınlar ve çocuklara ilişkin yapılabilecek her türlü
muamelenin reva görülmesi anlamına gelmektedir. Yani “Siz istediğinizi
yapabilirsiniz. Onlar sizin malınızdır, onları istediğiniz gibi
sömürebilirsiniz.” anlamına gelmektedir.
Sadece Diyarbakır’daki örneği vermek istiyorum: Yaşları 6 ve
10 arasında değişen 3 kardeş, aylarca, O.K., F.B. ve soyadı bilinmeyen A.
isimli polis memurları tarafından cinsel istismara uğruyor, şiddet görüyor,
uyuşturucu kullanmaya mecbur bırakılıyor, maruz ediliyor. Yapılan nedir? Bu
polis memurları hakkında açılan soruşturma takipsizlikle sonuçlanıyor.
Ailelerin ve kamuoyunun tepkisi üzerine hâkim ne yapıyor? Dava açan aileye,
hakaret etmek ve iftira atmak suçlarından dava açıp ceza veriyor. 
Bir de ayrı bir konu cezaevleridir. Bir ülkenin gerçekten
arka kapısı, arka bahçesi cezaevleridir. Bu ülkede en fazla acıyla kıvranan yer
ya da kanayan yara cezaevleridir. Cezaevlerinin genel sorunlarına ilişkin belki
çok şey söylenebilir ama çocuklara ilişkin belki daha ivedilikle söylemek
lazım. Bu öneri de bir fırsattır bu sorunları dile getirmek ve ortadan
kaldırmak üzere. 
Evet, Mayıs 2013 itibarıyla Türkiye’de tutuklu çocuk sayısı
1.354’ken hükümlü çocuk sayısı 429. Cezaevlerinin yetersizliği nedeniyle 1.085
çocuk yetişkin cezaevlerinde ya da yetişkinlerle birlikte ya da ayrı bölümlerde
kalmak zorunda kalmıştır ve bundan dolayı da çocuklar büyüklerin tacizine,
tecavüzüne ve istismarına maruz kalmıştır. Biliyorsunuz, Pozantı, Şakran,
Kürkçüler, Antalya ve son olarak da Sincan çocuk ceza infaz kurumlarında kalan
çocukların işkence ve kötü muamele ve onur kırıcı muamelelere maruz kalması
bilinen gerçeklerdir. Peki, bunlara karşı ne yapacağız, izlemeye devam mı
edeceğiz? Çocuklarımızın katledilmesine, cinsel istismara uğramasına,
haklarının ihlal edilmesine izleyici mi kalacağız, geleceğimizin karartılmasına
izleyici mi kalacağız? Yoksa, bu ülkenin karar alma organı; gerçekten bu halkın
yaşam refahını, geleceğini yükseltmekle sorumlu olan bu Meclis üzerine düşen
görevi yapacak mı, gereğini yapacak mı buna karar vereceğiz. Bu anlamda da
hepimizin çocuklarımıza karşı sorumluluğu var. Hepinizi sorumluluğumuzu yerine
getirmeye davet ediyorum. 
Saygılar sunuyorum. (HDP ve CHP
sıralarından alkışlar)
BAŞKAN – Teşekkür ediyorum.
Cumhuriyet Halk Partisi grup önerisi
lehinde söz isteyen Yusuf Halaçoğlu, Kayseri Milletvekili. (MHP sıralarından
alkışlar) 
YUSUF HALAÇOĞLU (Kayseri) – Sayın
Başkan, değerli milletvekilleri; hepinizi saygıyla selamlıyorum.
Cumhuriyet Halk Partisinin sunmuş
olduğu önergenin lehinde söz aldığımızı özellikle belirtmek istiyorum. Zira, bu
yılın başında bu konuda biz de bir kanun teklifi vermiştik. 
Son zamanlarda özellikle, zannediyorum
ki toplumumuz içerisinde bir ahlaki çöküntünün söz konusu olduğunu hepiniz
biliyorsunuz. Bu çerçevede, çocuk istismarları, tecavüzleri, hatta öldürmeler
son dönemlerde hızla artmıştır. Bu çerçeve içerisinde düşünecek olursanız,
toplum olarak bizim, kanun yapıcı yasama organı olarak da Türkiye Büyük Millet
Meclisinin bu konuda son derece büyük sorumlulukları olduğunu hepimiz
zannediyorum ki biliyoruz. Zira, çocuk, kendisini koruyamayan ve toplumun onu
koruması gereken bizim değerli bir varlığımız. Bunların korumasını özellikle
devletin üstlenmesi gerekir. Zira, kendisinden fiziki olarak da çok güçlü olan
bir varlığa karşı onun dayanma gücü veya karşı çıkma güdüsü mümkün değil.
Dolayısıyla, devletin bu konuda gerekeni yapması üzerine düşen en önemli
görevlerden bir tanesidir.
Ülkemizde cinsel suçların sayısı,
bildiğimiz gibi, her geçen gün artmaktadır. Anayasa’nın 102, 103, 104 ve
105’inci maddeleriyle düzenlenen “Cinsel dokunulmazlığa karşı suçlar”
kapsamında 2002’de Türkiye'de dosya sayısı 8.146 iken, bu sayı 2011’de 32.988
olmuş, yüzde 400 civarında bir artış gerçekleşmiştir. Bu rakamlar da
göstermektedir ki Türkiye’de cinsel suç sayısında önlenemeyen bir yükseliş
vardır. Cinsel istismar suçlarındaki artış, 5237 sayılı Türk Ceza Kanunu’na
göre çocuk olarak tanımlanan henüz 18 yaşını doldurmamış vatandaşlarımız baz
alındığında çok daha büyük, çok daha ciddi boyutlardadır. Adalet Bakanlığı
verileri, 2011 yılında işlenen toplam 24 bin cinsel saldırı suçundan
mağdurların yaklaşık yüzde 70’inin çocuk olduğunu, 7.610 sanığın 15 yaşından
küçük çocuklara tecavüzle, 4.903 sanığın cinsel istismarla, 1.759 sanığın ise
çocuk yaşta biriyle cinsel ilişkiye girmekle suçlandığını ortaya koymaktadır.
Türkiye’de son on yılda cinsel istismara uğrayan çocuk sayısı yaklaşık 250
bindir. 
Çocuklara
yönelik cinsel istismar fiilî tıpta “pedofili” olarak isimlendirilen bir
patolojidir. Cezai ehliyetleri… Tam olarak bu psikopat kişilerin patolojik
durumu, hastalığı tedavi edilmez, edilemez ve bulduğu her fırsatta bu suçu
işleyecek bir konumdadır. 
Türkiye’de
çocuğa karşı işlenen cinsel istismar vakaları ancak adli bir vaka olduğunda
toplum tarafından öğrenilebilmektedir. Bu çocuklarımızın kendilerine yönelik
cinsel istismarı idrak edecek ve bunu çevrelerine aktaracak bilinçte
olmadıkları, dolayısıyla çoğu olayın da ortaya dahi çıkmadan kapandığı
görülecektir. Gittikçe artan bu büyük sorun çoğu kez aile içinde sessizlikle
geçiştirilmektedir. Ülkemizde her 3 evlilikten 1’i çocuk yaşta yapılmakta, bu
tür evliliklerin pek çoğu da maalesef cinsel istismar sonrasında
gerçekleşmektedir.
Anayasa’nın
17’nci maddesi, “Kişinin dokunulmazlığı, maddî ve manevî varlığı” başlığı
altında “Tıbbî zorunluluklar ve kanunda yazılı hâller dışında, kişinin vücut
bütünlüğüne dokunulamaz.” hükmüyle tüm bireyleri anayasal güvence altına
almıştır. 5237 sayılı Türk Ceza Kanunu da çocuklara karşı yapılan her türlü
cinsel davranışı cinsel istismar saymış, kademeli olarak cezalandırma yoluna
gitmiştir. Ancak, son yıllarda çocuklarımıza karşı işlenen cinsel suçlardaki
artış, bu cezalandırma yönteminin yetersiz kaldığını göstermekte, faillerin
kaçarak, saklanarak, zaman aşımından da faydalanma yoluna giderek toplum içinde
yaşamlarına devam etmelerine imkân vermektedir. 
1990 yılında Türkiye tarafından
imzalanan, 1995 yılında da Bakanlar Kurulunca onaylanarak yürürlüğe giren Çocuk
Hakları Sözleşmesi’ne, Anayasa’ya ve Türk Ceza Kanunu’na rağmen kendisini
koruyamayan, korunmaya muhtaç, geleceğimizin teminatı olarak gördüğümüz
çocuklarımızı, ne acıdır ki, biz hâlâ koruyamamaktayız. 
Ülkemizde her geçen yıl artış gösteren,
toplumumuzda özellikle çocuklara yönelik suçlar içerisinde en ağır suçlardan
biri olarak değerlendirilen, infiale yol açan cinsel suçların önüne geçebilmek
amacıyla biz diyoruz ki: Bu önergeyi destekleyelim. Ama bunun ötesinde şunu da
özellikle ifade etmek istiyorum: Tabii ki caydırıcı bir unsur olarak cezaların
artırılması bir yana, bunların gerçek yönlerinin araştırılarak sosyolojik
yönüyle de bir sonuca varmak ve özellikle eğitim alanında çocuklarımızın
korunmasına yönelik, kaçırılması başta olmak üzere çocuklarımıza yönelik bu tür
suçların önüne geçebilmek toplumumuzun bilinçlendirilmesiyle de doğru
orantılıdır. Bu bakımdan, Türkiye Büyük Millet Meclisinin siz değerli
üyelerinin, her birinizin tabii ki, çocuk istismarlarına karşı, kaçırılmalarına
karşı duyarlı olacağınızı ve bu istismarın, bu suçun önlenmesi için gereğini
yapacağınızı düşünüyorum. 
Hepinize saygılar sunuyorum. (MHP
sıralarından alkışlar) 
BAŞKAN – Teşekkür ediyorum. 
Cumhuriyet Halk Partisi grup önerisi
aleyhinde söz isteyen Öznur Çalık, Malatya Milletvekili. 
Buyurun Sayın Çalık. (AK PARTİ
sıralarından alkışlar) 
ÖZNUR ÇALIK
(Malatya) – Sayın Başkan, değerli milletvekillerim; hepinizi saygıyla
selamlıyorum. Cumhuriyet Halk Partisinin vermiş olduğu önergenin aleyhinde
grubum adına söz almış bulunuyorum. 
Sözlerime
başlamadan evvel, öncelikle Engelliler Haftası dolayısıyla bütün engelli
kardeşlerimin Engelliler Haftası’nı kutluyorum, engelsiz bir dünya ve engelsiz
bir Türkiye umuduyla diyorum. Hemşireler Günü’müzü kutluyorum ve 14 Mayıs
Eczacılar Günü, tüm meslektaşlarımın da Eczacılar Günü’nü kutluyorum.
Evet, Sayın
Başkan, değerli milletvekillerim; bildiğiniz üzere kayıp çocuk sorunlarının
çözülmesi, kaçırılma olaylarının önüne geçilmesi, çocukların ekonomik ve cinsel
istismara karşı korunması gibi amaçlarla Cumhuriyet Halk Partisi Grubundan
milletvekillerim bu konunun araştırılması için bir Meclis araştırma komisyonu
kurulmasını istemiş bulunmaktalar. Fakat şunu hatırlatmak isterim ki biz 2010
yılında, bu Meclis çatısı altında verilen 25 ayrı araştırma önergesini
birleştirdik ve Meclis araştırma komisyonu kurduk ve o günden bugüne bu kurulan
araştırma komisyonu da çok önemli bir misyon üstlendi, her daim önleyici
kararlarda, yapılacak işlerde üstüne düşen vazifeyi yerine getirdi.
Ülkemizin sahip
olduğu genç nüfusun kalkınmanın en önemli dinamikleri arasında olduğunu hepimiz
biliyoruz. Türkiye’de yaklaşık 25 milyon çocuğun bulunduğunu ve bu sayının pek
çok Avrupa ülkesi nüfusundan fazla olduğunu da hepimiz biliyoruz. Çocuk ve
gençler ülkelerin güvencesi, geleceğin mimarlarıdır. Ülkemizde hâlen yaşayan
her 10 kişiden 5’i 29 yaşından küçük iken 3’ü 0-14 yaş grubundadır. Biz
biliyoruz ki bu genç ve dinamik potansiyel için uygun ortamlar sağlanır,
çocuklarımızın fiziksel, ruhsal ve sosyal açıdan sağlıklı gelişmeleri
desteklenirse ülkemizin ilerlemesi, gelişmesi ve toplumsal refahın artması daha
hızlı ve daha kolay olacaktır. Çocuğa ve gence yapılan her türlü yatırım
geleceğin şekillenmesine doğrudan katkıda bulunacaktır. Toplumda pozitif rol
modellerin sayısı arttıkça takip eden genç kuşaktaki olumlu davranışlar başarı
ve huzur katlanarak artacaktır. Çocuk ve gençlerin sağlıklı gelişmelerinin
sağlanmasında ebeveyn, aile ve okul başta olmak üzere, tüm kişi ve kurumların önemli
rolleri vardır. Geleneksel aile yapısındaki değişiklikler, hızlı kentleşme,
artan göç hızı, zorlu çalışma yaşamı, ekonomik sorunlar, küreselleşmenin ve
kitle iletişim araçlarının kontrolsüz yaygınlaşması gibi durumlar, gelişme
çağındaki çocukların ruhsal ve sosyal gelişimlerini olumsuz etkileyebilecek çok
sayıdaki faktörün tür, yaygınlık ve etkisini hızla artırmakta, çocukların
ilgili mağduriyetini de beraberinde getirmektedir. 
Ülkemizin de taraf olduğu Çocuk Hakları
Sözleşmesi, 1995 yılında iç hukuk kuralına dönüşmüş olup çocuğun ekonomik
istismardan, tehlikeli işlerde çalıştırılmasından, eğitiminin, sağlığının,
fiziksel, ruhsal, moral ve sosyal gelişiminin zarar görmekten korunması ile
ilgili her türlü cinsel sömürüye ve suistimale karşı korunmasını yasal bir
zorunluluk olarak tanımlamaktadır. İster yasal ister sosyal ve etik bir
zorunluluk olarak toplumun her bireyi, çocuklarımız ve gençlerin korunması
konusunda hepimiz üzerimize düşen sorumlulukları yerine getirmemiz gerekir;
“çocuk” denince ve “bebek” denince ve “genç” denince siyaseti tamamen bunlardan
uzak tutmamız gerekir. Biz ancak bu şekilde başarılı olur, birlikte
Türkiye’deki çocukların cinsel istismarının ya da kaybolmasının önüne hep
beraber geçeriz. 
Hangi ortamda kaybolursa kaybolsun, nerede
olduğu ebeveynleri veya yasal temsilcileri tarafından bilinmeyen ve hakkında
kayıp ihbarı yapılmış çocuklar “kayıp çocuk” olarak tanımlanmaktadır.
Ülkemizde, sosyal hizmet kurumlarından izinsiz ayrılan veya izinli ayrıldığı
hâlde yasal süresi sonunda kuruluşa dönmeyen çocuklar da kayıp olarak kabul
edilmektedir. 
Arkadaşlarımızın vermiş olduğu
bilgileri doğrulamak adına söylüyorum: İçişleri Bakanımız Sayın Efkan Ala’nın…
Son beş yıl içerisinde 14.412 çocuğun kayıp olduğunu ve bu çocuklardan
13.528’inin bulunduğunu ve 834 çocuğun da hâlâ arandığını bilgilerinize arz
etmek isterim ve kaybolan çocuklarımızın yüzde 97’sinin de jandarma ve polis
tarafından bulunduğunu bir kez daha bilgilerinize sunarım. 
Cinsel istismardan bahsedilirken de şu
anda cinsel istismarı yapan, bu süreci başlatanlarla ilgili çok önemli bir
yasal süreç başlatmış bulunmaktayız ve kanun tasarısı Meclise geldi, komisyonda
görüşülmeye başlanacak. 
Bizim, çocuklarımızın, geleceğimizin,
çiçeklerimizin solmaması, kaybolmaması için, elimizden kayıp gitmemesi için hep
beraber mücadele etmemiz gerekir. Bizim bu mücadeleleri yaparken geçmiş
dönemlerde yapılan devlet politikaları gibi, çocukları ailelerinden alarak
başkalarına evlatlık vermememiz gerekir, hepimizin üzerine düşen görevleri
yerine getirmemiz gerekir. 
Sizlere bir şey hatırlatmak isterim:
1937 ve 1938 yılları arasında -okursanız bileceksiniz- Dersim’de, o dönemde,
devlet tarafından ailesinden, köyünden koparılarak evlatlık verilmiş onlarca
çocuğun bugünkü öykülerini hepinizin dinlemesini isterim ve Nezahat Gündoğan’ın
Dersim’in Kayıp Kızları’nı hepinizin bir kez daha okumasını isterim. 
Biz devlet politikası olarak
çocuklarımızı ailenin yanında tutmanın yol ve yöntemlerini aradık. Hükûmet
olarak çocuklarımız için yetiştirme yurtlarından ziyade aile yanında bakım
modelini tercih ettik. Evden uzaklaşan çocukların ailelerinin yanına dönüşünü
sağladık. Ailesiyle yaşayıp himayeye muhtaç durumda bulunan çocukların bakımını
sağladık. Çocukların güvenli, şefkatli ve sevgi dolu bir ortamda, aile
sıcaklığında daha sağlıklı gelişebilmeleri için koruyucu aile hizmetlerini
geliştirdik. Aile yanında bakımın mümkün olmadığı durumlarda ise yuva ve
yurtlarda gerçekleştirilen hizmet dönüşümüyle toplu bakım yerine her çocuğa
özel bakım ve koruma hizmeti verilen çocuk evlerini yaygınlaştırdık. Bunları
yaparken tüm bakanlıklarımız, Adalet Bakanlığımız, İçişleri Bakanlığımız, Aile
Bakanlığımız, Sağlık Bakanlığımız konuyu çok yakın takip etmekte. Başta Sayın
Başbakanım olmak üzere, en hassas noktamız çocuklarımız, bebeklerimiz ve
gençlerimiz. 
Değerli milletvekillerim, çocuğun
yaşından cinsiyetine kadar kaçıran kişiye göre nedenler farklılaşıyor.
Özellikle hedeftekilerin küçük yaştaki çocuklar olması ve bu yaş
döneminde daha çok duygusal gereksinimlerle kaçırma olayları görülürken,
özellikle 6-14 yaşlarındaki kaçırılan çocukların büyük çoğunluğu suç kurbanı
olmaktalar. Okul dönemi kız çocuklarının erkeklere oranla 3 kat daha fazla risk
altında olduğunu hepimiz biliyoruz. Aile içi geçimsizlik, şiddet, çevre,
iletişimsizlik gibi her türlü konunun çocukların kaybolması ve kaçırılmasına
yol açtığını hepimiz görüyoruz. Töre, namus cinayetleri, erken yaştaki
evlilikler, uyuşturucu ve madde bağımlılığı, çocukları sokağa düşüren
nedenlerin araştırılması, çocuklarda artan şiddetin azaltılması, kayıp
çocukların sorununun çözümünde öncelikle anne babalara yönelik aile içi
iletişim, anne ve babalık sorunu, sorun çözme ve empati geliştirme eğitimlerini
belediyelerimiz, STK’larımız, Bakanlığımız vermekte. 
Çocuklarımızın evden ayrılış nedeni
olarak duygusal ve psikolojik gelgitler, aile içi iletişim sorunları, şiddetli
geçimsizlik gibi sayacağımız birçok olumsuzluğun ortadan kalkmasının temelinde
aile sevgisinin, şefkatinin, ilginin eksikliğinden kaynaklandığını bir kez daha
vurgulamak isterim. 
Evlerimizi âdeta modern hapishanelere
döndürdük. Her odada ayrı bir televizyon ve teknolojiye bağımlılık âdeta
yaygınlaştı. Şefkati, sevgiyi çocuklarımızdan asla esirgemememiz gerektiğini
düşünüyorum. Kayıp çocuklarımızla alakalı olarak ailelerimize, toplumumuza,
çocuklarımıza, devletimize düşen görevler bulunmakta, bunları biz Hükûmet
olarak dün yaptık, bugün de yapmaya devam ediyoruz. Öncelikle ailelerimizin
üzerine düşen görevler: Çocuklarına sahip çıkmaları, şefkati, sevgiyi onlardan
eksik etmemelerini, aile, akran ilişkileri, okul ilişkileri, aile içindeki
ilişkilerin gözden geçirilerek evi izinsiz terk etmelerin önüne geçmemiz
gerekir.
Çocuklarımıza düşen görevler ise:
Ailelerinin ve öğretmenlerinin uyarılarını ve söylemlerini mutlaka dikkate
almalılar. Toplumumuza, bize düşen görevler var, bunlar ise: Kayıp çocuk
vakalarına hepimizin çok daha fazla duyarlı olması gerekmekte. Devletimize
düşen görevler içerisinde de: Biz Hükûmet olarak son on iki yılda çok önemli
çalışmalar yaptık, onların kaybolmamasıyla ilgili koruyucu ve önleyici
tedbirler aldık. Ailelerin, çocukların ve toplumun bilinçlendirilmesine yönelik
eğitim faaliyetleri yaptık, televizyonların kamu spotları yapmasını sağladık ve
kayıp çocuklarla ilgili olarak kolluk aracılığıyla acil bulunmasını sağladık.
(Mikrofon
otomatik cihaz tarafından kapatıldı)
ÖZNUR ÇALIK
(Devamla) – Bu vesileyle, Türkiye'nin yarınları, geleceğin teminatı olan
çocuklarımızla ilgili sürekli yapacağımız iyileştirme çalışmaları yapıldığından
dolayı Cumhuriyet Halk Partisinin vermiş olduğu önergeye katılmadığımızı bir
kez daha ifade ediyor, hepinizi saygıyla selamlıyorum, teşekkür ediyorum. (AK
PARTİ sıralarından alkışlar)
AYLİN NAZLIAKA
(Ankara) – Sayın Başkan, veriyle ilgili bir yanlışlık var çünkü 14 bin kayıp
çocuk olduğundan bahsedildi oysaki İçişleri Bakanlığı ve Kalkınma Bakanlığının
verileri farklı. Düzeltme yapabilir miyim müsaade ederseniz?
ÖZNUR ÇALIK
(Malatya) - Sayın İçişleri Bakanımın verisidir.
BÜLENT TURAN (İstanbul) – Sayın Başkan,
böyle bir usul yok.
BAŞKAN – Bir saniye… 
Sayın Nazlıaka ancak sataşma nedeniyle
kürsüden söz verebilirim. Eğer istiyorsanız yerinizden bir dakika söz veririm
açıklama yapmak üzere.
ÖZNUR ÇALIK (Malatya) – Ben sataşmadım
kimseye.
BAŞKAN – Hayır, sataşma söz konusu
değil.
Yerinizden bir dakika söz veriyorum
69’uncu madde gereğince.
Buyurun Sayın Nazlıaka.
V.- AÇIKLAMALAR (Devam)
5.-Ankara Milletvekili Aylin Nazlıaka'nın, Malatya
Milletvekili Öznur Çalık’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması 
AYLİN NAZLIAKA (Ankara) – Sayın Başkan,
hakikaten az önce AKP milletvekilini dinlerken oldukça kafam karıştı çünkü
kendisi çocuk tacizleri, tecavüzleri, cinsel istismarları, katlinden bahsetti
ancak bu önergeye olumsuz oy kullanacağını söyledi. 
Artı, 2010 yılında kurulmuş olan bir
komisyondan bahsediyor oysaki Meclis 2011 yılında değişti. Kendisine bunu
tekrar hatırlatmak isterim. 
Ayrıca, kendisi aile sevgisinden bahsetti.
Lütfen, dönün, önce kendi partinizde aile sevgisinden yoksun olan ve nefret
dili kullanan kişileri tespit edin diyorum.
Saygılar sunuyorum.
BAŞKAN – Teşekkür ediyorum.
BÜLENT TURAN (İstanbul) – Neyi düzeltti
Sayın Başkan?
YUSUF HALAÇOĞLU (Kayseri) – Sayın
Başkan…
BAŞKAN – Cumhuriyet Halk Partisi grup
önerisini oylarınıza…
MEHMET AKİF HAMZAÇEBİ (İstanbul) –
Karar yeter sayısı…
YUSUF HALAÇOĞLU (Kayseri) – Sayın
Başkan, bir açıklama yapmam lazım, yerimden yapacağım.
BAŞKAN – Buyurun.
ÖZNUR ÇALIK (Malatya) - Sayın Başkanım,
biraz evvelki konuşan milletvekili arkadaşımızın sözlerini kendisine iade
ediyorum.
BAŞKAN – Bir saniye… Sayın Halaçoğlu
konuşsun, sonra…
ÖZNUR ÇALIK (Malatya) –Bizim için aile
toplumun temel taşıdır, hiç kimsenin buna laf etme hakkı yoktur.
BAŞKAN – Sayın Çalık, yerinize oturun
lütfen.
Teşekkür ediyorum.
6.- Kayseri Milletvekili Yusuf Halaçoğlu'nun, Malatya
Milletvekili Öznur Çalık’ın CHP grup önerisi üzerinde yaptığı konuşmasındaki
bazı ifadelerine ilişkin açıklaması 
YUSUF HALAÇOĞLU (Kayseri) – Sayın
Başkanım, demin sayın konuşmacı, önceki dönemlerde çok çocuk kaçırıldığından
veya başka ailelerin yanına verildiğinden söz etti. Şu an için ben söylüyorum:
2011 yılında 24 bin cinsel saldırı olmuştur, bunun yüzde 70’i çocuklaradır. Siz
önce bunu çözmeye çalışın. 
İkincisi: Sadece bu kadar değil, son
altı ay içerisinde PKK tarafından 331 çocuk kaçırılmıştır. Siz çocuk
kaçırmaktan bahsediyorsunuz, kendinize bakın. Ayrıca, 2002’de -bunun neden bu
aile facialarına sebep olduğunu anlamanız açısından söylüyorum- icra dosyası
sayısı 5 milyon 933 bin 630 iken, 2012’de 14 milyon 992 bin 987’ye ulaşmıştır.
Aile içerisindeki ekonomik sıkıntıların bu aile facialarına sebep olduğunu…
Cinnet getirip çocuklarıyla birlikte ölenleri siz önce çözmeye çalışın. 
Teşekkür ediyorum. 
KAMER GENÇ (Tunceli) – Karar yeter
sayısı…
BAŞKAN – Evet, teşekkür ediyorum.
Buyurun Sayın Çalık.
ÖZNUR ÇALIK (Malatya) – Sayın Başkanım,
Sayın Grup Başkan Vekiline şunu hatırlatmak isterim ki: Bugün Meclise çok
önemli bir yasa geliyor ve cinsel istismarla ilgili cezaların artırıldığı ve
önleyici tedbirler adına çok önemli…
AYLİN NAZLIAKA (Ankara) – Hep
“Geliyor.”, hep “Gelecek.”, hep “Yapılacak.”, “Edilecek.” İktidara bugün mü
geldiniz? On iki yıldır iktidardasınız, yapın o zaman.
ÖZNUR ÇALIK (Malatya) – Şu an
komisyonda görüşülmek üzere Meclise sevk edildi. Bilgilerine sunarım Grup
Başkan Vekilimin.
BAŞKAN – Teşekkür ediyorum. 
VII.- ÖNERİLER (Devam)
A) Siyasî Parti Grubu Önerileri (Devam)
1.- CHP Grubunun, Ankara Milletvekili Aylin Nazlıaka ve
arkadaşları tarafından, kayıp çocuk sorununun çözülmesi, çocuk kaçırılma
olaylarının önüne geçilmesi, çocukların ekonomik sömürüye ve cinsel istismara
karşı korunması için alınacak tedbirlerin belirlenmesi amacıyla 7/1/2013
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 13 Mayıs 2014 Salı günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi (Devam)
BAŞKAN – Cumhuriyet Halk Partisi grup
önerisini oylarınıza sunacağım, karar yeter sayısı arayacağım. 
Kabul edenler… Kabul etmeyenler…
Evet, kâtip üyeler arasında anlaşmazlık
olduğu için elektronik cihazla oylama yapacağız.
İki dakika süre veriyorum. 
(Elektronik cihazla oylama yapıldı) 
BAŞKAN – Sayın milletvekilleri, karar
yeter sayısı yoktur.
Birleşime on dakika ara veriyorum.
Kapanma Saati:
16.49
İKİNCİ OTURUM
Açılma Saati:
17.03
BAŞKAN: Başkan
Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza
YALÇINKAYA (Bartın)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 88’inci Birleşiminin İkinci
Oturumunu açıyorum.
Cumhuriyet Halk
Partisi Grubunun önerisinin oylanmasında karar yeter sayısı bulunamamıştı. 
Şimdi öneriyi
tekrar oylarınıza sunacağım ve karar yeter sayısı arayacağım: Kabul edenler...
Kabul etmeyenler... Karar yeter sayısı vardır, kabul edilmemiştir. 
İç Tüzük’ün 37’nci maddesine göre
verilmiş bir doğrudan gündeme alınma önergesi vardır. Okutup işleme alacağım ve
oylarınıza sunacağım.
Okutuyorum:
VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Niğde Milletvekili Doğan Şafak’ın, (2/1225) esas
numaralı Siyasi Partiler Kanunu ile Milletvekili Seçimi Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/157)
Türkiye Büyük
Millet Meclisi Başkanlığına
(2/1225) esas numaralı Kanun
Teklifi’min İç Tüzük 37’ye göre Genel Kurulda görüşülmesini saygılarımla arz
ederim. 
 Doğan
Şafak 
 Niğde
BAŞKAN – Teklif sahibi Doğan Şafak,
Niğde Milletvekili. 
Buyurun Sayın Şafak. (CHP sıralarından
alkışlar) 
DOĞAN ŞAFAK (Niğde) – Sayın Başkan,
değerli milletvekilleri; Siyasi Partiler Kanunu ile Milletvekili Seçimi
Kanunu’nda değişiklik yapılması hakkında vermiş olduğum kanun teklifinin
doğrudan gündeme alınmasıyla ilgili söz aldım.
Değerli milletvekilleri, bir ülkede
siyasi iktidarın bir kişi, sınıf ya da zümreye değil, tamamen halka ait olduğu,
temsilcilerinin halk tarafından kendi tercihiyle seçildiği, hükûmet ettiği
rejimin adına “demokrasi” denir. Temsilî demokrasinin partiler aracılığıyla
sağlandığı sanılan ülkemizde parti içi demokrasinin en önemli ölçütlerinden
birisi olan aday belirleme yöntemi, parti içi demokrasinin gerçekleşmesi,
demokratik rejimin ve siyasal sürecin sağlıklı işlemesi ve halkın iradesinin
Parlamentoya daha iyi yansıması açısından büyük önem arz etmektedir.
Milletvekili adaylarının merkez yoklamasıyla parti liderlerine bırakılması veya
ona bağlı 6-8 kişilik komisyonlara bırakılması demokrasi ve çağdaş anlayışın
hiçbir ilkesiyle bağdaşmamaktadır. Nitekim, Anayasa Mahkemesi, verdiği bir
kararında bu hususa vurgu yaparak “Aday belirlemesi parti içi demokrasiyi
doğrudan ilgilendirir.” demiştir. 
Sunmuş olduğumuz kanun teklifinin
getirmiş olduğu yöntem, tüm üyelerin katıldığı seçimlerle milletvekili
adaylarının tercihli sistemle belirlenmesi Finlandiya’da 1978 yılında kanunen
zorunlu kılınmıştır; Alman, İrlanda ve Norveç partilerinde, Belçika, Hollanda
ve İtalyan partilerinde uygulanmaktadır. 
Anayasa’mızın 69’uncu maddesinde siyasi
partilerle ilgili düzenlemede “Siyasi partilerin faaliyetleri, parti içi
düzenlemeleri ve çalışmaları demokrasi ilkelerine uygun olur.” ifadelerine yer
verilmiştir. Siyasi partilerin örgüt içi düzenlerinin demokrasi esaslarına uygun
hukuki düzenlemelerle sınırlarının çizilerek partilerdeki oligarşik eğilimlerin
ve baskıların ortadan kaldırılması, demokratik örgüt yapısının kurularak lider,
teşkilat, organ ve adayların demokratik yöntemlerle belirlenmesi ve karar
mekanizmasının tabandan tepeye oluşturulması amacıyla sunmuş olduğumuz kanun
teklifiyle milletçe benimsenecek en iyi adayların belirlenme imkânı getirilmek
istenmiştir. Bu yasa, başta milletvekillerinin esaretten kurtulma yasasıdır. 
Kanun teklifi: 
“MADDE 1: 22/4/1983 tarihli ve 2820
sayılı Siyasi Partiler Kanununun 37nci maddesinin birinci fıkrası aşağıdaki
şekilde değiştirilmiştir.
‘Siyasi partiler, milletvekilliği genel
veya ara seçimlerinde, adaylık için müracaat eden ve adaylığı uygun bulunanlar
arasından, adayların tespitini; serbest, eşit, gizli oy, açık tasnif esasları
çerçevesinde, seçim çevresinde bulunan tüm üyelerinin katılımı ile ön seçimle
belirler. Ön seçime ilişkin usul ve esaslar tüzükte belirlenir.’ 
MADDE 2- 10/6/1983 tarihli ve 2839
sayılı Milletvekili Seçim Kanununun 26’ncı maddesinin birinci fıkrasının (d)
bendine üçüncü cümlesinden sonra gelmek üzere aşağıdaki cümle eklenmiştir: 
‘Bu çizginin altına o partinin
kesinleşen aday listesinde yer alan adaylarının ad ve soyadları, aldıkları sıra
numarasına göre yazılır ve her adayın ismi hizasına birer boş kare konulur.’
MADDE 3 - 2839 sayılı Kanunun 28inci
maddesi aşağıdaki şekilde değiştirilmiştir: 
Seçmen:
a) Evet mührünü sadece tercih ettiği
siyasi parti veya varsa yalnızca bağımsız adaya ait özel bir daire içine basmak
veya, 
b) Evet mührünü tercih ettiği bir
siyasi partiye ait özel daire içine basmakla birlikte, bu partiye ait aday
listesinden o seçim çevresinden çıkacak milletvekili sayısının yarısından az
olmamak kaydıyla seçilmesini istediklerinin adları hizasındaki boş karelere (x)
işareti koymak,
suretiyle oyunu kullanabilir.”
Milletvekillerinin kölelik düzeninden
kurtulacağı, lider sultasına son vereceği bu yasaya “evet” demenizi bekliyor,
yüce Meclisi saygıyla selamlıyorum. (CHP sıralarından alkışlar) 
BAŞKAN – Teşekkür ediyorum. 
Bir milletvekili adına söz isteyen
Levent Gök, Ankara Milletvekili. 
Buyurun Sayın Gök. (CHP sıralarından
alkışlar)
LEVENT GÖK (Ankara ) – Sayın Başkan,
değerli milletvekilleri; sunmuş olduğumuz önerge çok açık ve nettir. Partilerde
lider sultası oluşmasın, halkın ve parti örgütlerinin seçtiği milletvekilleri
Mecliste görev yapsın. Çok açık, basit ve net bir öneri. Avrupa’nın pek çok
ülkesinde uygulandığı gibi Türkiye’de demokrasi standartları yükselsin ve
özellikle milletvekilleri kendilerini listeye koyan ve seçildiği zaman da “Seni
ben seçtirdim.” deyip karşısında duran liderlerine karşı özgürlüğünü korusun
diye getirilmiş bir önerge. 
Değerli arkadaşlarım, burada izliyoruz:
Profesörlerimiz var, bilim adamlarımız var, toplumun pek çok kesiminden
insanlar var, en önemli konularda dahi kimsenin ayrıntılı bir tartışmaya
girmeden, liderin peşinde sürüklenip onun gösterdiği yolda oy kullandığı bir
Mecliste yaşıyoruz. Hiçbir şeyi tartışmıyoruz; kişilikler bir tarafta,
karakterler bir tarafta, yetişme koşulları bir tarafta ve bir lider Meclisi
belirliyor milletvekilleriyle, Türkiye’yi şekillendiriyor ve sonra biz buna
demokrasi diyoruz. Önerimiz açık ve net, bundan kimsenin korkmasına gerek yok.
Kendine güvenen varsa hodri meydan! Ne diyoruz? Siyasi Partiler Yasası’nı
değiştirelim, ön seçim olsun, bütün üyelerin katıldığı ön seçimle
milletvekilleri belirlensin. Bundan sonra bir de tercih sistemini getiriyoruz,
diyoruz ki: Ayrıca, bu da yetmez, halk da oy vermeye gittiği zaman örgütün
belirlediği milletvekilleri listesinde tercihini yapsın, kimi istiyorsa onu
seçsin. Değerli arkadaşlarım, bu hem parti örgütüne bir saygıdır hem de
yurttaşlara bir saygıdır. 
Bu, haklı bir önergedir değerli
arkadaşlarım, gelin, bunu yapalım. Biz tercih sistemini hatırlarsınız, 1973
yılında yaptık, 1991 yılında da yaptık. Listeye konulmuş olan milletvekilleri
gerek ön seçimle belirlensin gerek lider belirlesin; halka sunulduğu zaman
listeler değişti, bunun yaşandığı seçimlerin örnekleri 1973 ve 1991 seçimleridir.
Arkalarda olan kişiler tercihli oyla önlere gelip seçilebildiler, halktan
aldıkları oyla. 
Şimdi, siyasi partilerin araştırmasına
göre, halkımızın yüzde 61’i siyasal partilerde bir lider sultası olduğunu
düşünüyor ve siyasi partilerin diktatörce yöneltildiğini düşünüyor. Seçmenlerin
yüzde 81’i de milletvekillerini halkın değil, parti liderlerinin seçmesi
sorununun Türkiye’nin en önemli sorunu olduğunu düşünüyor ve bunun çok ciddi
sıkıntıya yol açtığını düşünüyor. Yine de Türkiye’deki seçmenlerin yüzde 70’i
milletvekilli adaylarının belirlenmesinde inisiyatifin tabandan olmasından
yana. 
Şimdi, tabandan başlayıp da
seçilmeyince, liderin iki dudağı arasında milletvekilleri belirlenince ortaya
öyle kişilik erozyonları çıkıyor ki hayret ediyorsunuz. Seçilen milletvekilleri
karakterini ve kişiliğini lidere göre oluşturuyor, aslında aklında başka şey
düşünüyor ama lider bir konuda böyle söylüyorsa o da öyle düşünmeye kendisini
zorluyor ve çok uç örnekler çıkıyor. Örneğin, bir iktidar partisinin genel başkan
yardımcısı “Başbakan, Türkiye’nin ilelebet ve ebedî başkanıdır.” diyor. Var mı
böyle bir şey? Yine bir milletvekili, iktidar partisi milletvekili “Sayın
Başbakanımıza dokunmak bile inanın bence ibadettir.” diyor. Halk seçse bunu
söyler mi? Bir dahaki seçim için yatırım yapıyor. Yine, istifa etmiş bir bakan
“Rize, İstanbul ve Siirt de mübarek illerdir çünkü bu üç şehir Türkiye
Cumhuriyeti’nin en büyük liderinin doğmasına vesile olmuştur.” diyerek saç baş
yolduracak cümleler kuruyor. Bir başkası çıkıyor, bir belediye başkanı
“Başbakanımızın çıkacağı televizyon yere konmaz, kaldır onu, sehpanın üstüne
çıkartın.” diyor. Yine bir milletvekili, il başkanı “Biz Başbakanımızın
âşığıyız, Başbakanımız bizim için âdeta ikinci peygamber gibidir.” diyor. Yine
bir milletvekili kalkıyor “Allah’ın bütün üstün vasıflarını üzerinde toplayan
bir lider var.” diyor. 
Bu sözleri kim söyletiyor? Bu sözleri
lider sultası söyletiyor değerli arkadaşlarım. Eğer bir dahaki seçimde listeyi
liderin yapmayacağını bilen bir milletvekili, aklı başında bir milletvekili
olsa bunları söylemez, kimseye de kendini güldürmez diyor, hepinizi sevgiyle,
saygıyla selamlıyorum. (CHP sıralarından alkışlar) 
BAŞKAN – Teşekkür ediyorum. 
III.- YOKLAMA
(CHP sıralarından bir grup milletvekili
ayağa kalktı) 
MEHMET AKİF HAMZAÇEBİ (İstanbul) –
Yoklama talep ediyoruz Sayın Başkan. 
BAŞKAN – Yoklama talebi var, yerine
getireceğim. 
Sayın Hamzaçebi, Sayın Eyidoğan, Sayın
Dinçer, Sayın Gök, Sayın Şafak, Sayın Acar, Sayın Ayman, Sayın Atıcı, Sayın
Soydan, Sayın Ekinci, Sayın Özkan, Sayın Tayan, Sayın Çelebi, Sayın Seçer,
Sayın Türmen, Sayın Özgümüş, Sayın Altay, Sayın Sapan, Sayın Özcan ve Sayın
Kaptan.
İki dakika süre veriyorum.
(Elektronik cihazla yoklama yapıldı) 
BAŞKAN – Sayın milletvekilleri,
toplantı yeter sayısı vardır.
VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Niğde Milletvekili Doğan Şafak’ın, (2/1225) esas
numaralı Siyasi Partiler Kanunu ile Milletvekili Seçimi Kanununda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/157) (Devam)
BAŞKAN -
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Gündemin “Sözlü Sorular” kısmına
geçiyoruz.
VIII.- SÖZLÜ SORULAR VE CEVAPLARI
1.- Ardahan Milletvekili Ensar Öğüt’ün, 12 Eylül’de
yapılan Anayasa değişikliklerinin uygulamaya konmasına ilişkin Adalet
Bakanından sözlü soru önergesi (6/131) ve Gümrük ve Ticaret Bakanı Hayati
Yazıcı'nın cevabı
2.- Kütahya Milletvekili Alim Işık’ın, gümrük
kapılarındaki kaçakçılık olayları ve bunların terör örgütü ile bağlantısına
ilişkin sözlü soru önergesi (6/227) ve Gümrük ve Ticaret Bakanı Hayati
Yazıcı'nın cevabı 
3.- Kahramanmaraş Milletvekili Mesut Dedeoğlu’nun,
esnafların sorunlarına ilişkin sözlü soru önergesi (6/456) ve Gümrük ve Ticaret
Bakanı Hayati Yazıcı'nın cevabı 
4.- Ankara Milletvekili Zühal Topcu’nun, Bakanlıkta ve
Bakanlığa bağlı kurum ve kuruluşlarda özürlü personel istihdamına ilişkin sözlü
soru önergesi (6/631) ve Gümrük ve Ticaret Bakanı Hayati Yazıcı'nın cevabı 
5.- Bursa Milletvekili İsmet Büyükataman’ın, Suriye
sınırındaki sınır kaçakçılığının önlenmesine ilişkin sözlü soru önergesi
(6/657) ve Gümrük ve Ticaret Bakanı Hayati Yazıcı'nın cevabı 
6.- Adana Milletvekili Ali Halaman’ın, Adana ve
ilçelerinde 2002’den itibaren kapanan iş yerlerine ve işsizliğe ilişkin Bilim,
Sanayi ve Teknoloji Bakanından sözlü soru önergesi (6/685) ve Gümrük ve Ticaret
Bakanı Hayati Yazıcı'nın cevabı 
7.- Adana Milletvekili Ali Halaman’ın, Adana ve
ilçelerinde yürütülen projelere ve yatırımlara ilişkin sözlü soru önergesi
(6/804) ve Gümrük ve Ticaret Bakanı Hayati Yazıcı'nın cevabı 
8.- Kahramanmaraş Milletvekili Mesut Dedeoğlu’nun,
Bakanlığa bağlı kurumlarda engelli personel için ayrılmış olan kadrolara
yapılacak atamalara ilişkin sözlü soru önergesi (6/1341) ve Gümrük ve Ticaret
Bakanı Hayati Yazıcı'nın cevabı 
9.- Kahramanmaraş Milletvekili Mesut Dedeoğlu’nun,
Bakanlık Merkez ve taşra teşkilatında çalıştırılan şirket görevlilerine ilişkin
sözlü soru önergesi (6/1381) ve Gümrük ve Ticaret Bakanı Hayati Yazıcı'nın
cevabı 
10.- Kahramanmaraş Milletvekili Mesut Dedeoğlu’nun,
Bakanlık Merkez ve taşra teşkilatında bulunan boş kadrolara ilişkin sözlü soru
önergesi (6/1382) ve Gümrük ve Ticaret Bakanı Hayati Yazıcı'nın cevabı 
11.- Ardahan Milletvekili Ensar Öğüt’ün, Posof Türkgözü
sınır kapısındaki personel yetersizliğine ilişkin sözlü soru önergesi (6/1424)
ve Gümrük ve Ticaret Bakanı Hayati Yazıcı'nın cevabı 
12.- Adana Milletvekili Ali Halaman’ın, Adana ve
ilçelerindeki gıda ve temel ihtiyaç alanındaki distribütörlük uygulamasına
ilişkin sözlü soru önergesi (6/1446) ve Gümrük ve Ticaret Bakanı Hayati
Yazıcı'nın cevabı 
13.- Ardahan Milletvekili Ensar Öğüt’ün, Posof Türkgözü
Sınır Kapısının yollarındaki eksikliklere ilişkin sözlü soru önergesi (6/1797)
ve Gümrük ve Ticaret Bakanı Hayati Yazıcı'nın cevabı 
14.- Gaziantep Milletvekili Mehmet Şeker'in, Bakanlığın
kurumsal kimliğinin oluşturulmasına yönelik harcamalara ilişkin sözlü soru
önergesi (6/1954) ve Gümrük ve Ticaret Bakanı Hayati Yazıcı'nın cevabı 
15.- Adana Milletvekili Ali Halaman’ın, ithalat
beyannameleri ile ilgili vergilerin kontrolüne ilişkin sözlü soru önergesi
(6/2153) ve Gümrük ve Ticaret Bakanı Hayati Yazıcı'nın cevabı 
16.- Adana Milletvekili Ali Halaman’ın, Bakanlık Merkez
ve taşra teşkilatında çalışan personele ilişkin sözlü soru önergesi (6/2154) ve
Gümrük ve Ticaret Bakanı Hayati Yazıcı'nın cevabı 
17.- Adana Milletvekili Ali Halaman’ın, gümrüklerde
yapılan ihbarların takip ve değerlendirilmesine ilişkin sözlü soru önergesi
(6/2155) ve Gümrük ve Ticaret Bakanı Hayati Yazıcı'nın cevabı 
18.- Adana Milletvekili Ali Halaman’ın, küçük esnaf ve
sanatkârı korumaya yönelik perakende kanunuyla ilgili çalışmalara ilişkin sözlü
soru önergesi (6/2156) ve Gümrük ve Ticaret Bakanı Hayati Yazıcı'nın cevabı 
19.- Adana Milletvekili Ali Halaman’ın, sınır
kapılarındaki eşya takibine ilişkin sözlü soru önergesi (6/2157) ve Gümrük ve
Ticaret Bakanı Hayati Yazıcı'nın cevabı 
20.- Ardahan Milletvekili Ensar Öğüt’ün, Ardahan’da
uluslararası ticaretin gelişmesine yönelik çalışmalara ilişkin sözlü soru
önergesi (6/2321) ve Gümrük ve Ticaret Bakanı Hayati Yazıcı'nın cevabı 
21.- Adana Milletvekili Ali Halaman’ın, 2012 yılında
yaşanan kaçakçılık olaylarına ilişkin sözlü soru önergesi (6/2349) ve Gümrük ve
Ticaret Bakanı Hayati Yazıcı'nın cevabı 
22.- Adana Milletvekili Ali Halaman’ın, karşılıksız çek
sayısındaki artışın nedenlerine ilişkin sözlü soru önergesi (6/2356) ve Gümrük
ve Ticaret Bakanı Hayati Yazıcı'nın cevabı 
23.- Ankara Milletvekili Özcan Yeniçeri’nin, 2007-2012
yılları arasında Türkiye-Suriye arasındaki dış ticaret hacmi ile gümrük
kapılarından elde edilen gelir miktarına ilişkin sözlü soru önergesi (6/2398)
ve Gümrük ve Ticaret Bakanı Hayati Yazıcı'nın cevabı 
24.- Adana Milletvekili Ali Halaman’ın, gümrük
kapılarının modernizasyonuna ve sınır ticaretine ilişkin sözlü soru önergesi
(6/2491) ve Gümrük ve Ticaret Bakanı Hayati Yazıcı'nın cevabı 
25.- İstanbul Milletvekili Mehmet Ali Susam’ın,
ülkemize kaçak zeytinyağı sokulduğu iddialarına ilişkin sözlü soru önergesi
(6/2543) ve Gümrük ve Ticaret Bakanı Hayati Yazıcı'nın cevabı 
26.- Ankara Milletvekili Özcan Yeniçeri’nin, 2007-2012
yılları arasında yasa dışı yollarla ülkemize sokulmak istenirken ele geçirilen
malların satışından sağlanan gelirlere ilişkin sözlü soru önergesi (6/2592) ve
Gümrük ve Ticaret Bakanı Hayati Yazıcı'nın cevabı 
27.- Ardahan Milletvekili Ensar Öğüt’ün, Kars’ta
uluslararası fuar düzenlenmesine ilişkin sözlü soru önergesi (6/2614) ve Gümrük
ve Ticaret Bakanı Hayati Yazıcı'nın cevabı 
28.- Ardahan Milletvekili Ensar Öğüt’ün, karşılıksız
çekler nedeniyle kredi alamayan esnafa ilişkin sözlü soru önergesi (6/2615) ve
Gümrük ve Ticaret Bakanı Hayati Yazıcı'nın cevabı 
29.- Antalya Milletvekili Arif Bulut’un, Antalya toptancı
hal kompleksine ilişkin sözlü soru önergesi (6/2628) ve Gümrük ve Ticaret
Bakanı Hayati Yazıcı'nın cevabı 
30.- Ankara Milletvekili Özcan Yeniçeri’nin, 2007-2012
yılları arasında ülkemize giren kaçak sigara miktarına ilişkin sözlü soru
önergesi (6/2758) ve Gümrük ve Ticaret Bakanı Hayati Yazıcı'nın cevabı 
31.- Adana Milletvekili Ali Halaman’ın, Bakanlıktaki
boş engelli kadrolarına ilişkin sözlü soru önergesi (6/2865) ve Gümrük ve
Ticaret Bakanı Hayati Yazıcı'nın cevabı 
32.- Kahramanmaraş Milletvekili Mesut Dedeoğlu’nun,
kaçakçılıkla mücadelede kullanılan yöntemlere ilişkin sözlü soru önergesi
(6/2898) ve Gümrük ve Ticaret Bakanı Hayati Yazıcı'nın cevabı 
33.- Kahramanmaraş Milletvekili Mesut Dedeoğlu’nun,
2012 yılındaki dış ticarete ilişkin sözlü soru önergesi (6/2899) ve Gümrük ve
Ticaret Bakanı Hayati Yazıcı'nın cevabı 
34.- Kahramanmaraş Milletvekili Mesut Dedeoğlu’nun,
sistemden ihraç edilen tırlara ilişkin sözlü soru önergesi (6/2900) ve Gümrük
ve Ticaret Bakanı Hayati Yazıcı'nın cevabı 
35.- Ardahan Milletvekili Ensar Öğüt’ün, dış ticaretle
ilgili birimlerin Bakanlığa bağlanmasına ilişkin sözlü soru önergesi (6/2939)
ve Gümrük ve Ticaret Bakanı Hayati Yazıcı'nın cevabı 
36.- Kahramanmaraş Milletvekili Mesut Dedeoğlu’nun,
döner sermayeden elde edilen gelirlere ilişkin sözlü soru önergesi (6/2953) ve
Gümrük ve Ticaret Bakanı Hayati Yazıcı'nın cevabı 
37.- Kahramanmaraş Milletvekili Mesut Dedeoğlu’nun,
kaçak göçmenlere ilişkin sözlü soru önergesi (6/2954) ve Gümrük ve Ticaret
Bakanı Hayati Yazıcı'nın cevabı 
38.- Kahramanmaraş Milletvekili Mesut Dedeoğlu’nun,
2012 yılında yakalanan kaçak eşyaya ilişkin sözlü soru önergesi (6/2962) ve
Gümrük ve Ticaret Bakanı Hayati Yazıcı'nın cevabı 
39.- Ardahan Milletvekili Ensar Öğüt’ün, Çin üretimi
mallarla rekabete ilişkin sözlü soru önergesi (6/3051) ve Gümrük ve Ticaret
Bakanı Hayati Yazıcı'nın cevabı 
40.- Ankara Milletvekili Özcan Yeniçeri’nin, 2007-2013
yılları arasında ihraç ve ithal edilen otomobil ve hafif ticari araçlara
ilişkin sözlü soru önergesi (6/3097) ve Gümrük ve Ticaret Bakanı Hayati
Yazıcı'nın cevabı 
41.- Bursa Milletvekili İsmet Büyükataman’ın, Bakanlık
istisnai kadrolarına yapılan atamalara ilişkin sözlü soru önergesi (6/3160) ve
Gümrük ve Ticaret Bakanı Hayati Yazıcı'nın cevabı 
42.- Bursa Milletvekili İsmet Büyükataman’ın, 2002
yılından itibaren gerçekleştirilen temsil giderlerine ilişkin sözlü soru
önergesi (6/3221) ve Gümrük ve Ticaret Bakanı Hayati Yazıcı'nın cevabı 
43.- Ankara Milletvekili Özcan Yeniçeri’nin, 2007-2013
yılları arasında Ankara’da açılan ve kapanan iş yeri sayılarına ilişkin sözlü
soru önergesi (6/3264) ve Gümrük ve Ticaret Bakanı Hayati Yazıcı'nın cevabı 
44.- Ardahan Milletvekili Ensar Öğüt’ün, sosyal
güvenlik primlerindeki katkı payına ve ustalık belgesine ilişkin sözlü soru
önergesi (6/3411) ve Gümrük ve Ticaret Bakanı Hayati Yazıcı'nın cevabı 
45.- Ardahan Milletvekili Ensar Öğüt’ün, çiğ süt
üreticilerine ilişkin sözlü soru önergesi (6/3515) ve Gümrük ve Ticaret Bakanı
Hayati Yazıcı'nın cevabı 
46.- Adana Milletvekili Ali Halaman’ın, Adana ve
ilçelerinde yürütülen projelere ilişkin Gümrük ve Ticaret Bakanından sözlü soru
önergesi (6/3556) Cevaplanmadı
47.- Ardahan Milletvekili Ensar Öğüt’ün, pirinç
ithalatı ile ilgili çeşitli konulara ilişkin sözlü soru önergesi (6/3689) ve Gümrük
ve Ticaret Bakanı Hayati Yazıcı'nın cevabı 
48.- Ardahan Milletvekili Ensar Öğüt’ün, kürk
ithalatına ilişkin sözlü soru önergesi (6/3691) ve Gümrük ve Ticaret Bakanı
Hayati Yazıcı'nın cevabı 
49.- Ardahan Milletvekili Ensar Öğüt’ün, Türkiye ile
Ermenistan arasındaki ticaret ve Aktaş Sınır Kapısına ilişkin sözlü soru
önergesi (6/3693) ve Gümrük ve Ticaret Bakanı Hayati Yazıcı'nın cevabı 
50.- Ardahan Milletvekili Ensar Öğüt’ün, taklit ürün
piyasası ile ilgili çeşitli hususlara ilişkin sözlü soru önergesi (6/3695) ve
Gümrük ve Ticaret Bakanı Hayati Yazıcı'nın cevabı 
51.- Kütahya Milletvekili Alim Işık’ın, Bakanlık
tarafından kiralanan araçlar ile diğer taşınır mallara ilişkin sözlü soru
önergesi (6/3877) ve Gümrük ve Ticaret Bakanı Hayati Yazıcı'nın cevabı 
52.- Kütahya Milletvekili Alim Işık’ın, Bakanlık
tarafından kiralanan taşınmazlara ilişkin sözlü soru önergesi (6/3930) ve
Gümrük ve Ticaret Bakanı Hayati Yazıcı'nın cevabı 
53.- Kütahya Milletvekili Alim Işık’ın, Bakanlık
tarafından gerçekleştirilen taşınır mal satışlarına ilişkin sözlü soru önergesi
(6/4049) ve Gümrük ve Ticaret Bakanı Hayati Yazıcı'nın cevabı 
54.- Kütahya Milletvekili Alim Işık’ın, Bakanlık
tarafından gerçekleştirilen taşınmaz satışlarına ilişkin sözlü soru önergesi
(6/4065) ve Gümrük ve Ticaret Bakanı Hayati Yazıcı'nın cevabı 
55.- Kütahya Milletvekili Alim Işık’ın, Bakanlık
personelinin görev yeri değişikliklerine ilişkin sözlü soru önergesi (6/4093)
ve Gümrük ve Ticaret Bakanı Hayati Yazıcı'nın cevabı 
56.- Kütahya Milletvekili Alim Işık’ın, Bakanlık
kadrolarına ve personel durumuna ilişkin sözlü soru önergesi (6/4094) ve Gümrük
ve Ticaret Bakanı Hayati Yazıcı'nın cevabı 
57.- Kütahya Milletvekili Alim Işık’ın, 2002-2013
yılları arasında Bakanlıkta hizmet alımı yoluyla veya sözleşmeli olarak
çalıştırılan personele ilişkin sözlü soru önergesi (6/4157) ve Gümrük ve
Ticaret Bakanı Hayati Yazıcı'nın cevabı 
58.- Kahramanmaraş Milletvekili Mesut Dedeoğlu’nun,
Bakanlık tarafından kiralama yoluyla kullanılan hizmet binalarına ilişkin sözlü
soru önergesi (6/4564) ve Gümrük ve Ticaret Bakanı Hayati Yazıcı'nın cevabı 
59.- Kahramanmaraş Milletvekili Mesut Dedeoğlu’nun, 4/C
statüsünde çalışan personele ilişkin sözlü soru önergesi (6/4565) ve Gümrük ve
Ticaret Bakanı Hayati Yazıcı'nın cevabı 
60.- Kahramanmaraş Milletvekili Mesut Dedeoğlu’nun,
ücretsiz personel servisi uygulaması bulunup bulunmadığına ilişkin sözlü soru
önergesi (6/4569) ve Gümrük ve Ticaret Bakanı Hayati Yazıcı'nın cevabı 
61.- Ardahan Milletvekili Ensar Öğüt’ün, Ardahan’a yönelik
proje ve yatırımlara ilişkin sözlü soru önergesi (6/4722) ve Gümrük ve Ticaret
Bakanı Hayati Yazıcı'nın cevabı 
62.- Ardahan Milletvekili Ensar Öğüt’ün, Kars ve Iğdır
illerine yönelik işbirliği ve ticari anlaşma amaçlı yabancı heyet ziyaretlerine
ilişkin sözlü soru önergesi (6/4773) ve Gümrük ve Ticaret Bakanı Hayati
Yazıcı'nın cevabı 
63.- Ardahan Milletvekili Ensar Öğüt’ün, Gümüşhane ve
Bayburt illerine yönelik işbirliği ve ticari anlaşma amaçlı yabancı heyet
ziyaretlerine ilişkin sözlü soru önergesi (6/4807) ve Gümrük ve Ticaret Bakanı
Hayati Yazıcı'nın cevabı 
64.- Ardahan Milletvekili Ensar Öğüt’ün, Van ve Ağrı
illerine yönelik işbirliği ve ticari anlaşma amaçlı yabancı heyet ziyaretlerine
ilişkin sözlü soru önergesi (6/4808) ve Gümrük ve Ticaret Bakanı Hayati
Yazıcı'nın cevabı 
65.- Ardahan Milletvekili Ensar Öğüt’ün, Erzurum ve
Elazığ illerine yönelik işbirliği ve ticari anlaşma amaçlı yabancı heyet
ziyaretlerine ilişkin sözlü soru önergesi (6/4821) ve Gümrük ve Ticaret Bakanı
Hayati Yazıcı'nın cevabı 
66.- İstanbul Milletvekili Erdoğan Toprak’ın,
kurbanlarını yurt dışında kesen vatandaşların ülkeye getirebilecekleri et
miktarı ile ilgili sınırlamaya ilişkin sözlü soru önergesi (6/4936) ve Gümrük
ve Ticaret Bakanı Hayati Yazıcı'nın cevabı 
67.- Ankara Milletvekili Özcan Yeniçeri’nin, Gürbulak
Sınır Kapısındaki altyapı sorunlarına ilişkin sözlü soru önergesi (6/4963) ve
Gümrük ve Ticaret Bakanı Hayati Yazıcı'nın cevabı 
68.- Tunceli Milletvekili Kamer Genç’in, TOBB’a
devredilen gümrük kapılarına ilişkin sözlü soru önergesi (6/4977) ve Gümrük ve
Ticaret Bakanı Hayati Yazıcı'nın cevabı 
69.- Ankara Milletvekili Özcan Yeniçeri’nin, AB
projelerinden elde edilen kaynakla yapılan işlerin sayısına ilişkin Gümrük ve
Ticaret Bakanından sözlü soru önergesi (6/5090) Cevaplanmadı
70.- Ankara Milletvekili Özcan Yeniçeri’nin, Bakanlığın
proje ve çalışmalarına ilişkin Gümrük ve Ticaret Bakanından sözlü soru önergesi
(6/5099) Cevaplanmadı
71.- Ankara Milletvekili Özcan Yeniçeri’nin, gümrük ve
ticaret politikalarına ilişkin Gümrük ve Ticaret Bakanından sözlü soru önergesi
(6/5100) Cevaplanmadı
72.- Adana Milletvekili Ali Halaman’ın, Adana’ya
yönelik proje ve yatırımlara ilişkin Gümrük ve Ticaret Bakanından sözlü soru
önergesi (6/5204) Cevaplanmadı
BAŞKAN - Sayın milletvekilleri,
sunuşlar bölümünde belirttiğim üzere, birlikte cevaplandırmak istediği sözlü
soru önergelerini cevaplandırmak için Gümrük ve Ticaret Bakanı Sayın Hayati
Yazıcı’yı kürsüye davet ediyorum.
Buyurun Sayın Bakan. (AK PARTİ
sıralarından alkışlar)
Süreniz altmış dakikadır. 
GÜMRÜK VE TİCARET BAKANI HAYATİ YAZICI
(Rize) – Sayın Başkan, değerli milletvekilleri; şahsıma yöneltilmiş sözlü soru
önergelerini cevaplamak üzere huzurdayım. Yüce heyeti saygıyla selamlıyorum.
Değerli milletvekilleri, Sayın Ensar Öğüt’ün
(6/131) esas numaralı…
KAMER GENÇ (Tunceli) – Sayın Başkan…
BAŞKAN – Sayın Bakan, bir saniye,
sürenizi yeniden başlatacağım.
Buyurun Sayın Genç.
KAMER GENÇ (Tunceli) – Sorularımızı
okusun efendim, neye cevap veriyor? 
BAŞKAN – Sayın Genç, daha önce bu konu
kararlaştırıldı ve yapılıyor uzun süreden bu tarafa. 
KAMER GENÇ (Tunceli) – Neyi
kararlaştırıyorsun, İç Tüzük açık.
BAŞKAN - Buyurun Sayın Bakan.
Sürenizi yeniden başlatıyorum.
Buyurun.
GÜMRÜK VE TİCARET BAKANI HAYATİ YAZICI
(Devamla) – Sayın milletvekilleri, Sayın Ensar Öğüt’ün (6/131) esas numaralı
sözlü soru önergesiyle ilgili olarak: Millî Savunma Bakanlığının tevdi ettiği
yazıda 12 Mart 1971 tarihinden sonra yargı denetimine kapalı idari işlemler
nedeniyle askerlikle ilişkisi kesilmiş kişilerin 6191 sayılı Kanun kapsamında
yeniden istihdamlarına ilişkin uygulama çerçevesinde 22 Mart 2011 tarihinde bu
uygulama süresi başlamış, 23 Mayıs 2011 tarihinde sona ermiş ve Millî Savunma
Bakanlığına 4.606 başvuru yapılmıştır. Kanun kapsamında 1.518 başvuru kabul
edilmiş, başvurusu kabul edilenlerden kamu kurum ve kuruluşlarının araştırmacı
kadrolarında çalışmak isteyen 629 kişi Devlet Personel Başkanlığına
bildirilmiştir. Ve yine, Kanun kapsamında bulunan 250 başvuruya ve yargı yoluna
açık işlemler ile Türk Silahlı Kuvvetleriyle ilişkileri kesilmiş 1.991
başvuruya ret kararı verilmiş, başvurular içerisinde uzman jandarma, uzman
erbaş ve askerî öğrenciler ile 1971 öncesi döneme ait 847 başvuru
bulunmaktadır. Bu başvurular kanun kapsamı dışında kaldığından bu başvuruların
ret kararı şeklinde işlemleri sonlandırılmıştır.
Askerî Yüksek İdare Mahkemesi kayıtlarına göre 328 kişi 6191 sayılı
Kanun kapsamında yapılan işlemlere karşı dava açmış bulunmaktadır. Sürecin
özeti bu.
Sayın Alim Işık’ın (6/227) esas numaralı sözlü sorusunun cevabı:
2003-2013 yılları arasında Bakanlığımız birimlerince gerçekleştirilen
kaçakçılıkla mücadele operasyonları kapsamında yaklaşık 6 milyar 35 milyon TL
değerinde kaçak ürün ele geçirilmiş ve terör örgütünün finansman kaynaklarıyla
alakalı kaçakçılık ilişkileri kapsamında sözlü soruda yer alan hususa ilişkin
olarak gerek Başbakanlık koordinesinde gerekse Bakanlığımızın da katıldığı
çeşitli eylem planları çalışmalarını çok etkin bir biçimde sürdürmektedir.
Sayın Mesut Dedeoğlu’nun (6/456) esas numaralı sözlü sorusunun cevabı:
Esnaf ve sanatkârlarımıza ekonomik dengeler üzerindeki önem ve etkinlikleri
dolayısıyla önemli destekler sağladığımızı herkes bilmektedir ve bu kapsamda
2002-2013 yılları arasında 870 bin esnaf ve sanatkârımız esnaf ve sanatkârlar
kredi ve kefalet kooperatifleri aracılığıyla toplamda, total olarak 10 milyar
500 milyon TL tutarında kredi kullanmaları sağlanmış ve söz konusu kredilere
uygulanan gösterge faiz oranları 2002’de yüzde 47’yken bugün itibarıyla yüzde
4-5 düzeyinde uygulanmaktadır, bunları da ifade etmek istiyorum.
Şimdi, cevaplayacağım 4 sorunun içeriği
itibarıyla aynı olmasına vurgu yaptıktan sonra Sayın Zühal Topcu’nun (6/631);
Sayın Mesut Dedeoğlu’nun (6/1341); Sayın Ali Halaman’ın (6/2154) ve (6/2865)
esas numaralı sözlü sorularının cevabı: 28/4/2014 tarihi itibarıyla yurt dışı
teşkilatı hariç Bakanlığımızın toplam -dolu- memur kadro sayısı 15.107’dir.
Çalıştırılması gereken engelli personel sayısı bu dolu kadro itibarıyla 453’tür
ve hâlen Bakanlığımızda 76 engelli istihdam edilmektedir. Dolayısıyla, engelli
kadro açığımız 377’dir. Bu kadroların doldurulması için Devlet Personel
Başkanlığıyla tahsis edilen kadrolar çerçevesinde gerekli yazışmalar
sürdürülmektedir. 
Sayın İsmet Büyükataman’ın (6/657) esas
numaralı sözlü soru önergesine cevap olarak: Değerli milletvekilleri, sadece
Suriye Arap Cumhuriyeti’ne açılan hudut kapılarımızda değil, tüm sınır
kapılarımızda kaçakçılıkla etkin bir mücadele sürdürülmektedir. Suriye’de
yaşanan karışıklıklar nedeniyle yaşanması olası sorunların önüne geçilebilmesi
amacıyla Suriye’ye açılan hudut kapılarımızda kaçakçılık olaylarına karşı
gerçekten etkin tedbirler uygulanmaktadır ve bu kapsamda Akçakale Hudut
Kapımıza x-ray araç tarama sistemi kurulmuş, Öncüpınar ve Cilvegözü hudut
kapılarındaki yarı sabit x-ray cihazlarına ilave olarak birer adet mobil araç
tarama sistemi daha monte edilmiş, ayrıca Cilvegözü Hudut Kapısı’nda 2 adet ZBV
tipi tarama cihazı da kullanılmaya başlanmıştır. Ayrıca, Suriye’ye açılan tüm
hudut kapılarımızın kapalı devre televizyon sistemiyle takibi
gerçekleştirilmektedir. 
Yine, Suriye hudut kapılarımızda
kaçakçılıkla mücadeleye yönelik olarak bomba, çay, tütün, narkotik dedektör
köpekleri kullanılmakta ve bunlara ilaveten söz konusu kapılarımızda bagaj
tarama sistemleri, yoğunluk ölçüm cihazı, patlayıcı ve narkotik iz dedektörü,
fiberskop gibi birçok teknik cihaz da emniyet, güvenlik ve kaçakçılıkla
mücadele amacıyla etkin bir şekilde kullanılmaktadır. Ayrıca, kapılarımıza çok
sayıda ilave personel görevlendirmesi ve takviyesi yapılmıştır.
Sayın Ali Halaman Bey’in (6/685) esas
numaralı sözlü soru önergesine ilişkin olarak: Adana ilimiz ve ilçelerinde,
2002 yılından bugüne kadar 30.875 esnaf ve sanatkâr işletmesi kapanmış, ancak
aynı süre içerisinde 54.271 esnaf ve sanatkâr işletmesi açılmıştır. Bununla
birlikte, 1/1/2003-28/2/2014 döneminde Adana ilimizde 11.149 ticaret şirketi ve
gerçek kişi tacir işletmesi kapanmış fakat bunlara mukabil 23.808 ticaret
şirketi anonim, limitet, kolektif, komandit ve kooperatif olmak üzere
gerçekkişi tacir faaliyete başlamıştır. Görülüyor ki bu rakamlar da
kapananlarla kıyaslama yapıldığında ekonominin ne denli dinamik olduğunu ortaya
koymaktadır. 
Yine, Sayın Ali Halaman Bey’in (6/804)
esas numaralı sözlü soru önergesine ilişkin olarak: Adana ilimizde gümrük
hizmetlerini Orta Akdeniz Gümrük ve Ticaret Bölge Müdürlüğümüz çatısı altında
Adana Gümrük Müdürlüğü, Yumurtalık Serbest Bölge Gümrük Müdürlüğü, BOTAŞ Gümrük
Müdürlüğü ve İncirlik Gümrük Müdürlüğümüz aracılığıyla yürütüyoruz.
Müdürlüklerimiz değişen koşullara göre gerekli altyapı, donanım ve personel
ihtiyaçlarının karşılanacağı göz önünde bulundurulduğunda bölgenin dış ticaret
potansiyeline cevap verebilecek donanımdadır ve yeterliliktedir. 
Orta Akdeniz Gümrük ve Ticaret Bölge
Müdürlüğümüze bağlı Adana Gümrük Müdürlüğümüzde Nisan 2014 tarihi itibarıyla 85
personelimiz görev yapıyor. Ayrıca, Adana İl Ticaret Müdürlüğümüzün personel
ihtiyacının karşılanması için Bakanlığımızca 2013 yılı içerisinde A ve B grubu
kadrolarında 11 personelin ataması yapılmıştır. Soruda Adana’da yapılan yatırım
planlaması dile getirilmektedir. Değerli milletvekilleri, bilmektesiniz ki
Gümrük ve Ticret Bakanlığı yatırımcı Bakanlık değil, bir hizmet Bakanlığıdır.
Hizmetlerimiz de açıktadır, ünitelerle sürdürmekteyiz. 
Sayın Mesut Dedeoğlu’nun (6/1381) esas
numaralı sözlü soru önergesine cevap olarak: Bakanlığımıza açıktan atama
suretiyle kadrolu ve sözleşmeli personel alımı Gümrük ve Ticaret Bakanlığına
İlk Defa Yapılacak Atamalar Hakkında Yönetmelik Hükümleri uyarınca merkezî
sınavdan 70 ve üzeri puan alanlar arasında yapılan sözlü sınav sonucu
gerçekleştirilmektedir. Dolayısıyla, Bakanlığımızda çalışan taşeron firma
görevlilerine bahse konu şartları taşımamaları hâlinde kadro verilmesi mümkün
değildir. 
Yine Sayın Mesut Dedeoğlu’nun (6/1382)
esas numaralı sözlü sorusuna cevap olarak: Bakanlığımıza tanınan kontenjanların
tamamına yakını açıktan atama yoluyla kullanılmış olup, açıktan alımlar
kapsamında B grubu kadrolarında 2012 yılında çeşitli unvanlarda 2.236 ve 2013
yılında 2.257 olmak üzere toplam 4.583 personelin alımını gerçekleştirdik. 2014
yılı içerisinde açıktan alım çalışmalarımız ise devam etmektedir. 
Sayın Ensar Öğüt’ün (6/1424) esas
numaralı sözlü sorusu önergesine cevap olarak: 2013 yılında gerçekleştirdiğimiz
2013/2 B grubu personel alımlarında Türkgözü Gümrük Müdürlüğümüze açıktan atama
yoluyla 3 personelin atamasını gerçekleştirdik. 28/04/2014 tarihi itibarıyla
Türkgözü Gümrük Müdürlüğümüzde ve Türkgözü Kaçakçılık İstihbarat Bölge Amirliğinde
toplam 40 personelimiz görev yapıyor. Bakanlığımıza yapacağımız yeni personel
alımında söz konusu Gümrük Müdürlüğümüzün personel ihtiyacını takviye edeceğiz.

Sayın Ali Halaman’ın (6/1446) esas
numaralı sözlü sorusuna cevap olarak: Bayilik ve distribütörlük uygulaması,
ürünlerinin tüm illere ulaştırılmasını isteyen hemen hemen tüm büyük gıda ve
temel ihtiyaç malzemesi üreticisi tarafından kullanılmakta, böyle bir yöntem. 
Ayrıca, Adana ilimize ilişkin
Bakanlığımızın ilişkili kurumu olan Rekabet Kurumuna iletilmiş bir başvuru
bulunmamakla birlikte, soru önergesine konu edilen sektöre ilişkin olarak somut
bir başvuru bulunması hâlinde takdir edersiniz ki Rekabet Kurumu bunu gündemine
alır, gerekli incelemeyi yapar ve sonucu ortaya koyar.
Sayın Ensar Öğüt’ün (6/1797) esas
numaralı sözlü soru önergesine cevap olarak: Değerli milletvekilleri,
yap-işlet-devret modeli kapsamında yeniden yapılandırılma sürecinde olan
Türkgözü Hudut Kapımızın gümrüklü sahasının iyileştirilmesi çalışmaları
kapsamında eksikliklerini önemli ölçüde giderdik.
Karayolları Genel Müdürlüğünce
Ardahan-Hanak-Damal-Posof-Türkgözü Hudut Kapısı yolunda iki adet tünel -1.500;
4.500 metre genişliğinde- geçişli, bölünmüş yol etüt proje çalışmaları
yürütülmekte olup söz konusu güzergâhta proje çalışmalarının tamamlanmasını
müteakip yolun bölünmüş yol olarak yapılmasını hedeflemiş bulunmaktayız. Ayrıca
Damal-Posof yolunda toplam 35 kilometre uzunluğunda -iki adet proje de, ihaleli
olarak- tırmanma şeridi yapma çalışmaları devam ediyor. Öte yandan, söz konusu
yolda rutin bakım ve onarım çalışmaları zaten sürekli yapılmaktadır.
Sayın Mehmet Şeker’in (6/1954) esas
numaralı sözlü sorusunun cevabı: Bakanlığımızın kurumsal kimliğinin
oluşturulması için amblem, logo tasarımıyla ilgili olarak 15 bin TL harcama
yapılmıştır. Yeni oluşturduğumuz amblem, logo tasarımının yer aldığı Bakanlık
tabelaları ve yönlendirme levhaları için KDV hariç 310.569 TL tutarında kaynak
kullanılmış. Ayrıca, kurumsal kimlik dosyası için KDV hariç 45 bin TL harcama
yapılmıştır. Takdir edersiniz ki Gümrük ve Ticaret Bakanlığının 9 genel
müdürlüğü, 16 bölge müdürlüğü, 149 tane gümrük müdürlüğü, 81 tane il ticaret
müdürlüğü bulunmaktadır. Bütün bunları dikkate aldığımızda yapılan harcamanın
makul düzeyde olduğunu takdir edeceksiniz.
Sayın Ali Halaman Bey’in (6/2153) esas
numaralı sözlü sorusunun cevabı: Gümrük vergileri ile, gümrüklerce tahsil
edilen diğer vergi, fon ve mali yüklerin tahakkuk ve tahsili, eşyanın
tesliminden önce sistem aracılığıyla kontrol edilmekle birlikte, eşyanın teslimi
sonrasında da Bakanlığımız müfettişlerince kontrol edilmektedir. Yapılan
kontroller neticesinde ek tahakkuklar çıkarılmakta ve vergi kaybına neden olan
işlemlerle ilgili olarak ceza kararları düzenlenmektedir ve 2013 yılında bu
kapsamda yapılan işlemler sonucu 314 milyon 709 bin 256 TL ek tahakkuk işlemi
icra edilmiştir. 
Sayın Ali Halaman Bey’in (6/2155) esas
numaralı sorusunun cevabı: Bakanlığımız merkez ve taşra birimlerine intikal
eden ihbarlar ve istihbari bilgiler gerekli ön sorgulama yapıldıktan sonra
içeriğine göre Bakanlığımızın ilgili birimince incelenmekte, gerek görülmesi
hâlinde soruşturmaya konu olabilmektedir. İhbarların değerlendirilmesine ve
analizine ilişkin işlemler, işin niteliği gereği gizlilik esası içerisinde
yürütülmektedir ve bu konulara ilişkin bizim sürdürdüğümüz hassasiyet, yapılan
ihbarlarda mevhum isim olsa bile, hayalî isimler kullanılmış olsa bile somut
olay anlatılmışsa, bir tanım yapılmışsa mutlaka o konuları biz hukuki ölçüler
içerisinde soruşturma ve inceleme konusu yapmak suretiyle kamunun hukukunu
takip etmekteyiz.
Sayın Ali Halaman Bey’in (6/2156) esas
numaralı sorusunun cevabı: Perakende ticaretin düzenlenmesi hakkında kanun
tasarısı taslağını 7 Ekim 2013 tarihinde kamuoyunun görüşüne açtık. Taslakta
serbest piyasa ve rekabet ilkelerinden vazgeçmeden ve tüketici tercihleri de
gözetilerek sektörde yaşanan sorunların giderilmesini ve perakende işletmelerin
dengeli bir şekilde büyümesini ve gelişmesini sağlamayı hedefledik bu
tasarıyla. İnşallah taslak en kısa zamanda Türkiye Büyük Millet Meclisine sevk
edilecek. 7 Mayıs 2014 tarihinde son şeklini verdiğimiz taslağı Başbakanlığa
gönderdik, Bakanlar Kurulu gündeminden sonra inşallah Meclise taşıyacağız. 
Değerli milletvekilleri, Sayın Ali
Halaman Bey’in (6/2157) esas numaralı sorusunun cevabı: Tabii, bu çok geniş
soru. “Ülkemizdeki sınır kapılarında eşya takibi nasıl yapılmaktadır?”
Bildiğiniz gibi, değerli milletvekilleri, Türkiye gümrük kapılarında
giren-çıkan eşya ve tüm hareketli unsurların takibi için teknolojinin geliştirdiği
tüm imkânlar devreye sokulmakta. Bilişim alanında bütün yenilikler
projelendirilmek suretiyle devrede bulunmakta ve beşerî kaynağımız gerek
donanım itibarıyla bilgisel olarak ve uygulamalı olarak meslek içi eğitimlerden
geçirilmek suretiyle daha etkin bir şekilde işlemleri sürdürüyoruz. Bu kapsamda
ifade etmek gerekirse kapılarda kaçakçılıkla mücadelede, radyoaktivite içeren
maddelerin veya nükleer maddelerin sınır kapılarımızdan geçişi sırasında fark
edilebilmesi amacıyla radyasyon portal dedektörleri, radyasyon el dedektörleri
ile kişisel radyasyon dedektörlerini kullanıyoruz. Kaçak eşyanın tespiti
amacıyla gümrük muhafaza personelimiz tarafından kullanılan ekipmanlar ve
cihazlar arasında, gerçekten, XRF metal analiz dedektörleri, fiberoskop, videoskop,
narkotik ve patlayıcı iz dedektörü, yoğunluk ölçüm cihazları, kaçak eşya arama
çantası, mobil ekip araçları ve karbondioksit ölçüm cihazları gibi önemli
araçlar kullanılmaktadır. 
Ayrıca, kara kapıları taşıt takip ve
ihbar programı, plaka okuma sistemi, kaçakçılık bilgi bankası, kapalı devre
televizyon sistemi, araç takip sistemi, gemi takip programı gibi yazılımlar
aracılığıyla da eşyanın takibini gerçekleştiriyoruz. Bu sistemlerden biri olan
araç takip sistemiyle transit rejimine tabi araçların üzerine monte edilen bir
ünite aracılığıyla aracın lokasyon bilgilerinin takibi sağlanıyor. Gemi takip
programı aracılığıyla da ülkemiz kara suları ve iç sularında ithalat ve ihracat
yükü taşıyan gemilere ilişkin bilgileri ve hareketleri takip ediyoruz. Bütün
bunlarla birlikte kaçak eşya tespiti amacıyla toplam 41 adet narkotik dedektör
köpeği; 14 adet çay, tütün dedektör köpeği; 6 adet silah, mühimmat, patlayıcı
dedektör köpeği de hizmet vermektedir. 
Sayın Ensar
Öğüt’ün (6/2321) esas numaralı sözlü sorusuna cevap olarak: Ülkemiz fuarcılık
sektörünün ülke ve sektör genel menfaatlerine uygun biçimde geliştirilmesi,
sektörün küresel standartlara ulaştırılması ve bu kapsamda fuar etkinliklerinin
uygun alanlarda bir program dâhilinde yetkin şirketler tarafından
düzenlenmesini sağlamak amacıyla Türkiye Odalar ve Borsalar Birliği bünyesinde
kurulan Fuarlar Müdürlüğüne, 2012 ve 2013 yıllarında, Ardahan ilimizde
düzenlenmek üzere herhangi bir fuar başvurusu yapılmamıştır. Yapılmadığı için
de fuar düzenlemesi söz konusu değildir.
Sayın Ali
Halaman Bey’in (6/2349) esas numaralı sözlü soru önergesine cevap olarak: 2012
yılında gümrüklerimizde toplam 2.695 olay meydana gelmiş, yakalanan ürünler,
araç, silah ve mühimmat, tütün mamulleri, alkollü içkiler, gıda ürünleri, elektronik
eşya, akaryakıt, zirai eşya, tıbbi eşya, tekstil ürünleri, makine ve aksamı,
çeşitli eşya, değerli madenler, döviz, sahte belge, tarihî eser, kimyevi madde
ve uyuşturucu madde türlerini kapsamaktadır. 
Sayın Ali Halaman Bey’in (6/2356) esas
numaralı sözlü soru önergesine cevap olarak: Karşılıksız çek keşide etme suçu
için adli para cezası öngörülmüş olmasına rağmen, bu cezanın ödenememesi
durumunda adli para cezasının hürriyeti bağlayıcı cezaya dönüştürülmesi
şeklinde adli nitelikteki bu yaptırım, Anayasa’da yer alan “ölçülülük ilkesi”
ve ceza hukukunun önemli ilkelerinden “ekonomik suça ekonomik ceza ilkesi”
gerekçe gösterilmek suretiyle, gerek uygulamada gerekse doktrinde büyük
eleştirilere maruz kalmıştır. Yapılan eleştiriler ve sayılan ilkeler doğrultusunda
karşılıksız çek keşide etme suçunun ekonomik bir eylem olduğu, bu eylemi
işleyenlere hapis cezası verilmesinin ölçülülük ve orantılılık ilkeleriyle
bağdaşmadığı gözetilerek bu alanda düzenleme yapılmış, mevcut Çek Kanunu
Parlamentodan geçmiş ve uygulamaya girmiştir.
Sayın Özcan Yeniçeri’nin (6/2398) esas
numaralı soru önergesinin cevabı: 2007-2013 döneminde Türkiye ve Suriye
arasındaki dış ticaret hacmi toplam 9 milyar 958 milyon 105 bin 997 dolar
olarak gerçekleşmiştir. Suriye’den gerçekleştirilen ithalat işlemlerine ilişkin
tahakkuk eden vergi toplamı aynı dönem için 374 milyon 014 bin 748 TL’dir. 
Sayın Ali Halaman Bey’in (6/2491) esas
numaralı soru önergesinin cevabı: Ekonomi Bakanlığınca yürütülen sınır
ticaretinin düzenlenmesine ilişkin 1/12/2008 tarihli ve 2008/14451 sayılı
Bakanlar Kurulu kararıyla sınır illerimizde yerleşik halkımızın günlük tüketim
ihtiyacının bir kısmının komşu ülkelerden daha ucuza ve kısa sürede
karşılanması amaçlanmıştır. Ülkemiz ekonomisine zarar vermemek ve çeşitli
meslek kuruluşlarımızın şikâyetine mahal vermemek amacıyla ithalatta il
ihtiyacı ölçütü benimsenmiş, haksız kazanç ve rekabetin önlenmesi ile yerli
üretimin zarar görmemesini teminen sınır ticaretine ilişkin mevzuatta zorunlu
olarak kısıtlayıcı düzenlemeler de hep devrede olmuştur. 
Öte yandan, gümrük kapılarımız başta
olmak üzere, gümrük tesislerimizi ülkemizin her geçen gün artan dış ticaret
hacmine cevap verebilecek şekilde yap-işlet-devret modeliyle modernize
ediyoruz. Modernizasyon çalışmalarına devam ettiğimiz 8 gümrük kapımız ve 1 iç
gümrüğümüz bulunmaktadır.
Sayın Mehmet Ali Susam Bey’in (6/2543)
esas numaralı soru önergesinin cevabı: Suriye ile ülkemiz arasındaki ticareti
Bakanlığımızın kara hudut kapılarına yönelik aldığı ve esasen gümrük hizmetlerimizin
yeniden planlanmasını içeren ticari ve güvenlik temelli tedbirler çerçevesinde
yürütüyoruz. Cilvegözü, Öncüpınar, Karkamış ve Akçakale Hudut Kapılarımızda
gümrük hizmetlerini sınırlı olarak sunabilmekteyiz.
Bununla birlikte, kolluk kuvvetlerince
bölgede hudut kapıları dışındaki sınır hattında yapılan kontroller sonucunda, 5
farklı olay kapsamında yaklaşık 2 ton zeytinyağına da el konulmuş, eşyanın
Gümrük İdaresine teslimi gerçekleştirilmiştir. 
Sayın Özcan Yeniçeri’nin (6/2592) esas
numaralı soru önergesinin cevabı: 2007-2013 yılları arasında yasa dışı yollarla
ülkemize sokulmak istenirken ele geçirilen ve Kaçakçılıkla Mücadele Kanunu
uyarınca tasfiyelik hâle gelen eşyanın satışından elde edilen hasılat toplam
olarak 92 milyon 207 bin 450 TL’dir. 2003-2007 yılları arasında Tasfiye
Hizmetleri Genel Müdürlüğümüz aracılığıyla Gümrük Kanunu’na ve Kaçakçılıkla
Mücadele Kanunu’na göre yapılan satışlardan elde edilen toplam hasılat 315
milyon 700 bin TL’dir. Bunun 92,2 milyon TL’si Kaçakçılıkla Mücadele Kanunu
uyarınca tasfiyelik hâle gelen eşyadan elde edilen bedeldir. 
Sayın Ensar Öğüt’ün (6/2614) esas
numaralı soru önergesinin cevabı: Az önce de bir soru dolayısıyla ifade ettim,
2005-2012 yılları arasında, 26 Mayıs-9 Haziran 2007 tarihlerinde Kars ilimizde
Kars Sanayi ve Ticaret Ürünleri Fuarı düzenlenmiştir, bir özel sektör
firmasının organizasyonu çerçevesinde. Ancak, 2013 yılında ise Kars ilimizde
fuar düzenlenmesi hususunda Türkiye Odalar ve Borsalar Birliğine herhangi bir
başvuru yapılmadığı TOBB tarafından Bakanlığıma bildirilmiştir.
Sayın Ensar Öğüt’ün (6/2615) esas
numaralı soru önergesinin cevabı: 3 Şubat 2012 tarihli ve 6273 sayılı Çek
Kanununda Değişiklik Yapılmasına Dair Kanun’la 5941 sayılı Çek Kanunu’nda
yapılan düzenlemeler bildiğiniz gibi epey zamandır yürürlüktedir. Karşılıksız
çıkan çek kayıtlarının, protestolu senetlerin de ödenmemiş kredi kayıtlarıyla
birlikte Merkez Bankası tarafından kaydı tutulmakta ve takip edilmektedir. Aynı
kayıtlar daha detaylı olarak Kredi Kayıt Bürosu AŞ tarafından da tutulmakta ve
izlenmektedir. Diğer taraftan, çek vereceklerin kredibilitelerini ölçmek için
kullanabilecekleri Çek Raporu Sunum Sistemi Nisan 2012’de hayata geçirilmiştir.
Satışları karşılığı çek alanlar bu sistem sayesinde keşidecinin geçmiş çek ödeme
bilgilerini görebilecek ve çeki kabul edip etmeme konusunda özgürce kararını
oluşturabilecektir. Yani çeklerle ilgili tutulan kayıt hem pozitif hem de
negatif bilgileri içermektedir. 
Sayın Arif Bulut’un (6/2628) esas
numaralı soru önergesinin cevabı: Toptancı hallerinin gelirleri yalnızca hal
rüsumu gelirlerinden ibaret değildir. Toptancı hallerinin iş yerlerinden elde
edilen kira gelirleri, diğer işletmeden elde edilen kira gelirleri, otopark ve
benzeri gelirleri de bulunmaktadır. Öte yandan, 5957 sayılı Kanun’dan önce
yürürlükte bulunan 552 sayılı Kanun Hükmünde Kararname kapsamında ihraç edilen
mallardan o dönemde de hal rüsumu zaten alınmıyordu yani yeni kanun daha
avantajlı hâle getirilmiş bulunuyor.
Sayın Özcan Yeniçeri’nin (6/2758) esas
numaralı soru önergesinin cevabı: 2007-2013 yılları arasında 17 milyon 900 bin
765 paket sigara ülkemize kaçak yollarla sokulmak istenirken yakalanmış,
yakalanan eşyanın toplam değeri 88 milyon 957 bin 601 TL’dir.
Sayın Mesut Dedeoğlu’nun (6/2898) esas
numaralı soru önergesinin cevabı: Kaçakçılıkla mücadele kapsamında, araç ve
konteyner tarama sistemlerinin yanı sıra kaçak eşya tespit cihazları, algılama
cihazları, aramalar için kullanılan cihazlar, izlemeye yönelik mobil ekip
araçları, devriye araçları, dedektör köpek araçları ve ani müdahale botları,
hizmet botları ile telefon veri alma setleri kullanılmakta, gümrük kapılarımız
ile limanlarımızın büyük bir bölümü kapalı devre televizyon sistemiyle yirmi
dört saat süreyle izlenmektedir. Öte yandan, narkotik dedektör köpekleri
kullanılarak 2013 yılı içerisinde 1.963 kilogram eroin, 35 kilogram afyon
sakızı, 16 kilogram sentetik esrar yani bonzai, 7 kilogram metamfetamin, 18,5
kilogram esrar, 48,5 kilogram kokain, 101 kilogram “AM” denen materyal, 172
kilogram extacy, 39 kilogram psilocybin ele geçirilmiştir. 
Sayın Mesut Dedeoğlu’nun (6/2899) esas
numaralı soru önergesinin cevabı: Bakanlığımız ve Türkiye İstatistik Kurumu
tarafından ortaklaşa sağlanan ve resmî istatistik programından derlenen
verilere göre -gerçi soruda 2012 soruluyor ama cevap bugün verildiği için 2013
rakamlarını ifade edeceğim- 2013 yılında 251 milyar 650 milyon ABD doları
tutarında ithalat ve 151 milyar 807 milyon ABD doları tutarında ihracat işlemi
gerçekleşmiştir.
Sayın Mesut Dedeoğlu’nun (6/2900) esas
numaralı soru önergesinin cevabı: 2012 yılında uygulanan 57 ihracın hepsi
geçici nitelikte, 2012 yılında kesin ihraç kararı alınmamıştır. O ihraçtan
kastım, bütün arkadaşlarımızın bildiği gibi, tırların tır sisteminden ihracına
ilişkindir bu soru ve cevaplarım.
2013 yılında uygulanan 61 ihracın hepsi
geçici nitelikte olup 2013 yılında da kesin ihraç kararı alınmamıştır. Başlıca
geçici ihraç kararlarının nedenleri uyuşturucu kaçakçılığı, eşyanın yurt içinde
bırakılması ve sigara kaçakçılığı olarak sıralanmaktadır. 
Sayın Ensar Öğüt’ün (6/2939) esas
numaralı sorusunun cevabı: Dış Ticaret Müsteşarlığının Gümrük ve Ticaret
Bakanlığına bağlanıp bağlanmadığını soruyor. Böyle bir çalışma yok,
gündemimizde de değil.
Sayın Mesut Dedeoğlu’nun (6/2953) esas
numaralı sorusunun cevabı: Döner sermaye işletmelerimiz 2012 yılında toplam 68
milyon 346 bin 174 TL, 2013 yılında ise 80 milyon 082 bin 954 TL tutarında
gelir elde etmiştir. Bu gelir, personel yollukları, hizmet alımı, tüketim
malları ve malzeme alımı, demirbaş alımı, makine, teçhizat, taşıt alım ve
bakımı gibi giderler için kullanılmıştır. Ayrıca, personele, döner sermaye
gelirlerinden maaş, yolluk ve diğer yasal sosyal haklar dışında herhangi bir
ödeme bu kaynaktan yapılmamaktadır.
Sayın Mesut Dedeoğlu’nun (6/2954) esas
numaralı sorusunun cevabı: Bakanlığımız gümrük muhafaza ekiplerince, 2012
yılında yasa dışı yollarla ülkemize giriş yapmaya çalışan 82, ülkemizden çıkış
yapmaya çalışan 156 kişi olmak üzere toplam 238 göçmen yakalaması
gerçekleştirilmiş. 2013 yılında ise yasa dışı yollarla ülkemize giriş yapmaya
çalışan 184, ülkemizden çıkış yapmaya çalışan 285 kişi olmak üzere toplam 469
göçmen yakalaması gerçekleştirilmiştir. Söz konusu kişilerin savcılık işlemleri
tamamlandıktan sonra yakalandığı gümrük bölgemizde bulunan en yakın emniyet
birimlerine teslimi sağlanmıştır. 
Değerli milletvekilleri, Sayın Mesut
Dedeoğlu’nun (6/2962) esas numaralı sorusunun cevabı: Bakanlığımızın gümrük
muhafaza ekiplerince 2012 yılında 743 milyon 732 bin 159 TL, 2013 yılında ise 1
milyar 88 milyon 837 bin 790 TL değerinde yakalama gerçekleştirilmiştir. 
Sayın Ensar Öğüt’ün (6/3051) esas
numaralı sorusunun cevabı: KOBİ’lere yapılan destekleri, Ekonomi Bakanlığı,
Eximbank, KOSGEB, Bilim, Sanayi ve Teknoloji Bakanlığı, Gıda, Tarım ve
Hayvancılık Bakanlığı, TÜBİTAK, kalkınma ajansları ve Avrupa Birliği
programları tarafından sağlanan çeşitli mali ve teknik destekler olarak ifade
etmek isterim.
Çin’den yapılan ithalatın toplam
ithalat içerisindeki payı, 2010 yılında yüzde 9,26; 2011 yılında yüzde 9,1;
2012 yılında yüzde 9; 2013 yılında yüzde 10,53’tür. Çin menşeli olup çıkış
ülkesi başka bir ülke olan ithalatın toplam ithalat içerisindeki payı, 2010
yılında yüzde 2,58; 2011 yılında yüzde 2,42; 2012 yılında yüzde 2,29; 2013
yılında ise yüzde 2,92’dir.
Türkiye-AB
Ortaklık Konseyinin 6 Mart 1995 tarihli ve (1/95) sayılı Kararı’nın 13’üncü
maddesi uyarınca, ülkemiz AB üyesi olmayan ülkelerle ilişkilerinde ortak gümrük
tarifesini uygulama yükümlülüğünü üstlenmiştir. Bu nedenle, Çin’e karşı uygulanacak
gümrük siyasetimizin Meksika, Japonya, Brezilya ya da Kore’nin Çin’e karşı
uyguladıkları gümrük politikalarıyla değil, Avrupa Birliğinin Çin’e karşı
uyguladığı gümrük politika ve uygulamalarıyla uyumlu olmasını gözetiyoruz. 
Sayın Özcan
Yeniçeri’nin (6/3097) esas numaralı sorusunun cevabı: 2007-2013 döneminde,
ülkemize 2 milyon 747 bin 365 adet binek otomobil ithal edilmiş ve bunun değeri
45 milyar 213 milyon 698 bin 305 ABD dolarıdır. Aynı dönemde, 290 bin 89 adet
ve 5 milyar 43 milyon 585 bin 729 ABD doları değerinde de hafif ticari araç
ithal edilmiştir.
2007-2013
döneminde, 3 milyon 516 bin 495 adet binek otomobil ihraç edilmiş ve bunun
değeri 45 milyar 938 milyon 497 bin 926 ABD doları. Aynı dönemde, 1 milyon 789
bin 4 adet ve 24 milyar 553 milyon 974 bin 696 ABD doları değerinde de hafif
ticari araç ihraç edilmiştir. Yani, görüyorsunuz burada da ihracatımız
ithalatımızdan daha fazla.
Değerli
milletvekilleri, Sayın İsmet Büyükataman’ın (6/3160) esas numaralı sorusunun
cevabı: Bakanlığımızda istisnai kadrolara yani Özel Kalem Müdürlüğü ve Basın ve
Halkla İlişkiler Müşavirliğine hariçten yapılan, açıktan yapılan atamalar
sorulmaktadır. Bugüne kadar Gümrük ve Ticaret Bakanlığına Özel Kalem Müdürlüğü
statüsünde 3 kişi, Basın ve Halkla İlişkiler Müşavirliğine 1 kişi olmak üzere 4
kişinin ataması yapılmıştır.
Sayın İsmet Büyükataman’ın (6/3221)
esas numaralı sorusunun cevabı: Bakanlığımız, bildiğiniz gibi, 8/6/2011
tarihinde 640 sayılı Kanun Hükmünde Kararname’yle kurulmuş bir bakanlık.
2011-2012 yıllarında yapılan temsil ve tanıtma giderleri 2011 yılında 716.707
TL, 2012 yılında 1 milyon 433 bin 570 TL’dir. 
Bakanlığımızca gerçekleştirilen temsil
ve tanıtma giderlerini, 18/1/2007 tarih ve 26407 sayılı Resmî Gazete’de
yayımlanan 2007/3 sayılı tasarruf tedbirleriyle ilgili Başbakanlık Genelgesi
çerçevesinde yapıyoruz. Bu rakam belki ilk bakışta size fazla gelebilir ama
Gümrük Müsteşarlığının 2002 yılında temsil harcaması 2 milyon 800 bin; 2002
yılında. Dolayısıyla, Gümrük ve Ticaret Bakanlığının iki yıllık harcaması o
rakama bile ulaşmamıştır.
Sayın Özcan Yeniçeri’nin (6/3264) esas
numaralı sorusunun cevabı: Ankara ilimiz ve ilçelerinde 2007-2013 yılları
arasında 53.304 esnaf ve sanatkâr işletmesi kapanmıştır ancak aynı dönemde
61.729 esnaf ve sanatkâr işletmesi de açılmıştır. 
Hâlihazırda Bakanlığımızda alışveriş
merkezine ilişkin herhangi bir resmî istatistik tutulmamaktadır.
Ayrıca, Bakanlığım tarafından
hazırlanan perakende ticaretin düzenlenmesi hakkında kanun tasarısı taslağı 7
Ekim 2013 tarihinde kamuoyunun görüşüne sunulmuştur. Uzun süre tartışılmıştır,
paydaşlarla birlikte müzakere edilmiştir ve müzakere sonlandırıldıktan sonra
-az önce bir soru dolayısıyla da ifade ettiğim gibi- 7 Mayıs 2014 tarihinde
Bakanlar Kurulunda müzakere edilmek üzere Başbakanlığa sunulmuştur.
Sayın Ensar Öğüt’ün (6/3411) esas
numaralı sorusunun cevabı: Esnafın sosyal güvenlik primlerindeki yani emekli
olup da çalışan esnafın sosyal güvenlik primlerindeki yüzde 15’lik katkı
payının kaldırılması için herhangi bir çalışma bulunmamaktadır. Çünkü, bu hem
istihdamla alakalı hem de bütçede önemli bir gelir kalemi oluşturmaktadır.
Ayrıca, soru önergesi içerisindeki diğer bir sorunun cevabı: Ustalık belgesi
hususunda genel düzenleme çalışması yapmaktayız. Gerçekten bu sorunlu bir konu,
inşallah, bunun çözümünü sağlayacağız. 
Sayın Ensar Öğüt’ün (6/3515) esas
numaralı sorusunun cevabı: Bazı süt alım bölgeleri bakımından yem satışına
yönelik zorlamalar bulunduğu yönündeki başvurular Bakanlığımızın ilişkili
kuruluşu Rekabet Kurumunca gerçekten irdelenmiş. Konu hakkında inceleme
başlatıldı. Yapılan inceleme ise 4054 sayılı Rekabetin Korunması Hakkında
Kanun’un 41’inci maddesi uyarınca soruşturma yapılmasını gerekli kılacak
herhangi bir bulguya rastlanılmadığı şeklinde sonlandırılmıştır.
Sayın Ensar Öğüt’ün (6/3689) esas
numaralı sorusunun cevabı: 2009-2013 yılları arasında başta Amerika Birleşik
Devletleri, Rusya olmak üzere, muhtelif ülkelerden toplam 1 milyar 658 milyon
590 bin 542 kilogram pirinç ithal edilmiştir. Basına da yansıyan olaylara konu
operasyonla ilgili olarak Mersin Cumhuriyet Başsavcılığı soruşturma başlatmış,
soruşturma kapsamında çeltik ve pirinç türü eşyaya el konulmuş, konuya ilişkin
adli süreç devam ediyor. Ayrıca, Gıda, Tarım ve Hayvancılık Bakanlığınca
yapılan kontroller sonucunda, ürünün GDO’lu olduğunun tespiti hâlinde, eşya
mahrecine iade edilmekte ya da imha edilmek suretiyle tasfiyeye tabi tutulmak
üzere gümrüğe terk edilmekte veyahut ilgili mevzuat çerçevesinde Gıda, Tarım ve
Hayvancılık Bakanlığının uygun göreceği tedbirler kamu ve çevre sağlığı
bakımından uygulanmaktadır.
Sayın Ensar Öğüt’ün (6/3691) esas
numaralı sorusunun cevabı: Son on yılda, 2004-2013 dönemi ülkemizin kürk ve
kürkten mamul eşya ithalatının toplam tutarı 1milyar 417 milyon 446 bin 336 ABD
dolarıdır. 2002 yılında ülkemizin kürk ve kürkten mamul eşya ihracatının toplam
tutarı ise 138 milyon 237 bin 152 ABD dolarıdır. Ayrıca, son on yılda ülkemiz
post ve deri ihracatının toplam tutarı, 894 milyon 878 bin 813 ABD dolarıdır. 
Sayın Ensar Öğüt’ün (6/3693) esas
numaralı sorusunun cevabı: Çıldır-Aktaş kara hudut kapımız, ülkemiz ile
Ermenistan arasında değil, ülkemiz ile Gürcistan arasında yer almaktadır.
Ülkemiz ile Ermenistan sınırlarını birbirine bağlayan demir yolu hudut kapımız
olan Akyaka Gümrük Müdürlüğümüzün faaliyeti 1993 yılında, ülkemiz ile
Ermenistan arasındaki tren seferlerinin iptal edilmesi nedeniyle durdurulmuş
bulunmaktadır. 
Sayın Ensar Öğüt’ün (6/3695) esas
numaralı sorusunun cevabı: Fikrî ve sınai mülkiyet haklarının korunmasına ilişkin
gümrük önlemleri gümrük mevzuatında düzenlenmiştir. Fikrî ve sınai mülkiyet
haklarını ihlal eden eşyanın gümrüklerde etkin kontrolünün sağlanmasını teminen
Bakanlığımızda gerekli çalışmaları yürütüyoruz. Bu kapsamda, sahte eşyanın
ülkemize girişinin önlenmesini teminen hak sahiplerinin elektronik ortamda
başvuru yapmasını imkân dâhiline getirmiş bulunuyoruz.
Sayın Alim
Işık’ın (6/3877) esas numaralı soru önergesinin cevabı: Bakanlığımızın -yeni
getirdiği- kamu hizmetlerinin gerektirdiği taşıt ihtiyacı son üç yılda genel
bütçe imkânlarıyla hizmet alımı yoluyla karşılanmamaktadır.
Sayın Alim
Işık’ın (6/3930) esas numaralı soru önergesinin cevabı: Bakanlığımız genel
bütçe imkânları kullanılarak merkez teşkilatında kiralanan 2 hizmet binası için
2011 yılında 880.982 TL, 2012 yılında 938 bin TL, 2013 yılında 511 bin TL ödeme
yapılmıştır. Taşra teşkilatında 2011 yılında 9 hizmet binası için 95 bin TL, 7
hizmet binası için 116 bin TL ve 2013 yılının ilk altı aylık döneminde 27
hizmet binası için 249 bin TL ödeme yapılmıştır. Rakamları yuvarlak söyledim,
küsuratlarını aktarmadım. Bakanlığımız genel bütçe imkânları dışında, merkez
teşkilatı ek hizmet binası için 2011 yılında 854 bin TL, 2012 yılında 903 bin
TL, 2013 yılının ilk altı aylık döneminde 506 bin TL ödeme yapılmıştır.
Bakanlığımızın ilişkili kuruluşu Rekabet Kurumu üzerinden kiralanan 1 adet ofis
için 2011 yılında 106 bin TL, 2012 yılında 120 bin TL, 2013 yılının ilk altı
aylık bölümünde 63 bin TL kira ödemesi yapılmıştır.
Sayın Alim
Işık’ın (6/4065) ve (6/4049) esas numaralı soru önergelerinin cevabı: 5018
sayılı Kamu Malî Yönetimi ve Kontrol Kanunu’nun 46’ncı maddesine göre, genel
bütçe kapsamındaki kamu idarelerinin her türlü taşınır ve taşınmazlarının
satışı Maliye Bakanlığınca gerçekleştirilmektedir. Dolayısıyla Bakanlığımızca
herhangi bir taşınmaz satışı söz konusu değildir. 
Sayın Alim Işık’ın (6/4093) esas
numaralı soru önergesinin cevabı: Bakanlığımızda rotasyona tabii personelin
görev yaptığı bölgedeki zorunlu çalışma sürelerini doldurmalarını müteakip yer
değiştirme işlemleri Gümrük ve Ticaret Bakanlığı Yer Değiştirme Yönetmeliği
hükümlerine göre, atanacak personelin tercihleri dikkate alınmak suretiyle
yapılmaktadır. 2011-2013 yılları arasında, ilgili mevzuat ve Yer Değiştirme
Yönetmeliği kapsamında yapılan atama işlemlerinde 54, 640 sayılı Kanun Hükmünde
Kararname uyarınca yapılan unvana bağlı görev yeri değişikliğine 12, soruşturma
raporlarında önerilenler doğrultusunda yapılan işlemler neticesinde 4, geçici
görevlendirme işlemlerinin iptaline 1 dava olmak üzere, Bakanlığımız aleyhine
toplam 71 dava açılmıştır ve bu davalardan 20’siyle ilgili yürütmeyi durdurma
kararı verilmiş, bunlar da aynen uygulanmıştır. 
Sayın Alim Işık’ın (6/4094) esas
numaralı soru önergesinin cevabı: Bakanlığımız merkez ve taşra teşkilatında
istifa, emeklilik, ölüm gibi nedenlerle 2011-28 Nisan 2014 tarihleri arasında
toplam 1.799 kadro boşalmıştır. Boşalan bu mevcut kadrolar ile 640 sayılı
Gümrük ve Ticaret Bakanlığının Teşkilat ve Görevleri Hakkında Kanun Hükmünde
Kararname ve sonrasında ihdas edilen yeni kadrolara açıktan atama yoluyla
toplam 6.474 personel alımı gerçekleştirilmiştir. Bakanlığımız ilişkili
kuruluşu olan Rekabet Kurumunda ise 2011-2013 yılları arasında toplam 15 kadro
boşalmış olup bu kadroların yerine yeni personel alımı yapılmamıştır. 
Sayın Alim Işık’ın (6/4157) esas
numaralı soru önergesinin cevabı: Bakanlığımızda, 2011 yılında 5’i geçici işçi,
7’si sözleşmeli, 180’i hizmet alımı yoluyla toplam 192; aynı şekilde
sıralamayla, 2012 yılında 251, 2013 yılında 328 personel çalıştırılmıştır ve
bunların istihdamı yürürlükte bulunan yasalar çerçevesinde, hizmet alımı
yoluyla gerçekleştirilmiştir. 
Sayın Mesut Dedeoğlu’nun (6/4564) esas
numaralı soru önergesinin cevabı: Bakanlığımız merkez teşkilatında kiralanan 3
ek hizmet binası için 2013 yılının ilk altı aylık döneminde 1 milyon 18 bin 78
TL kira ödemesi yapılmıştır. 
Sayın Dedeoğlu’nun (6/4565) esas
numaralı soru önergesinin cevabı: Burada “C” kadroları soruluyor. Bilindiği
gibi, bakanlıklarda 4/C kadrosunda istihdam Bakanlar Kurulu kararıyla
şekilleniyor ve bu çerçevede, 300 kadromuz bulunmaktadır, 35 kişinin geçici
istihdamı sağlanmıştır. Bunların özlük hakları da her yıl Bakanlar Kurulu
kararıyla belirlenmektedir. 
Sayın Dedeoğlu’nun (6/4569) esas
numaralı soru önergesinin cevabı: Bakanlığımız merkez teşkilatı ana ve ek
hizmet binalarında görevli personel için 116, Trakya Gümrük ve Ticaret Bölge
Müdürlüğümüz personeli için 7, Orta Anadolu Gümrük ve Ticaret Bölge
Müdürlüğümüz personeli için 34 araç olmak üzere toplam 157 araçla söz konusu
personele ücretsiz servis imkânı sağlıyoruz. Ayrıca, ilişkili kuruluş Rekabet
Kurumunda da aynı hizmeti gören 11 araç bulunmaktadır.
Sayın Ensar Öğüt’ün (6/4722) esas
numaralı soru önergesinin cevabı: Bakanlığımıza bağlı kurum ve kuruşların 2014
yılı yatırım programında Ardahan ilimizle ilgili olarak Posof Türkgözü Gümrük
Müdürlüğü hizmet binamızın inşaatı için 1 adet proje yer almaktadır ve yine
bilmektesiniz ki Esendere, Kapıköy, Dilucu, Çıldır-Aktaş gümrük kapılarımız ile
Halkalı gümrük tesislerimizin yenilenmesi ve modernizasyonu kapsamında,
yap-işlet-devret yöntemi uygulanmak suretiyle imalat çalışmaları devam
etmektedir ve bu çerçevede, Çıldır-Aktaş Gümrük Kapımızın temelini 16/11/2013
tarihinde attık, inşallah birkaç ay sonra açılışını yapacağız.
Değerli
milletvekilleri, Sayın Ensar Öğüt’ün (6/4773), (6/4807), (6/4808), (6/4821)
esas numaralı 4soru önergelerinin cevabı olarak -aynı içerikte- şunları ifade
etmek istiyorum: Bakanlığımız hizmetleriyle ilişkili olarak başta Avrupa
Birliği olmak üzere, uluslararası kuruluşların çalışmalarını ciddi bir şekilde
takip ediyoruz. Ayrıca, gümrük hizmetlerinin etkili, verimli ve süratli bir
şekilde yürütülmesini teminen, ülkelerle ikili ve çoklu anlaşma, sözleşme
protokolleri yapmak suretiyle ülkemizin ekonomik hayatını ve ekonomik hayatın
aktörlerini daha donanımlı, daha etkin, rekabet gücü daha yüksek hâle getirme
çabamız ve çalışmamız sürüyor.
Sayın Erdoğan
Toprak’ın (6/4936) esas numaralı soru önergesinin cevabı: Önergeye konu husus,
Avrupa Birliği mevzuatına uyum çerçevesinde Gıda, Tarım ve Hayvancılık
Bakanlığınca 2012/11 sayılı Hayvansal Ürünlerin Kişisel Sevkiyatlarının Ülkeye
Girişine İlişkin Kurallar Hakkında Tebliğ’le düzenlenmiştir. Gümrük Kanunu
uyarınca, tasfiyelik hâle gelen eşya imha edilmekte veya il gıda, tarım ve
hayvancılık müdürlüğünden hayvan yemi olarak kullanılmasında bir sakınca
bulunmadığı yönünde rapor istihsal edilmesi hâlinde bu amaçla kullanılmaktadır.
Bu da kaçak yakalanan etlere ilişkin sorulan bir soru, sağlığa aykırıysa imha
edilmekte, yoksa ifade ettiğim gibi kullanılmaktadır.
Sayın Özcan
Yeniçeri’nin (6/4963) esas numaralı soru önergesinin cevabı: Gürbulak Kapımızla
ilgili bu soru soruluyor; Gürbulak Kapımızla ilgili, gerçekten hem Rehberlik ve
Denetim Başkanlığınca hem Kaçakçılık ve İstihbarat Müdürlüğümüzce hem de
Bakanlığımızın diğer ekipleri tarafından birçok proje uygulanmaktadır. Tesadüf,
dün de bu konuyu tekrar müzakere ettik, kapının yapılanmasıyla alakalı
süreçlerin, hizmeti daha kaliteli hâle getirme doğrultusunda işlevselliğini
sağlamak üzere yeni çalışmalar sürdürüyoruz. İnşallah, bu önemli kapımızda
yakınmalara yol açan sorunları kısa zamanda tasfiye edeceğiz.
Sayın Kamer Genç’in (6/4977) esas
numaralı soru önergesinin cevabı: Bakanlığımızda, yap-işlet-devret modeliyle
Gürbulak Sınır Kapımıza 10 milyon 800 bin dolar tutarında yatırım yapılarak
1/11/2002 tarihinde işletmeye açılmış ve yatırım süresi on beş yıldır. 
İpsala Sınır Kapımız, 3 milyon 500 bin
dolar tutarında yatırım… 
KAMER GENÇ (Tunceli) – Biraz yüksek
sesle…
GÜMRÜK VE TİCARET BAKANI HAYATİ YAZICI
(Devamla) – …yapılmış, 19/10/2003 tarihinde işletmeye açılmış, işletme süresi
on yıldır.
Habur Sınır Kapımız, 17 milyon 900 bin
TL tutarında yatırım yapılarak 10/7/2006 tarihinde işletmeye açılmış, işletme
süresi on beş yıldır.
Cilvegözü Sınır Kapımız, 11 milyon 569
bin 850 TL tutarında yatırım yapılmış, 13/6/2007 tarihinde işletmeye açılmış,
işletme süresi on üç yıldır.
Kapıkule Sınır Kapımız, 131 milyon 980
bin TL tutarında yatırım yapılmış, 21/11/2008 tarihinde işletmeye açılmış,
işletme süresi yirmi yıldır.
Sarp Sınır Kapımız, 40 milyon 747 bin
398 TL tutarında yatırım yapılmış, 4/3/2009 tarihinde işletmeye açılmış,
işletme süresi yirmi yıldır.
Hamzabeyli Sınır Kapımız…
BAŞKAN – Sayın Bakan, lütfen
tamamlarsanız, açıklama isteyen sayın milletvekilleri var, onlara söz
vereceğim.
KAMER GENÇ (Tunceli) – Öyle şey
söylüyor ki duymuyoruz. Soruya cevap veriyor, duymuyoruz. Böyle şey olmaz ki!
GÜMRÜK VE TİCARET BAKANI HAYATİ YAZICI
(Devamla) – Birkaç sorum daha var Sayın Başkanım.
Hamzabeyli Sınır Kapımız, 10 milyon 740
bin TL tutarında yatırım yapılarak 4/4/2009 tarihinde işletmeye açılmış,
işletme süresi yedi yıldır.
Nusaybin Sınır Kapımız, ise 31 milyon
TL tutarında yatırım yapılmış, tamamlanmış, Suriye’de yaşanan olaylar nedeniyle
bu kapımız iç gümrük olarak faaliyete geçmiş, işletme süresi yirmi yıldır ama
kapı olarak faaliyet göstermediği için süre henüz başlamış değil.
BAŞKAN – Teşekkür ediyorum Sayın Bakan.
Lütfen…
GÜMRÜK VE TİCARET BAKANI HAYATİ YAZICI
(Devamla) – Sayın Başkan, müsaade ederseniz şu soruyu tamamlayayım.
BAŞKAN – Sayın Bakan, açıklama isteyen
sayın milletvekilleri var, onlara süre vereceğim, çünkü süre tamamlandı Sayın
Bakan.
GÜMRÜK VE TİCARET BAKANI HAYATİ YAZICI
(Devamla) – Başkanım, cevabı tamamlayayım, yarıda kaldı. Bu sorunun cevabı
yarıda kaldı.
BAŞKAN – Buyurun, tamamlayın.
GÜMRÜK VE TİCARET BAKANI HAYATİ YAZICI
(Devamla) – Söz konusu gümrük kapılarımız 3996 sayılı Bazı Yatırım ve
Hizmetlerin Yap-İşlet-Devret Modeli Çerçevesinde Yaptırılması Hakkında Kanun
hükümleri çerçevesinde yürütülmektedir. Dolayısıyla, hizmetlerimizin bu kanuni
altyapı doğrultusunda sürdürüldüğünü ve bugüne kadar, ticaret erbabının da son
derece memnun olduğunu ve bu uygulama dolayısıyla Türkiye ekonomisinin de büyük
kazanımlar elde ettiğini ifade ediyor, yüce heyeti saygıyla selamlıyorum. (AK
PARTİ sıralarından alkışlar) 
BAŞKAN – Evet, teşekkür ediyorum Sayın
Bakan. 
Sayın Susam, sorunuzla ilgili açıklama
talebiniz var galiba. 
Buyurun. 
MEHMET ALİ SUSAM (İzmir) – Evet. 
Sayın Başkan, Sayın Bakan soruma
ilişkin, Suriye’den kaçak gelen yağla ilgili açıklamalarında, kendisine verilen
bilgi doğrultusunda 2 ton zeytinyağının kaçak olarak yakalandığını söyledi.
Sayın Bakanım, Ulusal Zeytin ve
Zeytinyağı Konseyinin ve TARİŞ’in rakamlarına göre, Suriye’den ülkemize giren
yağ yaklaşık olarak 50 bin tondur. Bu tahminî rakamı da şuradan buluyoruz: Bu
yılki rekolte 130-140 bin, geçen yıl yüzde 30 düşük olduğuna göre yaklaşık 100
bin civarındadır. İhraç edilen ve iç piyasada tüketilen yağlara baktığınızda,
sonuç itibarıyla 2 ton zeytinyağı kaçakçılık, söz konusu olacak bir şey
değildir ama denetimler olmadığı, sınır kapılarındaki denetim olmadığı için,
hem yok yılında zeytin üreticisinin yağı para etmemiştir hem de kaçakçılık
ileri boyutlara gelmiştir. Örneğin, Bayındır’a 1 liraya, 2 liraya Suriye’den
yağ getirmek isteyen insanlar var. 
(Mikrofon otomatik cihaz tarafından
kapatıldı) 
KAMER GENÇ (Tunceli) – Paralar kimin
cebine gidiyor, paralar! 
BAŞKAN – Evet, teşekkür ediyorum Sayın
Susam.
Sayın Genç, buyurun.
KAMER GENÇ (Tunceli) – Evet, sorumuza
doğru dürüst cevap verilmiyor. Gümrük kapıları TOBB’a verilmiş: Hangi usulle
verildiğini soruyorum, söylemiyor, buraya TOBB ne kadar yatırım yapmış,
söylemiyor; ne kadar hasılat elde edilmiş, söylemiyor. Buradan elde edilen
rantlar çok fahiş ve AKP’nin bazı masraflarına harcanıyor, icabında Tayyip
Erdoğan’ın bazı masrafları karşılanıyor. Çıkın, bize doğru dürüst biraz cevap
verin ya! Size hep soruyoruz, biraz sizin de yüzünüzdeki o perde yırtılsın be
kardeşim! Yolsuzluklarınızı burada hep örtmeyin ya! Burada soru soruyoruz,
sorumuza cevap verin! Ondan sonra, çıkıyorsun, ağzından çıkanı kulağın
duymuyor, bize cevap vermiyorsun ya! Benim sana sorduğum soruya cevap ver. 
RAMAZAN CAN
(Kırıkkale) – Böyle bir hitap olur mu ya!
KAMER GENÇ (Tunceli) – TOBB niye gümrük
kapılarını aldı? Orada kaç lira hasılat elde ediyor? Bunun onlara verilmesi
yasalara uygun mudur? Hangi yasaya göre sen gümrük kapılarını getirip TOBB’a
veriyorsun da orada istediğiniz gibi birtakım hasılat elde ediliyor, kayıt dışı
yapılıyor? Bunları gazeteler yazıp söylüyor…
(Mikrofon otomatik cihaz tarafından
kapatıldı)
OSMAN AŞKIN BAK (İstanbul) – Hikâye
anlatıyorsun ya!
KAMER GENÇ (Tunceli) – Sana ne ya, sana
ne!
OSMAN AŞKIN BAK (İstanbul) – Sana ne! 
BAŞKAN – Teşekkür ediyorum.
Sayın Halaman…
KAMER GENÇ (Tunceli) – Sen ortağı
mısın?
OSMAN AŞKIN BAK (İstanbul) – Evet,
hepsine ortağım!
KAMER GENÇ (Tunceli) – Ortağı mısın?
OSMAN AŞKIN BAK (İstanbul) – Ortak olan
sensin!
REFİK ERYILMAZ (Hatay) – Sen niye
müdahale ediyorsun ya!
BAŞKAN – Sayın Halaman, buyurun.
ALİ HALAMAN (Adana) – Sayın Başkanım,
teşekkür ederim…
KAMER GENÇ (Tunceli) – Her şeye
karışıyorsun.
OSMAN AŞKIN BAK (İstanbul) – Yok ya!
Konuşma, otur!
BAŞKAN – Sürenizi yeniden başlatırım
Sayın Halaman, merak etmeyin.
Evet, bir dakikalık süreniz yeni
başladı, devam edin, buyurun.
ALİ HALAMAN (Adana) – Sayın Başkanım,
teşekkür ederim. 
Sorularımıza Sayın Bakanımız cevap
verdiği için… (AK PARTİ ve CHP sıralarından karşılıklı konuşmalar)
BAŞKAN – Sayın milletvekilleri, lütfen…
REFİK ERYILMAZ (Hatay) – Her şeye
maydanoz olma!
OSMAN AŞKIN BAK (İstanbul) – Konuşma!
Sen niye maydanoz oluyorsun, sana ne! Ben onunla konuşuyorum, sana ne!
REFİK ERYILMAZ (Hatay) – Sana ne ya!
Yahu, her şeye müdahale ediyorsun.
OSMAN AŞKIN BAK (İstanbul) – Konuşma!
Cevabınızı aldınız, konuşma!
BAŞKAN - Bir saniye Sayın Halaman…
FERİT MEVLÜT ASLANOĞLU (İstanbul) –
Sayın Başkan, Soma’da insanlar ölmüş, burada… Ya, etmeyin lütfen, Allah aşkına
ya! Hücum etmeyin ya! Soma’da insanlar ölmüş.
OSMAN BOYRAZ (İstanbul) – Arka tarafa
söyle, arka tarafa!
BAŞKAN - Sayın Halaman, buyurun.
ALİ HALAMAN (Adana) – Sayın Başkanım,
teşekkür ederim.
Sayın Bakanımıza sorulara cevap verdiği
için öncelikle teşekkür ediyorum ama şöyle bir sualim olacak: Uzun yıllar, bu
memlekette sermaye edinmenin, mülk edinmenin, zenginleşmenin temelinde
kaçakçılığın olduğu söylenir yani bu deniz sınırlarından, kara sınırlarından,
işte, getiren götüren, fiziki fiilî evrak üzerinde yapanlar zenginleşir denir.
On iki senedir, bu iktidar döneminde, bu kaçakçılık tabana yayıldı. 
Şimdi, sınırdan sorumlu Sayın
Bakanımız, bunu birazcık engelleme imkânı yok mu? Piyasa kaçakçıyla dolu,
piyasayı bozuyor, ticareti bozuyor.
Teşekkür ederim.
BAŞKAN – Teşekkür ediyorum.
Sayın Bakan, tekrar buyurun, Sayın
Susam, Sayın Genç ve Sayın Halaman’ın açıklama talebiyle ilgili.
Buyurun.
GÜMRÜK VE TİCARET BAKANI HAYATİ YAZICI
(Rize) – Sayın Başkan, değerli milletvekilleri; tabii ki Sayın Susam’ın ifade
etmeye çalıştığı, zeytinyağının Suriye’den Türkiye’ye girişiyle alakalı
iddialarının nesnel bir ölçümü olduğunun söylenmesi mümkün değil. Ben elde
ettiğimiz verileri sizinle paylaştım.
KAMER GENÇ (Tunceli) – Duymamamız için
öyle konuşuyorsun. Biraz sesini yükselt!
GÜMRÜK VE TİCARET BAKANI HAYATİ YAZICI
(Devamla) – Türkiye’de üretim miktarı bellidir, ihracat miktarı bellidir,
tüketim miktarı bellidir. Yani, bunları ölçüp biçtiğiniz zaman, kaçak giren var
mı yok mu, o ortaya çıkar. Dediğiniz boyutta bir zeytinyağı kaçakçılığı
kesinlikle söz konusu değil. Ama, elbette ki biz, zeytinyağı üreten
müstahsilimizi, tüccarımızı korumak zorundayız. Bu konuda elinizde bize
ulaşmayan somut veriler varsa -tarif edebiliriz- onu da bizimle paylaşırsanız
memnun olurum. 
Sayın Genç’in tabii konuşmasını fazla
değerlendirmeyeceğim. Ben çok açık bir biçimde, 3996 sayılı, bazı hizmetlerin
yap-işlet-devlet modeliyle yapılmasına ilişkin, yüce Meclisin iradesi olan
kanun çerçevesinde yapmakta olduğumuzu ifade ettim. Bir defa şu algı yanlış:
Bizim yap-işlet-devret modeliyle yenilediğimiz kapıların tüm yönetimi Türkiye
Odalar ve Borsalar Birliğine devredilmiş değil, kesinlikle böyle bir şey söz
konusu değil. TOBB…
KAMER GENÇ (Tunceli) – Ama hangi usulle
verdiniz? Yap-işlet-devret… Kamu İhale Kanunu’na göre vermiyor musunuz?
GÜMRÜK VE TİCARET BAKANI HAYATİ YAZICI
(Devamla) – Burada konuşma usulü belli.
KAMER GENÇ (Tunceli) – Belli! 
GÜMRÜK VE TİCARET BAKANI HAYATİ YAZICI
(Devamla) – Ben konuşuyorum, siz dinleyeceksiniz.
KAMER GENÇ (Tunceli) – Doğruyu söyle! 
MAHİR ÜNAL (Kahramanmaraş) – Sana göre
mi cevap vermek zorunda ya! 
KAMER GENÇ (Tunceli) – Mahsus
gizliyorsun, yolsuzlukları örtmek için bilgileri gizliyorsun, doğruyu
söylemiyorsun!
GÜMRÜK VE TİCARET BAKANI HAYATİ YAZICI
(Devamla) – Kulağın duymuyorsa yaklaşacaksın. Kulağın duymuyorsa yaklaşacaksın
buraya. (AK PARTİ sıralarından alkışlar) 
KAMER GENÇ (Tunceli) – Kulağım duyuyor.
Soruma cevap ver.
GÜMRÜK VE TİCARET BAKANI HAYATİ YAZICI
(Devamla) – Ha, tamam. Yoksa böyle diyeceksin.
OSMAN AŞKIN BAK (İstanbul) – Kulağın
duymuyorsa doktora git, kulağını yıkat!
GÜMRÜK VE TİCARET BAKANI HAYATİ YAZICI
(Devamla) – Dolayısıyla, kapılar yenilendikten sonra, ticari mekânların
işletilmesi yapım harcaması karşılığında yapımcıya bırakılmakta, bunun geri dönüşü,
makul kâr marjları hesaplanmak suretiyle süreler belirlenmektedir. Yoksa,
yenilenen tüm kapıların -diğer kapılarda olduğu gibi- sevk ve idaresi Gümrük ve
Ticaret Bakanlığından yapılmaktadır.
Sayın Ali Halaman’a teşekkür ediyorum. 
KAMER GENÇ (Tunceli) – Ya vermişsin de
para ne kadar almışsın, nasıl vermişsin belli değil!
GÜMRÜK VE TİCARET BAKANI HAYATİ YAZICI
(Devamla) – Türkiye büyük bir ülke ve üç tarafı denizlerle çevrili. Kara
hudutlarımız var. Coğrafya çok zor bir coğrafya. Yani, kaçakçılık faaliyetleri
bakımından zor bir coğrafyadayız ama çok etkin mücadele ediyoruz. Gerçekten,
kaçakçılığın her türüyle -bu, insan kaçakçılığı, uyuşturucu kaçakçılığı, eşya
kaçakçılığı, ne gelirse- etkin bir mücadele sürdürüyoruz. Zaten gümrüklerin
işlevi ikidir: Bir, ticareti kolaylaştırmak; iki, kaçağın her türüyle etkin
şekilde mücadele etmek. Bunu hem Gümrük ve Ticaret Bakanlığı olarak
sürdürüyoruz hem de kaçakçılıkla mücadelede diğer paydaş kamu kurum ve
kuruluşlarla, emniyet güçlerimiz, Jandarma da dâhil olmak üzere, Maliye
Bakanlığımız bu mücadeleyi sürdürüyoruz. Bu konuyla alakalı çok özel
projelerimiz var, sonuç da alıyoruz, aldığımız sonuçlar belli. 2012 yılında
-yaklaşık ifade ediyorum- 750 milyon dolar tutarında kaçak eşya yakalamışız ama
2013 yılında 1 milyar 88 milyon dolar tutarında yakalamışız. Bu da bizim bu
alanda gerçekten etkin bir mücadele yaptığımızın göstergesidir.
Yüce heyeti saygıyla selamlıyorum. (AK
PARTİ sıralarından alkışlar)
BAŞKAN – Evet, teşekkür ediyorum.
KAMER GENÇ (Tunceli) – Sayın Başkan…
BAŞKAN – Soru önergeleri
cevaplandırılmıştır.
KAMER GENÇ (Tunceli) – Şimdi, soru
soruyoruz… Ya, Sayın Başkan, beni bir dinler misin?
BAŞKAN – Sayın Genç, konuşuyorsunuz,
tüm Genel Kurul da sizi dinliyor yani.
KAMER GENÇ (Tunceli) – Tamam, dinliyor
da yanlış veriyor. Kasten, suistimallerini örtüyor.
BAŞKAN – Kaldı ki…
KAMER GENÇ (Tunceli) – Ben diyorum ki:
Hangi gümrük kapısını TOBB’a verdiniz, hangi usulle verdiniz? Söylemiyor.
BAŞKAN – O Sayın Bakanın meselesi Sayın
Genç.
KAMER GENÇ (Tunceli) – Ya, Sayın Bakan,
senin görevin suistimalleri örtmek değil. Yani, böyle bir şey olur mu?
BAŞKAN – İç Tüzük’e göre de soru-cevap
işlemi tamamlanmıştır, teşekkür ediyorum.
Soru önergeleri cevaplandırılmıştır.
Sayın Hamzaçebi, buyurun.
V.- AÇIKLAMALAR (Devam)
7.- İstanbul Milletvekili Mehmet Akif Hamzaçebi'nin,
Manisa’nın Soma ilçesinde meydana gelen maden kazasında hayatını kaybedenlere
Allah’tan rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
Bugün, saat 15.30 sularında Manisa’nın
Soma ilçesindeki bir kömür ocağında trafo patlaması sonucu çıkan yangında
İnternet’e akseden bilgilere göre, Soma Kaymakamının yaptığı bir açıklama var:
3 işçimiz hayatını kaybetmiş ve sayısı 200 ila 300 civarında olduğu tahmin
edilen işçilerimiz de yerin 2 kilometre altında mahsur kalmıştır. Bu,
gerçekten son derece önemli, hepimizi üzen ve işçilerin ölümüyle üzen,
işçilerin mahsur kalmasıyla üzen ve hâlâ maden ocaklarında iş kazalarının
olmasıyla, iş güvenliğinin olmamasıyla üzen bir olaydır. Ben bütün yetkilileri
burada, önlem almaya davet ediyorum. Cumhuriyet Halk Partisi Grubu olarak da 8
milletvekilinden oluşan bir heyeti yerinde inceleme yapmak üzere şimdi yola çıkardık,
Manisa Soma’daki durumu incelemek ve önerilerde bulunmak, durumu tespit etmek
amacıyla.
Ben ölen işçilerimize Allah’tan rahmet
diliyorum, yakınlarına, ailelerine sabır ve başsağlığı diliyorum; yerin altında
mahsur kalmış olan işçilerimizin de sağ ve selametle kurtulmalarını,
kurtarılmalarını gönülden diliyorum.
Teşekkür ederim Sayın Başkanım.
BAŞKAN – Teşekkür ediyorum.
Sayın Halaçoğlu…
8.- Kayseri Milletvekili Yusuf Halaçoğlu'nun,
Manisa’nın Soma ilçesinde meydana gelen maden kazasında hayatını kaybedenlere
Allah’tan rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
YUSUF HALAÇOĞLU (Kayseri) – Teşekkür
ederim Sayın Başkanım.
Manisa Soma Işıklar mevkisinde meydana
gelen maden kazasında hayatını kaybeden -4 kişi olduğu bize ifade edildi-
işçilerimizin olduğu ve yaklaşık 300-500 civarında işçinin de patlama
sonrasında göçük altında mahsur kaldığı ifade edildi. Bir trafo patlaması ve
kabloların yanmasıyla meydana gelen bu kaza sonrasında vefat edenlerin daha
fazla artmamasını diliyoruz Cenab-ı Allah’tan. 
İki hafta önce, Erkan Akçay
Milletvekilimiz bu konuyu, özellikle Soma konusunu dile getirmişti, böyle bir
durumun yaşanabileceğini belirtmişti. O konuda, maalesef, madencilikle ilgili
yeterli tedbirlerin alınmadığını, pek çok yerde buna benzer kazaların meydana
geldiğini göz önüne alacak olursak, Hükûmetimizden acilen bu konularda tedbir
almasını diliyoruz. 
Hayatını kaybeden işçilerimizin
ailelerine sabır dilerken kendilerine Allah’tan rahmet diliyoruz. Diğer
işçilerimizin de bir an önce kurtarılması konusunda gerekenin yapılmasını ve
ailelerine de sabır diliyoruz.
BAŞKAN – Evet, teşekkür ediyorum.
Sayın Baluken…
9.- Bingöl Milletvekili İdris Baluken'in, Manisa’nın
Soma ilçesinde meydana gelen maden kazasında hayatını kaybedenlere Allah’tan
rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
İDRİS BALUKEN (Bingöl) – Teşekkür
ediyorum Sayın Başkan.
Biz de Manisa’nın Soma ilçesinde bir
trafo patlaması sonucu kömür ocağında meydana gelen felaketle ilgili
üzüntülerimizi dile getirmek istiyoruz.
Yerelden aldığımız bilgilere göre, ölü
sayısının artabileceği ve onlarca ölünün olabileceğine dair üzücü haberler
geliyor. Yine, onlarca yaralının olduğu ve 200-300’e yakın işçinin de mahsur
kaldığı yönünde bilgiler bize geliyor.
Burada yaşamını yitiren bütün işçi
kardeşlerimize, vatandaşlarımıza Allah’tan rahmet, yaralılara acil şifalar
diliyoruz. Tüm ailelerin acısını paylaştığımızı belirtmek istiyoruz. Bütün
halkımıza başsağlığı dileklerimizi iletiyoruz. Mahsur kalan işçilerimizin bir
an önce sağlıklı kurtarılma temennisini ifade etmek istiyoruz.
Bu konuda, Hükûmet yetkililerinden bir
sayın bakanın da şu anki kurtarma çalışmalarıyla ilgili Genel Kurulu
bilgilendirmesini ısrarla talep ediyoruz. 
Teşekkür ediyorum. 
BAŞKAN – Teşekkür ediyorum. 
Sayın Ünal…
10.- Kahramanmaraş Milletvekili Mahir Ünal'ın,
Manisa’nın Soma ilçesinde meydana gelen maden kazasında hayatını kaybedenlere
Allah’tan rahmet, ailelerine başsağlığı ve yaralılara acil şifalar dileğinde
bulunduklarına ilişkin açıklaması
MAHİR ÜNAL (Kahramanmaraş) – Sayın
Başkan, Manisa’nın Soma ilçesindeki özel bir şirkete ait kömür ocağında
maalesef bir trafo patlaması nedeniyle yangın çıkmış ve ocakta yaklaşık 20
işçinin mahsur kaldığı bilgisi ulaştı ve şu anda kurtarma çalışmalarının devam
ettiği ve içeride yaklaşık 200-300 civarında işçinin bulunduğu, hastaneye
kaldırılan işçilerden 3 tanesinin hayatını kaybettiği bilgisi bize ulaştı
maalesef. Hayatını kaybeden işçi kardeşlerimizin yakınlarına başsağlığı
diliyoruz, yaralı kardeşlerimize acil şifalar diliyoruz.
Şu anda ilgili bakanlıklarımızla hemen
görüştük ve Genel Kurulun bu konuda acilen bilgilendirilmesi için de harekete
geçtik. 
Teşekkür ediyorum. 
BAŞKAN – Teşekkür ediyorum. 
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Başkanlık Divanı olarak, Manisa’nın Soma ilçesinde meydana gelen maden
kazasında hayatını kaybedenlere Allah’tan rahmet, ailelerine başsağlığı ve
yaralılara acil şifalar dileğinde bulunduklarına ilişkin konuşması
BAŞKAN – Biz de Başkanlık Divanı olarak
ölen işçilerimize Allah’tan rahmet, yakınlarına sabır ve baş sağlığı, yaralı
işçilerimize de acil şifalar diliyoruz. 
Teşekkür ediyorum. 
Gündemin “Seçim” kısmına geçiyoruz.
BAŞKAN – Şimdi, Sayıştayda boş bulunan…
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurun Sayın Hamzaçebi. 
V.- AÇIKLAMALAR (Devam)
11.- İstanbul Milletvekili Mehmet Akif Hamzaçebi'nin,
CHP Grubunun karşı oy yazısının yer aldığı 585 sıra sayılı Plan ve Bütçe
Komisyonu Raporu’nun ek sıra sayısı bugün dağıtıldığından, kırk sekiz saat
geçmeden Sayıştaya üye seçiminin gerkçekleştirilmesinin İç Tüzük’e göre mümkün
olmadığına ilişkin açıklaması
MEHMET AKİF
HAMZAÇEBİ (İstanbul) – Efendim, şimdi Sayıştaya üye seçimine geçiyoruz galiba.
Bununla ilgili, Cumhuriyet Halk Partisi Grubu olarak temel bir itirazımız
vardır, o da şu: 9 Mayıs 2014 Cuma günü Sayıştay üye seçimine ilişkin sıra
sayısı bastırılarak siyasi parti gruplarına dağıtılmıştır ancak Plan ve Bütçe
Komisyonundaki ön komisyonda yapılan seçimlerle ilgili Cumhuriyet Halk Partisi
Grubunun karşı oy yazısı cuma günü dağıtılan sıra sayısında yer almamıştır.
Bugün, itirazlarımız üzerine, İstanbul Milletvekilimiz Sayın Ferit Mevlüt Aslanoğlu’nun
itirazı üzerine bu karşı oy yazısı cuma günü dağıtılan sıra sayısına ek olarak
bastırılmış ve bugün Genel Kurulun açıldığı saatlerde milletvekillerine
dağıtılmıştır. Cuma günü dağıtılmış olan sıra sayısı bu nedenle eksiktir. İç
Tüzük’ün tanımladığı anlamda bir Plan ve Bütçe Komisyonu raporu veya Plan ve
Bütçe Komisyonundaki seçimleri gerçekleştirecek olan ön komisyonda seçim
sonuçlarına ilişkin olarak düzenlenen rapor İç Tüzük’e uygun değildir. İç
Tüzük’e uygun rapor ancak bugün tekemmül etmiştir çünkü karşı oy yazısı bugün
dağıtılmıştır. İç Tüzük’ün 52’nci maddesine göre, Genel Kurula sevk edilen
işler iki tam gün bekledikten sonra ancak görüşülebilir. Dolayısıyla, ek sıra
sayısı bugün dağıtıldığına göre, kırk sekiz saat geçmeden bu seçimin gerçekleştirilmesi
İç Tüzük’e göre mümkün bulunmamaktadır. Dolayısıyla, bu “Seçim” maddesine
geçemeyiz efendim.
BAŞKAN – Evet, teşekkür ediyorum.
Buyurun Sayın Ünal.
12.- Kahramanmaraş Milletvekili Mahir Ünal'ın, 585 sıra
sayılı Plan ve Bütçe Komisyonu Raporu’nun ekinin bu raporun mütemmim cüzü
olduğuna ve bunun için ayrıca bir kırk sekiz saat geçmesinin gerekmediğine
ilişkin açıklaması
MAHİR ÜNAL (Kahramanmaraş) – Sayın
Başkan, İç Tüzük 52’ye göre, Tüzük’e uygun bir şekilde söz konusu 585 sıra
sayılı Komisyon Raporu dağıtılmıştır. Fakat burada da belirtildiği üzere,
yapılan toplantıların gerçekleştirilen birinci ve ikinci tur oylamalarına 9
Komisyon üyesi katılmış ve maalesef muhalefet partilerinin üyeleri
katılmamıştır. Buna rağmen, muhalefet şerhi daha sonra verilmesine rağmen…
FERİT MEVLÜT ASLANOĞLU (İstanbul) –
Hayır, hayır, efendim; itiraz aynı gün.
MAHİR ÜNAL (Kahramanmaraş) – …bir iyi
niyet göstergesi olarak burada da belirtilen ek, 585 sıra sayısına atfen bir
mütemmim cüz olarak yayınlanmıştır. Dolayısıyla, İç Tüzük 52’de ifade edildiği
şekilde, bu herhangi bir metin değil, 585’in mütemmim cüzüdür, dolayısıyla
tamamlayıcısıdır. O yüzden bunun için ayrıca bir kırk sekiz saat
gerekmemektedir efendim.
Arz ederim.
BAŞKAN – Teşekkür ediyorum.
Sayın Halaçoğlu, buyurun.
13.- Kayseri Milletvekili Yusuf Halaçoğlu'nun, Plan ve
Bütçe Komisyonunda Sayıştay üyeleriyle ilgili yapılan ön seçimlerin usulsüz
olduğuna ilişkin açıklaması
YUSUF HALAÇOĞLU
(Kayseri) – Sayın Başkanım, şimdi, aslında, 9 kişinin katıldığı belirtiliyor.
Evet, doğru çünkü orada usulsüz yapılan bir oylama söz konusu. Şimdi, her
şeyden önce, 6085 sayılı Kanun’un 16’ncı maddesine göre aday seçimlerinin gizli
oyla yapılması öngörülmesine rağmen, ne gariptir ki adaylar arasından seçilecek
5 adayın hepsi 9 oyla seçilmiştir, diğerlerine 1 tane bile oy çıkmamıştır.
Yani, bunun aslında gizli yapılan bir oyla alakası da bulunmamaktadır. 
Dolayısıyla, onun dışında, yine,
burada, kesinlikle Türkiye Büyük Millet Meclisinin bütçe hakkının kullanımı ve
devletin görevini yerine getirmesine katkılar sunması bakımından son derece
önemli gördüğümüz Sayıştayın seçilecek üyeleri arasında daha önce bu konuda
şaibesi bulunan bir kişinin, ki nitekim 9 Mart 2014 günü İnternet sitelerine de
düşen ve AKP’li bir grup başkan vekili ile Başbakanın Özel Kalem Müdürü
arasında geçtiği iddia edilen ses kaydında bunların yer almasının ötesinde,
burada AKP’li bir belediye başkanıyla beraber onun giderlerini ödediği,
faturasını ödediği bir tatilden faydalanmış kişinin de bunun içinde yer almasını
kabul etmemiz mümkün değildir. 
BAŞKAN – Teşekkür ediyorum.
Sayın Baluken, buyurun.
FERİT MEVLÜT ASLANOĞLU (İstanbul) –
Sayın Başkan, ama beni suçladı…
14.- Bingöl Milletvekili İdris Baluken,'in belirtilen
itirazlara ek olarak, gündemin 7’nci sırasında bulunan “Sözlü Sorular” kısmı
tamamlandıktan sonra 3’üncü sırasında bulunan “Seçim” kısmına dönülmesinin İç
Tüzük’e uygun olmadığına ilişkin açıklaması
İDRİS BALUKEN (Bingöl) – Sayın Başkan,
belirtilen itirazlara ek olarak, biz de bazı hususları vurgulamak istiyoruz. 
Elimizde, bugün, 13 Mayıs 2014 Salı
günü itibarıyla Meclis Genel Kurulunun gündemi var. Bu gündeme göre, 1’inci
sırada “Başkanlığın Genel Kurula Sunuşları”, 2’nci sırada “Özel Gündemde Yer
Alacak İşler”, 3’üncü sırada “Seçim” var ve 7’nci sıraya kadar bir gündem tarif
edilmiş, 7’nci sırada da “Sözlü Sorular” belirtilmiş; Sayın Bakanın sözlü
sorulara cevabıyla ilgili gündem 7’nci sırada, burada belirtilmiş.
Şimdi, burada, siz Meclise dağıtılan bu
gündemle ilgili bir uygulama işletmediniz. 7’nci sırada olan gündem üzerinden
Sayın Bakan burada açıklamalar yaptı; dolayısıyla tekrar geriye, gündemin
3’üncü maddesine dönmeniz doğru değildir, İç Tüzük’e de uygun olmadığını
düşünüyoruz. Dolayısıyla, bu seçimler bugün yapılamaz efendim. 
BAŞKAN – Teşekkür ediyorum. 
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurun Sayın Hamzaçebi. 
15.- İstanbul Milletvekili Mehmet Akif Hamzaçebi'nin,
Kahramanmaraş Milletvekili Mahir Ünal’ın yaptığı açıklamasındaki bazı
ifadelerine ilişkin tekraren açıklaması
MEHMET AKİF HAMZAÇEBİ (İstanbul) –
Şimdi, biraz önce Sayın Ünal açıklamasını yaparken bir şeyi eksik yansıttı,
şöyle ki: “Geçen hafta perşembe günü Plan ve Bütçe Komisyonunda yapılan
toplantıya muhalefet partileri katılmamıştır.” dedi. 
Olayın doğrusu şöyledir: Toplantıya
Cumhuriyet Halk Partisini temsil eden milletvekilleri katılmıştır. Diğer
muhalefet partileri katılmamıştır. diyemem, bilmediğim için söyleyemiyorum.
Muhtemelen onlar da katıldı.
YUSUF HALAÇOĞLU (Kayseri) – Katıldı. 
MEHMET AKİF HAMZAÇEBİ (İstanbul) –
Evet, katıldılar. 
Katıldılar ama orada Komisyon sözcümüz
İstanbul Milletvekili Sayın Mevlüt Aslanoğlu bir öneri yaptı: “Siz bugüne kadar
Sayıştay seçimlerini, on iki yıldır tek yanlı bir iradeyle belirliyorsunuz.
Gelin, bu sefer bu tek yanlı iradeden, bu çoğunluk oylarıyla üye belirleme
işinden vazgeçin, partiler arasında bir uzlaşmaya varalım ve bu 5 üyeyi bu
şekilde seçelim.” Bu kabul görmeyince Cumhuriyet Halk Partili üyeler oradan
ayrıldılar; Komisyonun bu şekildeki seçim usulüne taraftar olmadıkları için,
tek yanlı bir iradeyle yapılan seçime meşruiyet kazandırmamak amacıyla oradan
ayrıldılar. 
Ertesi gün, cuma günü Plan ve Bütçe
Komisyonu Başkanı arkadaş arayarak bu seçime ilişkin karşı oy yazısını istedi,
karşı oy yazısını da Sayın Mevlüt Aslanoğlu cuma günü Plan ve Bütçe Komisyonuna
verdi. Yani, Komisyon Başkanının talebi üzerine, hatırlatması üzerine de
verilen, onun bilgisi dâhilinde olan bir karşı oy yazısı var. Dolayısıyla,
bastırılan sıra sayısında karşı oyun olmaması hiçbir şekilde savunulamaz. 
BAŞKAN – Evet, teşekkür ederim. 
MEHMET AKİF HAMZAÇEBİ (İstanbul) –
Karşı oy yazısı olmadan üyeler hakkında milletvekillerinin bilgi sahibi olması
mümkün değildir çünkü her parti, karşı oy veren partiler görüşlerini ortaya
atmıştır. Tekemmül eden bir Plan ve Bütçe Komisyonu raporu yoktur, sıra sayısı
bugün tekemmül etmiştir, kırk sekiz saat geçmeden bu seçim yapılamaz efendim.
BAŞKAN – Evet, teşekkür ederim.
İDRİS BALUKEN (Bingöl ) – Sayın Başkan…
BAŞKAN – Buyurun Sayın Baluken.
16.- Bingöl Milletvekili İdris Baluken'in,
Kahramanmaraş Milletvekili Mahir Ünal’ın yaptığı açıklamasındaki bazı
ifadelerine ilişkin tekraren açıklaması
İDRİS BALUKEN (Bingöl) – Bu konuda
grubumuz adına da bir açıklama yapma ihtiyacı var. Belirtilen tarihteki toplantı
döneminde şöylesi bir durum söz konusu: Meclis grubumuz Barış ve Demokrasi
Partisinden Halkların Demokratik Partisine geçtiği için komisyon üyeliklerimiz
otomatikman düşmüş, komisyondaki faaliyetlerimizi tekrar sürdürmemiz için de bu
komisyon üyeliklerimizin Genel Kurulda okunmasıyla ilgili bir sürecin
tüketilmesi gerektiği durumu ortaya çıkmıştır. 
Belirtilen tarihteki toplantıda Plan
Bütçe Komisyonundaki üye arkadaşlarımızın üyelikleri Genel Kurulda okunmadığı
için arkadaşlarımız, mevcut Komisyon Başkan Vekiline de gerekli bilgilendirmeyi
yapmışlar ve bu konuda, bir süre beklenerek bizim komisyon üyeliklerimiz burada
okunduktan sonra bu gündemin görüşülmesi gerektiği önerisini sunmuşlardır ama
bu önerimize rağmen, Komisyon, maalesef arkadaşlarımızın bu uyarılarını dikkate
almamıştır. Dolayısıyla burada şimdi, Halkların Demokratik Partisini de zan
altında bırakacak şekilde o gündemle “Muhalefet partisi toplantıya katılmamış.”
bilgisi doğru değildir. 
Teşekkür ederim.
BAŞKAN – Teşekkür ederim.
Buyurun Sayın Ünal.
MAHİR ÜNAL (Kahramanmaraş) – Bu konuda
Sayın Milletvekilimiz bilgi verecek. 
Sayın Başkanım, bu konuda bir usul
tartışması açın…
BAŞKAN – Ben görüşümü belirteceğim ama
elleriniz hep havada olduğu için size söz vermek zorunda kalıyorum. 
MAHİR ÜNAL (Kahramanmaraş) – Usul
tartışması çerçevesinde…
IX.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Sadık Yakut'un,
İç Tüzük’ün 98’inci maddesininin ikinci fıkrası kapsamında alınan Danışma
Kurulu kararına göre sözlü soruların seçimlerden önce görüşüldüğüne ve 585 sıra
sayılı Plan ve Bütçe Komisyonu Raporu’nun bastırılarak dağıtılmasının üzerinden
kırk sekiz saat geçtiği için Sayıştaya üye seçimi yapılmasına engel bir durum
olmadığına ilişkin konuşması
BAŞKAN – O zaman bir saniye… Ben
görüşümü belirteyim ondan sonra…
Evet, önce Sayın Baluken’in “Sözlü
soru önergeleri niye önce görüşüldü?” sorusuna cevap: İç Tüzük’ün 98’inci
maddesinin ikinci fıkrası:
“Sözlü
soruların cevaplandırılması için; Anayasa, kanun ve İçtüzük gereği zorunluklar
hariç olmak üzere, haftanın en az iki gününde, birleşimin başında ve birer
saatten az olmamak şartıyla, Danışma Kurulunun önerisi ve Genel Kurulun onayı
ile belli bir süre ayrılır.” hükmü yer almakta olup bu kapsamda 4/10/2011
tarihli 2’nci Birleşimde Danışma Kurulu önerisiyle sözlü soruların salı ve
çarşamba günleri birer saat süreyle birleşimin başında görüşülmesi
kararlaştırılmıştır. 
Bugüne kadarki uygulamalarda sözlü
sorular seçimlerden önce görüşülmüştür. Bu nedenle uygulamamızda bir değişiklik
söz konusu değil.
İkinci konu… 
KAMER GENÇ (Tunceli) – Sayın Başkan,
Sayın Başkan bu beyanatınıza karşı…
BAŞKAN – Bir saniye Sayın Genç, niye
acele ediyorsunuz?
KAMER GENÇ (Tunceli) – Efendim, hayır
ama yanlış söylüyorsunuz. 
İDRİS BALUKEN (Bingöl)
– Gündeme de öyle yazılmış olması gerekiyor. 
KAMER GENÇ
(Tunceli) – Şimdi gündem burada, bakın gündem burada. 
BAŞKAN – Sayın
Genç, İç Tüzük’ün 98’inci maddesinin ikinci fıkrasını bir okuyun lütfen. 
KAMER GENÇ
(Tunceli) – 98’le ilgisi yok. 
BAŞKAN –
Açıklama yapıyorum bir oturun lütfen, herkesi dinledim ben. 
KAMER GENÇ
(Tunceli) – Açıklamayı yanlış yapıyorsun. Gündem burada, gündem sırasını
değiştiremezsin ya! Yani, böyle yönetim mi olur? Gündem sırası burada, bunu
değiştiremezsin. 
İDRİS BALUKEN (Bingöl)
– Gündeme öyle yazarsınız eğer öyleyse. 
BAŞKAN – Sayın
milletvekilleri, Sayıştayda boş bulunan 5 üyelik için yapılacak seçime ilişkin
sayıştay üyeleri ön seçim komisyonu tarafından hazırlanan rapor Başkanlığımıza
9/5/2014 tarihinde sunulmuş, rapor Başkanlığımızca aynı gün 585 sıra sayısı
alarak bastırılıp dağıtılmış ve gelen kâğıtlara alınmıştır. Söz konusu rapor,
kırk sekiz saatlik süre de dikkate alınarak Başkanlıkça bugünkü gündemin
“Seçim” kısmına alınmıştır. Bugün bastırılıp dağıtılan 585/1 ek sıra sayısında
ise Plan ve Bütçe Komisyonunda sayıştay üyeleri ön seçim komisyonunun
oluşturulması aşamasına ilişkin karar ve karara dair muhalefet şerhleri yer
almaktadır. Bugün yapacağımız seçime ilişkin esas rapor olan Sayıştay Üyeleri
Ön Seçim Geçici Komisyonu Raporu 585 sıra sayısıyla bastırılıp dağıtılmış ve
dağıtım üzerinden de kırk sekiz saat geçmiş bulunmaktadır. Bugün dağıtılan ek
sıra sayısı esasa müteallik olmayan ilave mahiyetteki bilgiler içermektedir. Bu
nedenle, Sayıştayda boş bulunan üyeliklere seçim yapmamıza engel bir durum
olmadığı kanaatindeyim. Bu düşünceye göre de buyurun istiyorsanız usul
tartışması açabilirim. 
OKTAY VURAL
(İzmir) – Sayın Başkan…
BAŞKAN - Buyurun
Sayın Vural. 
OKTAY VURAL
(İzmir) – Sayın Başkan “birleşimin başında” dediniz ama “Seçim” meselesi
doğrudan doğruya Başkanlığın sunuşu olarak geldiğine göre, dolayısıyla, bu
konuda alınmış bir Danışma Kurulu kararı var mı?
İDRİS BALUKEN
(Bingöl) – Danışma Kurulu kararı yok, burada “Danışma Kurulu kararı” diyor. 
OKTAY VURAL
(İzmir) – Sizin sunuşunuz işte. Yani, sizin sunuşunuz, böyle bir şey yok. 
BAŞKAN – Daha
önceki uygulamalarda da sorular seçimlerden önce yapılmış efendim. 
OKTAY VURAL (İzmir) – Hayır efendim,
sunuşları yaptınız. Hayır, sözlü sorulardan önce sunuşları yaptığınız için
seçim de Başkanlığın sunuşudur, dolayısıyla, bunu da sözlü sorulardan önce
yapmanız gerekiyordu. Öyle değil. 
İDRİS BALUKEN (Bingöl) – Kaldı ki Sayın
Başkan…
OKTAY VURAL
(İzmir) – Sayın Başkan, öyle yönetilmez. 
BAŞKAN – Usul
tartışması açıyorum buyurun. 
OKTAY VURAL
(İzmir) – Efendim, usul tartışmasıyla ilgili…
BAŞKAN – E, ne
yapmamız gerekiyor? Şimdiye kadarki yapılan uygulamayı yapıyoruz Sayın Vural. 
SÜREYYA SADİ
BİLGİÇ (Isparta) – Lehte… 
MAHİR ÜNAL
(Kahramanmaraş) – Lehte… 
FERİT MEVLÜT ASLANOĞLU
(İstanbul) – Aleyhte…
OKTAY VURAL
(İzmir) – Sayın Başkan, siz gündemde yer almış bir konuyu Danışma Kurulu kararı
olmadan öne veya arkaya alamazsınız. 
İDRİS BALUKEN
(Bingöl) – Danışma Kurulunun önerisi yok ki. 
OKTAY VURAL
(İzmir) – Nasıl olacak? Yani, böyle bir şey olur mu?
KAMER GENÇ
(Tunceli) – Aleyhte söz istiyorum Sayın Başkan. 
OKTAY VURAL
(İzmir) – Böyle bir şey olmaz Sayın Başkan. 
BAŞKAN – “Seçimler” “Sunuşlar”da yer
almamış ki Sayın Vural.
OKTAY VURAL (İzmir) – Efendim, sizin
sunuşunuz da… 
BAŞKAN - “Seçimler” “Sunuşlar”da yer
almamış yani. 
OKTAY VURAL (İzmir) – Burada Danışma
Kurulu kararı olmadığı için sözlü sorulardan önce yapılır.
BAŞKAN – Sırasıyla söz vereyim. 
OKTAY VURAL (İzmir) – Zaten
belirlediğiniz gündem de bu. Bakın, gündemi belirlemişsiniz, seçimi önce
yapacaktınız. 
İDRİS BALUKEN (Bingöl) – Yani siz
Danışma Kurulu önerisini Genel Kurula sunarak bir öneriyi… 
BAŞKAN – İç Tüzük’ün 98’inci maddesi
çok açık Sayın Vural. “Sunuşlar”da söz konusu değil. 98’inci maddeyi tekrar okuyayım
isterseniz. 
İDRİS BALUKEN (Bingöl) – Okuyun. 
BAŞKAN – “Sözlü soruların
cevaplandırılması için; Anayasa, kanun ve İçtüzük gereği zorunluklar hariç
olmak üzere…” 
OKTAY VURAL (İzmir) – Evet, Meclis
sunuşlarıyla birleşim başlamıyor mu? Başlıyor. 
BAŞKAN – “…haftanın en az iki gününde,
birleşimin başında ve birer saatten az olmamak şartıyla, Danışma Kurulunun
önerisi ve…” 
Şimdiye kadar… 
OKTAY VURAL (İzmir) – Birleşim
başladığı zaman gündem dışı, Meclis sunuşları başlamıyor mu? Başlıyor. 
İDRİS BALUKEN (Bingöl) – Danışma
Kurulunun önerisi de yok, Genel Kurulun onayı da yok.
KAMER GENÇ (Tunceli) – Aleyhte söz
istiyorum. 
OKTAY VURAL (İzmir) – Efendim, yani
burada… 
BAŞKAN – Şimdiye kadar yapılan uygulama
hep sunuşlardan sonra olmuştur. 
Buyurun Sayın… 
FERİT MEVLÜT ASLANOĞLU (İstanbul) –
Aleyhte… 
KAMER GENÇ (Tunceli) – Aleyhte
istiyorum, aleyhte… 
İDRİS BALUKEN (Bingöl) – Aleyhte… 
SÜREYYA SADİ BİLGİÇ (Isparta) – Lehte… 
MEHMET DOĞAN KUBAT (İstanbul) – Lehte… 
BAŞKAN – Evet, tutanakları isteyeceğim,
lehte ve aleyhte ona göre vereceğim. 
On dakika ara veriyorum. 
Kapanma Saati:
18.45
ÜÇÜNCÜ OTURUM
Açılma Saati:
19.24
BAŞKAN: Başkan
Vekili Sadık YAKUT
KÂTİP ÜYELER: Dilek YÜKSEL (Tokat), Muhammet Rıza
YALÇINKAYA (Bartın)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 88’inci Birleşiminin Üçüncü
Oturumunu açıyorum.
Danışma Kurulunun bir önerisi vardır,
okutuyorum:
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, gündemin “Seçim” kısmında
bulunan Sayıştayda boş bulunan 5 üyelik için yapılacak seçimin Genel Kurulun
13/5/2014 tarihli 88’inci Birleşiminde yapılmayarak 15/5/2014 tarihli
Birleşiminde yapılmasına ve 13/5/2014 tarihli 88’inci Birleşiminde başka bir
işin görüşülmemesine ilişkin önerisi
Danışma Kurulu
Önerisi
13/5/2014
Danışma Kurulunun 13/5/2014 Salı günü
yaptığı toplantıda, aşağıdaki önerinin Genel Kurulun onayına sunulması uygun
görülmüştür.
 Cemil
Çiçek
 
Türkiye Büyük Millet Meclisi
  Başkanı

 Mahir
Ünal Mehmet Akif Hamzaçebi
Adalet ve Kalkınma Partisi
Cumhuriyet Halk Partisi
 Grubu Başkan
Vekili Grubu Başkan Vekili

 Yusuf
Halaçoğlu İdris Baluken
Milliyetçi Hareket Partisi
Halkların Demokratik Partisi
 Grubu Başkan
Vekili Grubu Başkan Vekili

Öneri:
Gündemin “Seçim” kısmında bulunan
Sayıştayda boş bulunan 5 üyelik için yapılacak seçimin Genel Kurulun 13/5/2014
tarihli 88’inci Birleşiminde yapılmayarak 15/5/2014 tarihli Birleşiminde
yapılması, 13/5/2014 tarihli 88’inci Birleşiminde başka bir işin görüşülmemesi
önerilmiştir.
BAŞKAN – Oylarınıza sunuyorum: Kabul edenler…
Kabul etmeyenler… Kabul edilmiştir.
Alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için, 14
Mayıs Çarşamba günü saat 14.00’te toplanmak üzere birleşimi kapatıyorum.
Kapanma Saati:
19.26



