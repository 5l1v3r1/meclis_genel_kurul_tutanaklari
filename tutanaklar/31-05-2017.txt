



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 99’uncu
Birleşim
 31
Mayıs 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Mevlüt
Karakaya’nın, arıcılık sektörünün sorunlarına ilişkin gündem dışı konuşması 
2.- Tekirdağ Milletvekili Candan Yüceer’in,
Tekirdağ’ın eğitim sorunları ve derslik ihtiyacına ilişkin gündem dışı
konuşması
3.- İzmir Milletvekili Necip Kalkan’ın, Türkçemizin
bugünkü hâline ilişkin gündem dışı konuşması

IV.- AÇIKLAMALAR
1.- Mersin Milletvekili Ali Cumhur
Taşkın’ın, 31 Mayıs 2010’da Gazze’ye insani yardım götüren Mavi Marmara
gemisine İsrail tarafından yapılan saldırının 7’nci yıl dönümüne ilişkin açıklaması
2.- Manisa Milletvekili Mazlum Nurlu’nun,
deprem bölgelerindeki mevcut binaların depreme dayanıklı olup olmadıklarının
belirlenmesi için gerekli çalışmalara başlanması gerektiğine ilişkin açıklaması
3.- İstanbul Milletvekili Didem Engin’in,
mevcut Hayvanları Koruma Kanunu’nun hayvanlara yönelik hak ihlallerini önlemede
yetersiz olduğuna ve hayvanların yaşam koşullarını iyileştirici yasal
düzenlemeleri bir an evvel hayata geçirmek için tüm partilerin birlikte çalışması
gerektiğine ilişkin açıklaması
4.- Hatay Milletvekili Serkan Topal’ın,
fosil yakıtların yerine yenilenebilir enerji kaynaklarına yatırım yapılması
ancak yenilenebilir enerji yatırımlarında da insan ve canlı haklarına azami
hassasiyetin gözetilmesi gerektiğine ilişkin açıklaması
5.- Kocaeli Milletvekili Tahsin Tarhan’ın,
Kocaeli’nin Çayırova ilçesinin İnönü ve Emek Mahalleleri Korkakdere bölgesinin
kentsel dönüşüm ve gelişim alanı ilan edilmesi kararının iptal edilmesine rağmen
belediye tarafından imar izni verilmemesi nedeniyle yaşanan mağduriyetlere
ilişkin açıklaması
6.- Mersin Milletvekili Aytuğ Atıcı’nın,
Mersin’de nükleer santral yapımı inadından vazgeçilmediğine ve bu konuda
referandum yapılmasını talep ettiğine ilişkin açıklaması
7.- Kocaeli Milletvekili Fatma Kaplan
Hürriyet’in, AKP Hükûmeti döneminde cam işçilerine yönelik 4’üncü kez grev
yasaklamasının işçi sınıfının en demokratik hakkı olan grev hakkını elinden
almak olduğuna ilişkin açıklaması
8.- Kahramanmaraş Milletvekili İmran
Kılıç’ın, 31 Mayıs Dünya Sigara İçmeme Günü’ne ilişkin açıklaması
9.- Erzurum Milletvekili İbrahim Aydemir,
Erzurum’un yerli otomobil üretim merkezi olmasının bölgedeki diğer illerin de
kalkınma ve gelişme hızını artıracağına ilişkin açıklaması
10.- Niğde Milletvekili Ömer Fethi
Gürer’in, öğretmenlerin atama sürecinde mülakatın kaldırılması ve KPSS puanına
göre öğretmen atamasının sağlanmasının haksızlıkları engellemiş olacağına
ilişkin açıklaması
11.- Kayseri Milletvekili Çetin Arık’ın,
AKP Genel Başkanı Recep Tayyip Erdoğan’ın partisinin grup toplantısında yaptığı
konuşmasındaki bazı ifadelerine ilişkin açıklaması
12.- Balıkesir Milletvekili Namık
Havutça’nın, öğretmen istihdamında uygulanan mülakat sisteminde haksızlıklara
sebep olunmamasını talep ettiğine ilişkin açıklaması
13.- Adıyaman Milletvekili Behçet
Yıldırım’ın, HDP Eş Genel Başkanı Selahattin Demirtaş’ın tutuklandıktan on ay
iki gün sonra hâkim karşısına çıkacak olmasının kabul edilecek bir durum
olmadığına ilişkin açıklaması
14.- İstanbul Milletvekili Sibel
Özdemir’in, parti devleti tek adam düzenini mutlaka değiştirerek demokrasiyi ve
güçlendirilmiş parlamenter sistemi tekrar hâkim kılacaklarına ilişkin
açıklaması
15.- İstanbul Milletvekili Onursal
Adıgüzel’in, üniversitenin Beşiktaş’ta bulunan Yıldız kampüsünün
Cumhurbaşkanlığı ofisi için boşaltılmasına karşı çıkan Yıldız Teknik
Üniversitesi öğrencilerinin seslerinin duyulması ve bu ısrardan vazgeçilmesi
gerektiğine ilişkin açıklaması
16.- Giresun Milletvekili Bülent Yener
Bektaşoğlu’nun, Giresun’un derelerinde “HES” adı altında yürütülen 100
dolayında projeyle su talanı, doğa katliamı ve ekolojik sisteme saldırının
sürdüğüne ilişkin açıklaması
17.- Rize Milletvekili Hikmet Ayar’ın, yaş
çay alım fiyatındaki artış nedeniyle Hükûmete ve Bakanlığa teşekkür ettiğine
ilişkin açıklaması
18.- Hatay Milletvekili Hilmi Yarayıcı’nın,
Gezi direnişinin ruhunun dört yıldan sonra dahi iktidarı korkutmaya devam
ettiğine ilişkin açıklaması
19.- İstanbul Milletvekili Mahmut Tanal’ın,
İstanbul’un Üsküdar ilçesinin sorunlarına ilişkin açıklaması
20.- Mersin Milletvekili Serdal Kuyucuoğlu,
Gezi’nin 4’üncü yıl dönümüne, Hükûmetin ve Cumhurbaşkanı Recep Tayyip Erdoğan’ın
dış politika konusunda kafasının ve niyetinin karışık olduğuna ilişkin
açıklaması
21.- Manisa Milletvekili Erkan Akçay’ın,
Manisa Tarzanı” olarak bilinen Ahmet Bedevi’nin vefatının yıl dönümüne ilişkin
açıklaması
22.- Muş Milletvekili Ahmet Yıldırım’ın,
Açlıkla Mücadele Haftası’na, Yargıçlar Sendikası Başkanı Mustafa Karadağ’ın bir
gece yarısı kararnamesiyle sürgün edilmesine, Feyyaz Yumuşak ile Okan Acar adlı
2 polis memurunun Ceylânpınar’da 20 Temmuz 2015 günü evlerinde uyurken
katledilmelerinin bu ülkede yeni bir sürecin başlamasına sebep olduğuna, Gezi
direnişinin sembol isimlerinden Ayşe Deniz Karacagil’in Rakka’da bir çatışmada
öldürüldüğüne ilişkin açıklaması
23.- Ankara Milletvekili Levent Gök’ün, AKP
Genel Başkanı Recep Tayyip Erdoğan’ın Ensar Vakfı’nın bir toplantısındaki bazı
ifadelerine ve Gezi olaylarının iktidarın antidemokratik uygulamalarına karşı
bir mücadele olduğuna ilişkin açıklaması
24.- Çanakkale Milletvekili Bülent
Turan’ın, Gezi’nin demokratik bir eylem değil bir provokasyon olduğuna ilişkin
açıklaması
25.- Muş Milletvekili Ahmet Yıldırım’ın,
“terör” kavramının tek bir tanımı olmadığına, terörün bu ülkede muğlak ve
subjektif bir tanıma sahip olduğuna ilişkin açıklaması
26.- Ankara Milletvekili Murat Emir’in,
Burdur Milletvekili Reşat Petek’in sataşma nedeniyle yaptığı konuşmasındaki
bazı ifadelerine ilişkin açıklaması
27.- Ankara Milletvekili Levent Gök’ün,
Diyarbakır’da sürdürülen operasyonlarda Lice’de şehit olan 3 askere Allah’tan
rahmet dilediğine ilişkin açıklaması

V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- HDP Grup Başkan Vekili
Diyarbakır Milletvekili Çağlar Demirel’in, Türkiye'de yaşayan insanların kendi ana
dillerini öğrenememe, öğretememe, kamuda kullanamama ve birçok dilin yok olma
tehlikesiyle karşı karşıya kalması gibi sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/544)
2.- HDP Grup Başkan Vekili Diyarbakır
Milletvekili Çağlar Demirel’in, ana dili resmî dilden farklı olan yurttaşların sağlık alanı başta
olmak üzere kamusal hizmetlere erişimde yaşadıkları hak ihlallerinin ve
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/545)
3.- Şanlıurfa Milletvekili Dilek Öcalan ve
22 milletvekilinin, kamusal alanda, eğitim alanında, basın-yayın ve daha birçok alanda
yasak olan Kürt dilinin ve ana dilde eğitimin önündeki engellerin kaldırılması
için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/546)


VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, 15 Temmuz darbe girişiminin siyasi
ayağının açığa çıkarılması, siyasi ayağında bulunanlarla ilgili adli ve siyasi
süreçlerin işletilmesi amacıyla 31/5/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 31
Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
2.- CHP Grubunun, Ankara milletvekili Murat
Emir ve arkadaşları tarafından, OHAL döneminde başta KHK'larla ihraç edilenler
olmak üzere yaşanan gelişmelerin sosyal ve toplumsal dokumuzda yarattığı
sonuçların araştırılması amacıyla 31/5/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 31 Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- AK PARTİ Grubunun,
gündemdeki sıralama ile Genel Kurulun 31 Mayıs 2017 Çarşamba günü ve 1 Haziran
2017 Perşembe günkü birleşimlerinde birleşimin başından saat 20.00’ye kadar
sözlü soruların görüşülmesi ve bu birleşimlerde sözlü soruların görüşmelerini
müteakip başka bir işin görüşülmeyerek birleşimlerin sona ermesine ilişkin
önerisi 

VII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Manisa Milletvekili Selçuk Özdağ’ın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
2.- İstanbul Milletvekili Aykut
Erdoğdu’nun, Manisa Milletvekili Selçuk Özdağ’ın HDP grup önerisi üzerinde
yaptığı konuşması sırasında Cumhuriyet Halk Partisine sataşması nedeniyle
konuşması
3.- Burdur Milletvekili Reşat Petek’in,
Ankara Milletvekili Levent Gök’ün yerinden sarf ettiği bazı ifadeleri sırasında
şahsına sataşması nedeniyle konuşması
4.- Burdur Milletvekili Reşat Petek’in,
Ankara Milletvekili Murat Emir’in CHP grup önerisi üzerinde yaptığı konuşması
sırasında şahsına sataşması nedeniyle konuşması
5.- Ankara Milletvekili Levent Gök’ün,
Burdur Milletvekili Reşat Petek’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
6.- İstanbul Milletvekili Mahmut Tanal’ın,
Burdur Milletvekili Reşat Petek’in sataşma nedeniyle yaptığı konuşması
sırasında şahsına sataşması nedeniyle konuşması
7.- Muş Milletvekili Ahmet Yıldırım’ın,
Manisa Milletvekili Selçuk Özdağ’ın yerinden sarf ettiği bazı ifadeleri
sırasında Halkların Demokratik Partisine sataşması nedeniyle konuşması
8.- Burdur Milletvekili Reşat Petek’in,
İstanbul Milletvekili Mahmut Tanal’ın sataşma nedeniyle yaptığı konuşması
sırasında şahsına sataşması nedeniyle konuşması


VIII.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, Lice’de şehit olan askerlere Allah’tan
rahmet dilediğine ilişkin konuşması
2.- Oturum Başkanı TBMM
Başkan Vekili Ayşe Nur Bahçekapılı’nın, FETÖ’yle mücadele konusunun aktüel bir
dedikodu seviyesine indirilmemesi gerektiğine ilişkin konuşması


IX.- SÖZLÜ SORULAR VE
CEVAPLARI
1.- Bolu
Milletvekili Ali Ercoşkun'un, enerji yatırımları ve kaynak çeşitlendirmesi
konularında yürütülen çalışmalara ilişkin Enerji ve Tabii Kaynaklar Bakanından
sözlü soru önergesi (6/23) ve Orman ve Su İşleri Bakanı Veysel Eroğlu’nun
cevabı 
2.- Trabzon
Milletvekili Haluk Pekşen'in, hidroelektrik santrallerin kapasitelerine ve
üretilen enerji miktarına ilişkin sözlü soru önergesi (6/62) ve Orman ve Su
İşleri Bakanı Veysel Eroğlu’nun cevabı 
3.- Trabzon
Milletvekili Haluk Pekşen'in, Doğu Karadeniz ormanlarının kurumasının
sebeplerine ve alınan önlemlere ilişkin sözlü soru önergesi (6/77) ve Orman ve
Su İşleri Bakanı Veysel Eroğlu’nun cevabı 
4.- Balıkesir
Milletvekili İsmail Ok'un, Balıkesir'de kurulan bir tesisin su kaynaklarına
olası etkilerine ilişkin sözlü soru önergesi (6/103) ve Orman ve Su İşleri
Bakanı Veysel Eroğlu’nun cevabı 
5.- Niğde
Milletvekili Ömer Fethi Gürer'in, Niğde ilinde yürütülen ağaçlandırma
çalışmalarına ilişkin sözlü soru önergesi (6/123) ve Orman ve Su İşleri Bakanı
Veysel Eroğlu’nun cevabı 
6.- Niğde
Milletvekili Ömer Fethi Gürer'in, Niğde'nin Ulukışla ilçesinde yapılması
planlanan bir gölete ilişkin sözlü soru önergesi (6/126) ve Orman ve Su İşleri
Bakanı Veysel Eroğlu’nun cevabı 
7.- Antalya
Milletvekili Mustafa Akaydın'ın, Antalya'nın Kumluca ilçesinin Adrasan
beldesinde bulunan ve doğal sit alanı olan bir köye ilişkin sözlü soru önergesi
(6/133) ve Orman ve Su İşleri Bakanı Veysel Eroğlu’nun cevabı 
8.- İstanbul
Milletvekili Ali Özcan'ın, KKTC Su Temin Projesi'ne ilişkin sözlü soru önergesi
(6/137) ve Orman ve Su İşleri Bakanı Veysel Eroğlu’nun cevabı 
9.- Niğde
Milletvekili Ömer Fethi Gürer'in, Niğde'ye bağlı bir köyün içme suyu sorununa
ilişkin sözlü soru önergesi (6/142) ve Orman ve Su İşleri Bakanı Veysel
Eroğlu’nun cevabı 
10.- Niğde
Milletvekili Ömer Fethi Gürer'in, yaban keçilerinin avlanmasına izin
verilmesine ilişkin sözlü soru önergesi (6/149) ve Orman ve Su İşleri Bakanı
Veysel Eroğlu’nun cevabı 
11.- Niğde
Milletvekili Ömer Fethi Gürer'in, Niğde'de içme suyu şebekelerinde asbestli
borular bulunup bulunmadığına ilişkin sözlü soru önergesi (6/168) ve Orman ve
Su İşleri Bakanı Veysel Eroğlu’nun cevabı 
12.- Niğde
Milletvekili Ömer Fethi Gürer'in, Niğde'de sulama ve içme suyu sorunu bulunan
bir yerleşim bölgesine ilişkin sözlü soru önergesi (6/169) ve Orman ve Su
İşleri Bakanı Veysel Eroğlu’nun cevabı 
13.- Niğde
Milletvekili Ömer Fethi Gürer'in, Niğde'de yapılan sulama uygulamalarına
ilişkin sözlü soru önergesi (6/186) ve Orman ve Su İşleri Bakanı Veysel
Eroğlu’nun cevabı 
14.- Niğde
Milletvekili Ömer Fethi Gürer'in, Niğde'nin Ulukışla ilçesinde içme ve sulama
suyu konusunda yapılan çalışmalara ilişkin sözlü soru önergesi (6/200) ve Orman ve Su İşleri Bakanı Veysel Eroğlu’nun cevabı 
15.- Antalya
Milletvekili Çetin Osman Budak'ın, Antalya'daki doğal koruma alanları ile orman
alanlarında yapılan tahsislere ilişkin sözlü soru önergesi (6/207) ve Orman ve Su İşleri Bakanı Veysel Eroğlu’nun cevabı 
16.- Muş
Milletvekili Ahmet Yıldırım'ın, rüzgar enerji santrali yapımı nedeniyle zarar
gören ormanlık alanlara ilişkin sözlü soru önergesi (6/210) ve Orman ve Su İşleri Bakanı Veysel Eroğlu’nun cevabı 
17.- Adana
Milletvekili Elif Doğan Türkmen'in, Adana'nın Kozan, İmamoğlu ve Ceyhan
ilçelerini kapsayan sulama projesine ilişkin sözlü soru önergesi (6/274) ve Orman ve Su İşleri Bakanı Veysel Eroğlu’nun cevabı 
18.- Trabzon
Milletvekili Haluk Pekşen'in, Doğu Karadeniz Bölgesi'nde kurulması planlanan
küçük hidroelektrik santrallerine ilişkin sözlü soru önergesi (6/295) ve Orman ve Su İşleri Bakanı Veysel Eroğlu’nun cevabı 
19.- Balıkesir
Milletvekili İsmail Ok'un, Balıkesir Büyükşehir Belediye Başkanı'nın Çay Deresi
Islahı Projesi ile ilgili bir açıklamasına ilişkin sözlü soru önergesi (6/305) ve Orman ve Su İşleri Bakanı Veysel Eroğlu’nun cevabı 
20.- Trabzon
Milletvekili Haluk Pekşen'in, Şanlıurfa'daki sulama birliklerinin elektrik
borcuna ilişkin sözlü soru önergesi (6/323) ve Orman ve Su
İşleri Bakanı Veysel Eroğlu’nun cevabı 
21.- Niğde
Milletvekili Ömer Fethi Gürer'in, Niğde'deki Akkaya Barajı'nda meydana gelen
kirliliğe ilişkin sözlü soru önergesi (6/359) ve Orman ve
Su İşleri Bakanı Veysel Eroğlu’nun cevabı 
22.- Niğde
Milletvekili Ömer Fethi Gürer'in, Niğde'de tarımsal sulama ile ilgili çalışmalara
ilişkin sözlü soru önergesi (6/368) ve Orman ve Su
İşleri Bakanı Veysel Eroğlu’nun cevabı 
23.- Niğde
Milletvekili Ömer Fethi Gürer'in, Ecemiş suyunun Niğde'de tarımsal sulama
amaçlı kullanılmasına yönelik çalışmalara ilişkin sözlü soru önergesi (6/370) ve Orman ve Su İşleri Bakanı Veysel Eroğlu’nun cevabı 
24.- Niğde
Milletvekili Ömer Fethi Gürer'in, Niğde'nin Kitreli Köyü'ndeki kükürtlü su
kaynağına ilişkin sözlü soru önergesi (6/373) ve Orman ve
Su İşleri Bakanı Veysel Eroğlu’nun cevabı 
25.- Niğde
Milletvekili Ömer Fethi Gürer'in, Niğde'nin Ulukışla ilçesindeki Darboğaz
Göleti'ne ilişkin sözlü soru önergesi (6/374) ve Orman
ve Su İşleri Bakanı Veysel Eroğlu’nun cevabı 
26.- Niğde
Milletvekili Ömer Fethi Gürer'in, Niğde'nin Bor ilçesindeki Akkaya Barajı'nda
meydana gelen kirliliğe ilişkin sözlü soru önergesi (6/377) ve Orman ve Su İşleri Bakanı Veysel Eroğlu’nun cevabı 
27.- Niğde
Milletvekili Ömer Fethi Gürer'in, Akkaya Barajı'nda yapılan temizleme
çalışmalarına ilişkin sözlü soru önergesi (6/385) ve Orman ve Su İşleri Bakanı Veysel Eroğlu’nun cevabı 
28.- Niğde
Milletvekili Ömer Fethi Gürer'in, Niğde'nin Kitreli Beldesi'nde MTA tarafından
yapılan su sondajlarına ilişkin sözlü soru önergesi (6/451) ve Orman ve Su İşleri Bakanı Veysel Eroğlu’nun cevabı 
29.- Niğde
Milletvekili Ömer Fethi Gürer'in, Niğde'nin Ulukışla ilçesinde bulunan Karasit
Mağaralarındaki şifalı maden suyu kaynaklarına ilişkin sözlü soru önergesi
(6/469) ve Orman ve Su İşleri Bakanı Veysel Eroğlu’nun
cevabı 
30.- Niğde
Milletvekili Ömer Fethi Gürer'in, Niğde ilinde peyzaj çalışması yapılan köylere
ilişkin sözlü soru önergesi (6/477) ve Orman ve Su
İşleri Bakanı Veysel Eroğlu’nun cevabı 
31.- Niğde
Milletvekili Ömer Fethi Gürer'in, Niğde ilinde 2015 yılında yapılan fidan dikim
çalışmalarına ilişkin sözlü soru önergesi (6/478) ve Orman ve Su İşleri Bakanı Veysel Eroğlu’nun cevabı 
32.- Niğde
Milletvekili Ömer Fethi Gürer'in, Niğde ilindeki bazı köylerin sulama suyu
sorununa ilişkin sözlü soru önergesi (6/479) ve Orman ve
Su İşleri Bakanı Veysel Eroğlu’nun cevabı 
33.- Niğde
Milletvekili Ömer Fethi Gürer'in, bitki ve hayvan kaçakçılığı konusunda
toplumun bilinçlendirilmesine yönelik çalışmalara ilişkin sözlü soru önergesi
(6/483) ve Orman ve Su İşleri Bakanı Veysel Eroğlu’nun
cevabı 
34.- Niğde
Milletvekili Ömer Fethi Gürer'in, risk altında bulunan hayvan türlerine ilişkin
sözlü soru önergesi (6/485) ve
Orman ve Su İşleri Bakanı
Veysel Eroğlu’nun cevabı 
35.- Niğde
Milletvekili Ömer Fethi Gürer'in, nesli tehlike altındaki kuş türlerini barındıran
alanlara ilişkin sözlü soru önergesi (6/486) ve Orman ve
Su İşleri Bakanı Veysel Eroğlu’nun cevabı 
36.- Niğde
Milletvekili Ömer Fethi Gürer'in, Bolkar Dağlarındaki endemik bitki ve hayvan
türlerinin korunmasına yönelik çalışmalara ilişkin sözlü soru önergesi (6/487) ve Orman ve Su İşleri Bakanı Veysel Eroğlu’nun cevabı 
37.- Niğde
Milletvekili Ömer Fethi Gürer'in, Niğde'nin Bor ilçesine bağlı köylerde
yapılması planlanan göletlere ilişkin sözlü soru önergesi (6/500) ve Orman ve Su İşleri Bakanı Veysel Eroğlu’nun cevabı 
38.- Niğde
Milletvekili Ömer Fethi Gürer'in, Niğde ilindeki bazı köylerde gölet yapılması
talebine ilişkin sözlü soru önergesi (6/507) ve Orman ve
Su İşleri Bakanı Veysel Eroğlu’nun cevabı 
39.- Niğde
Milletvekili Ömer Fethi Gürer'in, Niğde ilindeki Akkaya Baraj Gölü'nün koruma
alanı kapsamına alınmasına ilişkin sözlü soru önergesi (6/508) ve Orman ve Su İşleri Bakanı Veysel Eroğlu’nun cevabı 
40.- Niğde
Milletvekili Ömer Fethi Gürer'in, Niğde'nin Ulukışla ilçesinin içme suyu sorununa
ilişkin sözlü soru önergesi (6/614) ve Orman ve Su
İşleri Bakanı Veysel Eroğlu’nun cevabı 
41.- Niğde
Milletvekili Ömer Fethi Gürer'in, asbestli içme suyu borularının
değiştirilmesine ilişkin sözlü soru önergesi (6/615) ve Orman ve Su İşleri Bakanı Veysel Eroğlu’nun cevabı 
42.- Niğde
Milletvekili Ömer Fethi Gürer'in, yer altı sularının çekilmesi sonucu oluşan
obruklara karşı alınan önlemlere ilişkin sözlü soru önergesi (6/616) ve Orman ve Su İşleri Bakanı Veysel Eroğlu’nun cevabı 
43.- İzmir
Milletvekili Atila Sertel'in, Gediz Nehri'ndeki kirliliğe ve yapılan temizleme
çalışmalarına ilişkin sözlü soru önergesi (6/619) ve Orman ve Su İşleri Bakanı Veysel Eroğlu’nun cevabı 
44.- Niğde
Milletvekili Ömer Fethi Gürer'in, Konya Kapalı Havzası Master Planı kapsamında
Niğde Şekerpınarı içme suyu ile ilgili yapılan çalışmalara ilişkin sözlü soru
önergesi (6/651) ve Orman ve Su İşleri Bakanı Veysel Eroğlu’nun
cevabı 
45.- Niğde
Milletvekili Ömer Fethi Gürer'in, Niğde'nin Ulukışla ilçesine Şekerpınarı
suyunun getirilmesine yönelik çalışmalara ilişkin sözlü soru önergesi (6/670) ve Orman ve Su İşleri Bakanı Veysel Eroğlu’nun cevabı 
46.- Niğde
Milletvekili Ömer Fethi Gürer'in, ülkemizdeki kuş cennetlerinin korunmasına ve
sularının temizliğine yönelik denetimlere ilişkin sözlü soru önergesi (6/717) ve Orman ve Su İşleri Bakanı Veysel Eroğlu’nun cevabı 
47.- Trabzon
Milletvekili Haluk Pekşen'in, öğretmen atamalarına ilişkin sözlü soru önergesi
(6/69) ve Millî Eğitim Bakanı İsmet Yılmaz’ın cevabı
48.- Balıkesir
Milletvekili İsmail Ok'un, Bakanlık aleyhine açılan davalara ve kamunun zarara
uğratılmasına ilişkin sözlü soru önergesi (6/85) ve Millî Eğitim Bakanı İsmet
Yılmaz’ın cevabı
49.- Balıkesir
Milletvekili İsmail Ok'un, eğitim kurumu müdürleri ile ilgili Danıştay İDDK kararı
uyarınca gerçekleştirilen işlemlere ilişkin sözlü soru önergesi (6/86) ve Millî
Eğitim Bakanı İsmet Yılmaz’ın cevabı
50.- Balıkesir
Milletvekili İsmail Ok'un, eğitim kurumları yöneticilerinin görevlendirmeleri
ile ilgili yönetmelik nedeniyle Bakanlık aleyhine açılan davalara ilişkin sözlü
soru önergesi (6/88) ve Millî Eğitim Bakanı İsmet Yılmaz’ın cevabı
51.- Aydın
Milletvekili Deniz Depboylu'nun, rehber öğretmen atamalarına ilişkin sözlü soru
önergesi (6/92) ve Millî Eğitim Bakanı İsmet Yılmaz’ın cevabı
52.- Manisa
Milletvekili Erkan Akçay'ın, Manisa'nın Akhisar ilçesindeki bir okulun ısınma
sisteminde yaşanan soruna ilişkin sözlü soru önergesi (6/119) ve Millî Eğitim
Bakanı İsmet Yılmaz’ın cevabı
53.- Niğde
Milletvekili Ömer Fethi Gürer'in, Niğde İl Milli Eğitim Müdürlüğünün 2015 yılı
Stratejik Planında yer alan bazı tespitlere ilişkin sözlü soru önergesi (6/174)
ve Millî Eğitim Bakanı İsmet Yılmaz’ın cevabı
54.- Niğde
Milletvekili Ömer Fethi Gürer'in, Niğde'deki okullarda yapılan sosyal, kültürel
ve sportif faaliyetlere ilişkin sözlü soru önergesi (6/187) ve Millî Eğitim
Bakanı İsmet Yılmaz’ın cevabı
55.- Niğde
Milletvekili Ömer Fethi Gürer'in, Niğde'de okul, veli ve öğrenciler arasındaki
işbirliğine ilişkin sözlü soru önergesi (6/188) ve Millî Eğitim Bakanı İsmet
Yılmaz’ın cevabı
56.- Balıkesir
Milletvekili İsmail Ok'un, Bakanlık aleyhine açılan davalara ve kamunun zarara
uğratılmasına ilişkin sözlü soru önergesi (6/192) ve Millî Eğitim Bakanı İsmet
Yılmaz’ın cevabı
57.- Ankara
Milletvekili Zühal Topcu'nun, Doğu ve Güneydoğu'daki okul ve yurtların
güvenliğinin sağlanmasına ilişkin sözlü soru önergesi (6/193) ve Millî Eğitim
Bakanı İsmet Yılmaz’ın cevabı
58.-Ankara
Milletvekili Zühal Topcu'nun, Suriye sınırına yakın bölgelerde bulunan
okullarla ilgili alınan güvenlik tedbirlerine ilişkin sözlü soru önergesi
(6/198) ve Millî Eğitim Bakanı İsmet Yılmaz’ın cevabı
59.-Muş
Milletvekili Ahmet Yıldırım'ın, Şırnak'ın Cizre ve Silopi ilçelerinde görev
yapan öğretmenler için düzenlenen hizmet içi eğitimlere ilişkin sözlü soru
önergesi (6/209) ve Millî Eğitim Bakanı İsmet Yılmaz’ın cevabı
60.- Niğde
Milletvekili Ömer Fethi Gürer'in, Niğde'de kullanılmayan bir meslek yüksekokulu
binasına ilişkin sözlü soru önergesi (6/233) ve Millî Eğitim Bakanı İsmet
Yılmaz’ın cevabı
61.- Niğde
Milletvekili Ömer Fethi Gürer'in, Niğde'de taşımalı eğitime geçilen yerlerde
kapatılan köy okullarına ilişkin sözlü soru önergesi (6/234) ve Millî Eğitim
Bakanı İsmet Yılmaz’ın cevabı
62.-Niğde
Milletvekili Ömer Fethi Gürer'in, engelli öğrencilere yönelik çalışmalara
ilişkin sözlü soru önergesi (6/262) ve Millî Eğitim Bakanı İsmet Yılmaz’ın
cevabı
63.- Balıkesir
Milletvekili İsmail Ok'un, aday öğretmenlere danışmanlık yapacak olan
öğretmenlerin belirlenmesine ilişkin sözlü soru önergesi (6/286) ve Millî
Eğitim Bakanı İsmet Yılmaz’ın cevabı
64.- Balıkesir
Milletvekili İsmail Ok'un, ücretli öğretmenlik uygulamasına ve atama bekleyen
öğretmenlere ilişkin sözlü soru önergesi (6/289) ve Millî Eğitim Bakanı İsmet
Yılmaz’ın cevabı
65.- Antalya
Milletvekili Mustafa Akaydın'ın, görme engellilere eğitim veren okullara ve
engelli öğretmeni açığına ilişkin sözlü soru önergesi (6/293) ve Millî Eğitim
Bakanı İsmet Yılmaz’ın cevabı
66.- Niğde
Milletvekili Ömer Fethi Gürer'in, Niğde Üniversitesi Bor Meslek Yüksekokulu
Dericilik Bölümünün kapanmasına ilişkin sözlü soru önergesi (6/363) ve Millî
Eğitim Bakanı İsmet Yılmaz’ın cevabı
67.- Niğde
Milletvekili Ömer Fethi Gürer'in, ilkokul müfredatına yerel konularla ilgili
ders konulmasına ilişkin sözlü soru önergesi (6/375) ve Millî Eğitim Bakanı
İsmet Yılmaz’ın cevabı
68.- Şırnak
Milletvekili Ferhat Encu'nun, Şırnak merkez ve Silopi'de TEOG sınavına girecek
8. sınıf öğrencilerine ilişkin sözlü soru önergesi (6/383) ve Millî Eğitim
Bakanı İsmet Yılmaz’ın cevabı
69.- Niğde
Milletvekili Ömer Fethi Gürer'in, Niğde'nin Bor ilçesindeki öğretmenevinin
fiziki yetersizliğine ilişkin sözlü soru önergesi (6/392) ve Millî Eğitim
Bakanı İsmet Yılmaz’ın cevabı
70.- Niğde
Milletvekili Ömer Fethi Gürer'in, yatılı bölge okullarında eğitim gören
öğrencilere ilişkin sözlü soru önergesi (6/394) ve Millî Eğitim Bakanı İsmet
Yılmaz’ın cevabı
71.- Niğde
Milletvekili Ömer Fethi Gürer'in, kitap okuma alışkanlığının kazandırılmasına
yönelik çalışmalara ilişkin sözlü soru önergesi (6/396) ve Millî Eğitim Bakanı
İsmet Yılmaz’ın cevabı
72.- Şırnak
Milletvekili Ferhat Encu'nun, Aydın'da bir üniversite öğrencisinin kaldığı
yurttan atılması ile ilgili iddialara ilişkin sözlü soru önergesi (6/404) ve
Millî Eğitim Bakanı İsmet Yılmaz’ın cevabı
73.- Niğde
Milletvekili Ömer Fethi Gürer'in, ataması yapılmayan öğretmenlerin
mağduriyetlerinin giderilmesine yönelik çalışmalara ilişkin sözlü soru önergesi
(6/491) ve Millî Eğitim Bakanı İsmet Yılmaz’ın cevabı
74.- Niğde
Milletvekili Ömer Fethi Gürer'in, tarım meslek liselerine ilişkin sözlü soru
önergesi (6/496) ve Millî Eğitim Bakanı İsmet Yılmaz’ın cevabı
75.- Niğde
Milletvekili Ömer Fethi Gürer'in, engelli çocukların eğitimine ilişkin sözlü
soru önergesi (6/605) ve Millî Eğitim Bakanı İsmet Yılmaz’ın cevabı
76.- Niğde
Milletvekili Ömer Fethi Gürer'in, taşımalı eğitim uygulamasına ilişkin sözlü
soru önergesi (6/606) ve Millî Eğitim Bakanı İsmet Yılmaz’ın cevabı
77.- Niğde
Milletvekili Ömer Fethi Gürer'in, okullarda seçmeli olarak Arapça dersi
okutulmasına ilişkin sözlü soru önergesi (6/622) ve Millî Eğitim Bakanı İsmet
Yılmaz’ın cevabı
78.- Ağrı
Milletvekili Dirayet Taşdemir'in, Ağrı'nın Doğubeyazıt ilçesindeki bir
ortaokulda gıda güvenilirliği ve hijyen konularında yapılan denetimlere ilişkin
sözlü soru önergesi (6/626) ve Millî Eğitim Bakanı İsmet Yılmaz’ın cevabı
79.- İstanbul
Milletvekili Sibel Özdemir'in, Ulusal Öğretmen Strateji Belgesi'ne ilişkin
sözlü soru önergesi (6/640) ve Millî Eğitim Bakanı İsmet Yılmaz’ın cevabı
80.- Niğde
Milletvekili Ömer Fethi Gürer'in, ülkemizdeki mülteci çocukların eğitimine
ilişkin sözlü soru önergesi (6/656) ve Millî Eğitim Bakanı İsmet Yılmaz’ın
cevabı
81.- Niğde
Milletvekili Ömer Fethi Gürer'in, Niğde Ömer Halisdemir Üniversitesi Tıp
Fakültesinin eğitime başlama tarihine ilişkin sözlü soru önergesi (6/685) ve
Millî Eğitim Bakanı İsmet Yılmaz’ın cevabı
82.- Niğde
Milletvekili Ömer Fethi Gürer'in, sobalı ve kömür kaloriferli okulların sayısı
ile doğal gazla ısıtılan okulların sayısına ilişkin sözlü soru önergesi (6/688)
ve Millî Eğitim Bakanı İsmet Yılmaz’ın cevabı
83.- Niğde
Milletvekili Ömer Fethi Gürer'in, birleştirilmiş sınıflarda eğitim verilen
okullara ilişkin sözlü soru önergesi (6/696) ve Millî Eğitim Bakanı İsmet
Yılmaz’ın cevabı
84.- Niğde
Milletvekili Ömer Fethi Gürer'in, öğretmelerin özlük ve çalışma koşullarının
iyileştirilmesine yönelik çalışmalara ilişkin sözlü soru önergesi (6/697) ve
Millî Eğitim Bakanı İsmet Yılmaz’ın cevabı
85.- Niğde
Milletvekili Ömer Fethi Gürer'in, öğretmen açığına ilişkin sözlü soru önergesi
(6/698) ve Millî Eğitim Bakanı İsmet Yılmaz’ın cevabı
86.- Niğde
Milletvekili Ömer Fethi Gürer'in, eğitim çalışanlarına yönelik şiddet
olaylarına ve önlenmesi konusunda yürütülen çalışmalara ilişkin sözlü soru
önergesi (6/724) ve Millî Eğitim Bakanı İsmet Yılmaz’ın cevabı
87.- Niğde
Milletvekili Ömer Fethi Gürer'in, mahrumiyet derecesine göre öğretmenlere
zorunlu hizmet tazminatı ödenip ödenmediğine ilişkin sözlü soru önergesi
(6/725) ve Millî Eğitim Bakanı İsmet Yılmaz’ın cevabı
88.- Niğde
Milletvekili Ömer Fethi Gürer'in, ek ders ücretlerine ilişkin sözlü soru
önergesi (6/726) ve Millî Eğitim Bakanı İsmet Yılmaz’ın cevabı
89.- Niğde
Milletvekili Ömer Fethi Gürer'in, uygulanmayan yargı kararı olup olmadığına
ilişkin sözlü soru önergesi (6/727) ve Millî Eğitim Bakanı İsmet Yılmaz’ın
cevabı
90.- Niğde
Milletvekili Ömer Fethi Gürer'in, öğretmen açığına ve yeterli sayıda hizmetli
ve memur kadrosu bulunmayan okullara ilişkin sözlü soru önergesi (6/728) ve
Millî Eğitim Bakanı İsmet Yılmaz’ın cevabı
91.- Niğde Milletvekili
Ömer Fethi Gürer'in, öğretmen alımlarında mülakat yönteminin kaldırılmasının
planlanıp planlanmadığına ilişkin sözlü soru önergesi (6/729) ve Millî Eğitim
Bakanı İsmet Yılmaz’ın cevabı
92.- Niğde
Milletvekili Ömer Fethi Gürer'in, Bakanlığa bağlı eğitim kurumlarının norm
kadrolarında rehber öğretmenlere yer verilip verilmediğine ilişkin sözlü soru
önergesi (6/730) ve Millî Eğitim Bakanı İsmet Yılmaz’ın cevabı





31 Mayıs 2017 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Mustafa AÇIKGÖZ (Nevşehir) 
-----0-----
BAŞKAN
– Türkiye Büyük Millet Meclisinin 99’uncu Birleşimini açıyorum.
Toplantı
yeter sayısı vardır, görüşmelere başlıyoruz.
İyi
çalışmalar dileklerimi sunuyorum. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, arıcılık sektörünün sorunları hakkında söz isteyen Adana
Milletvekili Mevlüt Karakaya’ya aittir. 
Buyurun
Sayın Karakaya. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Mevlüt
Karakaya’nın, arıcılık sektörünün sorunlarına ilişkin gündem dışı konuşması 
MEVLÜT
KARAKAYA (Adana) – Sayın Başkan, değerli milletvekilleri; son günlerde arıcılık
sektöründe yaşanan sıkıntılar hakkında Milliyetçi Hareket Partisi Grubu adına
gündem dışı söz almış bulunuyorum. Bu vesileyle, yüce heyetinizi saygıyla
selamlıyorum. 
Değerli
milletvekilleri, arıcılık, az sermayeyle, toprağa bağlı olmadan yapılabilen,
kısa sürede gelir getiren; bal, bal mumu, polen, arı sütü, propolis, arı zehri,
ana arı, oğul gibi çeşitli ürünler sağlayan ve son yıllarda bütün dünyada önem
verilen bir tarımsal uğraşı alanı. Bal arılarının bitkisel üretime olan
katkıları da arı ürünlerinden sağlanan gelirle kıyaslanamayacak düzeydedir.
Yani arıcılık dediğimizde üretimi sadece balla sınırlı görmemek lazım, bunun
yanında diğer bileşik ve yan ürünler özellikle de sağlık sektöründe son
yıllarda çok önemli ölçülerde kullanılmakta ve değer verilmekte, bu anlamda,
ekonomik anlamda ciddi bir katkı sağlamaktadır. 
Bugün ülkemizde yaklaşık 8 milyon arı kolonisi, yani
kovanı olduğu bilinmektedir. Hatta bu, aile olarak ifade ediliyor.
Biliyorsunuz, arılar aile biçiminde yaşamaktadır. Ve üretimimiz de 105 bin ton
civarında. Dünya üretimiyle karşılaştırdığımızda, dünyada koloni başına 20
kilogram bir üretim söz konusu iken, bu, Türkiye'de 15-16 kilogram düzeylerinde
kalmakta. 
Tabii,
arıcılıkla ilgili faaliyetlerdeki üretimi sadece arısal üretimle ya da
arıcılıktan üretilen ürünlerle de sınırlı tutmamak gerekiyor çünkü ekolojik
denge açısından yaptığı katkıların ve bunun ekonomik katma değerinin hesabı
çoğu zaman mümkün değil. Yani, bir örnek vermek gerekirse, Amerika Birleşik
Devletleri’nde bitkisel üretim yapan üreticiler arıları kiralamakta, arıcılık
yapanların arılarını kiralayarak bir “arı kirası” parası ödemekte. Yapılan bir
araştırmada, 41 milyon dolar civarında ödenen arı kirası karşılığında, bitkisel
üretimde 3 milyar doların üzerinde bir katma değer, bir artış yaratıldığı bilimsel
makalelerde yer almakta. Yani, arıcılık dediğimizde sadece bu faaliyeti yapan
insanlar ve bunların ürettiği ürünlerin pazar, piyasa değerleri biçiminde
konuya bakmamak lazım; bunun toplam tarımsal üretimdeki, özellikle bitkisel
üretimdeki katkısını ciddiye almak ve buna göre arıcılık faaliyetlerini
planlamak lazım. Yani Türkiye’de, her alanda olduğu gibi, maalesef -ki bunun en
büyük örneğini de tarım alanında görüyoruz- bir bütüncül yaklaşım içerisinde
konuları ele almakta zorlanıyoruz.
Evet,
son yıllarda özellikle benim de seçim bölgem olan Adana’da çok ciddi biçimde
toplu arı ölümleri söz konusu oldu. Son üç yılda 60 bin kovan arının telef
olması gerçekten ülke popülasyonu açısından ciddi bir kayıp olarak karşımıza
çıkıyor. Üreticilerimiz, bu olağan dışı toplu arı ölümlerinin nedenlerini
kendileri farklı şekilde ifade ediyorlar, özellikle zirai ilaçlamadan, hatta
zehirli bir mısırdan, mısır tohumunun zehirli olmasından bahsederek. Bu
konuların bir an önce araştırılarak çözüme kavuşturulması ve Adana’da,
Mersin’de, Osmaniye’de arıcılarımızın perişan durumda olduklarını… Ülke
genelinde de aynı sıkıntıların siz değerli milletvekillerine de geldiğinden
eminim. Tüm sermayelerini, emeklerini bu işe harcayan arıcılarımıza bir çare
bulunması gerekiyor. 
Arı
kovanlarının yüzde 30 ile yüzde 80’ini, kimi yerde tamamını kaybeden
üreticilerimizin mağduriyetleri hakikaten had safhada. Mutlak suretle bu
mağduriyetlerin giderilmesi gerekiyor. Adana’daki arıcılarımızın örgütlü olduğu
kurumun raporunda da zirai ilaçların bu konuda vermiş olduğu zararlar ön
planda. Bu açıdan, Tarım Bakanlığımıza da bir soru önergesi verdik. Henüz
cevabını alamadık ama…
(Mikrofon
otomatik cihaz tarafından kapatıldı) 
MEVLÜT
KARAKAYA (Devamla) - …bu konunun acilen gündeme alınarak gerekli çözümlerin
üretilmesi gerektiğine inanıyorum.
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Karakaya.
ÖMER
FETHİ GÜRER (Niğde) – Tüm bal arıları yok olmadan önlem alınmalı.
MEVLÜT
KARAKAYA (Adana) – Evet.
BAŞKAN
– Gündem dışı ikinci söz, Tekirdağ’ın eğitim sorunları ve derslik ihtiyacı
hakkında söz isteyen Tekirdağ Milletvekili Candan Yüceer’e aittir. 
Buyurun
Sayın Yüceer. (CHP sıralarından alkışlar)
2.- Tekirdağ Milletvekili Candan Yüceer’in,
Tekirdağ’ın eğitim sorunları ve derslik ihtiyacına ilişkin gündem dışı
konuşması
CANDAN
YÜCEER (Tekirdağ) – Sayın Başkan, değerli milletvekilleri; bugün Tekirdağ’ın
eğitim sorunları ve derslik ihtiyacına ilişkin söz aldım ama konuşmama Gezi
ruhunu selamlayarak başlamak istiyorum. 
Karanlığa
karşı bir mum yakan, karanlığa bir mum olan, dünyanın en güzel haziranını
yaratan dostları selamlayarak ve “Unutursak kalbimiz kurusun.” dediğimiz,
unutmadığımız, asla unutmayacağımız o güzel insanları anarak başlamak
istiyorum. (CHP sıralarından alkışlar)
Tabii,
buradan “Millî güvenliğe tehdit” denilerek grevleri Bakanlar Kurulu kararıyla
ertelenen cam işçilerine de selam gönderiyorum, selam olsun tüm direnişçi
kardeşlerimize. (CHP sıralarından alkışlar)
Geçtiğimiz
aylarda, Tekirdağ’ın derslik ihtiyacına ilişkin olarak yazılı bir soru
yöneltmiştim Sayın Bakana ve gelen cevabı sizin değerlendirmelerinizle
paylaşmak istiyorum. 
Gelen
cevapta diyor ki Sayın Bakan: “Türkiye genelinde, 2015 senesinde 15.145, 2016
senesinde ise 18.911 derslik yapıldı ama Tekirdağ’daki derslik sayısı 2015’te
84, 2016’da 184’te kaldı.” 
İşin
doğrusu, ben, bu cevabın neresinden tutsam, hangi ipliği çeksem elimde kaldı.
Orana vuruyorum, 2015’te, Türkiye genelinde yapılan derslik sayılarının on
binde 5’i -tekrar ediyorum, 10 bin derslikten yalnızca 5 tanesi- 2016’da 10 bin
derslikten 9,7’si yani 1.000 derslikten 1 tanesi Tekirdağ’a yapılmış. 
“Ya,
Tekirdağ’ın dersliğe ihtiyacı yoktu, ondan yapılmamıştır.” diyebilirsiniz ancak
Millî Eğitim Bakanlığının kendi istatistikleri ortada. Türkiye genelinde
derslik başına düşen öğrenci sayısı 24 iken, Tekirdağ’da bu oran 31. 228’i
Çerkezköy’de, 293’ü Çorlu’da, 259’u Kapaklı’da olmak üzere, Tekirdağ genelinde
acil karşılanması gereken derslik sayısı 917. 
Tekirdağ,
nüfus artış hızı en yüksek olan 2’nci il, en fazla olan ilçemiz Çerkezköy. Yani
Tekirdağ’ın acil, dayanılmaz bir şekilde okula ve dersliğe ihtiyacı var. 
“Ne
yapılıyor?” derseniz, yapılan dersliklere bakıldığında aslında hiçbir şey
yapılmıyor. Ha, “Zaten bizler FETÖ’cü diyerek sendikalı öğretmenleri, FETÖ’cü
diyerek demokrat öğretmenleri işten attık, temizledik, artık o yüzden okula
ihtiyaç yok, dersliğe ihtiyaç yok çünkü öğretmen yok.” diyebilirsiniz ya da
“Bize laik eğitim değil, bize düşünen, sorgulayan, sorunlarıyla baş edebilen
nesiller, eğitimli nesiller lazım değil; bize kindar, sorgulamayan, biat eden
nesiller lazım.” diyorsanız -ki tam olarak bunu diyorsunuz- o zaman iş başka. 
Bakın,
4+4+4’le, proje okullarla, eğitimin sürekli dinselleştirilmesiyle eğitim
sistemini sorunlar yumağına çevirmenizden önce Tekirdağ eğitimde en başarılı
iller arasındaydı. Bugün çocuklarımız gidecek okul bulamıyor; okul bulsa
derslik, derslik bulsa öğretmen bulamıyor; hadi bunların hepsini bulsa
nitelikli bir eğitim bulamıyor; yerine ideolojik bir dayatma buluyor. İşte bu
ideolojik dayatmanın bedelini -dün Aladağ duruşması vardı- yurtlarda küçücük
bedenler, yavrularımız yanarak ödüyor; işte küçücük yavrularımız yurtlarda
cinsel istismara maruz kalarak ödüyor; bu bedeli çocuklarımız geleceği
çalınarak ödüyor. Buradan bir kez daha söylüyorum: Kıymayın çocuklarımıza,
çalmayın geleceklerini. 
Bakın,
OHAL kararnameleriyle beraber on binlerce öğretmen ihraç edildi, açığa alındı,
işten çıkarıldı. Ha, bunların kaçının FETÖ’yle zerre ilişkisi yoktu, kaçı
masumdu, Allah bilir. Her muhalife bu damga vurulup haysiyet cellatlığı
yapıldığı için, kim masum, kim masum değil, kim FETÖ’cü, hangisi suça karışmış,
hangisi karışmamış belli değil ama belli olan bazı şeyler var; FETÖ’ye “Sen
benim sırtımı kaşı, ben senin sırtını kaşıyayım.” diyerek Millî Eğitim
Bakanlığının anahtarının teslim edildiği belli. Birilerinin FETÖ’yle ilişkisi
aşikâr olmasına rağmen birilerinin damadı diye salınacak; birileri ötelenecek,
görülmeyecek, dokunulmayacak ama terör örgütleriyle ilişkisi olmayanlar, sırf
demokrat diye, sırf muhalif diye ya da onuru için, hakları için açlık grevi
yaptı diye tutuklanacak ve içiniz hiç sızlamayacak. 
Konuşmamı
bitirirken şunu bir kez daha hatırlatmak istiyorum, Nietzsche’nin bir sözünü:
“Hesap insanı makam sahibi yapar ama vicdan insanı daha önemli bir şey yapar,
insanı insan yapar.” 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Yüceer. 
Gündem
dışı üçüncü söz, Türkçemizin bugünkü hâli hakkında söz isteyen İzmir
Milletvekili Necip Kalkan’a aittir. 
Buyurun
Sayın Kalkan. (AK PARTİ sıralarından alkışlar) 
3.- İzmir Milletvekili Necip Kalkan’ın,
Türkçemizin bugünkü hâline ilişkin gündem dışı konuşması
NECİP
KALKAN (İzmir) – Teşekkürler Sayın Başkan. 
Kıymetli
milletvekilleri, efendim, ben, Türkçemizin bugünkü hâlini benim görüşümle size
anlatmak için söz aldım. 
Birleşmiş
Milletler verilerine göre dünyada 8 bin çeşit dil konuşuluyormuş; 2 bin
tanesinin yazması yok, sadece konuşuluyor. Yazılan diller içinde de Türkçe
önemli bir dil olarak kaydedilmiş. Bunu tarih böyle yazıyor.
2017
yılında, bunu bilen Türk Dil Kurumu 2017 yılını “Dilimiz Kimliğimizdir” adı
altında Türk Dili Yılı ilan etti. Türk Dili Yılı’nda…
Sayın
Başkan, size tekrar teşekkür ederim. Ben bu konuşmayı yirmi beş gün evvel
yapmak istemiştim çünkü o zaman bu kurultay yapılmamıştı, o kurultayda
anlatacaklarımızı burada daha önceden anlatacaktık. Fakat yirmi gün sonra nasip
oldu, siz söz verdiniz, teşekkür ediyorum. 
BAŞKAN
– Rica ederim.
Buyurun.

NECİP
KALKAN (Devamla) – Efendim, milleti oluşturan en önemli unsurlardan biri
dildir. Bu nedenle, dildeki çözülme, bozulma, yabancılaşma milletin oluşumunu
etkiler. Milletin fertlerini birbirine bağlayan dil önemini yitirdikçe fertler
arasındaki bağ ve yakınlık da zayıflar. Bunun sonucu, çözülme ve ayrılma
isteklerine kadar gider.
Türkçeye
karşı kayıtsızlık iş adamlarımızı ve esnafımızı etkilemekte, imal edilen mal ve
ürünlerin adlarında, ticari unvan ve adlarda yabancılaşma süratle artmaktadır.
Bugün torunlar dedelerinin konuştuğunu anlamıyor ise, tabelalarımızı okuyamıyor
isek, Türkçe isimler dahi İngilizce yazım karakterine göre yazılıyor ise ortak
en büyük zenginliğimiz olan Türkçemizin can çekiştiğini görebiliyoruz. 
Dil
kelimelerle nefes alır. Artık kadim kelimeler yerlerini, uydurulmuş, melez,
köksüz sözcüklere bırakıyorsa, tehdit artık medeniyetimizle ilgilidir. Günlük
kaç kelimeyle konuştuğumuza bakarsak, Türk Dil Kurumunun verilerine göre
Türkçede 114 bin kelime varmış, bizim Türkiye’de üniversite profesörlerinin
ortalaması da… Günde 400 ila 500 kelimeyle Türkçeyi konuşuyormuşuz.
Ben,
buradan, Türk Dil Kurumunun harekete geçerek, yeniden yapılandırma dâhil, yeni
ve kapsamlı, radikal bir düzenlemeye ihtiyaç olduğunu ifade etmek istiyorum.
Ben
kendi gözümle bunları not aldım, şunları Allah aşkına kısaca bir dinleyin.
Herhangi
bir vatandaş, Ahmet Bey’in sabah kalkışından başlayarak yatana kadar
karşılaştığı durumları anlatayım.
Ahmet
Bey sabah saat yedide Casio marka saatinin alarmıyla gözlerini açtı. Puffy
yorganını kaldırdı. Hugo Boss çamaşırlarını çıkarıp Adidas terliklerini giydi.
WC’ye uğradıktan sonra banyoya geçti. Clear şampuan ve Protex sabunuyla
yıkandı. Colgate’le dişlerini fırçaladı. Braun’la saçlarını kuruttu. Bill’s
gömleğini giydi. Lipton çayını içti. Sony televizyonda medya özetlerini,
“flash” haberleri izledi. Citizen kol saatine bakarak aile fertlerine “bye”
deyip Hyundai otomobiline bindi. Blaupunkt radyosunu açarak “rock” müziğini
dinledi. Ağzına bir Polo şeker attı. Şehrin göbeğindeki “mega center”daki
ofisine varınca Toshiba bilgisayarını çalıştırdı, Microsoft Excel’e girdi.
“Office boy”dan Nescafe’sini ve “grissini” istedi. Öğlen Wimpy’s “fast food”
kafeteryaya gitti, Coca Cola ve hamburgeri mideye indirdi. Camel sigarasını
yakıp Star gazetesini karıştırdı. Image Bar’a uğradı, JB’sini yudumladı.
“Shopping center”a gitti. Ariel deterjan, Ace çamaşır suyu, Palmolive şampuan,
Gala tuvalet kâğıdı, Sprite gazoz, Johnson kolonyayı alarak kasaya yanaştı.
Bonus kartıyla ödemeyi yaptı. Hafta sonu eşi Münevver’le Galleria’ya gitti,
“showroom”ları dolaştı. Kinetix ayakkabısını giydi. Lee Cooper “blue jeans”
satın aldı. TV Guide’da zapping yaparak First Class, Top Secret, Paparazzi
programlarını aynı anda izledi. Outdoor dergisini karıştırdı. Esas söylemek
istediğim bu: Bu kadar yorgunluğun ardından uykusu gelen Ahmet Bey
televizyonunu kapatıp yatak odasına geçerken mutlu mutlu gülümsedi, “Ne mutlu
Türkü diyene!” diyerek uykuya daldı, hâlâ uyuyor; acaba ne zaman uyanacak,
belli değil! 
Türk
dili konusunda bunları söylüyorum. 
Hepinize
saygılar sunuyorum. (AK PARTİ, CHP ve MHP sıralarından alkışlar)
BAŞKAN
– Teşekkür ederim Sayın Kalkan.
Sayın
milletvekilleri…
MAHMUT
TANAL (İstanbul) – Üretimi Türkiye yapmadığı için oldu.
BAŞKAN
– Sayın milletvekilleri…
MAHMUT
TANAL (İstanbul) - Sizi kutluyorum, konuşmanız iyi ama üretimi yapsak bu
olmazdı. 
BAŞKAN
– Müsaade eder misiniz Sayın Tanal.
MAHMUT
TANAL (İstanbul) – Buyurun Başkanım.
BAŞKAN
– Müsaade eder misiniz. 
“Sayın
milletvekilleri” dedim birkaç kez de…
MAHMUT
TANAL (İstanbul) – Özür dilerim, buyurun.
BAŞKAN
– Rica ederim, esprisi o tabii ki, bir şey yok.
Sayın
milletvekilleri, şimdi, bir ritüelimiz var biliyorsunuz, 15 sayın
milletvekiline yerlerinden söz vereceğim. Ama Sayın Bektaşoğlu’nun iki gündür bir
ricası var, sisteme giremediğiyle ilgili bir şikâyette bulundu. Başka ricalar
da oldu. Bugüne münhasır olmak üzere bir istisna yapalım, bugün 20 kişiye söz
verelim.
Söz
vereceğim sayın milletvekillerinin isimlerini okuyorum: Sayın Taşkın, Sayın
Nurlu, Sayın Engin, Sayın Topal, Sayın Tarhan, Sayın Atıcı, Sayın Hürriyet,
Sayın Kılıç, Sayın Aydemir, Sayın Gürer, Sayın Arık, Sayın Havutça, Sayın
Yıldırım, Sayın Özdemir, Sayın Adıgüzel, Sayın Bektaşoğlu, Sayın Ayar, Sayın
Yarayıcı, Sayın Tanal, Sayın Kuyucuoğlu.
Buyurun
Sayın Taşkın.
IV.- AÇIKLAMALAR
1.- Mersin Milletvekili Ali Cumhur
Taşkın’ın, 31 Mayıs 2010’da Gazze’ye insani yardım götüren Mavi Marmara
gemisine İsrail tarafından yapılan saldırının 7’nci yıl dönümüne ilişkin
açıklaması
ALİ
CUMHUR TAŞKIN (Mersin) – Teşekkürler Sayın Başkan.
Bugün
Gazze’ye insani yardım götüren Mavi Marmara gemisine İsrail tarafından yapılan
saldırının 7’nci yıl dönümüdür. 31 Mayıs 2010’da İsrail, uluslararası kara
suları kanunlarında kara suyu sayılmayan 70 kilometre açıklarında, birçok
milletten, dinden gönüllülerin bulunduğu Mavi Marmara gemisine operasyon
düzenlemiştir. Ellerinde hiçbir silah bulunmayan yolculara tam teşekküllü
silahlarla müdahalede bulunan İsrail, 9 vatandaşımızı şehit etmiş ve birçok
yolcuyu da yaralamıştır. Geçen sene Hükûmetimizin dik duruşu sayesinde İsrail’e
özür dilettirilmiş ve anlaşma yapmak zorunda bıraktırılmıştır. Böylece,
Filistin meselesinde Türkiye'nin garantör ülke olduğu kabul edilmiştir. Bu
vesileyle şehitlerimize tekrar rahmet diliyor, yüce Meclisi saygıyla
selamlıyorum.
BAŞKAN
– Teşekkür ederim.
Sayın
Nurlu…
2.- Manisa Milletvekili Mazlum Nurlu’nun,
deprem bölgelerindeki mevcut binaların depreme dayanıklı olup olmadıklarının
belirlenmesi için gerekli çalışmalara başlanması gerektiğine ilişkin açıklaması
MAZLUM
NURLU (Manisa) – Sayın Başkan, son bir yıldır Manisa ve ilçelerimiz çok sayıda
depremle sarsılmaktadır. Geçen yıl Akhisar ilçemizde üç ay boyunca binden fazla
deprem meydana gelmiştir. Geçen hafta içerisinde ise Gölmarmara, Saruhanlı,
Akhisar üçgeninde, bir gecede, en büyüğü 5,1 olmak üzere, artçılarla birlikte
270 deprem meydana gelmiştir. Depremler ve artçıları hâlâ devam etmektedir.
Depremin hissedildiği ilçelerimizde yaşayan hemşehrilerim tedirginlik
içerisindedir. Daha önce Manisa Afet ve Acil Durum Müdürü tarafından basına
yapılan açıklamada çok sayıda binanın Deprem Yönetmeliği’ne uygun olmadığı ve
risk teşkil ettiği belirtilmiştir. Bu nedenle, deprem bölgelerindeki mevcut
binaların depreme dayanıklı olup olmadıklarının belirlenmesi için gerekli
çalışmalara başlanması gerektiğini belirtiyor, Genel Kurulu saygıyla
selamlıyorum.
BAŞKAN
– Teşekkür ederim.
Sayın
Engin…
3.- İstanbul Milletvekili Didem Engin’in,
mevcut Hayvanları Koruma Kanunu’nun hayvanlara yönelik hak ihlallerini önlemede
yetersiz olduğuna ve hayvanların yaşam koşullarını iyileştirici yasal
düzenlemeleri bir an evvel hayata geçirmek için tüm partilerin birlikte
çalışması gerektiğine ilişkin açıklaması
DİDEM
ENGİN (İstanbul) – Gün geçmiyor ki ülkemizde hayvanlara yönelik hak ihlaliyle
ilgili bir haber okumayalım. Hâlbuki dünyayı birlikte paylaştığımız dostlarımız
yani hayvanlar da hisseden, canı yanan varlıklar ve onlar da şiddet, işkence ve
kötü muameleden uzak bir yaşam hakkına sahipler. Ancak ne yazık ki mevcut Hayvanları
Koruma Kanunu’nun hayvanlara kötü muamelede bulunan kişilere tek yaptırımı
idari para cezası ve bu da savunmasız hayvan dostlarımızı korumak için ne
yeterli ne de caydırıcı. Hayvan dostlarımızın yaşam koşullarını iyileştirici
yasal düzenlemeleri bir an evvel hayata geçirmek için tüm partiler birlikte
çalışmalıyız. Hayvan hakları konusunda çalışan tüm STK’lara ve hayvanseverlere
de sesleniyorum ve yasal düzenlemelerle ilgili önerilerini tüm partilerin
milletvekillerine iletmeleri için çağrıda bulunuyorum.
Teşekkür
ederim.
BAŞKAN
– Teşekkür ederim ben de.
Sayın
Topal…
4.- Hatay Milletvekili Serkan Topal’ın,
fosil yakıtların yerine yenilenebilir enerji kaynaklarına yatırım yapılması
ancak yenilenebilir enerji yatırımlarında da insan ve canlı haklarına azami
hassasiyetin gözetilmesi gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Fosil
yakıtların yerine yenilenebilir enerji kaynaklarına yatırım yapılmasını ve bu
yönde çabaların devlet tarafından daha fazla desteklenmesini savunmaktayız.
Ancak yenilenebilir enerji yatırımlarında da insan ve canlı haklarına azami
hassasiyetin gösterilmesi gerekmektedir. Hatay, bugün, dağları ve tepeleriyle
RES türbinleri tarafından çepeçevre sarılmış gibidir. Çevre ve insan yaşamının
yanında, binlerce yıllık tarihî doğal sit alanlarının korunması gerçeği de göz
önüne alınmalıdır. Hatay’a, Belen’e, Samandağ’a bu hızla türbin yerleştirmeye
devam edilirse bölgede bitki ve hayvan yaşamından bahsedilemeyecek, tarım ve
turizm imkânsız hâle gelecektir.
“Son
ağaç yok olduğunda, son nehir kuruduğunda, son balık öldüğünde beyaz adam
paranın yenmeyecek bir şey olduğunu anlayacak.” 
Teşekkür
ediyorum. 
BAŞKAN
– Teşekkür ederim ben de Sayın Topal.
Sayın
Tarhan...
5.- Kocaeli Milletvekili Tahsin Tarhan’ın,
Kocaeli’nin Çayırova ilçesinin İnönü ve Emek Mahalleleri Korkakdere bölgesinin
kentsel dönüşüm ve gelişim alanı ilan edilmesi kararının iptal edilmesine
rağmen belediye tarafından imar izni verilmemesi nedeniyle yaşanan
mağduriyetlere ilişkin açıklaması
TAHSİN
TARHAN (Kocaeli) – Teşekkür ederim Sayın Başkan.
Kocaeli
Çayırova ilçesi İnönü ve Emek Mahalleleri Korkakdere bölgesi, 2009 yılında
Çayırova Belediyesi tarafından kentsel dönüşüm ve gelişim alanı ilan
edilmiştir. Bu bölgede bulunan 570 mülk sahibi, ihtiraz ederek konuyu yargıya
taşımıştır. Yargı tarafından Belediye Meclisinin 01/12/2009 tarihli 2009/66
sayılı Kararı -Belediye Meclisinin kararı- iptal edilmiştir. Bu karara rağmen
belediye tarafından imar izni verilmemekte, bölge hiçbir kamu hizmetinden
yararlanmamaktadır. Bölgede yaşayan vatandaşlarımızı etkileyen yörenin imara
açılması ve mağduriyetin giderilmesiyle ilgili, iktidarın uygulamayı düşündüğü
bir eylem planı var mıdır?
Teşekkür
ederim. 
BAŞKAN
– Teşekkür ederim ben de.
Sayın
Atıcı...
6.- Mersin Milletvekili Aytuğ Atıcı’nın,
Mersin’de nükleer santral yapımı inadından vazgeçilmediğine ve bu konuda
referandum yapılmasını talep ettiğine ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, AKP Genel Başkanı Recep Tayyip Erdoğan Mersin’in kalbine nükleer
bomba koyma inadından bir türlü vazgeçmiyor. Hâlbuki 2011 yılında Fukuşima Nükleer
Santrali’nde yaşanan facianın ardından aklı başında olan birçok lider nükleer
santralleri kapatma kararı aldı. Bazı hükûmetler ise böylesine önemli bir
konuyu referanduma götürdü. İtalya’nın ardından İsviçre de 21 Mayıs 2017’de
yani on gün önce nükleer santrallerle ilgili bir referandum yaptı. İsviçre
halkının yaklaşık yüzde 60’ı nükleer santrallere “hayır” dedi. Şimdi size
soruyorum: Türk vatandaşlarının sağlığı, canı, İsviçre, İtalya vatandaşlarından
daha mı önemsiz? Buradan AKP Genel Başkanına sesleniyor ve meydan okuyorum:
Kendinize güveniyorsanız gelin Mersin’de referandum yapalım. Millî iradeye
saygı duyalım, aksi hâlde “millî irade” lafını bir daha ağzınıza almayın. 
Teşekkür
ederim. 
BAŞKAN
– Teşekkür ederim. 
Sayın
Hürriyet…
7.- Kocaeli Milletvekili Fatma Kaplan
Hürriyet’in, AKP Hükûmeti döneminde cam işçilerine yönelik 4’üncü kez grev
yasaklamasının işçi sınıfının en demokratik hakkı olan grev hakkını elinden
almak olduğuna ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
AKP
Hükûmeti döneminde cam işçilerine yönelik dördüncü kez grev yasaklaması işçi
sınıfının en demokratik hakkı olan grev hakkını elinden almaktadır. OHAL
kılıfıyla alınan bu karar demokrasiye, adalete, vicdana aykırıdır. Grev yasağı
emekçilere hakarettir. Cam üretiminin millî güvenlikle ne alakası var? Bu
hukuksuz karardan derhâl vazgeçilmelidir. 
Biliyoruz
ki sermayeye dikensiz gül bahçesi, emekçilere zorlu bir ülke yaratmaya
çalışıyorsunuz. Siz sırça köşklerinizden görmek istemeseniz de cam işçisi cam
üretiminde ülkemizi Avrupa’da 1’inci, dünyada 3’üncü yapmıştır. 
Gebze,
Trakya, Mersin, Eskişehir’deki binlerce cam işçimizin haklı mücadelesinin
yanındayız. Tüm işçilerimize dayanışma duygularımızla selam olsun diyorum. İşçi
dostu rahmetli Bülent Ecevit’in şiir dizeleriyle buradan seslenmek istiyorum
işçi kardeşlerimize: “Emeğe eylem, eyleme yürek, yüreğe sevgi ne güzel uymuş.” 
Teşekkür
ediyorum.
BAŞKAN
– Teşekkür ederim ben de.
Sayın
Kılıç…
8.- Kahramanmaraş Milletvekili İmran
Kılıç’ın, 31 Mayıs Dünya Sigara İçmeme Günü’ne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
31
Mayıs, 1987’den bu yana Dünya Tütünsüz Günü ve Sigara İçmeme Günü olarak ilan
edilmiştir. Batı’da yaklaşık on asırlık bir geçmişi bulunan sigara ve tütün
15’inci yüzyıldan itibaren yeni dünyadan bize de gelmiş, sigara alışkanlığı ve
tütünden mamul maddelerin kullanılması toplumda yaygınlaşmıştır. Sigara ve
tütünden mamul diğer maddeler israfa yol açmakta, nafakaya ek yük getirmekte
olup birçok zararlara ve hastalıklara yol açtığı kesindir. Bu maddenin meydana
getirdiği ağız, beden ve çevre kirliliği, üçüncü şahıslara verdiği zarar ve
eziyet de çok ciddi boyuttadır. İnsanlığı bu zararlı maddenin yol açtığı ve
açacağı yıkımlardan kurtarmak insanlık görevimiz olsa gerektir. 
Zararlı
maddelerin ekimine, dikimine, üretimine, ticaretine kâr amacıyla bakılamaz.
Tiryakilerin 1/4’ü 10 yaşından küçükken başlıyor bu işe. “Dumanını yel,
parasını el alır; zararı sana kalır.” denilmiştir sigaraya. Bu anlamda tabut
çivisidir sigara.
BAŞKAN
– Teşekkür ederim Sayın Kılıç.
Sayın
Aydemir…
9.- Erzurum Milletvekili İbrahim Aydemir,
Erzurum’un yerli otomobil üretim merkezi olmasının bölgedeki diğer illerin de
kalkınma ve gelişme hızını artıracağına ilişkin açıklaması
İBRAHİM
AYDEMİR (Erzurum) – Başkanım, teşekkür ediyorum.
Sayın
Cumhurbaşkanımızın yönlendirmesi, TOBB’un sahiplenmesiyle, yerli otomobil üretimi
müjdesi, bölgemiz ve Erzurum’da da büyük sevinçle karşılanmıştır. Ak sürece
minnettar olan dadaşlar ve hususen büyükşehir belediyemiz, ticaret borsamız ve
diğer mesleki ve sivil toplum örgütleri, yerli otomobil üretiminin, biri teknik
iki üniversitesi, bölgenin en donanımlı teknokentiyle çağdaş bilgi altyapısına,
lojistik köyünden havalimanına kadar mükemmel ulaşım ağına, iki organize sanayi
bölgesiyle sanayi birikimine sahip olan Erzurum’da gerçekleştirilmesi ümit ve
beklentisindedirler. Ovit Tüneli’yle bir liman kenti konumunu da kazanan
Erzurum’un yerli otomobil üretim merkezi olması bölgedeki diğer illerin de
kalkınma ve gelişme hızını artıracaktır. Erzurum adına, ak beklentimizi
paylaşıyor, yerli otomobille bir reforma imza atacak olan ak hareketi
kutluyorum.
Teşekkür
ediyorum.
BAŞKAN
– Teşekkür ederim.
Sayın
Gürer…
10.- Niğde Milletvekili Ömer Fethi
Gürer’in, öğretmenlerin atama sürecinde mülakatın kaldırılması ve KPSS puanına
göre öğretmen atamasının sağlanmasının haksızlıkları engellemiş olacağına
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
“Millî
Eğitim Bakanlığında, KPSS’den yeterli puan alan öğretmenlerin atama sürecinde
mülakat sistemiyle ilgili haksızlık yapıldığı ve torpille haklarının
gasbedildiği bir gerçektir. Mülakatın kaldırılması ve KPSS puanına göre
öğretmen atamasının sağlanması haksızlıkları engellemiş olacaktır. Bu bağlamda,
yıllarca eğitim alıp gerekli puanı alarak atama beklerken birkaç görevlinin
sorduğu birkaç mülakat sorusuyla hakların gasbedilmemesi olası mıdır? Dört yıl
eğitim almış, KPSS’ye girmiş, başarılı olmuş bir kişi için mülakat neden
gerekmektedir? Mülakatın kaldırılması düşünülmekte midir?” sorularımızı,
Türkiye Büyük Millet Meclisi Başkanı, kişisel görüş ileri sürüldüğü için, ilk
satırdan dolayı iade etmiştir. Oysa burada ifade ettiğim, torpille hakların
gasbedildiği toplumun genel kanısıdır. Mülakat var olduğu sürece torpil
konuşulacaktır, mülakatsız alımın yolu açılmalıdır.
Teşekkür
ederim. 
BAŞKAN
– Teşekkür ederim. 
Sayın
Arık…
11.- Kayseri Milletvekili Çetin Arık’ın,
AKP Genel Başkanı Recep Tayyip Erdoğan’ın partisinin grup toplantısında yaptığı
konuşmasındaki bazı ifadelerine ilişkin açıklaması 
ÇETİN
ARIK (Kayseri) – Teşekkür ederim Sayın Başkan.
AKP
Genel Başkanı Sayın Erdoğan, partisinin grup toplantısında yaptığı konuşmasında
“AK PARTİ, açıkça söylemek lazım, devrimci bir partidir. ‘Devrimciyim’ diye
söyleyenlere sesleniyorum: AK PARTİ’nin attığı adımları hanginiz attınız?” diye
soruyor. Sayın Erdoğan’a hatırlatmak isterim ki “devrimciyim” demekle devrimci
olunmuyor. Devrimcilik, düşmana teslim olmuş Osmanlı’nın küllerinden aydınlık
Türkiye Cumhuriyeti’ni kurmakla olur. Devrimcilik, egemenliği tek adama
bağlayarak değil, egemenliği saltanattan alıp halka vermekle olur. Devrimcilik,
din kisvesi altında dini istismar edenlere devletin tapusunu verip 15 Temmuza
zemin hazırlamakla değil, okula, kışlaya, camiye siyaset sokmayarak olur.
Özetle, AK PARTİ’den devrimci olmaz, olsa olsa aydınlık Türkiye için yapılan
devrimlerin karşısında karşı devrimci olur.
Teşekkür
ediyorum. (CHP sıralarından alkışlar)
BAŞKAN
– Teşekkür ederim.
Sayın
Havutça…
12.- Balıkesir Milletvekili Namık
Havutça’nın, öğretmen istihdamında uygulanan mülakat sisteminde haksızlıklara
sebep olunmamasını talep ettiğine ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Millî
Eğitim Bakanlığı, şu anda, önümüzdeki bir ay içerisinde 20 bin öğretmeni
istihdam edeceğini açıkladı. Ben buradan 15 Temmuzdan sonra başlayan
uygulamalarla ilgili Millî Eğitim Bakanlığımızı uyarmak istiyorum. KPSS’de 100
almış ama sırf Atatürkçü, cumhuriyetçi, devrimci olduğu için 30 puanla elenen
onlarca, yüzlerce öğretmen bize bilgi verdiler, bunları bu kürsülerde defalarca
ifade ettik. Bakın, FETÖ’yle mücadele adı altında Atatürkçü, devrimci,
cumhuriyetçi öğretmenler tasfiye edilmektedir. FETÖ’yle ilişkisi olduğu
zannıyla, iddiasıyla açığa alınan EĞİTİM-İŞ’li, EĞİTİM SEN’li öğretmenlerin
hiçbirisinin bu yapıyla alakası yoktur, tam aksine bu yapılarla mücadele
içerisindedir. O bakımdan, mülakat adı altında, hak eden, KPSS’de yüksek puan
alan öğretmenlerimizin önümüzdeki sistemde, mülakatta hak ettikleri yere
gelmesini talep ediyorum.
BAŞKAN
– Teşekkür ederim Sayın Havutça.
Sayın
Yıldırım…
13.- Adıyaman Milletvekili Behçet Yıldırım’ın,
HDP Eş Genel Başkanı Selahattin Demirtaş’ın tutuklandıktan on ay iki gün sonra
hâkim karşısına çıkacak olmasının kabul edilecek bir durum olmadığına ilişkin
açıklaması
BEHÇET
YILDIRIM (Adıyaman) – Teşekkürler Başkanım.
Diyarbakır
Cumhuriyet Başsavcılığının yürüttüğü soruşturma kapsamında 4 Kasım günü rehin
alınan Eş Genel Başkanımız Sayın Selahattin Demirtaş hakkında yüz kırk iki yıla
kadar hapis cezası istenen dosyanın 6 Eylül günü görüşüleceği kararı verildi
yani tutuklandıktan on ay iki gün sonra hâkim karşısına çıkıyor olması asla
kabul edilecek bir durum değildir. Eş Genel Başkanımızı bu şekilde rehin
almanız ne onu ne de halkımızı yıldıracak bir politika değildir. Gördüğünüz
üzere dört duvar arasında bile şiir, öykü yazıp resim çiziyor ama siz onun
içeride yazdığı şiirin dışarıda okunmasından korkup şiiri yasaklıyorsunuz. Eş
Genel Başkanımız: “Korkuya hayır demeye davet ediyorum. Cesaret bulaşıcıdır.
Türk, Kürt, Alevi, Sünni, AKP’li, CHP’li, MHP’li ve HDP’li demeden herkesi ele
ele verip cesareti birbirimize bulaştıralım. Emin olun ki iyilik kazanacak,
hepimiz kazanacağız.” demişti. Ben de sizi korkunuzu yenmeye davet ediyorum. 
BAŞKAN
– Sayın Özdemir…
14.- İstanbul Milletvekili Sibel
Özdemir’in, parti devleti tek adam düzenini mutlaka değiştirerek demokrasiyi ve
güçlendirilmiş parlamenter sistemi tekrar hâkim kılacaklarına ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
Mühürsüz
ve meşru olmayan bir referandum sonrası, parti devleti ve tek adam yönetimi bu
yüce Meclis çatısı altında dün itibarıyla başladı. Tarafsızlığı üzerine millet
önünde yemin eden Cumhurbaşkanının “Parti Genel Başkanı” sıfatıyla ülkenin
tamamını ve devleti temsil eden Cumhurbaşkanlığı forsunu önce bir siyasi
partinin genel merkezine ve dün de Mecliste bir siyasi partinin grup toplantı
salonuna taşıması demokrasimize ve hukuk devletimize vurulan büyük bir
darbedir. Bu darbeyle, cumhuriyet ve demokrasi tarihimizin en büyük kazanımı
olan güçler ayrılığı ilkesi yerle yeksan edilmiştir. Geleceğimizi karartan bu
parti devleti, tek adam düzenini mutlaka ama mutlaka değiştirerek demokrasiyi
ve güçlendirilmiş parlamenter sistemi tekrar hâkim kılacağız. 
Teşekkür
ederim.
BAŞKAN
– Teşekkür ederim ben de.
Sayın
Adıgüzel...
15.- İstanbul Milletvekili Onursal Adıgüzel’in,
üniversitenin Beşiktaş’ta bulunan Yıldız kampüsünün Cumhurbaşkanlığı ofisi için
boşaltılmasına karşı çıkan Yıldız Teknik Üniversitesi öğrencilerinin seslerinin
duyulması ve bu ısrardan vazgeçilmesi gerektiğine ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Üniversitenin
Beşiktaş’ta bulunan Yıldız kampüsünün Cumhurbaşkanlığı ofisi için
boşaltılmasına karşı çıkan Yıldız Teknik Üniversitesi öğrencileri günlerdir
seslerini duyurmaya çalışıyor. Üniversitelerinin tarihî ve kültürel mirasına
sahip çıkmaya çalışan öğrenciler ve akademisyenlerin seslerini Yıldız Teknik
Üniversitesi mezunu bir milletvekili olarak buradan bir kez daha duyurmak
istiyorum: Bir üniversiteyi üniversite yapan dört duvar değil, on yılların
birikimi, kültürel mirası, geleneğidir. Yıldız Teknik Üniversitesi, 1911’den bu
yana Türkiye’ye on binlerce mühendis, mimar yetiştirmiştir. İçi boşaltılan,
yalnızca fiziki bir bina değil, bir üniversitenin yüz yıllık mirasıdır. O
yüzden gelin, Cumhurbaşkanlığı ofisi için hâlihazırda kullanılan mekânlar
mevcut iken öğrencilerin, akademisyenlerin taleplerini dışlayan bu ısrarınızdan
vazgeçin. Öğrencilerin kampüse girişini yasaklayarak haklı talepleri yok
sayamazsınız. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Bektaşoğlu...
16.- Giresun Milletvekili Bülent Yener
Bektaşoğlu’nun, Giresun’un derelerinde “HES” adı altında yürütülen 100
dolayında projeyle su talanı, doğa katliamı ve ekolojik sisteme saldırının
sürdüğüne ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan.
Giresun’un
derelerinde “HES” adı altında yürütülen 100 dolayında projeyle su talanı, doğa
katliamı ve ekolojik sisteme saldırı sürmektedir. Bunun son örneği Aksu
Vadisi’nde yaşanmaktadır. Vadiye adını veren 60 kilometrelik dere üzerinde,
birbirine uzaklıkları 5 kilometreyi dahi bulmayan, tamamen vadiyi
susuzlaştıracak, 15’e yakın, projelendirilmiş HES bulunmaktadır. Bu HES’leri
yapanlar korunup kollandıkları için yasa, yönetmelik, kural tanımıyorlar.
İnşaatı sürerken hiçbir denetim maalesef yapılmıyor. Örneğin, Dereli ilçemize
bağlı Yüce köyün içinden geçen Samayıl Deresi’nde de bir firma tarafından HES
inşaatı başlatılmıştır. Bu, aynı derede 5 kilometre arayla ikinci HES’tir.
Yayla merkezinin ortasındaki bu köyümüzde fındık tarımı yapılıyor, çok sayıda
balık çiftliği ve hâlen aktif durumda değirmenler var. ÇED bilgilendirme
toplantısı daha yapılmadan inşaata başlanılmasına köylüler karşı. 250 hanelik
köyün tamamının imzaladığı 15 sayfalık dilekçeyle müracaat etmişler ama henüz
sonuç alamamışlar.
BAŞKAN
– Teşekkür ederim Sayın Bektaşoğlu. 
Sayın
Ayar…
17.- Rize Milletvekili Hikmet Ayar’ın, yaş
çay alım fiyatındaki artış nedeniyle Hükûmete ve Bakanlığa teşekkür ettiğine
ilişkin açıklaması
HİKMET
AYAR (Rize) – Evet, teşekkür ediyorum Sayın Başkanım. 
Geçtiğimiz
hafta Rize’mde ve çay bölgesinde yaş çay alım fiyatı Tarım Bakanımız tarafından
2,17 TL olarak açıklanmıştı. 2016 yılı enflasyonu yüzde 8,5 iken yapılan zam
yüzde 13’tür; enflasyonun üzerinde 4-5 puanlık bir artıştır. Sayın Bakanımıza
ve Hükûmetimize tüm çay müstahsilleri adına teşekkür ediyorum. 
Geçtiğimiz
yıllarda hep enflasyonun üzerinde yapılan artışlarla, her geçen gün yaş çay
fiyatımız reel olarak eski günlerine yaklaşmıştır. 2015 yılı enflasyonu yüzde
6,5, artış yüzde 12; 2014 enflasyonu yüzde 7,91, artış yüzde 13,13; 2013 yılı
enflasyonu 9,38, artış 12,20. Tüm yıllarda bu farkı görebilmekteyiz. 
Tekrar
Hükûmetimize ve Bakanlığımıza teşekkür ediyorum. 
BAŞKAN
– Teşekkür ederim ben de.
Sayın
Yarayıcı…
18.- Hatay Milletvekili Hilmi Yarayıcı’nın,
Gezi direnişinin ruhunun dört yıldan sonra dahi iktidarı korkutmaya devam
ettiğine ilişkin açıklaması
HİLMİ
YARAYICI (Hatay) – Teşekkür ederim Sayın Başkanım. 
Gezi
direnişimizin ruhu dört yıldan sonra dahi iktidarı korkutmaya devam ediyor.
Küçük bir çocuğun, Berkin’in cansız bedeni hâlâ sarayı da yandaşlarını da
korkutmaya devam ediyor. Ali İsmail’in düşlerindeki özgür dünyadan, emekçi
Ethem’in cüretinden, hayallerini satmayan Ahmet’ten, Gezi direnişini Hatay’dan
selamlayan Abdocan’dan korkuyorlar hâlâ. Biliyorlar ki şehitlerimiz Anadolu’nun
direniş toprağına düşmüş birer tohumdu ve tohumlarımız bir kez düşmeye görsün
toprağa, hiçbir güç filizlenmelerinin önüne geçemez artık. 
Ne
yazık ki dört yıldan sonra iktidarın politikaları hiç değişmedi. Baskı ve
öldürme politikası bugün Nuriye ve Semih üzerinden devam ediyor. Artık yeter;
bu topraklarda artık ölümlerin değil yaşamların anlamı olmalı. Nuriye ve
Semih’in taleplerine kulak verin ki bu kez hayat kazansın.
Teşekkür
ederim. 
BAŞKAN
– Teşekkür ederim ben de. 
Sayın
Tanal…
19.- İstanbul Milletvekili Mahmut Tanal’ın,
İstanbul’un Üsküdar ilçesinin sorunlarına ilişkin açıklaması
MAHMUT
TANAL(İstanbul) – Teşekkür ediyorum Sayın Başkan. 
Üsküdar
ilçemizde otopark sorunu var. Üsküdar ilçemizde meydan düzenlemesi yapılacaktı
ancak hâlen yapılamadı; bitmediği için hem esnaf hem halkımız mağdur durumda.
Üsküdar ilçemizin 33 mahallesi var, 33 mahallesinin 16 mahallesinde; Güzeltepe,
Mehmet Akif Ersoy, Kirazlıtepe, Yavuztürk, Ünalan Mahallelerinin hem imar
sorunu var hem mülkiyet sorunu var. Sayın Belediye Başkanı, seçim döneminde
Yavuztürk Mahallesi’ne 8 kat imar vereceğini söylediği hâlde, vatandaş da oy
verdi ancak bugüne kadar bu verdiği sözü tutmadı, bu sözü tutmasını talep
ediyoruz. Başbakan çiftçiye “Mazotun yarısını biz ödeyeceğiz.” dedi, Başbakanın
çiftçiye verdiği sözü tutmasını talep ediyoruz. Cumhurbaşkanı Başbakan iken
polislerin ek göstergesini 3600 yapacağına söz vermişti, o sözünü tutmadılar,
bu sözlerini tutmasını talep ediyoruz. Bunların takipçisi olacağız. Söz ağızdan
çıkar ve vatandaş Allah’tan sonra Hükûmete güvenir, devlete güvenir, lütfen
devlet bu yükümlülüklerini yerine getirsin. 
BAŞKAN
– Teşekkür ederim Sayın Tanal. 
Son
olarak Sayın Kuyucuoğlu…
20.- Mersin Milletvekili Serdal Kuyucuoğlu,
Gezi’nin 4’üncü yıl dönümüne, Hükûmetin ve Cumhurbaşkanı Recep Tayyip
Erdoğan’ın dış politika konusunda kafasının ve niyetinin karışık olduğuna
ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan. 
Gezi’nin
4’üncü yılında tüm demokrasi güçlerini ve destek verenleri saygıyla
selamlıyorum. 
Dış
politikada Hükûmetin de Sayın Erdoğan’ın da kafası da niyeti de karışık. Tüm
komşularla ve dünyayla kavgalı ve sorunlu hâle geldik. Komşularımız, Ermenistan’dan
başlayan, İran, Irak, Suriye, Yunanistan, Bulgaristan; bunlara ilaveten Amerika
Birleşik Devletleri, Rusya, Avrupa Birliği ve son olarak da NATO’yla sorunlu
hâle geldik ve dışlanıyoruz. Bütün bunların faturası Türkiye Cumhuriyeti
vatandaşlarına ve iş adamlarına çıkıyor. Türk ve Türkiye düşmanı olarak
gösterilenler aslında Türkiye ve Türk düşmanı değil, Erdoğan düşmanları.
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Şimdi,
söz talebinde bulunan sayın grup başkan vekillerine söz vereceğim.
Sayın
Akçay, sizden başlıyoruz. 
Buyurun.
21.- Manisa Milletvekili Erkan Akçay’ın,
Manisa Tarzanı” olarak bilinen Ahmet Bedevi’nin vefatının yıl dönümüne ilişkin
açıklaması
ERKAN
AKÇAY (Manisa) – Teşekkür ederim Sayın Başkan. 
Bugün,
Manisa ve ülkemiz için simge şahsiyetlerden olan ve “Manisa Tarzanı” olarak
bilinen Ahmet Bedevi’nin vefatının yıl dönümüdür. Balkan Savaşlarından
başlayarak Kurtuluş Savaşı’na kadar süren yaklaşık on yıllık savaş döneminin
ardından ülkemizin sosyal ve ekonomik yapısı olduğu kadar çevre ve doğal yaşam
konusunda da olumsuz bir durum vardı. Kurtuluş Savaşı yıllarında işgal altında
zor günler geçiren Manisa, yangınlar sebebiyle de orman zenginliğini
kaybetmişti. Böyle bir dönemde, Manisa Tarzanı Ahmet Bedevi, Spil Dağı’nda tek
tek elleriyle ağaç dikti, büyüttü, korudu ve şehirdeki parkları ağaçlandırdı.
O, Türkiye'nin ilk çevrecisidir. Ahmet Bedevi, Manisa’nın ve Türkiye'de
çevreciliğin en önemli isimlerinden birisidir. Savaş sonrasının yokluk
yıllarında yaptıklarıyla şehrin çehresinin değişmesinde ve şekillenmesinde çok
büyük rol oynamıştır. Manisa Tarzanı’nın hayatı ve yaptıkları, çevre
duyarlılığından giderek uzaklaşan toplumumuzda dikkatle incelenmeli,
araştırılmalı ve örnek olarak toplumumuza, gençlerimize benimsetilmelidir. Bu
vesileyle, Manisa Tarzanı Ahmet Bedevi’yi rahmetle anıyorum.
Teşekkür
ederim Sayın Başkanım.
BAŞKAN
– Ben de teşekkür ederim Sayın Akçay size.
Sayın
Yıldırım, buyurun.
22.- Muş Milletvekili Ahmet Yıldırım’ın,
Açlıkla Mücadele Haftası’na, Yargıçlar Sendikası Başkanı Mustafa Karadağ’ın bir
gece yarısı kararnamesiyle sürgün edilmesine, Feyyaz Yumuşak ile Okan Acar adlı
2 polis memurunun Ceylânpınar’da 20 Temmuz 2015 günü evlerinde uyurken
katledilmelerinin bu ülkede yeni bir sürecin başlamasına sebep olduğuna, Gezi
direnişinin sembol isimlerinden Ayşe Deniz Karacagil’in Rakka’da bir çatışmada
öldürüldüğüne ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; yarın Açlıkla Mücadele Haftası başlıyor. Türkiye'de
açlık sınırının 1.528, yoksulluk sınırının ise 4.979 lira olduğu göz önünde
bulundurulursa asgari ücretle geçinen milyonlarca insanın aylık ücreti 4
kişilik bir ailenin hem açlık hem yoksulluk sınırının altında. Bunlar nerede oluyor?
10 milyonu aşkın yurttaşına sosyal yardım vermekle övünen bir iktidarın olduğu
ülkede oluyor. 10 milyonu aşkın insanı sadaka kültürüne alıştırmak, onları
sıraca kuyruklarda bekletip saatlerce, sadece 120 lira, 200 lira sosyal yardım
aylığını almak için çoluğuna, çocuğuna, çevresine karşı mahcup eden bir
iktidarın olduğu ülkede oluyor bunlar. Doğal olarak savaş politikalarının,
güvenlikçi politikaların bu kadar öncelendiği ülkede ekonominin bundan daha
farklı bir mecrada seyretmesini biz beklemiyoruz.
Sayın
Başkan, YARSAV Başkanı, Yargıçlar Sendikası Başkanı Mustafa Karadağ, geçen
hafta, Ankara’da görevli olduğu görev yerinden Urfa’ya bir gece yarısı
kararnamesiyle sürgün edildi. Kendisi buna itiraz edeceğini, kabullenmeyeceğini
ifade ediyor. Yargının siyasallaşma boyutuna örnek olan bu hususla alakalı
olarak şunu ifade edelim: İktidara fayda sağlayabilecek yargı kararları almayan
bütün savcı ve hâkimlerin hedef olduğunu çok iyi biliyoruz. Bu, bu iktidarın
maalesef utancıdır.
Sayın
Başkan, Feyyaz Yumuşak, Okan Acar, bilmem bu Parlamentoda kaç milletvekilinin
bildiği isimlerdir. Bu 2 gencimiz, 2 polis memuru, Ceylânpınar’da 20 Temmuz
2015 günü evlerinde, uyurken katledildiler. Polislerin öldürüldüğü evdeki
parmak iziyle bu davadan sanık olan 9 kişinin parmak izlerinin uyuşmadığı,
örtüşmediği bir önceki duruşmada açığa çıkmıştı. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Yıldırım.
AHMET
YILDIRIM (Muş) – Teşekkür ederim.
Bugün
ikinci duruşması görülüyor. 20 Temmuz 2015 ve Okan Acar ile Feyyaz Yumuşak adlı
gençlerimiz bu ülkede bir dönemin kapanmasına, kirli, kanlı, insanların
vicdanında mahkûm olmuş olan yeni bir sürecin başlamasına sebep olmuştur. O gün
bugündür bu ülkenin iki yakası bir araya gelmedi, o gün bugündür bu ülke iflah
olmadı.
Bir
diğer husus Sayın Başkan: Ayşe Deniz Karacagil. Dün Gezi direnişinin 4’üncü yıl
dönümüydü. Ayşe Deniz Karacagil kırmızı fularıyla orada simge olmuş, polislerin
hışmına uğramış, siyasi iktidarın siyasallaştırmış olduğu yargının hışmına
uğramıştı. Bu genç kız, bu hafta, Rakka’da bir çatışmada öldürüldü asla tasvip
etmediğimiz bir yöntemle. İnsanların demokratik hak arama süreçleri
kapatılırsa, insanların demokratik mücadele içerisinde...
(Mikrofon
otomatik cihaz tarafından kapatıldı) 
BAŞKAN
– Tamamlayın, bir dakika daha veriyorum.
AHMET
YILDIRIM (Muş) – ...hak arama kanallarının tıkatıldığı bir ülkede, Ayşe Deniz Karacagil
gibi Gezi direnişinde simgeleşmiş bir kızımızı maalesef, el birliğiyle, hiçbir
parti ayrımı yapmaksızın, ancak silahlı süreçler içerisine sevk etmenin önünü
açmış, buna zemin sunmuş oluruz diyorum, teşekkür ederim.
BAŞKAN
– “Teröre” demek istiyorsunuz yani terörü meşrulaştırma gibi bir yaklaşımınız
oldu ama umarım ben yanlış anlamışımdır.
Buyurun
Sayın Gök…
BÜLENT
TURAN (Çanakkale) – Çok garipti, biz de anlayamadık. Rica ediyoruz. 
AHMET
YILDIRIM (Muş) – Gerekirse bu konuda tekrar cevap veririm. Teröristlere karşı
çatışırken vuruldu. 
BÜLENT
TURAN (Çanakkale) – Nerede? 
AHMET
YILDIRIM (Muş) – Rakka’da. Sizin girmek istediğiniz yerde. 
BÜLENT
TURAN (Çanakkale) – “Siz” derken?
AHMET
YILDIRIM (Muş) – Sizin girmek istediğiniz, iktidarın girmek istediği yerde. 
BAŞKAN
– Karşılıklı konuşmayalım lütfen.
Şimdi
Sayın Gök’e söz verdim.
BÜLENT
TURAN (Çanakkale) – Çok teessüf ederim, Türk askeri orada operasyon yapıyor. 
AHMET
YILDIRIM (Muş) – Nereye? Rakka’ya yapmak istiyor musunuz? 
BÜLENT
TURAN (Çanakkale) – Uygun olan yere. 
BAŞKAN
– Sayın milletvekilleri…
BÜLENT
TURAN (Çanakkale) – O kişinin de terörist olduğu zabıtlarda var zaten. 
BAŞKAN
– Sayın Yıldırım bir açıklama yaptı, ben de kendisine terörün
meşrulaştırılmaması gerektiğini söyledim. 
BÜLENT
TURAN (Çanakkale) – Bir kişinin fular takması onu sevimli yapmaz Sayın Başkan,
terör terördür. 
BAŞKAN
– O da sizin görüşünüz. Ben de başka bir yönden yaklaştım konuya. Katılmıyorum
tabii ki Sayın Yıldırım’ın görüşlerine ama tabii ki Mecliste ifade etmesinin
özgürlüğünün yollarını da açmak gerekiyor ama katılmadığımı ifade etmek istedim
ben de. 
Buyurun
Sayın Gök. 
23.- Ankara Milletvekili Levent Gök’ün, AKP
Genel Başkanı Recep Tayyip Erdoğan’ın Ensar Vakfı’nın bir toplantısındaki bazı
ifadelerine ve Gezi olaylarının iktidarın antidemokratik uygulamalarına karşı
bir mücadele olduğuna ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, AKP Genel Başkanı Recep Tayyip Erdoğan önceki gün cinsel taciz
olaylarının yaşandığı Ensar Vakfının bir toplantısında yine toplumu ayrıştırdı,
gençleri ayrıştırdı ve aynen şu cümleyi kullandı, dedi ki: “15 Temmuz gecesinde
oraya gelenler Gezi Parkı’nın gençleri değildi, o gece oraya gelenler vatanını,
milletini seven gençlerdi.” 
Şimdi,
şu cümlenin neresini düzeltmek gerekir Sayın Başkan? Bir kere, bir ülkenin
sorumlu mevkisinde olanlar, o görevde bulunanlar için herkes yurttaş değildir
midir, herkes gençleri değil midir, herkes insanları değil midir?
Ben
-Cumhuriyet Halk Partisi olarak- şunu çok rahatlıkla ifade ediyorum: 15
Temmuzda hayatını kaybeden gençler de Türkiye’nin gençleridir, Cumhuriyet Halk
Partisinin de sahip çıktığı gençlerdir, Gezi olaylarında hayatını kaybeden
gençler de Türkiye’nin gençleridir. Böyle bir ayrımı asla kabul edemeyiz. Kimse
kimsenin vatanseverliğini sorgulayacak hâlde değildir. Biz Gezi olaylarında
milletvekili sıfatımızla hem olayları önlemek hem de antidemokratik
uygulamaları orada bertaraf etmek için de yer aldık ama 15 Temmuz gecesi, bir
darbe girişiminin yapıldığı o gece Meclisin altında da görev yaptık.
Dolayısıyla kimsenin vatanseverliği bir başkası tarafından sorgulanamaz. Berkin
Elvanların, Abdullah Cömertlerin, Ali İsmail Korkmazların, Ethem Sarısülüklerin
daha hesapları sorulmadı, kanları yerde kaldı. Böyle bir tablo içerisinde, Gezi
olaylarında hayatını kaybeden gençlerimizi, gözlerini, uzuvlarını kaybeden
binlerce yurttaşımızı bir kez daha selamlıyorum. 15 Temmuz da meşru olmayan bir
darbe girişimine karşı mücadele günüdür, Gezi olayları da iktidarın
antidemokratik uygulamalarına karşı bir mücadele günüdür. Bunun en…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Gök. 
LEVENT
GÖK (Ankara) – Elimde görmüş olduğunuz, Türkiye İnsan Hakları Kurumunun Gezi
olayları raporudur. Gezi olayları raporunu objektif bir şekilde değerlendirerek
orantısız güç kullanıldığını işaret eden bu rapor karşısında daha sonra çok
başka gerçekler de ortaya çıkmıştır, olayları yatıştırmak yerine yangının
üzerine körükle giden polislerin FETÖ’cü oldukları gerçeği de bugün ortaya
çıkmıştır. Dolayısıyla Gezi olaylarında gençlerimizi bir kenarda tutarak onları
birbiriyle yarıştırmamamız gerekir. Ben, bu toplumun bütün değerlerinin her
olayda bir reaksiyon verdiğini biliyorum. 15 Temmuzun bir farklı mecrası
vardır, Gezi olaylarının bir farklı mecrası vardır ama orada görev yapan, o
eylemlerde yer alan herkes vatanını sever. 
Teşekkür
ederim. 
BAŞKAN
– Teşekkür ederim Sayın Gök ben de. 
Sayın
Turan, buyurun. 
24.- Çanakkale Milletvekili Bülent
Turan’ın, Gezi’nin demokratik bir eylem değil bir provokasyon olduğuna ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; teşekkür ediyorum. 
Aslında
söz almamayı düşünüyordum ancak Sayın Grup Başkan Vekilinin Genel Başkanımızın
Ensar Vakfındaki konuşmasına atıfla yaklaştığı meseleyi bir değerlendirmek
istiyorum. 
Tabii
ki herkesin sosyal olaylara karşı bakışı farklı olabilir, tabii ki farklı
değerlendirebilir. Ancak çevre duyarlılığıyla ilgili ilk günlerde Gezi’ye
çıkanları hep anlayamaya çalıştık, onları ayrı hep ayrı tuttuk. “Ağaç” dediler,
“yeşillik” dediler ve bu gerekçeyle orada olmaya başlayanlarla ilgili kendi
partimizin yetkilileri de sürekli daha makul yaklaşarak olayı anlamaya
çalıştık. Ancak zaman içerisinde insanların nasıl bir provokasyona alet
olduğunu, nasıl uluslararası bir oyunun parçası olduğunu herkes görmüş oldu. 17
Aralığın Gezi’den, MİT tırlarının Gezi’den farklı bir senaryo olmadığını herkes
görmüş oldu. 
AYTUĞ
ATICI (Mersin) – Kim gördü acaba ya?
BÜLENT
TURAN (Çanakkale) - Başbakanlık ofisini yağmalamaya çalışan, ambulansları
taşlayan, polisi taşlayan insanların “vatansever” diye ifade edilemeyeceğini
herkes görmüş oldu. 
AYTUĞ
ATICI (Mersin) – Onlar Gezi’de miydi? Gezi’dekiler kitap okuyordu. 
BÜLENT
TURAN (Çanakkale) – Bakın, az önce fularlı terörist övüldü, ağzınızı açmadınız.
Bırakın konuşayım, bitireyim. 
AYTUĞ
ATICI (Mersin) – Ama doğru şeyler söyleyin Sayın Grup Başkan Vekili. 
BÜLENT
TURAN (Çanakkale) – Sayın Başkanım, ben buna inanıyorum, inanmayabilirler, ben
bunu söylüyorum. Sözüm ona demokratik kültür bunu gerektirir, bırakın konuşayım
ben de. İzin verin, söylüyorum. 
BAŞKAN
– Sayın Turan, ben dinliyorum sizi. 
Buyurun.
AYTUĞ
ATICI (Mersin) – Yalan konuşmayın!
BÜLENT
TURAN (Çanakkale) – Ben Gezi’nin demokratik bir eylem olmadığını, bir
provokasyon olduğunu, uluslararası ajanların orada cirit attığını gördüm,
biliyorum; bunu okuduk, gördük hep beraber. Kaldı ki Gezi’nin sonrasında ortaya
çıkan 17 Aralık gibi, MİT krizi gibi devam eden silsilede Gezi’nin nasıl bir
anlam ifade ettiğini tüm Türkiye değil, tüm dünya görmüş oldu. Dolayısıyla
Gezi’nin…
AYTUĞ
ATICI (Mersin) – Allah, Allah! Darbeyi de Gezi’ye bağla bari!
BÜLENT
TURAN (Çanakkale) – Müdahale eder misiniz Sayın Başkanım.
BAŞKAN
– Sayın Atıcı, lütfen müsaade edin. 
AYTUĞ
ATICI (Mersin) – Ama, kışkırtıcı bir şey söylüyor Sayın Başkan. 
BAŞKAN
– Ama düşüncesini ifade ediyor Sayın Atıcı, dinlemek zorundasınız, lütfen.
BÜLENT
TURAN (Çanakkale) – Sayın Başkanım, şöyle yapalım o zaman… 
BAŞKAN
– Buyurun, dinliyorum ben sizi. 
BÜLENT
TURAN (Çanakkale) – …CHP’nin grup başkan vekili konuşmasını bana versin, ben de
imzalayayım, gönülleri olsun o zaman. Böyle bir şey olabilir mi? Ben böyle
düşünmüyorum arkadaşlar.
(Mikrofon
otomatik cihaz tarafından kapatıldı) 
BAŞKAN
– Sayın Turan, devam edin lütfen. Ben gerekli müdahaleyi yaptım Sayın Turan,
sizi dinliyorum.
Buyurun.

Sayın
Atıcı, lütfen.
BÜLENT
TURAN (Çanakkale) – Biz orada ambulansların taşlandığını görmedik mi? AKM’nin
terör örgütleri bayraklarıyla donatıldığını görmedik mi? Bunu nasıl tasvip
edebiliriz, bunu nasıl söyleyebiliriz? 
O
yüzden, bir daha söylüyorum: Genel Başkanımızın, Cumhurbaşkanımızın bırakın
ayrıştırmayı, vatanseverlik adına bir vurgu yaptığını; ülkesine, bayrağına,
milletine, gençlerine sahip çıkan duruşla beraber konuşmayı yaptığını ifade
ediyorum.
Teşekkür
ediyorum.
BAŞKAN
– Ben de teşekkür ederim.
LEVENT
GÖK (Ankara) – Sayın Başkanım, ben bir cümle söyleyeceğim, kayıtlara geçsin.
BAŞKAN
– Buyurun Sayın Gök.
LEVENT
GÖK (Ankara) – Az önce gösterdim ama bu Türkiye İnsan Hakları Kurumunun Gezi
olayları raporudur. Ben konuşmamı İnsan Hakları raporundan aldığım bilgiler
çerçevesinde yaptım. İnsan Hakları Kurumu, bildiğiniz gibi, bu Mecliste kuruldu
ve atamalarının tümü iktidar tarafından yapılan bir kurumdur. Bu kurumun vermiş
olduğu raporda, Gezi olaylarında demokratik bir hakkın kullanıldığı ve Emniyet
güçlerinin orantısız bir şekilde eylemlere müdahale ettiği çok açık bir şekilde
yer almıştır. Dolayısıyla benim buradaki itirazım, 15 Temmuz gençliği ile Gezi
olaylarındaki gençlerin birbiriyle karşı karşıya getirilmesidir Sayın Başkanım.
Gençlerin her biri bizim gencimizdir, bizim insanımızdır yani bu insanlar
Türkiye Cumhuriyeti'nin yurttaşı. Dolayısıyla önemli olan, her konuyu
algılamak, anlamak, değerlendirmek ve siyaset kurumunun da böylesi olaylarda
daha barışçıl yaklaşımlar içerisinde olmasını sağlamaktır.
Dolayısıyla
15 Temmuz olaylarında ölenleri de Gezi olaylarında hayatını kaybedenleri ya da
yaralananları da ayrı bir sınıflandırmaya tabi tutmak son derece yanlıştır. Bu,
devleti yönetenlere yakışmaz Sayın Başkanım.
Teşekkür
ederim.
BAŞKAN
– Teşekkür ederim.
Gündeme
geçiyoruz sayın milletvekilleri.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum.
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- HDP Grup Başkan Vekili
Diyarbakır Milletvekili Çağlar Demirel’in, Türkiye'de yaşayan insanların kendi ana
dillerini öğrenememe, öğretememe, kamuda kullanamama ve birçok dilin yok olma
tehlikesiyle karşı karşıya kalması gibi sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/544)
Türkiye Büyük Millet Meclisi Başkanlığına
21
Şubat Dünya Ana Dili Günü dolayısıyla Türkiye'de yaşayan insanların kendi ana
dillerini öğrenememe, öğretememe, kamuda kullanamama ve birçok dilin yok olma
tehlikesiyle karşı karşıya kalması gibi sorunların araştırılması ve bu
sorunların giderilmesi amacıyla Anayasa'nın 98'inci İç Tüzük’ün 104'üncü ve
105'inci maddeleri gereğince Meclis araştırması açılması için gereğini arz ve
teklif ederiz.
Çağlar Demirel
Diyarbakır
HDP Grup Başkan Vekili
Gerekçe:
UNESCO'nun
yayınladığı, dünya dillerinin durum raporunda yeryüzünde tespit edilebilmiş
6.912 dil mevcuttur. Fakat son altmış yetmiş yılda 220 dilin öldüğü ve
Türkiye'de de 15 dilin tehlike altında olduğu belirtilmektedir. UNESCO, bir
dili yok olmaktan koruyabilmek için yapılabilecek en önemli şeyin insanların o
dili konuşabilmesi ve çocuklarına öğretebilmesi için uygun koşulların
yaratılması ile egemen ulus dilinin dışındaki halkların dillerini tanıyan
ulusal politikaların ve ana dili eğitimini destekleyen bir eğitim sisteminin
olması gerektiğini belirtmektedir.
Ana
diller, bireylerin mensup olduğu toplumun yüzlerce, hatta binlerce yıl
biriktirdiği kültürel zenginliğin oluşturduğu hazinenin anahtarlarıdır. Çocuklar,
ilk bilgilerini okul öncesinde ana dilleriyle edinirler ve bu bilgiler ileriki
aşamalar için bir temel olur. Okul öncesi yaşadığı altı yıl öğrendiği şeyleri
ana dili yoluyla öğrendiği için, yeni öğreneceklerini de ancak ana dil yoluyla
canlandırabilir, diğer bir deyişle ana dil düşüncel gelişimin temelidir. Okulun
görevi bunu desteklemek olmalıdır. Oysaki bir çocuk, 7 yaşında hiç bilmediği
bir dilde dünyayı anlamaya ve anlamlandırmaya, konuşmaya zorlanırsa iç dilini
yitirir. Ana dilinde eğitim alamayan bir çocukta pedagojik açıdan görünen en
büyük sorun, öğrenme kaybının meydana gelmesidir. Çünkü insanlar ana dilleriyle
öğrenirler. Kavramlar ve kavramlar arası ilişkiler ana dille kurgulanır ve
algılanır.
Çağımız
artık çok dilliliğin önem kazandığı bir dönem. Günümüzde, dünya ülkeleri
incelendiği zaman BM üyesi 194 ülkenin 113 tanesinde birden çok resmî dilin
olduğu ve İngiltere, İspanya, İtalya, İsveç, Almanya Çin, Hindistan gibi birçok
ülkede ana dilde eğitim ve öğretim yapıldığı görülmektedir. Estonya, Macaristan
ve Bulgaristan gibi birçok üniter devlet, aralarında Türkçenin de olduğu çok
dilli eğime geçmiş durumdadır. Halkların ana dillerini sahiplenmek için verdiği
mücadeleler sonucu kazanılan haklarla, bugün Birleşmiş Milletler
Sözleşmesi’nde, İnsan Hakları Evrensel Bildirgesi’nde, Çocuk Hakları
Sözleşmesi’nde, Uluslararası Medeni ve Siyasal Haklar Paktı’nda, UNESCO
Sözleşmesi’nde, Ulusal Azınlıkların Korunması Hakkında Çerçeve Sözleşmesi’nde
ve buna benzer birçok uluslararası metinde ana dilde eğitimin önemi
vurgulanmakta ve hiç kimsenin ana dilini öğrenmekten alıkonamayacağı
belirtilmektedir.
Bugün
Türkiye'de çok sayıda farklı dil konuşulmaktadır. Türkiye dil ve kültürlerin
çeşitliliği açısından oldukça zengin bir ülkedir. Kürtçe, Gürcüce, Hemşince, Lazca,
Pontusça, Süryanice, Abazca, Ermenice, Rumca, Arapça, Çeçence, Çerkes dilleri,
Mıhallemice, Pomakça bunlardan yalnızca bir kaçıdır. Anadolu'nun çok kültürlü
mevcut sosyolojik yapısına rağmen Türkiye'de, Türkçe dışında konuşulan dillerle
ilgili bugüne kadar ana dili eğitim öğretimi ve/veya ana dilinde eğitim öğretim
sorunları ne yazık ki sağlıklı olarak tartışılıp bu konuda çözüm önerileri
üretilememiştir.
Demokratik
ülkeler farklı dilleri koruyup geliştirmenin yolunu ararken Türkiye'de katı
ulus devlet anlayışı, farklı dillerin kendilerini koruyup geliştirmeleri önünde
çok ciddi engeller getirmiştir. Bir asra varan acılarla dolu Kürt sorununun en
temel ayaklarından biri de hâlâ cunta dönemi Anayasa, yasa ve mevzuatlarla
düzenlenen Kürtçe meselesidir. "Vatandaş Türkçe Konuş” kampanyalarıyla
başlayıp Kürtçe konuşanlara para cezaları, daha sonra hapis cezalarıyla devam
eden yasakçı ve asimilasyoncu anlayış AKP iktidarı döneminde sorgulanmış olsa
da ana dilinde eğitim veren okullar bugün hâlâ kapatılmakta, göstermelik açılan
seçmeli Kürtçe derslere dahi müdahale edilmekte ve TBMM çatısı altında bile
Kürtçe bilinmeyen bir dil olarak tanımlanmaktadır. Öte yandan, on üç yıldır tek
başına iktidar olan bir Hükûmetin Kürtçenin ana dil olarak tanınması hususunda gelebildiği
en ileri noktanın bireysel haklar kapsamında, seçmelik veya özel kursluk dil
eğitimi olması da sorgulanması gereken bir hakikattir.
Bu
bağlamda, ana dilinde eğitimin toplumsal barışa katkılarının belirlenmesi,
ülkede konuşulan dillerin durumunun tespiti, ana dilinde eğitimin olamayışından
kaynaklı pedagojik sorunların belirlenmesi ve giderilmesi için önlemlerin
alınması amacıyla Meclis araştırması açılmasını talep ederiz.
2.- HDP Grup Başkan Vekili Diyarbakır
Milletvekili Çağlar Demirel’in, ana dili resmî dilden farklı olan yurttaşların sağlık alanı başta
olmak üzere kamusal hizmetlere erişimde yaşadıkları hak ihlallerinin ve
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/545)
Türkiye Büyük Millet Meclisi Başkanlığına
Ana
dili resmî dilden farklı olan yurttaşlarımızın sağlık alanı başta olmak üzere
kamusal hizmetlere erişimde yaşadıkları hak ihlallerinin ve sorunların tespit
edilmesi, ana dilinde kamusal sağlık hizmetlerinin öneminin açığa çıkarılması
ve sağlık alanı başta olmak üzere çok dilli kamusal hizmetlere geçiş için neler
yapılması gerektiğinin belirlenmesi amacıyla Anayasa'nın 98'inci İç Tüzük’ün
104'üncü ve 105'inci maddeleri gereğince Meclis araştırması açılması için
gereğini arz ve teklif ederiz.

 Çağlar
Demirel 
 Diyarbakır
 HDP
Grup Başkan Vekili

Gerekçe:
Tüm
siyasi tartışmalardan bağımsız olarak, gerek uluslararası hukuk açısından
gerekse insani, dinî ve etik açıdan, ana dilin yaşamın her alanında özgürce kullanılması,
ana dilde eğitim başta olmak üzere tüm kamusal hizmetlerin ana dilinde alınması
ve çok dilli yaşam doğal, kutsal ve anayasal bir haktır. Doğuştan gelen bu
hakkın engellenmesi veya kısmi/özel eğitimlerle sınırlandırılması, insanın
insan olmaktan kaynaklı diğer tüm haklarını da sekteye uğratan temel insan
hakkı ihlalidir.
Tüm
dünyada farklı dil ve lehçeler insanlığın ortak değeri kabul edilip çok dilli
politikalar desteklenirken Türkiye'de bu coğrafyanın kadim dil ve lehçeleri
cumhuriyet tarihi boyunca birer tehdit olarak algılanıp yasaklanmış, yok
sayılmış, aşağılanmış, inkâr, asimilasyon ve imha politikalarına maruz
bırakılmıştır. Bu politikalar çok derin toplumsal yaraların ve ayrışmaların
yanında farklı dil ve lehçeleri konuşan yurttaşların temel kamu hizmetlerinden
yararlanmasını engelleyen sayısız trajedilere neden olmuştur.
Bu
kamusal hizmetlerin başında, vazgeçilmez temel haklardan biri olan ana dilinde
sağlık hizmetlerinden yararlanma hakkı gelmektedir. Ana dili, sağlık hakkı,
tedavi hakkı ve hasta hakkı olmak üzere, yaşam hakkıyla bütünleşen sağlık
hizmetlerinin erişilebilirliğini ve kalitesini etkileyen unsurların başında
gelmektedir.
İnsanın
fiziki bir acı karşısında çıkardığı sesin çoğunlukla ana dilinde olduğu
bilinmektedir. Bedensel ve ruhsal rahatsızlıkların başka bir dilde ifadesinin
eksik kalacağı, bu rahatsızlıkların ancak ana dilin betimsel ve tematik
özellikleriyle ifade edilebileceği açıktır. Dolayısıyla her şeyden önce ağrının
ve acının dili olan ana dil, hasta hekim ilişkisinin her iki taraf açısından da
anlaşılabilir kılınması, sağlık hizmetinin kalitesini ve sonuçlarını ciddi
oranda etkiler. Şu ana kadar hiçbir radyolojik görüntüleme ve laboratuvar
yöntemi hastadan alınan öykünün yerini dolduramamıştır. Örneğin, psikolojik rahatsızlıkları
olan bir hastanın iç dünyasındaki karmaşayı ana dili dışındaki bir dilde tam
olarak ifade edebilmesi mümkün olmadığı gibi, hastasının ana dilini bilmeyen
bir doktorun da hastanın öyküsünü anlama ve sağlıklı bir tedavi uygulama şansı
yoktur. Ana dilinde verilmeyen bir sağlık hizmetinin, hasta-hekim arasında
etkili bir iletişimden yoksun kalacağı, hastanın bilgilendirilmesi ve tedavi
hakkının engellenmesi sonucunu yani sağlık hakkı gasbını doğurduğu açıktır.
Sağlık Bakanı olarak Yunanistan'dan Türkiye’ye ithal edilecek binlerce doktor
için "Asistanlık eğitimlerinde Türkçe öğrenmeleri gerekir.” demeniz dil ve
sağlık hizmeti arasındaki bu önemli ilişkiyi özetlemektedir.
Türkçe
dışında diğer tüm dil ve lehçelerde kamu hizmetinin yasaklandığı tek dil
politikası, Türkiye gibi diller ve kültürler mozaiği olan bir ülkeye başından
beri dar gelmektedir. Antidemokratik bir uygulama olan ana dili üzerindeki
yasaklar ve engellemelerle, başta Kürt yurttaşlarımız olmak üzere, ana dili
Türkçe olmayan milyonlarca yurttaşın ana dilinde sağlık hizmeti alması
engellenmiş, etkin ve nitelikli kamu hizmetlerinden mahrum bırakılarak sağlık
hakkı gasbına maruz bırakılmıştır. Bunun yanında, tek dil politikası, ana
dilinden kopuk yaşamak zorunda kalan milyonlarca insanı, yabancı ve
ötekileştirilmiş ruh hâline iterek ayrı bir hastalık kaynağı olmuştur.
Dünyada
sağlık ve eğitim gibi kamu hizmetleri başta olmak üzere, yaşamın her alanında
çok dilli politikaları uygulamaktan dolayı bölünen hiçbir ülke örneği yoktur.
Tam tersine toplumsal kutuplaşmayı ve siyasal çatışmaları önlemek, toplumsal
bütünleşmeyi ve empatiyi güçlendirmek için, birçok ülke çok dilli kamusal
hizmetleri desteklemekte ve yaygınlaştırmaktadır. Birçok bilimsel araştırma çok
dillilik politikalarının toplumsal barışa da katkı sağladığını kanıtlamıştır.
Sosyal
devlet olmanın gereği olarak sağlık hizmetleri başta olmak üzere tüm kamusal
hizmetlerin ülkede yaşayan her bir yurttaşa eşit, ücretsiz, ulaşılabilir ve ana
dilinde sunulması gerekmektedir. Bu, bir lütuf değil, temel bir hakkın
teslimidir. Ayrıca, ana dilinde sağlık hakkına sahip çıkmak, dil, din, ırk,
cinsiyet farkı gözetmeyen sağlık hizmeti anlayışının mimarı, bu toprakların
çocuğu Hipokrat'a olan borcumuzdur.
Bu
bağlamda, ana dili resmî dilden farklı olan yurttaşlarımızın, sağlık alanı
başta olmak üzere, kamusal hizmetlere erişimde yaşadıkları hak ihlallerinin ve
sorunların tespit edilmesi, ana dilinde kamusal sağlık hizmetlerinin öneminin
açığa çıkarılması ve sağlık alanı başta olmak üzere çok dilli kamusal
hizmetlere geçiş için neler yapılması gerektiğinin belirlenmesi amacıyla bir
Meclis araştırması açılmasını talep ediyoruz.
3.- Şanlıurfa Milletvekili Dilek Öcalan ve
22 milletvekilinin, kamusal alanda, eğitim alanında, basın-yayın ve daha birçok alanda
yasak olan Kürt dilinin ve ana dilde eğitimin önündeki engellerin kaldırılması
için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/546)
Türkiye Büyük Millet Meclisi Başkanlığına
Mezopotamya
halklarından olan Kürt halkının ana dili olan Kürtçe, Kürtlerin yaşamının
birçok alanında yasaklanmıştır. Kamusal alanda, eğitim alanında, basın-yayın ve
daha birçok alanda yasak olan Kürt dilinin araştırılması ve bu konuda yapılacak
yasal düzenlemeler ile ana dilde eğitimin önündeki engellerin kaldırılması
amacıyla Anayasa'nın 98’inci ve TBMM İçtüzüğü’nün 104’üncü ve 105’inci
maddeleri gereğince bir Meclis araştırması açılması için gereğini arz
ederiz. 
1)
Dilek Öcalan  (Şanlıurfa)
2)
Meral Danış Beştaş  (Adana)
3)
Behçet Yıldırım  (Adıyaman)
4)
Berdan Öztürk  (Ağrı)
5)
Dirayet Taşdemir  (Ağrı)
6)
Sırrı Süreyya Önder  (Ankara)
7)
Ayşe Acar Başaran  (Batman)
8)
Mehmet Ali Aslan (Batman)
9)
Saadet Becerekli  (Batman)
10)
Hişyar Özsoy  (Bingöl) 
11)
Mizgin Irgat  (Bitlis)
12)
Altan Tan  (Diyarbakır)
13)
Çağlar Demirel  (Diyarbakır)
14)
Feleknas Uca  (Diyarbakır)
15)
İmam Taşçıer  (Diyarbakır)
16)
Nimetullah Erdoğmuş  (Diyarbakır)
17)
Nursel Aydoğan  (Diyarbakır)
18)
Sibel Yiğitalp  (Diyarbakır)
19)
Ziya Pir  (Diyarbakır)
20)
Mahmut Toğrul  (Gaziantep)
21)
Abdullah Zeydan  (Hakkâri)
22)
Mehmet Emin Adıyaman  (Iğdır)
23)
Erdal Ataş  (İstanbul)
Gerekçe:
İlk
çağlardan bugüne kadar insan evladının yaşamı, toplumsal ilişkilerini
kolaylaştırmak amacıyla milyarlarca icadı olmuştur. Yaşadığı dönem içerisinde
ilişkileri düzenlerken icat ettiği “dil” şüphesiz ki insan yaşamını
kolaylaştıran en büyük araçtır. Harflerin yan yana getirilmesiyle oluşan “dil”
ilk çağlarda insan yaşamını kolaylaştırırken, gelinen çağda toplumların
karşısına bir yasak olarak konulmuş ve kültürel bir soykırımı beraberinde
getirmiştir. Dil yalnızca bir ifade aracı değildir, ifadenin içeriğini ve
anlamını zenginleştiren bir ögedir. İfadenin biçimi ve içeriği birbiriyle
sentez içerisindedir. Bu nedenledir ki kişi kendi seçtiği dili kullanma
özgürlüğünden mahrum bırakılırsa dil noktasında gerçek bir ifade bütünlüğünü
yakalayamaz ve bu da kişinin en temel özgürlüğü olan “ifade özgürlüğü” önünde
bir engeldir.
Mezopotamya
halklarından olan Kürt halkının dili olan Kürtçe ise 1923 yılından bu yana
yasaklanmaya başlamıştır. Kürt köyleri, kasabaları, dağları, ovaları hatta ve
hatta yeni doğan çocuk isimleri dahi Türkçeleştirilerek bir dil ve kültür
asimilasyona uğratılarak ortadan kaldırılmaya çalışılmıştır. Kürtlere karşı
geliştirilen ve giderek büyüyen bu asimilasyon politikalarıyla ulus devlet inşa
sürecine girilmiştir.
Birleşmiş
Milletler Eğitim, Bilim ve Kültür Örgütü (UNESCO) Genel Kurulu 1999 yılında
aldığı bir kararla 21 Şubat gününü “Uluslararası Ana Dili Günü” olarak kabul
etmiş ve ilk kez 2000 yılında kültürel çeşitliliği ve çok dilliliği desteklemek
amacıyla “Dünya Ana Dili Günü” kutlanmaya başlamıştır.
UNESCO
verilerine göre dünya üzerinde 2.500 dil yok olma tehlikesiyle karşı karşıyadır.
Türkiye'de ise bu tehlikeyle karşı karşıya olan dil sayısı 18'i bulmaktadır.
UNESCO tarafından yüz yıl içerisinde bir dili konuşacak çocuk kalmayacak
durumda ise o dil tehlikededir. Bir dili konuşacak hiç çocuk kalmamış ise o dil
kabul edilmektedir.
Türkiye'de
18'e yakın dil bu tehlikeyle karşı karşıya iken eğitimde Türkçe dışında kalan
dilleri yasaklayan Anayasa’nın 42’nci maddesi ana dilde eğitimin önüne geçen en
büyük etkendir. Bir insanın hiçbir eğitime tabi tutulmaksızın ailesi, çevresi
ve toplumu aracılığıyla öğrendiği dil ana dilidir. Türkiye dünyada çocuklarına
bayram armağan eden tek ülke olmasıyla övünürken, bunun yanında milyonlarca
çocuğun kendi ana diliyle eğitim görmesini ülke bölünmesiyle eş değer
görmektedir. Bir ülke için toplumsal ve ekonomik başarı sağlamak kadar önemli
olan bir diğer nokta ise dilsel ve kültürel zenginlikleri asimile etmeden
nesilden nesile aktarılmasının önünü açmaktır.
Bu
gerekçeler doğrultusunda, Türkiye'de Kürt dilinin gelişiminin önündeki
engellerin kaldırılması, ana dilde eğitimin önünün açılması, bir ulusun
yasaklanan dilinin araştırılması ve geliştirilmesi yönünde bir Meclis
araştırması komisyonu kurulmasını talep etmekteyiz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
AHMET
YILDIRIM (Muş) – Sayın Başkan, ben kısa bir söz istiyorum.
BAŞKAN
– Buyurun Sayın Yıldırım.
IV.- AÇIKLAMALAR (Devam)
25.- Muş Milletvekili Ahmet Yıldırım’ın, “terör”
kavramının tek bir tanımı olmadığına, terörün bu ülkede muğlak ve subjektif bir
tanıma sahip olduğuna ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Sayın
Başkan, az önce İç Tüzük 60’a göre yaptığım konuşmada, siz ve sayın grup başkan
vekili konuşmam üzerinde değerlendirme yaptınız Ayşe Deniz Karacagil’le ilgili.
“Terörü meşrulaştırma” kavramını siz de kullandınız. 
BAŞKAN
– Evet, ben kullandım. 
AHMET
YILDIRIM (Muş) – Unutmamak gerekir ki bu genç kızımız, insanlık düşmanı olan
IŞİD’e karşı koalisyon güçlerinin, ABD’nin ve NATO’nun destek verdiği, dün de
silah sevkiyatı yaptığı bir güçle o barbarlık ordusuna karşı mücadele ederken
hayatını kaybetti. Bunu ifade etmek isterim. 
Bir
diğer husus ise, bu ülkede artık “terör” kavramının tek bir tanımı yoktur.
Terör, bu ülkede muğlak ve subjektif bir tanıma sahiptir. Öyle ki birçok
gazetenin bile terör örgütü odağı olma hâliyle suçlandığı ve yargılandığı,
doksan yıllık Cumhuriyet gazetesinin böyle nitelendirildiği bir ülke gerçekliğine
sahibiz. Yoksa, şunu ifade edeyim ki: Biz ne Suriye politikalarına ne oradaki
yapılanmalara ne de Rojava’daki süreçlere veya DAİŞ’e karşı mücadelede…
(Mikrofon
otomatik cihaz tarafından kapatıldı)
AHMET
YILDIRIM (Muş) – Bitiriyorum Sayın Başkan. 
BAŞKAN
– Tamamlayın lütfen. 
AHMET
YILDIRIM (Muş) – …iktidar partisinin baktığı gibi bakmıyoruz, böyle bir
zorunluluk da hissetmiyoruz. İktidar partisi aşırı ideolojik kodlar üzerinden
ve militarist bir bakış açısıyla eklemlenmiş bazı güç odaklarıyla hareket ediyor
ve tanımlarını buna göre geliştiriyor. Aynı zaviyeden bakma zorunluluğu
hissetmiyoruz. Burada benim tanımım nettir, söylediğim cümle de nettir. Kaldı
ki ben, parti ayrımı yapmaksızın demokratik hak arama kanallarını açık
tuttuğumuz sürece gençlerimiz silahlı hak arama süreçlerine başvurmaya ihtiyaç
duymayacaktır diye söylemiştim. 
Teşekkür
ederim. 
BAŞKAN
– İşte tam da bu noktada terörü meşrulaştırmanın doğru olmadığını, hele bu
mikrofonlardan terörü meşrulaştıracak anlam ve algısı çıkacak bir konuşmanın
yapılmaması gerektiğini vurguladım. 
Hangi
taraftan bakarsanız bakın, bu beni ilgilendiren bir şey değil, ister iktidar
tarafından bakarsınız ister başka bir taraftan bakarsınız, benim siz konuşurken
araya girmem sadece benim şahsi ve kişisel tasarrufumdur, bunu da ben belirtmek
isterim. (AK PARTİ sıralarından alkışlar) 
AHMET
YILDIRIM (Muş) – Sayın Başkan…
BAŞKAN
– Buyurun.
AHMET
YILDIRIM (Muş) – Sadece kayıtlara geçmesi için söylüyorum: Sizin kişisel bakış
açınızı söylemenizden zerre rahatsızlık duymam ama bu bakış açınızın
uluslararası toplum nezdinde acaba koalisyon güçlerine, ABD’ye, NATO’ya da bir
terör odağı olarak bakış açısını beraberinde getirdiğinin ne kadar
farkındasınız, bilmiyorum.
Teşekkür
ederim.
BAŞKAN
– Bunu dışarıda konuşalım sizinle Sayın Yıldırım, konumuz değil. Ne zaman
isterseniz konuşmaya hazırım. 
AHMET
YILDIRIM (Muş) – Tamam.
BAŞKAN
– Benim de bu konuda söyleyecek bir dolu şeylerim var, onu da bilmenizi
isterim.
Sayın
milletvekilleri, şimdi Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi bulunmaktadır, okutup işleme
alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, 15 Temmuz darbe girişiminin siyasi
ayağının açığa çıkarılması, siyasi ayağında bulunanlarla ilgili adli ve siyasi
süreçlerin işletilmesi amacıyla 31/5/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel Kurulun
31 Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 31/5/2017 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:
31
Mayıs 2017 tarihinde Muş Milletvekili Grup Başkan Vekili Ahmet Yıldırım
tarafından verilen 4711 sıra numaralı 15 Temmuz darbe girişiminin siyasi
ayağının açığa çıkarılması, siyasi ayağında bulunanlarla ilgili adli ve siyasi
süreçlerin işletilmesi amacıyla Türkiye Büyük Millet Meclisine verilmiş olan
Meclis araştırma önergesinin, Genel Kurulun bilgisine sunulmak üzere bekleyen
diğer önergelerin önüne alınarak 31/5/2017 Çarşamba günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN
– Evet, Halkların Demokratik Partisi grup önerisinin lehinde ilk olarak Mardin
Milletvekili Sayın Mithat Sancar konuşacak.
Buyurun
Sayın Sancar. (HDP sıralarından alkışlar) 
MİTHAT
SANCAR (Mardin) – Sayın Başkan, değerli milletvekilleri; şu tespitleri açık,
sizlerle paylaşarak başlamak istiyorum: Biz her türlü darbeye, darbe
girişimine, darbeci zihniyete tereddütsüz, “ama”sız, “fakat”sız karşıyız. Bunun
kadar, devlet içi her türlü illegal örgütlenmeye, çeteleşmeye net, açık, kesin
bir biçimde karşıyız. Devlet içindeki illegal yapılanma veya çete faaliyetleriyle
mücadelenin demokratik hukuk devletleri açısından bir hak ve sorumluluk
olduğunu kabul ediyoruz. Adı ister “Susurluk” olsun ister “özel büro” olsun
ister “kontrgerilla” ister “gladyo” olsun ister herhangi bir cemaat olsun; fark
etmez, devlet içinde illegal her türlü yapılanma gayrimeşrudur ve mutlaka
mücadele edilmesi gereken önemli bir tehdittir. 
15
Temmuz darbe girişimine gelelim. Bu girişimin menfur, kanlı ve lanetlenmesi
gereken bir organizasyon olduğunu bu kürsüden ve bütün mümkün platformlardan
sürekli dile getirdik, en ufak bir tereddüdümüz, “ama”mız, “fakat”ımız yok
bizim. Ama -ama şurada başlıyor- eğer bu kadar vahim, yıkıcı sonuçlar doğuran
bir darbe girişimiyle ilgili soru işaretleri varsa kamuoyunda bunları
aydınlatmak en başta Meclisin ve siyasi otoritenin görevidir. Bu soruları
aydınlatmadığınız takdirde şüpheleri kalıcı hâle getirir, siyasi sorumluluğun
altında ezilirsiniz. 
Bu
şüpheler nelerdir 15 Temmuz darbe girişimiyle ilgili? Birincisi, Komisyon
çalışmalara başladığında belirttik, tekrar kayıtlara geçsin diye söylüyorum:
Darbe girişiminin siyasi otorite tarafından, Cumhurbaşkanı, Hükûmet ve diğer
siyasi kurumlar tarafından önceden haber alındığına dair ciddi kuşkular var. Bu
kuşkuları gidermek zorundaydınız ve zorundaydık. 
Darbenin
istihbaratı ne zaman alındı; bilgisi kime, ne zaman ulaştı? Bu bilgiler
ulaştıktan sonra kim, ne yaptı? Bu sorulara doyurucu yanıt vermemek darbeyle
ilgili şüpheleri, siyasi iktidarın kontrollü darbe yaptığı iddialarını sürekli
canlı tutacaktır. Öyle, kontrollü darbe iddiaları ileri sürüldüğünde bağırarak
çağırarak, tehditler savurarak, demagojilerle, polemiklerle sorumluluktan
kaçmak mümkün değildir. 
Size,
şimdi çok hızla bazı verileri aktaracağım: Birincisi, Darbe Araştırma Komisyonu
kuruldu, oy birliğiyle kuruldu. Hızla çalışmaya başlamasını istedik çünkü
olaylar sıcak ve tazeyken bilgileri daha sağlam alabileceğimizi düşündük. 4
parti bir ortak önergeyle Meclise getirdiler bu talebi ve Meclis Genel
Kurulunda oy birliğiyle kabul edildi. Ne zaman kabul edildi? 26 Temmuzda. Daha
sonra, üye seçimi için 19 Ağustosu bekletti AKP, üye vermedi; diğer 3 parti üye
verdi, 19 Ağustosa kadar üye bildirmedi. 19 Ağustostan sonra da ancak 4 Ekimde
toplantı yapabildi Darbe Komisyonu. 10 Aralıkta da Cumhurbaşkanının bir açıklaması
geldi “İşi uzatmalarının bir gereği yok, bir an önce bitirsinler.” diye. 4
Ocakta da Darbe Komisyonu çalışmalarını bitirdiğini ilan etti. 
Darbe
Komisyonunun raporu ise daha yenilerde, geçen hafta yayınlandı. 4 Ocakta
bitiyor, altı ay sonra rapor yayınlanıyor ve rapor bütünüyle açık kaynaklardan
alınabilecek bilgilere dayanıyor; herhangi bir aydınlatıcı işlevi bulunmuyor.
Oysa Mecliste bir araştırma komisyonu kuruyorsanız gazetelerden, dergilerden,
televizyon haberlerinden alınacak bilgiden fazlasını, onun arkasını, dibini
araştırmak zorundasınız, ortaya çıkarmak zorundasınız. Böyle yapılmadı. 
Bizler
diğer muhalefet partilerinin üyeleriyle birlikte 4 ismin mutlaka dinlenmesi
gerektiğini söyledik, “‘15 Temmuzda neler yaşandı?’ sorusunu aydınlatmak için
bu isimler çağrılmalı.” dedik. Kimdi bunlar? Cumhurbaşkanı, Başbakan, MİT
Müsteşarı ve Genelkurmay Başkanı. Israrla çağrılmadı. Neden çağrılmıyor? MİT
Müsteşarı darbe raporu açıklanmadan üç gün önce raporunu iletiyor, o rapor da
maşallah yani sanki istihbarat görevi yok da hani basit bir araştırma
şirketiymiş gibi sadece herkesin bildiği bilgileri sıralıyor. 
Sorular
şunlardır… MİT raporundaki çelişkileri açığa çıkarmak için biz Müsteşarın
Komisyona gelmesini talep ettik, alın size çelişkiler. Şöyle başlıyor MİT
raporu 6’ncı başlıkta: “Millî İstihbarat Teşkilatı tarafından önce dış
makamlarla paylaşılan çeşitli bilgiler olmakla birlikte, Türk Silahlı
Kuvvetleri bünyesinde darbe girişimi olabileceği bildirimlerine rağmen Türk
Silahlı Kuvvetleri bünyesinde istihbarat toplanamadığından darbe girişiminin
tarihi konusunda net bir istihbarata daha önceden ulaşılamamıştır.” Nasıl olur
arkadaşlar? Açın DTK dosyalarını, dava dosyalarını, açın muhaliflere yönelik
davaları, her türlü ortam dinlemesini yapabilen MİT, nasıl olur da TSK içinden
bilgi alamıyor? Kaldı ki darbe girişimi sadece TSK içinde mi oldu?
Organizasyonu ve hazırlıkları sadece subaylar arasında mı oldu? İddianamelere
bakıyoruz, hayır; işte pek çok sivil ayağı var, pek çok sivil bağlantı var.
Bunu açıklamak zorundadır MİT Müsteşarı ve Hükûmet, MİT Müsteşarından siyaseten
sorumlu Hükûmet açıklamak zorundadır. Ne gibi bilgiler geldi darbe girişimiyle
ilgili, neden üzerine gidilmedi?
Şimdi
süre çok sınırlı olduğu için ayrıntılara girmeyeceğim ama Genelkurmay
Başkanının gönderdiği rapor da hakikaten insana pes dedirtiyor. Genelkurmay
Başkanı “MİT Müsteşarlığından öğleden sonra bir bilgi geldi.” diyor. Ne demek
“öğleden sonra”, hangi saatte? Tam olarak ne zaman, ne kadar görüşüldü,
bunlarla ilgili tek bir bilgi raporda yer almıyor. Peki, en geç 14.20’de
binbaşı MİT karargâhına ulaşıyor ve ihbarda bulunuyor “Darbe olacak.” diye,
Cumhurbaşkanı ancak geç saatlerde, saat sekiz gibi eniştesinden öğrendiğini
söylüyor. Ya, böyle ciddiyetsizlik olur mu? Enişteyi çağırdık, “Komisyona
çağırın.” dedik, enişte mazeret bildirdi, gelmedi. “Alexander Dugin’i çağırın.”
dedik çünkü “Biz 14 Temmuzda Ankara’ya ‘Orduda hareketlenme var, darbe
olabilir.’ bilgisini ulaştırdık.” dedi, Putin’in danışmanlarından. Dugin
çağrılmadı ya da niye gelmedi bilmiyoruz fakat Türkiye’ye 8 Kasımda geldiğini
öğreniyoruz Dugin’in. 8 Kasımda Türkiye’ye gelmiş, AK PARTİ Grubuna katılmış
ama darbe komisyonuna gelmiyor. Darbenin önceden bilgi alındığına dair bütün
kaynaklar bilerek, kasıtlı olarak Komisyondan kaçırılmıştır. Nedir kaçırmaya
çalıştığınız, örtmeye çalıştığınız nedir?
652
sayfa raporun neredeyse tamamı bir hukuk ya da siyasal bilgiler fakültesinde
dönem ödevi çapındadır. Böyle bir şey olabilir mi? Hatta şunu iddia ediyorum:
Öğrencilerimden birine üç ay süre verip “Bu konuda açık kaynaklardan bir ödev
hazırla.” deseydim bunun en az üç katı kaliteli bir rapor hazırlayacaktı.
Bakın,
darbe girişiminin çok vahim sonuçları oldu. Her şeyden önce, 249 insanımız o
gün hayatını kaybetti... 
(Mikrofon
otomatik cihaz tarafından kapatıldı)
MİTHAT
SANCAR (Devamla) –…ama sonuçlar bunlarla sınırlı değil. 
Son
bir dakika rica edeceğim. 
BAŞKAN
– Peki Sayın Sancar, buyurun. 
MİTHAT
SANCAR (Devamla) – Sonuçlar onlardan ibaret değil. Darbe girişimi üzerine yeni
bir rejim kuruldu. Darbe girişimi, şimdi uygulanmakta olan rejimin kurucu
efsanesi hâline getirildi. Yüz binlerce insan mağdur edildi, yüz binlerce insan
ekmeğinden aşından edildi. Siyasi alan bütünüyle otoriter ve zalim yöntemlerle
kontrol altına alındı. Basın özgürlüğü başta olmak üzere bütün özgürlükler
askıya alındı. Bunların hepsi darbe girişimi üstüne kurulmuştur. Darbe
girişiminin hakikatini ortaya çıkarmayı engellediği sürece hem o geceki
ölümlerden hem de bugüne kadar yaşanan bütün zulümlerden Darbe Komisyonunun
AKP’li üyeleri başta olmak üzere Hükûmet ve Cumhurbaşkanına kadar uzanan siyasi
iktidar silsilesi sorumludur.
Saygılarımla
efendim. (HDP sıralarından alkışlar)
BAŞKAN
– Teşekkür ederim Sayın Sancar.
Halkların
Demokratik Partisi grup önerisinin aleyhinde ilk olarak İstanbul Milletvekili
Sayın İsmail Faruk Aksu konuşacak.
Buyurun
Sayın Aksu. (MHP sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 15 Temmuz darbe
girişiminin siyasi ayağının açığa çıkarılması, siyasi ayağında bulunanlarla
ilgili adli ve siyasi süreçlerin işletilmesine ilişkin verilen Meclis
araştırması önergesi hakkında Milliyetçi Hareket Partisi Grubu adına söz aldım.
Genel Kurulu ve aziz milletimizi saygıyla selamlıyorum.
Yol
açtığı acılar ve toplumun geleceğine yönelttiği tehditlerle birlikte terör,
temel insan hakları değerlerine, demokrasiye ve hukukun üstünlüğü ilkesine de
indirilen bir darbedir. Şüphesiz ki terörizm, varlığımıza, birliğimize ve bizi
bir arada tutan ortak değerlere kastetmek suretiyle kardeşlik hukukumuzu bozmak
ve ülkemizi bir kaos girdabına sokmak istemektedir. Bu vesileyle, PKK
tarafından bir hafta içerisinde şehit edilen 9 kahramanımıza Allah’tan rahmet,
milletimize başsağlığı diliyorum. Türkiye’yi teslim almak isteyenlerin
niyetleri açıktır, milletimizi ayrıştırmak isteyenlerin oyunları da malumdur.
Bunların bilincinde siyaset yapmak, politika üretmekse hepimizin üstüne düşen
bir yükümlülüktür. Bugün Türkiye birçok terör örgütüyle farklı cephelerde
mücadele etmektedir. FETÖ, PKK, IŞİD, YPG ve DHKP-C gibi terör örgütleri Türk
milletini hedef almış eli kanlı terör örgütleridir. 
Şüphesiz
ki vatan toprağı üzerinde egemenliğe sahip olmak devlet olmanın temel
kriterlerinden birisidir. Belli sınırlar üzerinde egemenliğin tek sahibi
olmanın yanı sıra, bu egemenlik alanında yani vatanda yaşayan bireylerin temel
ihtiyaçlarını karşılayabilmek, güçler karşısında sınırları ve iç güvenliği
sağlayabilmek, vatandaşlar arasında huzur ve asayişi gerekirse kuvvet
kullanarak temin edebilmek devlet olarak nitelendirilebilmek için olmazsa
olmazdır. Devleti devlet yapan ise tüm bu kriterlerin tam olarak yerine
getirilmesidir. 
Bilindiği
gibi, 15 Temmuz 2016 gecesi Türkiye hain bir darbe girişimiyle karşı karşıya
kalmıştır. Bu hain saldırı, bütün siyaset kurumlarına, Türk devletinin kuruluş
esaslarına ve son tahlilde, milletimizin tamamına yapılmıştır. 15 Temmuz,
hiçbir hesabın ve siyasi değerlendirmenin vatanın ve milletin bekasının, birlik
ve bütünlüğünün önünde ve üzerinde olmadığını herkese göstermiştir. 
Yıllarca
Türk Silahlı Kuvvetlerine ve diğer kurumlara sirayet eden FETÖ’cü hainler
Türkiye’yi ateşe vermek, vatana ve millete kastetmek amacıyla Türk milletine
silah doğrultmuş, Türk tarihinde nadir görülebilecek bir ihanete imza atmıştır.
Demokrasiye vurulmak istenen darbe Türk milletinin engin feraseti sayesinde önlenmiş,
demokrasi uçurumdan döndürülmüştür. Bu nedenle, 15 Temmuzdaki FETÖ’cü
kalkışmaya karışan kim varsa, ismi, unvanı, sıfatı ve mevkisi ne olursa olsun hesap
vermeli ve bedelini ödemelidir. Alınan olağanüstü hâl kararı çerçevesinde,
bugüne kadar, FETÖ’yle irtibatı ve iltisakı bulunan bazı eğitim ve sağlık
kurumları, öğrenci yurtları, üniversite, vakıf, dernek ve sendikalar
kapatılırken yargı ve Türk Silahlı Kuvvetleri mensupları ile diğer kamu
çalışanlarının kamu görevinden çıkarılmasına yönelik tedbirler uygulanmıştır.
Bu kapsamda, bugüne kadar 100 binin üzerinde kamu görevlisinin görevine son
verilmiştir. 
Biz,
en baştan itibaren, FETÖ’yle mücadelede, alt düzeydeki, işçi, memur ve
benzeriyle uğraşıldığı kadar 15 Temmuzun sevk ve idaresini yapan lider
kadrosunun, siyaset ayağının ve yurtta sulh konseyinin üyelerinin de sıfatı,
mevkisi ve görevi ne olursa olsun ortaya çıkarılmasının zorunlu bulunduğunu
ifade ettik, etmeye de devam ediyoruz. Bunu söylerken, gerçek faillerin ortaya
çıkmasını, adaletin yerini bulmasını, “Olan yine garibana oldu.” düşüncesinin
kamuoyunda oluşmamasını, bu süreçte kazanılan halk desteğinin kaybedilmemesini
ve son tahlilde, devlete olan inanç ve güvenin bu sebeple zedelenmemesini
istiyoruz. Aksi takdirde, mücadelenin kamu vicdanında inandırıcılığı
kalmayacaktır. 
Türkiye’de
hukuk ve yargı sisteminin son yıllarda büyüyen sorunlarla karşı karşıya kaldığı
bir gerçektir ancak en büyük sorun, var olan hukuk kurallarının uygulanmadığı
ya da kişiye veya duruma göre farklı uygulandığı şeklindeki algıdır. Bu
kanaatin toplumda oluşmasına yol açan unsurlar mutlaka giderilmelidir. Adaletin
siyasallaşması ya da bir kişinin veya grubun çıkarlarını önceleyen bir yaklaşımla
karar vermesi yargının tarafsızlığı ve bağımsızlığı ilkesini şüphesiz ki kökten
yok edecektir. Unutulmamalı ki adalet herkese lazımdır ve şu günlerde de en çok
ihtiyaç duyduğumuz şeydir. 15 Temmuz hain darbe girişimi Türk milletinin ve
devletinin birlik ve bekasına yapılmıştır. Bu nedenle de ülkemizin devlet
otoritesinin zaafa uğratıldığı bir anlayışa terk edilmesi asla kabul edeceğimiz
bir durum değildir. Devletimiz, insan hakları ve hukukun üstünlüğü temelinde
devletin ve milletin beka, huzur ve güvenliğini temin edebilecek kapasiteye,
yetkinliğe ve hukuki normlara sahiptir. Bu araçlardan birisi olarak gördüğümüz
OHAL uygulaması ve bu çerçevede alınan tedbir ve kararları Türkiye Büyük Millet
Meclisinde destekledik çünkü ülkemizde olabilecek en olağan dışı durum vuku
bulmuş, Türk devletini ve Türk milletini hedef alan bir saldırıya maruz
kalınmıştır. Şüphesiz ki Türk devletine ve Türk milletine kasteden her
düzeydeki hainler tamamen temizlenmeden mücadelenin kamu vicdanında
inandırıcılığı olmayacaktır. Asli amaç, hiçbir istismarı gölgede bırakmadan
FETÖ terör örgütünün yok edilmesi olmalıdır. Bu çerçevede, temiz siyaset, temiz
toplum, temiz yönetim anlayışı da egemen kılınmalıdır.
Değerli
milletvekilleri, herkesin gönül huzuru içinde güven duyabileceği bir adalet
düzeni, güçlüyü değil haklıyı koruyan bir adalet sistemi ile sistemin etkin,
erişilebilir ve adil olmasını gerektirmektedir.
Bu
çerçevede, çeşitli güç unsurlarının hukuk devleti kurallarına göre
sınırlandırılması suretiyle toplumsal ahengin ve huzurun tesis edilmesi
devletin temel görevleri olmalıdır. İnsanlarımızın adaletli ve hakkaniyetli bir
sosyal düzen içerisinde yaşaması için hukukun üstünlüğü prensibinden asla taviz
verilmemesi, temel hak ve özgürlüklerin güvence altına alınması ve hak arama özgürlüğünün
tam olarak kullanılması temin edilmelidir. Türkiye'nin hukuk, demokrasi, insan
hakları ve şeffaf bir yönetim sistemi içinde hareket etmesi beklentisi
karşısında, usulsüzlük ve kayırmacılık iddialarına yol açacak uygulamaların,
vatandaşlarımızın beklenti ve talepleriyle de örtüşmediği açıktır. 
Bu
çerçevede, OHAL kapsamında alınan tüm tedbirlerin ve işleyen süreçlerin açık ve
şeffaf bir şekilde yürütülmesi ve kamuoyunun doğru bilgilendirilmesi hayati
öneme sahiptir. 
Biz,
Milliyetçi Hareket Partisi olarak, FETÖ melanetinin sonunun getirilmesi, PKK
belasından milletimizin kurtarılması, IŞİD ve diğer terör örgütlerinin kökünün
kazınması için kararlı ve etkin bir mücadelenin devam ettirilmesini istiyor ve
bu amaçla atılan adımları destekliyoruz.
Bu
kapsamda, FETÖ’nün tüm unsurlarıyla birlikte siyasi boyutunun da ortaya
çıkarılması şarttır ve sürecin adli boyutunun sağlıklı bir şekilde işletilmesi
ve doğruların ortaya çıkması bakımından da önemlidir. Bunun, güçlü bir siyasi
iradenin ortaya konularak, yargının ve güvenlik güçlerinin desteklenmesi
suretiyle mümkün olabileceğini düşünüyoruz. Ardından, bunlarla ilgili siyasi
süreçlerin işletilmesi, kuşkusuz ilgili siyasi kurumların işi ve sorumluluğu
olacaktır. Devletimizin bunları tespit edebilecek, doğruyla yanlışı
ayırabilecek ve gerçek suçluyu yakalayarak mazlumu mağdur etmeyecek gücü ve
yeteneği olduğuna inanıyoruz; yeter ki yönetsel hatalar yapılmasın, siyasi ve
ideolojik koruma anlayışı içerisinde hareket edilmesin. 
Bu
düşüncelerle tekrar hepinizi saygıyla selamlıyorum. (MHP sıralarından alkışlar)

BAŞKAN
– Teşekkür ederim Sayın Aksu. 
Halkların
Demokratik Partisi grup önerisinin lehinde son olarak İstanbul Milletvekili
Sayın Aykut Erdoğdu konuşacak. 
Buyurun
Sayın Erdoğdu. (CHP sıralarından alkışlar)
AYKUT
ERDOĞDU (İstanbul) – Sayın Başkan, değerli milletvekilleri; 15 Temmuz 2016
tarihinde haince, kahpece, kanlı bir darbe girişiminde 249 şehit, 2.193 yaralı
verdik. Allah’tan şehitlerimize rahmet, yaralılarımıza acil şifalar,
milletimize de hem başsağlığı hem geçmiş olsun diliyorum. 
Değerli
arkadaşlar, 15 Temmuz 2016, sadece bu tarih varmış gibi bir algı var. Biz
milletin namuslu milletvekilleri olarak, yurtsever milletvekilleri olarak doğru
soruları ön yargısız sormak zorundayız. 15 Temmuz 2016 tarihinde yaşanan darbe…

Bakın
şimdi, Bipartisan Policy Center, yabancılar tarafından Mart 2014 tarihinde
yazılmış rapordan bir paragraf okuyorum: TSK’da binbaşı, yarbay ve albay
rütbelerinde Fetullah Gülen yanlısı çok sayıda subay olduğu ve Gülen yanlısı bu
askerlerin darbe yapma ihtimali vurgulanmıştır. 2014’te yabancı biliyor, biz
bilmiyoruz. 
Geliyorum,
Fuat Uğur’un yazısı… Allah aşkına, Google’a “Fuat Uğur tavuk ‘tar’da sayılır”
diye yazın, göreceksiniz ki Fuat Uğur dört ay öncesinden, üstelik “hususiler”
diye, sadece MİT’in kullandığı bir kavramla darbenin nasıl olacağını tek tek
yazmış. “Tavuk ‘tar’da sayılır.” demiş. Bir bölümünü okuyayım bu yazının
isterseniz: “Tekrar cemaatçi kripto askerleri uyarıyorum. Devlet ve komuta
kademesi her şeyi biliyor ve suç işlemeye teşebbüs etmenizi bekliyor. Hayır,
kimsenin, ne devletin ne de TSK’nın bu olası kalkışmadan çekindiği yok.” Dört
ay önce, Fuat Uğur’un yazısı. 
Sonra,
Fetullahçıların attığı mesajlar… Bir televizyon programında Profesör Doktor
Osman Özsoy: “Bu süreç bitti. Her şey TV ekranlarında söylenmez. Çok güzel
günler geliyor. Hizmet Hareketi’ndeki arkadaşları çok yoğun günler bekliyor.
Profesör olacağıma bir albay olsaydım daha fazla hizmetim olurdu.” 
Ve
14 Temmuz 2016 Tuncay Opçin, Ergenekon tezgâhtarı: “Yatakta basacak, şafakta
asacaklar.” 
Herkes
her şeyi biliyor; bir tek biz bilmiyoruz, bu ülkenin masum ve temiz insanları.
Bu darbe hepimize yapıldı, ben bu kürsünün altında bombalandım, ölüyordum; o
tavan çöküyordu arkadaşlar, o tavan üzerimize çöküyordu, ben ve buradaki
milletvekilleri ölüyorduk. Milletimize bir saldırı oldu. Bu saldırıyı kim
organize etti, kim yaptı, kim destekledi açığa çıkarmak zorundayız. 
Şimdi,
biz Komisyonda rica ettik; darbenin iki kilit ismi, en çok bilgi sahibi olması
gereken bürokratlardan MİT Müsteşarı ve Genelkurmay Başkanımız gelsin,
karşılıklı görüşelim, darbeyi açığa çıkaralım istedik ama bu grup izin vermedi,
Cumhurbaşkanı izin vermedi, Başbakan izin vermedi; gelmediler. 
Daha
sonra gönderilen yazılara bakıyoruz. Değerli arkadaşlar, MİT Müsteşarlığından
gelen yazıda birçok şey belirtiliyor ama önemli birkaç tanesini söyleyeyim,
diyor ki: “MİT’in daha önce dış makamlara…” Kim bu dış makamlar? MİT’in “dış
makamlar” dediği, Cumhurbaşkanı, Başbakan, İçişleri Bakanı ve Genelkurmay
Başkanıdır. Dış makamlarla paylaşılan notlarda cemaatin darbe girişiminde
bulunabileceği ancak TSK bünyesinde istihbarat toplayamadığından darbe
girişiminin tarihi konusunda net bir istihbarata önceden ulaşamadığını… 
Arkadaşlar,
darbe girişimi biliniyor, biliyorsunuz, niye kabul etmiyorsunuz? MİT yazmış,
diyor ki: “Darbe girişimini biliyorduk. Dış makamlara -Cumhurbaşkanı, Başbakan,
İçişleri Bakanı, Genelkurmay Başkanına- bunu bildirdik.” Madem bu darbe
biliniyor niye bir sürprizle karşılaşmış gibi yapıyorsunuz 15 Temmuzda?
Saat
14.20’de MİT’e gelen bir pilot binbaşı -“O.K.” deniliyor, var mı yok mu
bilmiyoruz- diyor ki: “MİT Müsteşarına bir operasyon yapılacak 3 helikopterle,
MİT Müsteşarı kaçırılacak.” Arkadaş, kız kaçırılmıyor, MİT Müsteşarı kaçırılıyor.
Kaçırsa fidye mi isteyecek? Bariz bir şey değil midir darbe olduğu? MİT ile
Genelkurmay arasında tartışma var. Genelkurmay diyor ki: “Bu O.K. darbe
olacağını söylemedi.” MİT diyor ki: “Darbe olacağını söyledi.”
Bununla
bitmiyor, MİT Müsteşarı önce müsteşar yardımcısını gönderiyor, sonra kendi
gidiyor. 18.00’de toplantı yapılıyor ve güya, bu darbeciler -anlatıldığı
kadarıyla- bu kanlı adamlar MİT Müsteşarını 3 helikopterle kaçıracak.
Genelkurmay ağzına kadar darbeci dolu, MİT Müsteşarı saat 20.20’de elini kolunu
sallayarak Genelkurmaydan çıkıyor. Plan ne, ilk verilen plan? 3 helikopterle
saldırıp, ölümü göze alıp MİT Müsteşarını alacaklar. MİT Müsteşarı nerede?
Yaverlerin ve generallerin tamamının darbeci olduğu Genelkurmayda. MİT
Müsteşarı çıkıyor, yarım saat sonra Genelkurmay Başkanı derdest ediliyor. Yok
mu bir soru işareti arkadaşlar? 249 şehidin ailesi, yakını, milleti, ferdi
olarak sormayalım mı? Bir soru işareti var mı kafanızda? 
Devam
ediyoruz, bununla kalmıyor. 20.30’da Suriye eski Başkanı Muaz el-Hatib’le
görüşmek üzere MİT Müsteşarı Genelkurmaydan ayrılıyor. Neymiş? Kara Havacılık
Okulundan teyit alınamamış. Bu kadar önemli bir olay var, Muaz el-Hatib’le
görüşecek. Yani vardır mantığı ama MİT Müsteşarımız gelmediği için
açıklayamıyoruz durumu. 
Saat
18.00 sıralarında… Bakın, çok kıymetli bir ifade var. İfade Genelkurmay 2.
Başkanımız Yaşar Güler’in, olayı anlatıyor: Saat 18.00’de Hakan Fidan’ın -bu
olaylar açığa çıktıktan sonra- “Komutanım -bu iddianameden- ben bir de Sayın
Cumhurbaşkanımıza bilgi vereyim.” dediğini ve Koruma Müdürü Muhsin Köse’yi
telefonla aradığını, Muhsin’e “Sayın Cumhurbaşkanımızla görüşebilir miyim?”
dediğini, karşıdan ne cevap geldiğini duymadığını, bunun üzerine Hakan Fidan’ın
“Peki, Muhsin, dışarıdan bir saldırı olursa yeterli gücün, silahın ve adamın
var mı?” diye sorduğunu, Hakan Fidan’ın oradan bir cevap aldığını ancak cevabı
bilmediğini, sonra tekrar “Muhsin, sana dışarıdan bir saldırı olsa buna karşı
koyacak kadar gücün, kuvvetin ve adamın var mı?” diye bir daha sorduğunu,
oradan da muhtemelen olumlu bir cevap almış olmalı ki “Kolay gelsin.” dediğini
ve telefonu kapattığını… 
Arkadaşlar,
MİT Müsteşarı her gün Cumhurbaşkanının Koruma Müdürünü arayıp “Sana bir saldırı
olursa yeterince mermin, mühimmatın ve savunman var mı?” diye sorar mı? Bana
anlamlı gelmiyor. Böyle bir soruyu Cumhurbaşkanı Koruma Müdürü Muhsin Köse’ye
sorması… Cumhurbaşkanı ölümcül hasta bile olsa kaldırılıp bu bilgi verilmek
zorundadır. Peki, bu bilgi Muhsin Köse’ye verildiyse bu bilgi Muhsin Köse tarafından
Cumhurbaşkanına verildi mi? Verilmediyse Muhsin Köse’nin FETÖ’cü olma ihtimali
var mı? Sorulması lazım, değil mi? Hiçbir ifade tutanağında görmedik. Yargı
sormamış, Komisyona sordurulmadı, biz bilmiyoruz. Bu bilginin saat 18.00’de
Cumhurbaşkanlığı makamına iletildiğini Hakan Fidan’ın yanındaki telefon
konuşmasıyla Orgeneral Yaşar Güler teyit ediyor, Hakan Fidan da “Bu bilgi
verildi.” diyor. Peki, bu bilgi verildiyse Cumhurbaşkanı hangi enişteden
öğrenmiş oluyor? Hakan Fidan’ın kod adı “enişte” mi arkadaşlar? Çünkü bu
bilginin verildiği söyleniyor. Peki, bu bilgi verildiyse Sayın Cumhurbaşkanı
niye büyük bir sürprizle karşılaşmış gibi anlatılıyor? Hiçbir ön yargım yok,
öğrenmemiş olabilir ama bunlar darbenin karanlık soruları. Arkadaşlar, bu
sorularla kalmıyor, olayları üst üste koyduğunuzda gelen cevaplarla birlikte
daha karanlık bir hâle geliyor.
Bakın,
her şeyden önce can verdik; yaralılarımız var, ekonomimiz mahvoldu, üstüne bir
OHAL ilan ettiniz. Bütün bu darbecilerin hepsi yurt dışında, bir eli yağda bir
eli balda. Zekeriya Öz orada, yüreğimiz sızlıyor. Ergenekon’da bize ettiği
zulmü biliyoruz bu adamların. Hepsi yurt dışında, bir eli yağda bir eli balda;
burada 200 bin insan mağdur. İçinde suçlusu da vardır ama Bank Asyanın önünden
geçti diye insanlar tutuklanıyor, biz siyasi ayakla ilgili bir şey yapmıyoruz.
Bu soruları cevaplandırmıyorsak siyasi ayak sizsiziniz çünkü bu sorulara cevap
bulmaya engel olan sizsiniz, sorumlusunuz.
BÜLEN
TURAN (Çanakkale) – Çok ayıp! Çok ayıp!
AYKUT
ERDOĞDU (Devamla) – Bu soruları aydınlatmak zorundayız arkadaşlar. O 249
şehidin ailesinin yüzüne bakmak için –bunu, kırmak için söylemiyorum- bu
soruları cevaplandırmak zorundayız. 
Ortaya
koyduğunuz rapora bir bakın, sizin parti grubunuzun raporu; müzakere bile
edilmedi, bilgi bile verilmedi, uzmanlar çağrılmadı, yok sayıldık.
Cumhurbaşkanı Komisyonu kapattı, cumhuriyet savcılarını görevden aldı, OHAL
altında basın susturuldu. Peki, bu karanlıkta kalacak mı? Bu millet bunun
hesabını sormayacak mı sanıyorsunuz? Böyle sanıyorsanız geçmişe bakın,
Fetullahçılar da böyle sanıyordu, Fetullahçılar güçlerinin hiç bitmeyeceğini
sanıyordu; Ergenekon’da millî ordunun belini kırarken, bu devlete tezgâh
kurarken bu devleti şu an itibarıyla felce uğratan hainler bunun
hesabının sorulmayacağını sanıyordu. Gelin, namuslu, temiz, ahlaklı, yurtsever
milletvekilleri olarak şu andan itibaren yargının önünü açalım, elimizden
geleni yapalım, bu önergeyi kabul edelim ve bu hainlerden hesap soralım ki bir
daha hiç kimse Türkiye Cumhuriyeti’ne ve onun halkına ihanet edemesin. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Erdoğdu.
Halkların
Demokratik Partisi grup önerisinin aleyhinde son olarak Manisa Milletvekili
Sayın Selçuk Özdağ konuşacak.
Buyurun
Sayın Özdağ. (AK PARTİ sıralarından alkışlar) 
SELÇUK
ÖZDAĞ (Manisa) – Sayın Başkan, değerli milletvekilleri; HDP’nin grup önerisinin
aleyhinde söz almış bulunuyorum. Hepinizi saygıyla selamlıyorum.
“FETÖ”
denilen yapının bir 17-25 Aralık öncesi var, bir de 17-25 Aralık sonrası var.
Bu yapı, 17-25 Aralık öncesinde, 1969’larda neşet etmiş, neşvünema bulmuş bir
yapı. 1971 yılında ise MİT Müsteşarıyla, Vehbi Koç’la aynı evde sohbet
yapabilecek kadar önemli bir kişi; Graham Fuller tarafından, Abramovich
tarafından övülen bir şahsiyet ve onlar tarafından desteklenen birisi. Bu yapı,
1971 yılındaki darbeden önceden haberdar olan bir yapı. Ardından 1980 darbesi
önce olacaktı, önce olacağını tahmin ederek “Sızıntı dergisi” dediği
dergilerinde askerlere övgüler düzen bir yapı; aynı zamanda 12 Eylül olduktan
sonra da “son kale” diyerek yine aynı şekilde darbecilere ve cuntacılara
övgüler yapan bir yapı. Ardından da bu yapı, 28 Şubat 1997’deki postmodern
darbede de aynı şekilde iktidara karşı cephe alan, Erbakan’a “Yapamadınız,
çekip gidin.” diyen bir şahsiyet ve böyle bir cemaat, böyle bir yapı, böyle bir
örgüt. Ve bu örgüt, 17-25 Aralığa kadar görünen kısmıyla, okullarıyla,
yurtlarıyla veyahut da yapmış olduğu dershanelerle, gazeteleriyle, zaman zaman
da sözde demokrasiye destek olmasıyla tanınan bir yapı. 
17-25
Aralık öncesi bu yapıya hemen hemen her siyasi yapı destek olmuş. Bunlar zaten
duran arabaya binmemişler, hep yürüyen arabaya binmişler, otobüs duraklarında
durmayı değil yürüyen arabalara -iktidara- binmeyi tercih etmişler. Önce
Ecevit’le de diyalog sağlamışlar, Sayın Ecevit’le de görüşmeler yapmışlar,
hatta Papa’yla görüşme yapmadan önce -bir hafta önce- Başbakan Yardımcısı olan
Bülent Ecevit’le de görüşmüş. 
Aynı
şekilde Kasım Gülek’le çok ciddi ilişkileri var.
AYKUT
ERDOĞDU (İstanbul) – Selçuk Bey, delilin var mı? Yazık ya, ölmüş insanlar,
müteveffa. 
SELÇUK
ÖZDAĞ (Devamla) - Kasım Gülek, Cumhuriyet Halk Partisinde “çarıklı siyasetçi”
diyerek nitelendirilen, on yıl kadar orada genel sekreterlik yapan bir şahsiyet.
ÖMER
FETHİ GÜRER (Niğde) – Vefat edenlerden değil, yaşayanlardan bahset. 
SELÇUK
ÖZDAĞ (Devamla) - Kendisi Fetullah Gülen’i o kadar çok seviyor ki bir gün
Anadolu yakasında kendisini göremeyince, nerede olduğunu sorunca “Sabahleyin
görürsünüz, Trakya yakasında.” “Hayır.” hemen gece oraya geçerek Fetullah
Gülen’le görüşen bir şahsiyet. 
Özal’la
da teşrikimesaisi var, ardından Demirel’le teşrikimesaisi var. Bütün siyasi
yapıları kontrol ederek aynı şekilde...
MURAT
EMİR (Ankara) - Erdoğan’la yok mu? 
ÖMER
FETHİ GÜRER (Niğde) – Erdoğan’la var mı, senle görüştü mü?
SELÇUK
ÖZDAĞ (Devamla) - Siyasi yapıları kontrol ederek bu yapılarla beraber devleti
ele geçirme çalışması yapan bir yapı. Siyaset kurumunu...
MURAT
EMİR (Ankara) – Erdoğan’ın kendisine söyle! 
TURABİ
KAYAN (Kırklareli) – Devlete kim tırmandırdı?
MURAT
EMİR (Ankara) – Erdoğan ne istediyse verdi mi vermedi mi, onu söyle!
BAŞKAN
– Sayın Özdağ, bir dakika... Sürenize ekleyeceğim. 
BÜLENT
TURAN (Çanakkale) – Sayın Başkan, bir kelime etmedik biz. 
ÖMER
FETHİ GÜRER (Niğde) – Vefat etmiş kişilerden söz ediyor Sayın Başkan.
BAŞKAN
– Sayın Milletvekilim, bakın Sayın Gürer...(CHP sıralarından gürültüler)
Konuşabilir
miyim, izin verir misiniz.
BÜLENT
TURAN (Çanakkale) – Yok, hep onlar konuşacak Başkanım. 
ÖMER
FETHİ GÜRER (Niğde) – Vefat edenlerin burada adını anma. 
AYKUT
ERDOĞDU (İstanbul) – Süleyman Demirel nasıl konuşsun? Bülent Ecevit nasıl
konuşsun? Kasım Gülek nasıl konuşsun?
BAŞKAN
- Biraz önce Sayın Erdoğdu konuştu, eleştirileri de vardı, büyük bir sükûnet
içinde bütün salon dinledi. 
ÖMER
FETHİ GÜRER (Niğde) – Vefat edenlerden söz etmedi. 
BAŞKAN
– Katılmadığınız yönler olabilir konuşmacıda ama lütfen saygıyla dinlemek
zorundayız. 
ÖMER
FETHİ GÜRER (Niğde) – Burada kendini gelip anlatamayacak insanlardan söz
ediyor. 
BAŞKAN
- Lütfen... Lütfen...
Buyurun
Sayın Özdağ.
Sürenize
ekleyeceğim bir dakika. 
SELÇUK
ÖZDAĞ (Devamla) – Ölenlere Allah’tan rahmet diliyorum ama aynı zamanda eğer
FETÖ’yle ilişkisi varsa... Tarihçilerin ve siyasetçilerin –ben aynı zamanda
tarihçiyim, sosyal bilimciyim- görevi onların ilişkilerini tam ve net manasıyla
gelecek kuşaklara taşımaktır, ben onu yapıyorum. (AK PARTİ ve CHP sıraları
arasında karşılıklı laf atmalar)
OSMAN
AŞKIN BAK (Rize) - Aykut ne dediyse bir şey söylemedik, on dakika dinledik, bir
şey söylemedik; dinleyin kardeşim, dinleyin. 
BAŞKAN
– Sayın Osman Aşkın Bak, lütfen...
SELÇUK
ÖZDAĞ (Devamla) – Burada diyorum ki: Her iktidar partisiyle iyi ilişkiler
içerisine girmiş diyorum, herkeste var bu ilişkileri, bunları söylüyorum. 
Değerli
milletvekilleri, ardından 17-25 Aralık oluyor. 17-25 Aralıkta bu yapı gelip bir
ekonomik ve siyasi bir darbe yapmak istiyor.
TURABİ
KAYAN (Kırklareli) – Devlette bütün makamları kim verdi, onu da söyleyin. 
SELÇUK
ÖZDAĞ (Devamla) - O güne kadar bu yapıya “F tipi” diyenler, özellikle
Cumhuriyet Halk Partililer ve HDP’liler, nedense çok güzel bir şekilde
güzellemeler yapmaya devam ediyorlar. Bir yandan CHP milletvekilleri bir yandan
CHP’nin Genel Başkanı Sayın Kılıçdaroğlu, burada Samanyolu gazetesi
kapatılırken, Bank Asya kapatılırken bir diğer yandan bunların Bugün gazeteleri
kapatılırken, bunlara ait ticari mekanizmalar kapatılırken bunlara desteğe
gidiyorsunuz.
AYKUT
ERDOĞDU (İstanbul) – Basın özgürlüğü ya, basın özgürlüğü. 
SELÇUK
ÖZDAĞ (Devamla) - Ardından kayyum atanırken oradan ayrılmıyorsunuz. 
Bugün
gazetesi kapatılırken Sayın Kılıçdaroğlu oraya gittiği gibi Sayın Demirtaş da
oraya gidiyor ve diyorlar ki: “Biz bu yapının arkasındayız.” Niye? “Çünkü
düşmanımın düşmanı dostumdur.” diyorsunuz. Öyle demeyeceksiniz. AK PARTİ’ye
karşı mısınız? (AK PARTİ sıralarından alkışlar) Karşı olacaksınız ama bir diğer
yandan da diyeceksiniz ki: “F tipine de karşıyız.” Desteklemeyeceksiniz. Darbe
Komisyonuna söylediler: “Efendim, biz demokrasi adına destek verdik, basın
hürriyeti adına destek verdik.” 17-25 Aralık öncesi, bu yapının gerçek yüzü
çıkmadan önce bu yapıya biz de demokrasi adına destek verdik, eğitim adına
destek verdik. Sizinki meşru olacak, bizimki suç olacak, öyle mi? Sizinki de
suç. Eğer suçsa ki gerçek suç sizinkilerin kardeşlerim. 
ÖMER
FETHİ GÜRER (Niğde) – 15 Temmuzdan sonra atadığı görevlileri görevden aldılar.
TÜRABİ
KAYAN (Kırklareli) - Bulundukları makamlara kim getirdi?
ALİ
ÖZCAN (İstanbul) – Sizin ki de suç mu! Sizinki de suç mu! 
SELÇUK
ÖZDAĞ (Devamla) - Değerli milletvekilleri, 17-25 Aralık sonrasında ve 17-25
Aralık olmadan önce de sizler gidiyorsunuz, Amerika Birleşik Devletleri’ne
gidiyorsunuz, orada Fetullah Gülen’in, bu FETÖ’cü adamların örgütleriyle
görüşmeler yapıyorsunuz. 
ALİ
ÖZCAN (İstanbul) – Sizinki de suç mu!
SELÇUK
ÖZDAĞ (Devamla) - Hatta bir milletvekiliniz, Genel Başkanınız diyor ki: “Bunlar
bildiğimiz cemaatlere benzemiyor, meşru bir cemaate benziyor. Bunlarla
teşrikimesai kurmaya devam edeceğiz.” Bir yandan Faruk Loğoğlu gidiyor, bir
diğer yandan Genel Başkan Yardımcınız gidiyor, bunlarla teşrikimesai içerisinde
bulunuyorsunuz. Neden bulundunuz bunlarla teşrikimesai içerisinde?
ÖMER
FETHİ GÜRER (Niğde) – Sizden 30 kişiyle resmi var, 30!
SELÇUK
ÖZDAĞ (Devamla) - Hem “F tipi” diyeceksiniz, “örgüt” diyeceksiniz, “çete”
diyeceksiniz… 
AYKUT
ERDOĞDU (İstanbul) – Hanginizin resmi var orada?
SELÇUK
ÖZDAĞ (Devamla) - Bir yapının örgüt olabilmesi için dünyada kriterler vardır.
Amerika Birleşik Devletleri’nde kriter Dışişleri Bakanlığının kararlarıdır,
İngiltere’de İçişleri Bakanlığının kararıdır, Türkiye’de ise yargının
kararıdır. Burada şikâyetler yapıldıktan sonra, 2005 yılında bu yapının örgüt
olduğu noktasında bazı şikâyetler geliyor ve Yargıtay 5. Ceza Dairesi bunlarla ilgili
karar veriyor, diyor ki: “Hayır, burası bir örgüt değildir, radikal
İslamcıların dahi burayı hedef aldığı bir yapıdır.” Ardından, cumhuriyet
başsavcısı itiraz ediyor. 2008’de karar veriyor Yargıtay Daireler Kurulu
-herkes var orada- diyor ki: “Hayır, burası bir örgüt değildir.” Buna rağmen,
2013 yılındaki 17-25 Aralıktan sonra iktidar partisi büyük bir mücadele
içerisine giriyor. Bir yandan “Haşhaşiler” diyor bunlara, bir diğer yandan
bunlara “paralelciler” diyor, “Paralel yapı oluşturmak istiyor.” diyor ama
nedense Cumhuriyet Halk Partisinin ve HDP’nin milletvekilleri buraya destek
vermeye devam ediyorlar. 
Ben
Komisyonda Gültan Kışanak’a şu soruyu sordum... İmralı’ya gidenlerden birisi şu
soruyu soruyor Abdullah Öcalan’a, o teröristbaşına şunu soruyor: “Efendim,
herkes Fetullah Gülen’le görüşüyor. Siz de bize ne söylersiniz? Biz de
görüşelim mi?” Kendisi diyor ki: “Bir barış adamıdır Fetullah Gülen, bir sulh
adamıdır; görüşün tabii. Orta Doğu’daki hayallerimizle, ideallerimizle onların
hayalleri ve idealleri örtüşüyor.” ifadesini kullanıyor. Şimdi, soruyorum HDP
milletvekillerine, diyorum ki: Abdullah Öcalan’la aynı görüşte misiniz 17-25
Aralıktan sonra, aynı görüşte misiniz 15 Temmuzdan sonra? 
AHMET
YILDIRIM (Muş) – Siz aynı görüştesiniz, siz. 
SELÇUK
ÖZDAĞ (Devamla) – Bakınız, size bir şey söyleyeyim: Darbecilerin siyasi ayağı
olmaz, darbeciler her yerde olurlar. Fetullah Gülen bir darbecidir; darbeciler,
siyaset yapısını, siyasi yapıyı ortadan kaldırmak için yapmışlardır. 1960
darbesi Menderes’e yapılmıştır, 1971 Demirel’e yapılmıştır; 1980 Demirel’e,
Türkeş’e, Erbakan’a, dolaylı olarak da Ecevit’e yapılmıştır; 28 Şubat
postmodern darbesi Erbakan’a karşı yapılmıştır. İktidara karşı yapılan her
darbeden muhalefet de mutlaka nasibini almıştır. Hep beraber, kime yapılırsa
yapılsın bütün darbecileri kınayacağız ve takbih edeceğiz ki bir daha
demokrasiye kimse halel getirme noktasında hareket etmesin veya bu şekilde
davranmasın diyeceğiz. Değerli milletvekilleri, darbeler kötüdür, takbih
edilmesi gerekmektedir. 
15
Temmuza gelince: Darbe Araştırma Komisyonu… HDP’nin grup önerisinde diyorlar
ki: “AK PARTİ’li üyeler tarafından Komisyon Başkanlığı seçildi.” E, seçim
oluyor orada. Hepiniz biliyorsunuz, bütün araştırma komisyonlarında
yapıldığında nereden seçilir? Kim çok oy alırsa ondan seçilir. AK PARTİ'li
milletvekilleri, CHP’li, HDP’li ve MHP’li milletvekillerin ellerini mi bağladı?

Bir
şey daha söyleyeceğim. Bakın, bu Komisyonda görevini yapmayan milletvekilleri,
muhalefet partisi milletvekilleridir. Neden? Eski başbakanlara soru soralım
dedik, eski başbakanlara, cumhurbaşkanlarına sorular soralım, Melih Gökçek’e
sorular soralım, Beşiktaş Belediye Başkanı Hazinedar’a sorular soralım, gelin,
İstanbul Büyükşehir Belediye Başkanına sorular soralım, MİT Müsteşarına sorular
soralım. Siz Komisyonun nasıl çalışacağını, Anayasa’nın bize hangi görevleri
verdiğini bilmiyor musunuz? Anayasa’da şöyle söyler -İç Tüzük de bunu söylüyor-
der ki: Araştırma komisyonlarına davet edersiniz; aynen, Birgül Ayman Güler’i
davet ettiğimiz gibi. Birgül Ayman Güler gelmedi, gelmeme hakkı vardı ama bana
soru sorun da demedi. Ki Birgül Ayman Güler neler söylüyordu biliyor musunuz?
“CHP’nin kanalı Halk TV’de Fetullah Gülen reklamları yayınlanmaktadır, Zaman
gazetesi reklamları yayınlanmaktadır. F tipi TV’lerde CHP’nin adaylarını
görmeye alışamayacağız.” 15 Aralık Cumhuriyet gazetesinde “Her ne kadar parti
yönetimimiz inkâr etse de 30 Mart seçimlerinde bir ittifak yaptık, cemaatle
ittifak yaptık.” diyordu. Bir sürü şey var burada. Birgül Ayman Güler’i
çağırdık, geldi mi? Gelmedi. Getirebilir miyiz? Hayır, getiremeyiz. Necdet
Özel, çağırdık, geldi mi? Gelmedi ama bir şey söyledi: “Bana sorular sorun,
cevaplayayım.” dedi. Siz, eski başbakanlara niye soru sormadınız, Melih
Gökçek’e niye soru sormadınız, MİT Müsteşarına niye sorular sormadınız,
Genelkurmay Başkanına niye sorular sormadınız? 
ÖMER
FETHİ GÜRER (Niğde) – Çoğunluk sizsiniz, sorsaydınız.
SELÇUK
ÖZDAĞ (Devamla) – Görevini yapmayan üyeler varsa onlar da CHP’li ve HDP’li
üyelerdir değerli milletvekilleri, görevlerini yapmamışlardır çünkü…
ÖMER
FETHİ GÜRER (Niğde) – Siz ne yapıyordunuz, siz?
SELÇUK
ÖZDAĞ (Devamla) – Tarihe not düşmek adına, siz görevinizi yapmadınız.
Geçmişteki komisyonlarda da görev aldım ben. O komisyonlarda da çağırdıklarımız
oldu, gelmediler, çağırdığımız kişilerden gelmeyenler “Bana soru sorun.”
dediler. Deniz Baykal Komisyona geldi ve 5 sayfalık Komisyon raporunu okudu,
cevapları okudu, kendi düşüncelerini söyledi. “Bir dakika… Sayın Baykal, size
sorular soracağız.” dedik “Hayır, sorularınızı almayacağım ve gideceğim.” dedi,
demokratik hakkını kullandı ve anayasal hakkını kullandı, İç Tüzük hakkını
kullandı.
(Mikrofon
otomatik cihaz tarafından kapatıldı) 
SELÇUK
ÖZDAĞ (Devamla) – Sözlerimi tamamlayayım Sayın Başkan.
BAŞKAN
– Sayın Özdağ, sözünüzü kesmiştim, bir dakika daha ek süre veriyorum size,
tamamlayın lütfen.
Buyurun.
SELÇUK
ÖZDAĞ (Devamla) – Çok teşekkür ederim.
“Cemaatçi
CHP’liler” diyen Soner Yalçın’ın yazısından kısaca alıntılar yapmak istiyorum:
“Kılıçdaroğlu'nun danışmanlarından Fatih Gürsul FETÖ üyesi. Fethullah Gülen'in
onursal başkanı olduğu Gazeteciler ve Yazarlar Vakfı tarafından düzenlenen
Abant Platformu'nun son toplantısının açılışını yapan Gediz Üniversitesi
Sosyoloji Bölümü Başkanı Prof. Dr. İştar Gözaydın FETÖ soruşturması sonucu
açığa alındı. Gözaydın, CHP Parti Meclisi üyesiydi.” 
Aynı
zamanda, Zaman gazetesinin, Fetullahçı terör örgütünün tüm yayın organlarının
hepsi 7 Haziran seçimleri öncesi AK PARTİ’den hesap sormak adına “Güneydoğu
Anadolu’da HDP’yi destekleyeceğiz, geri kalan yerlerde CHP’yi destekleyeceğiz.”
dediler. Bu onları ilzam etmez ama bilesiniz ki bu yapı sizi de kullanmak
istedi ve siz maalesef buna teşne oldunuz, 17-25 Aralıktan 15 Temmuza kadar da
bu yapıya destek oldunuz. 
ALİ
ÖZCAN (İstanbul) – Sizi de kullandı mı, sizi de kullandı mı?
ÖMER
FETHİ GÜRER (Niğde) – Sizi kullandığını kabul ediyorsunuz.
SELÇUK
ÖZDAĞ (Devamla) – Eğer “F tipi” dediğiniz yapıya karşı çıksaydınız bunlar
olmazdı.
ALİ
ÖZCAN (İstanbul) – Sizi kullandı mı, sizi aldattı mı?
SELÇUK
ÖZDAĞ (Devamla) – Darbeci, siyaseti reddeder, siyasetçilere karşı oldukları
için de darbe yaparlar. Bu darbe AK PARTİ’ye ve Cumhurbaşkanına karşı
yapılmıştır; önce AK PARTİ’ye ve Cumhurbaşkanına, sonra Türkiye Büyük Millet
Meclisine ve demokrasiye karşı yapılmıştır. Eğer siyasi bir ayak arayacaksanız
bunu darbeye maruz kalanlarda ve Recep Tayyip Erdoğan’da -ki öldürülmek
istendi- aramayacaksınız, onu başka yerlerde arayacaksınız.
(Mikrofon
otomatik cihaz tarafından kapatıldı) 
ALİ
ÖZCAN (İstanbul) – Siyasi eli var, siyasi eliniz var. Siyaseten eliniz içinde.
BAŞKAN
– Sayın Özdağ, teşekkür ederim.
SELÇUK
ÖZDAĞ (Devamla) – Bu önergenin aleyhinde olduğumuzu söylüyor ve de diyorum ki:
Bir daha darbe olmasın. 15 Temmuz akşamı ben yeğenimi de burada şehit verdim.
İlk darbe girişimini de Sayın Başbakana haber veren bendim. 
BAŞKAN
– Sayın Özdağ…
SELÇUK
ÖZDAĞ (Devamla) – Hep beraber, birlikte 15 Temmuz gibi darbe girişimlerine
karşı olalım. İyi darbe yoktur, kötü darbe vardır. “Şu darbe iyidir, bu darbe
kötüdür.” gibi bir düşünce doğru değildir, sakîm mantıktır. 
BAŞKAN
– Sayın Özdağ, lütfen…
SELÇUK
ÖZDAĞ (Devamla) – Teşekkür ediyor, saygılar sunuyorum değerli milletvekilleri.
(AK PARTİ sıralarından alkışlar)
BAŞKAN
– Teşekkür ederim.
AHMET
YILDIRIM (Muş) – Sayın Başkan...
LEVENT
GÖK (Ankara) – Sayın Başkan...
BAŞKAN
– Sayın Yıldırım...
AHMET
YILDIRIM (Muş) – Sayın Başkan, konuşmasında, özellikle partimize dönük, bizim
bu yapıya güzellemeler dizdiğimizi söyledi; bu siyasi iktidarın rehin aldığı ve
şu an Edirne Cezaevinde tutulan Eş Genel Başkanımızın kayyum atanan bir kurumu
ziyaret etmesi üzerinden özellikle partimize dönük ağır eleştirilerde bulundu.
Mesela, Eş Genel Başkanımız gittiğinde, acaba Sayın Özdağ gibi... 
BAŞKAN
– Sataşmadan söz mü isteyeceksiniz?
AHMET
YILDIRIM (Muş) – ...“Biz bilgi toplumundan yanayız...”
BAŞKAN
– Sayın Yıldırım...
AHMET
YILDIRIM (Muş) – “...maddi zenginliğin olduğu gibi aynı zamanda manevi
zenginliğin de en az o derece önemli olduğunu biliyoruz.” 
BAŞKAN
– Sayın Yıldırım...
AHMET
YILDIRIM (Muş) – Sayın Başkan, bir dakika sataşma…. Sözümü tamamlayayım, ondan
sonra şey yapayım Sayın Başkan.
TÜLAY
KAYNARCA (İstanbul) – Bir daha konuşacak Başkanım.
AHMET
YILDIRIM (Muş) – “Diğer cemaatlere mensup olan arkadaşlarımız alınganlık
göstermesinler ama açık ifade etmem gerekir ki en başarılı gördüğümüz cemaat
Fetullah Gülen cemaatidir.” ve bir sürü dizi, güzelleme; bunlardan mı söz
ediyorsunuz?
SELÇUK
ÖZDAĞ (Manisa) – 17-25’ten sonra gittiniz. 
AHMET
YILDIRIM (Muş) – Bu cümleler Selahattin Demirtaş’a mı ait, kime ait?
SELÇUK
ÖZDAĞ (Manisa) – 17-25’ten sonra gittiniz, 17-25’ten sonra gittiniz. Ekrem
Dumanlı sizi ziyaret etti. Ekrem Dumanlı’nın ziyaretini niye kabul ettiniz,
niye kabul ettiniz Ekrem Dumanlı’nın ziyaretini? Niye ziyaret ettiniz Bugün
gazetesini?
BAŞKAN
– Sayın Yıldırım, siz söz talebinde bulunmuyorsunuz şu anda, bulunmak
istiyorsunuz ama bir tarafa cevap veriyorsunuz. Gerekçelerinizi söylediniz,
sataşmadan dolayı söz mü istiyorsunuz?
AHMET
YILDIRIM (Muş) – Ben sataşma gerekçelerini söylüyorum Sayın Başkan.
BAŞKAN
– Ama o tarafa cevap veriyorsunuz, gerekçelerini söylemiyorsunuz.
AHMET
YILDIRIM (Muş) – İç Tüzük 69’a göre sataşmadan bu sebeplerle söz istiyorum.
BAŞKAN
– Tamam, buyurun, iki dakika, buyurun.
LEVENT
GÖK (Ankara) – Sayın Başkan, bizim de talebimiz vardı.
BAŞKAN
– Tabii ki.
Sayın
Sancar konuşacak Sayın Yıldırım’ın yerine.
Buyurun.
VII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın,
Manisa Milletvekili Selçuk Özdağ’ın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
MİTHAT
SANCAR (Mardin) – Darbeyle mücadeleyi engelleyen en önemli şey sorular
sorulduğunda burada bağırıp çağırmak, demagoji yapmak, polemik yapmak, herkesi
suçlamaktır ve sürekli bu yöntemi kullanıyorsunuz. Bakın, size net ve açık
söylüyoruz: Darbe raporunda, 1980’leri, hatta Darbe Komisyonu Başkanı 1967
tarihli makbuzu gösterip diğer siyasi partileri... O da uydurma, gerçek olsa
bile -ki uydurma- diğer siyasi partileri suçlayacak... Hadi 2003’te iktidara
başladınız, 2002 sonu, 2013’te yollarınız ayrıldı diyelim, rapor diyor ki:
“İhale aldılar, kamuya sızdılar, yurt dışında okullar açtılar.” Yahu kim yaptı?
Bu, böyle uzayda bir oluşum muydu? Siyasi kararları kim veriyordu? 
ORHAN
DELİGÖZ (Erzurum) – Son on yılda mı yaptılar? Son elli yılda yaptılar.
MİTHAT
SANCAR (Devamla) - Devlete alınmasını kim teşvik ediyordu? Hangi bakanların
imzası var? Hangi milletvekilleri onlarla birlikteydi? Sayısız fotoğraf
yayınlandı. Bizim efendim, Koza İpeke o gün yapılan baskını, basın özgürlüğü
adına reddettiğimiz bir ziyareti iş birliği olarak sunuyorlar. Ya, siz kalkın
-2003’ten 2013’e; on yıl- “Ne istediler de vermedik.” sözüyle özetlenebilecek
bir ilişkiyi, kol kola yürüyüşü, KCK operasyonlarını, Balyoz, Kumpas dâhil
hepsinin ortaklığını göz ardı edin, şurada iki tane söz, orada iki tane cümle,
“Efendim, bütün partiler iş birliği yaptı.” 
Bakın,
arkadaşlar, “Kumpas’ın da, Ergenekon’un da savcısıyız.” diyen sizsiniz, “KCK
davalarının arkasında da duruyoruz.” diyen sizsiniz ve bütün bunları yapanlar
bugün hapiste ama o soruşturmalardan dolayı hapiste yatan başkaları da var.
Eğer onlar darbeciyse, hainse, teröristse onların yaptığı soruşturmaların
arkasında hâlâ niye duruyorsunuz? (HDP sıralarından alkışlar)
BAŞKAN
– Teşekkür ederim Sayın Sancar. 
SELÇUK
ÖZDAĞ (Manisa) – Sayın Başkanım… Affedersiniz Sayın Başkanım. 
LEVENT
GÖK (Ankara) – Sayın Başkan…
BAŞKAN
– Sayın Gök, bir dakika…
SELÇUK
ÖZDAĞ (Manisa) – Sadece 17-25 Aralıktan sonra Sayın Demirtaş, Garo Paylan ve
arkadaşları Bugün gazetesini veya bu gazeteleri ziyaret etmemiştir. 2013
yılında Ahmet Türk ve Nazmi Gür -aynı zamanda o zaman milletvekilleriydiler-
Pensilvanya’ya giderek Fetullah Gülen’le görüşmeler yaptılar; bunun da tutanaklara
geçilmesini özellikle istirham ediyorum efendim. 
BAŞKAN
– Teşekkür ederim. 
Evet,
Sayın Gök…
LEVENT
GÖK (Ankara) – Efendim, iktidar partisinin, daha önceki yıllarda televizyonları
gezerek Fetullah Gülen’i savunan birisini Darbe Araştırma Komisyonu Başkanı
yaptığı bir komisyonun verdiği rapordan sonra, zaten sözcülerinden başka bir
şey de beklemiyoruz. Yani, bir aklama, karalama, kapatma komisyonu görevini
üstlenmiş… 
BAŞKAN
– Talebiniz nedir?
LEVENT
GÖK (Ankara) – …ve bunu yerine getirmek için sözcü seçen iktidar partisi
çıkardığı sözcülerle partimize ağır sataşmalarda bulunmuştur özellikle hayatta
bulunmayan rahmetli Ecevit, Kasım Gülek’ten başlamak suretiyle. Bugüne gelinen
noktada, Cumhuriyet Halk Partisinin bir desteği olduğunu ima eden konuşmalar
yapmıştır, tamamı çarpıtmadır, tamamı sataşmadır. Bu konuda sataşmadan dolayı
söz istiyoruz. 
Aykut
Bey konuşacak.
SELÇUK
ÖZDAĞ (Manisa) – Yapmayın ya, yapmayın ya, çarpıtma olur mu? Ecevit’in kendi
itirafları var ya, Kasım Gülek’in kendi itirafları var ya, vasiyet var ya.
BAŞKAN
– Sayın Erdoğdu mu konuşacak?
LEVENT
GÖK (Ankara) – Evet. 
BAŞKAN
– Buyurun Sayın Erdoğdu. 
İki
dakika… (CHP sıralarından alkışlar) 
2.- İstanbul Milletvekili Aykut
Erdoğdu’nun, Manisa Milletvekili Selçuk Özdağ’ın HDP grup önerisi üzerinde
yaptığı konuşması sırasında Cumhuriyet Halk Partisine sataşması nedeniyle
konuşması
AYKUT
ERDOĞDU (İstanbul) – Sayın Başkan, kürsü şehvetine kapılmak istemem, meseleyi
kişiselleştirecek olsam çok şey söylerim ama meseleyi kişiselleştirmeyeceğim. 
Birincisi,
etik değil, doğru değil; kendisini savunamayan insanların hatırasını bu kadar
kirletmek ve savunma şansı vermemek doğru değil. 
BÜLENT
TURAN (Çanakkale) – Fotoğraf çektirmişler.
AYKUT
ERDOĞDU (Devamla) – Hepsi müteveffa, kendini savunamaz ama kendini savunacak
durumda olanlar var arkadaşlar.
Sayın
Cumhurbaşkanına sormak zorundayız “Ne istediler de vermedik?” demek bir iştirak
değil midir, sormayalım mı bu soruyu? Bakın konuşuyoruz, anlatıyoruz, yok kabul
ediyorsunuz. 
Hangimizin
resmi var CHP grubundan Fetullah Gülen’e “Hoca Efendi” diye diz çökmüş, başını
kapatmış yanında saygıdan, bir tane gruptan resmini gösterin, bir tane
CHP’linin resmini gösterin, bir tanesini, deyin ki şunlar bunu yaptı. (CHP
sıralarından alkışlar) Ama sizin grubunuzda onlarca var. 
Değerli
arkadaşlar yakışıyor mu bir sahte makbuz üzerinden… Ya, İnternette satılıyor,
bu kadar ucuz, bu kadar basit olunamaz. 
OSMAN
AŞKIN BAK (Rize) – Ya, Birgül Güler Ayman söyledi be kardeşim. Ne diyorsun?
Burada kürsüden söyledi ya.
AYKUT
ERDOĞDU (Devamla) – O, Birgül Ayman Güler’i bağlar, bizim partimizle ilgisi
yok. Birgül Ayman Güler’in kendisine sor. 
OSMAN
AŞKIN BAK (Rize) – Ne bağlar, ne alakası var ya? Bırakın Allah aşkına! 
BAŞKAN
– Sayın Bak…
SELÇUK
ÖZDAĞ (Manisa) – Başkan Yardımcısıydı o zaman.
AYKUT
ERDOĞDU (Devamla) – Şimdi, geliyorsunuz meseleyi 17-25 Aralık meselesine
bağlıyorsunuz.
OSMAN
AŞKIN BAK (Rize) – Neyi bağlar? “O, başkasını bağlar.” diyorsun. 
BAŞKAN
– Sayın Bak…
AYKUT
ERDOĞDU (Devamla) – Yok muydu yolsuzluk, yok muydu hırsızlık? Yetim hakkı bakan
çocuklarının kasasına, vatan evlatlarının hakkı bakan evlatlarının kasasına
konulmadı mı, söylemeyecek miydik?
OSMAN
AŞKIN BAK (Rize) – Hayret bir şey, konuşturmadınız kadını be!
AYKUT
ERDOĞDU (Devamla) – Kendi ortağınız tezgâh kurmuş bize ne. Çalmasaydınız,
çırpmasaydınız, yolsuzluk yapmasaydınız. Söylemeyecek miyiz?
BAŞKAN
– Hakaret etmeyin birbirinize lütfen. İthamlarda da bulunmayın Sayın Erdoğdu,
lütfen. Bir gruba ithamda bulunuyorsunuz…
AYKUT
ERDOĞDU (Devamla) – Yok Sayın Başkan, böyle bir göreviniz yok, benim fikrime
karışamazsınız. 
OSMAN
AŞKIN BAK (Rize) – Ya, neyi söylüyorsun ya?
BAŞKAN
– Var, benim öyle bir yetkim var. 
AYKUT
ERDOĞDU (Devamla) – Öyle şey mi olur ya? 
BAŞKAN
– Tüzük’ü okuyun, benim yetkimin olup olmadığını görürsünüz. İthamda bulunmayın
lütfen. 
AYKUT
ERDOĞDU (Devamla) – Bakın, Cumhuriyet Halk Partisinin tarihi burada. Bizler bu
önergeleri…
BAŞKAN
– Temiz bir dille konuşun.
AYKUT
ERDOĞDU (Devamla) – Sözümü kestiğiniz için umarım süremi uzatırsınız herhâlde.
BAŞKAN
– O da benim takdirimde.
Buyurun.
AYKUT
ERDOĞDU (Devamla) – İnşallah takdir edersiniz. 
Şimdi,
Cumhuriyet Halk Partisinin tarihi burada. Bizler FETÖ derken, bizler terör
örgütü derken, devleti teslim alıyor derken bizim üzerimize saldırarak gelip
yok ettiğiniz araştırma önergeleri, gensorular burada. Bu kürsüde nasıl
savunmalar yaptığınızı biliyoruz, ayıptır ya! Yaptığınız ayıptır arkadaşlar!
Kozmik odaya nasıl girildiğini biliyorsunuz değil mi? Millî sırlarımızın
çıkması…
(Mikrofon
otomatik cihaz tarafından kapatıldı) 
AYKUT
ERDOĞDU (Devamla) – Kim verdi talimatı? Sayın Recep Tayyip Erdoğan verdi
arkadaşlar. Onun için rica ediyorum, bizim…
OSMAN
AŞKIN BAK (Rize) – Ya, ne alakası var, nereden çıkartıyorsun be?
BAŞKAN
- Sayın Bak, lütfen… 
AYKUT
ERDOĞDU (Devamla) – Yahu, Genelkurmay Başkanı söyledi, nereden çıkaracağım be!
Aklına gelmeden bağırıyorsun. 
OSMAN
AŞKIN BAK (Rize) – Konuşma be! 
BAŞKAN
– Sayın Bak… 
AYKUT
ERDOĞDU (Devamla) – Genelkurmay Başkanı söyledi. 
OSMAN
AŞKIN BAK (Rize) – Ne diyorsun sen be? Bilmeden şey yapıyorsun!
BAŞKAN
– Sayın Bak… 
AYKUT
ERDOĞDU (Devamla) – Yahu, Genelkurmay Başkanı söyledi…
BAŞKAN
- Sayın Erdoğdu, teşekkür ederim. 
OSMAN
AŞKIN BAK (Rize) – Hayret bir şey ya! 
REŞAT
PETEK (Burdur) – Sayın Başkan, Komisyon Başkanı olarak sataşma var, sataşmadan
söz istiyorum. 
Sayın
Başkanım, doğrudan şahsıma sataşma…
BAŞKAN
– Bir dakika… 
Sayın
Petek, sizi dinleyeyim. 
REŞAT
PETEK (Burdur) - Hem Grup Başkan Vekili özellikle şahsıma yönelik sataşma
yaptı… 
LEVENT
GÖK (Ankara) – Evet, resmen sataştım Sayın Başkan. 
REŞAT
PETEK (Burdur) – Evet, sataştı. 
LEVENT
GÖK (Ankara) – Aynen şunları dedim…
BAŞKAN
– Duydum, ben sizi dinledim, tekrar etmeyin Sayın Gök. 
LEVENT
GÖK (Ankara) – “Birkaç yıl önce televizyonlardan Fetullah Gülen’i savunuyordu.”
dedim, dedim. 
BAŞKAN
– Ben biliyorum, duydum, duydum, tekrar etmeyin. 
Buyurun
Sayın Petek. 
İki
dakika… 
MURAT
EMİR (Ankara) – Makbuzu anlatacaksa çıksın, sahte makbuzu! 
BAŞKAN
– Aman tekrar etmeyin, duydum. 
Buyurun
Sayın Petek. 
İki
dakika… 
3.- Burdur Milletvekili Reşat Petek’in,
Ankara Milletvekili Levent Gök’ün yerinden sarf ettiği bazı ifadeleri sırasında
şahsına sataşması nedeniyle konuşması
REŞAT
PETEK (Burdur) – Değerli arkadaşlar, şimdi…
LEVENT
GÖK (Ankara) – Ya, ayıp ya Reşat Bey, şu sahte makbuzla çıkıyorsun, bir de
burada konuşuyorsun! Ayıp denen bir şey var ya, ayıp denen bir şey var! 
REŞAT
PETEK (Devamla) - Kimin ayıp yapıp yapmadığını önce dinleme nezaketi
göstererek… 
LEVENT
GÖK (Ankara) – Sen o makbuzu kimden aldın? 
BAŞKAN
– Ama kürsüye geldi Sayın Petek.
LEVENT
GÖK (Ankara) – Kimden aldın o makbuzu? 
BAŞKAN
- …bakalım ne söyleyecek, sayın milletvekilleri, Sayın Gök. 
REŞAT
PETEK (Devamla) – Sayın Başkan, süremi… 
LEVENT
GÖK (Ankara) – Bir şey söylemiyor ki… 
BAŞKAN
– Ama dinleyin, daha bir şey söylemedi, bir tane kelime söyledi. 
BÜLENT
TURAN (Çanakkale) – İstiklal Mahkemesi de kursunlar Sayın Başkan oldu olacak!
Hâle bak, konuşturmuyorlar adamı!
REŞAT
PETEK (Devamla) – Sayın Başkan, süremi… 
BAŞKAN
– Yeniden başlatacağım. 
Yani
bir ithamda bulunuyorsunuz, savunma hakkını engelliyorsunuz. E, ne yapacak
yani? “Savunma hakkı kutsaldır.” demiyor muyuz hep beraber her yerde? 
ÖMER
FETHİ GÜRER (Niğde) – İthamda bulunmuyoruz, sahte makbuzla çıkıyor. 
BAŞKAN
– Lütfen… 
LEVENT
GÖK (Ankara) – İthamda bulunan o! 
BAŞKAN
– Ama bırakın. 
LEVENT
GÖK (Ankara) – İthamda bulunan o!
BAŞKAN
– Ama bırakın Sayın Gök, lütfen…
LEVENT
GÖK (Ankara) – İki yıl önce televizyonda söylediğini bırakmış, Cumhuriyet Halk
Partisini suçluyor.
BAŞKAN
– Sayın Gök, lütfen bırakın. 
Dinleyelim
Sayın Petek’i. 
Yeniden
başlatıyorum sürenizi. 
LEVENT
GÖK (Ankara) – Bizim öyle Fetullah’ı öven sözlerimiz yok ki televizyonlarda. 
REŞAT
PETEK (Devamla) – Teşekkür ediyorum Sayın Başkan. 
Önce
cevap hakkımı kullanmama müsaade edin, bir dinleyin, ondan sonra sözünüz varsa
ben de sizi dinlerim.
HALUK
PEKŞEN (Trabzon) – Önce iftira attıklarını bir anlat!
REŞAT
PETEK (Devamla) - Birincisi “Fetullahçı terör örgütü” dediğimiz bu örgüt…
LEVENT
GÖK (Ankara) – Sen iftiradan dolayı özür dile, özür dile. Bu belgeyi nereden
aldın, onu söyle bir! Kim verdi sana bu belgeyi?
HALUK
PEKŞEN (Trabzon) – ByLock kullanıyor musun sen? ByLock listesinde ismin var mı?
REŞAT
PETEK (Devamla) - …arkadaşımız az önce bahsetti…
LEVENT
GÖK (Ankara) – Sana “FETÖ’cü” diyorlar. 
REŞAT
PETEK (Devamla) - …geçmişte “cemaat” olarak, geçmişte “hizmet” olarak bilindiği
dönemde…
LEVENT
GÖK (Ankara) – “FETÖ’cü” diyorlar sana. 
HALUK
PEKŞEN (Trabzon) - Niye “Değilim.” demiyorsun?
LEVENT
GÖK (Ankara) – Niye çıkıyordun televizyonlara?
HALUK
PEKŞEN (Trabzon) – “FETÖ’yle ilgim yok.” niye diyemiyorsun? 
REŞAT
PETEK (Devamla) – Bakın, biz geçmişte bütün siyasi partileri suçlamak için
değil… 
ALİ
ÖZCAN (İstanbul) – Kur'an-ı Kerim’e el basıp da “FETÖ’cü değilim.” diyebiliyor
musun? 
BAŞKAN
– Sayın Özcan… 
REŞAT
PETEK (Devamla) - Sayın Aykut Erdoğdu belki “Ölülere saygı gösterin.” şeklinde
ifade etti. Biz onları suçlamak için bir şey söylemedik, raporumuza da
yazmadık. 
LEVENT
GÖK (Ankara) – Neyi söylüyorsun? Bu ne, bu ne, bu ne? 
REŞAT
PETEK (Devamla) - Yazdığımız şu…
LEVENT
GÖK (Ankara) – Bu ne Reşat Bey, bu ne ya?
REŞAT
PETEK (Devamla) - Her dönemde FETÖ’nün siyasi partilere yakınlık gösterip
devlete sızmak için gayret gösterdiğini ifade ettik; bu bir. 
LEVENT
GÖK (Ankara) – Kim verdi sana bu belgeyi? Sahteciliğe niye tevessül ediyorsunuz
ya, niye tevessül ediyorsunuz? 
REŞAT
PETEK (Devamla) - İkincisi: Orada gösterdiğimiz makbuz…
LEVENT
GÖK (Ankara) – Evet, nedir bu?
REŞAT
PETEK (Devamla) - …daha 15 Temmuz darbe girişimi olmadan önce yazılmış olan bir
kitapta yer aldı. Komisyonumuz bunu Komisyona aldı. (CHP sıralarından
gürültüler) Şu anda Darbe Komisyonunda var olan, uzmanların incelediği kitapta
var olan bir belge. Şimdi, daha darbe yokken ortaya konmuş bir bilgiyi…
LEVENT
GÖK (Ankara) - Sen buna inanıyor musun? İnanıyor musun sen buna?
REŞAT
PETEK (Devamla) – Bakın, şunu dinleyin: Cumhuriyet Halk Partisini suçlamak için
değil ama Cumhuriyet Halk Partisini nasıl kullandığını göstermek için
göstermiştim. 
LEVENT
GÖK (Ankara) - Ayıp denen bir şey var Reşat Petek, hukukçusun ya!
REŞAT
PETEK (Devamla) - Ama sizin bu saldırganlığınız ve FETÖ’den yana tavır almanız
karşısında şunları göstermek zorundayım: FETÖ’nün terör örgütü vasfı ortaya
çıktıktan sonra en büyük desteği veren Sayın Kılıçdaroğlu’dur, Sayın Tanal’dır,
Sayın Erdem’dir. (CHP sıralarından gürültüler)
MURAT
EMİR (Ankara) – Hadi oradan! Saçmalama hakkın yok senin! Adam gibi konuş!
BAŞKAN
– Sayın milletvekilleri…
REŞAT
PETEK (Devamla) - Şu fotoğraflara bakın Allah aşkına. (CHP sıralarından
gürültüler) 
BAŞKAN
– Sayın milletvekilleri… 
REŞAT
PETEK (Devamla) - Mahkeme kararlarının uygulanmasına gidip de terör örgütünün
basın organlarının önünde göğsünü siper eden Cumhuriyet Halk Partisinin Sayın
Genel Başkanı FETÖ’nün bugün sözcülüğünü yapmış, bu darbeye “kontrollü darbe”
diyor. Utanın, utanın! (CHP sıralarından gürültüler)
Bu
darbe alçak Fetullahçı terör örgütünün bir darbesidir. Buna “kontrollü darbe”
diyeceksin ondan sonra da bugün kalkacaksınız burada geçmiştekileri, bizi
eleştirerek söyleyeceksiniz. (CHP sıralarından gürültüler)
BARIŞ
YARKADAŞ (İstanbul) – Zaman gazetesine deprem binasının yerini ben mi verdim?
Samanyoluna lisansı ben mi verdim? Kanaltürk’ü zorla Tuncay Özkan’ın elinden
alıp Fetullah Gülen’e ben mi verdim? Fetullahçılara, FETÖ’cülere hepsini siz
verdiniz. 
REŞAT
PETEK (Devamla) - Şu belgelere bakın Allah aşkına.
BAŞKAN
– Sayın Yarkadaş…
REŞAT
PETEK (Devamla) - Şu belgelere bakın Allah aşkına. FETÖ’ye kim destek veriyor?
(CHP sıralarından gürültüler)
BAŞKAN
– Sayın milletvekili, ayıptır ya! Burası Meclis, bombalandı ya!
LEVENT
GÖK (Ankara) - İftira atıyor Sayın Başkan.
REŞAT
PETEK (Devamla) - Tahammül edemiyorsunuz değil mi?
BAŞKAN
– Hepiniz buradaydınız. Yazıktır size ya! Ayıptır ya! Yıkıldı bu içinde bulunduğunuz
Meclis! Böyle mi çözeceksiniz FETÖ’yle mücadeleyi, böyle mi çözeceksiniz terör
örgütleriyle mücadeleyi! Gerçekten ayıptır ya!
Birleşime
on dakika ara veriyorum.
Grup
başkan vekillerini toplantıya çağırıyorum.
Kapanma Saati: 16.07
İKİNCİ OTURUM
Açılma Saati: 16.24
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Mustafa AÇIKGÖZ (Nevşehir) 
-----0-----
BAŞKAN
– Sayın milletvekilleri, Türkiye Büyük Millet Meclisinin 99’uncu Birleşiminin
İkinci Oturumunu açıyorum.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, 15 Temmuz darbe girişiminin siyasi
ayağının açığa çıkarılması, siyasi ayağında bulunanlarla ilgili adli ve siyasi
süreçlerin işletilmesi amacıyla 31/5/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 31 Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
MAHMUT
TANAL (İstanbul) – Sayın Başkan…
AHMET
YILDIRIM (Muş) – Sayın Başkan…
BAŞKAN
– Arkadaşlar, Sayın Tanal, Sayın Yıldırım; biraz önce hepimiz burada gördük ki
herkes birbirini eleştirdi, birbirleriyle ilgili bilemediğimiz iddialarda
bulundu. Takdir edersiniz ki, o gürültü içinde kimini duydum kimini duymadım.
Tutanakları istedim, tutanakları okuyacağım, sataşmadan dolayı bir olay meydana
geldiğine kanaat getirirsem söz hakkınız bakidir. 
AHMET
YILDIRIM (Muş) – Sayın Başkan, bizimki o gürültü olmadan önce, Sayın Özdağ
kayıtlara geçsin diye…
BAŞKAN
– Gerçekten onu da duymadım çünkü o arada da bağrışmalar oluyordu. 
AHMET
YILDIRIM (Muş) – Hayır, Genel Başkan Yardımcımız Nazmi Gür’ün adını kullanarak
sataştı. 
BAŞKAN
– Sayın Yıldırım, tutanakları inceleyeceğim, lütfen… Çünkü Sayın Özdağ’ı da
duymadım, Sayın Petek’i hiç duymadım, Sayın Tanal’ı duymadım çünkü büyük bir
gürültü vardı, siz de takdir ediyorsunuz. 
AHMET
YILDIRIM (Muş) – Tamam da bizim sataşma Sayın Petek’in konuşmasından çok daha
önce oldu. 
BAŞKAN
– Ama o anda da gürültü vardı. 
Söz
veriyorum size, bir şeyiniz varsa size söz vereceğim; her talep edene. İstedim
tutanakları…
Evet,
sayın milletvekilleri, Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
2.- CHP Grubunun, Ankara milletvekili Murat
Emir ve arkadaşları tarafından, OHAL döneminde başta KHK'larla ihraç edilenler
olmak üzere yaşanan gelişmelerin sosyal ve toplumsal dokumuzda yarattığı
sonuçların araştırılması amacıyla 31/5/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 31 Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 31/5/2017 Çarşamba günü (Bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Levent
Gök 
 Ankara
 Grup
Başkan Vekili
Öneri:

Ankara
milletvekili Murat Emir ve arkadaşları tarafından, "OHAL döneminde başta
KHK'larla ihraç edilenler olmak üzere yaşanan gelişmelerin sosyal ve toplumsal
dokumuzda yarattığı sonuçların araştırılması” amacıyla 31/5/2017 tarihinde
Türkiye Büyük Millet Meclisi Başkanlığına verilmiş olan Meclis Araştırma
önergesinin (1246 sıra no.lu), Genel Kurulun bilgisine sunulmak üzere bekleyen
diğer önergelerin önüne alınarak, 31/5/ 2017 Çarşamba günlü birleşimde
sunuşlarda okunması ve görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi grup önerisinin lehinde ilk olarak Ankara
Milletvekili Sayın Murat Emir konuşacak.
Buyurun
Sayın Emir. (CHP sıralarından alkışlar)
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla selamlıyorum.

Konuşmama
başlamadan önce, dört yıl önce özgürlük talep eden, adalet talep eden ve bunun
için en meşru hak arama yeri olan -demokrasilerde- sokağa çıkan ve bize o güzel
haziranı yaşatan Gezi çocuklarına buradan selamlarımı gönderiyorum. (CHP
sıralarından alkışlar) 
BÜLENT
TURAN (Çanakkale) – Sokağa git o zaman; ne işin var Mecliste? Yapmayın ya!
MURAT
EMİR (Devamla) – Değerli arkadaşlar, demokrasilerde her yer, her yer mücadele
yeridir; Meclis kürsüsü de, Meclis de, alanlar da, sokaklar da. Alışacaksınız
bunlara. 
Değerli
arkadaşlar, Meclis Başkanlığına olağanüstü hâl kanun hükmünde kararnameleri
yoluyla yapılan ihraçları ve hukuksuzlukları gündeme getirmek için bir
araştırma önergesi vermiştim ancak Meclis Başkanlığı, AKP Grubunun sık yaptığı
gibi, FETÖ ile AKP Grubunun ve AKP iktidarının ilişkisini, iltisakını,
bağlantısını, yardımlaşmasını ve iç içe geçmesini örtmek üzere benim bazı
cümlelerimi sakıncalı gördü. Ben de vaktim olmadığı için onları silmek zorunda
kaldım ama izninizle burada okuyacağım.
BÜLENT
TURAN (Çanakkale) - Sokakta okusaydınız o zaman.
MURAT
EMİR (Devamla) - Demişim ki: “2002 yılında iktidar olan AKP’de iktidarını daim
kılmak için ‘demokrasi’ ve ‘hukuk devleti’ ilkelerinden vazgeçerek yönettiği
devlet olanaklarını, daha sonra ‘Fetullahçı terör örgütü’ ve ‘paralel devlet
yapılanması’ olarak tanımlanan Fetullah Gülen cemaatiyle paylaşıp her türlü
devlet kadrosunu bu örgüte âdeta sunmuştur.” Tamamen de böyledir.
Yine
söylüyorum: 15 Temmuz darbe girişimine gelinen süreçteki demokrasi ve hukuk
dışı uygulamalar, ne yazık ki gerekli dersler alınmayarak, sonrasında da farklı
bir şekilde devam ettirilmiştir. Hukuk dışı uygulamaları karşı karşıya gelmeden
önce Fetullah Gülen cemaatiyle birlikte uygulayan… 
Sayın
Petek, hani siz savunuyordunuz ya, kanal kanal gezip Ergenekon’u, Balyoz’u
savunuyordunuz ya; işte o zamanları, iş birliğiniz olan zamanları söylüyorum
burada. O sırada birlikteydiniz ama sonrasında, darbe girişiminin ardından bu
uygulamaları tek elden yönetmeye başladınız.
HASAN
BASRİ KURT (Samsun) - Ya, siz FETÖ’yü savunuyordunuz ya.
MURAT
EMİR (Devamla) - Değerli arkadaşlar, bugün üzeri örtülmeye çalışılan, bir sürü
karanlık noktası olan ve sizin “lütuf” olarak değerlendirdiğiniz 15 Temmuz
darbe girişiminden sonra KHK’lar eliyle yaptığınız hukuksuzlukları konuşacağız,
haksızlıkları konuşacağız. Bu kararnamelerle Meclisi devre dışı bıraktınız.
Anayasa Mahkemesi kendini yetkisiz ve görevsiz değerlendirdiği için de
Türkiye’yi, neredeyse bir yıldır, sürekli uzattığınız olağanüstü hâllerle
dilediğinizce yönetiyorsunuz. Tamamen hukuk dışı ve anayasasızlaştırılmış bir
Türkiye’de yapıyorsunuz bunu. “Darbeyle mücadele” görüntüsü altında yaptığınız
işlemlerin birçoğunun aslında darbeyle ilişkisi yok. Aslında yapılan
haksızlıkların, hukuksuzlukların ve tüm toplumsal muhalefet kesimlerinin ayırt
etmeksizin üstüne gitmeniz gerçekte FETÖ’nün değirmenine su taşıyan gerçekler.
FETÖ’yle mücadele edecekseniz biz yanınızdayız, sonuna kadar yanınızdayız ancak
sizin yaptığınız sizin beğenmediğiniz FETÖ’cülerle mücadeledir çünkü size yakın
olan, siyasi nüfuzu olan, gücü olan ve özellikle de siyasi bağı olan
FETÖ’cüleri bir bir koruyorsunuz ve tahliye edildiğini de zaman zaman
görüyoruz. 
Şimdi,
bugüne kadar 24 kanun hükmünde kararname çıkarttınız, bunlardan 11’i ihraçlarla
ilgili ve maalesef, şu ana kadar Meclisimizin önüne sadece 5 kararnameyi
getirdiniz, diğerleri Meclis Başkanlığının raflarında görüşülmeyi bekliyor,
sırasını bekliyor. 
BÜLENT
TURAN (Çanakkale) – Murat Bey, grup önerilerinden getiremiyoruz ki KHK’ları.
MURAT
EMİR (Devamla) - Bu, aslında Meclis iradesine ve millî iradeye
saygısızlığınızın da açık bir göstergesidir. Meclis Başkanlığını görevini
yapmaya ve kanun hükmünde kararnameleri Mecliste görüşülmek üzere indirmeye
davet ediyoruz. 
100
binin üzerinde kamu görevlisi ihraç ettiniz. “Bunları haksız yapıyorsunuz,
hukuksuz yapıyorsunuz. Yargı kararını bekleyin. “Yargıyı hızlandırın.”
dediğimizde bize verdiğiniz cevap “Ağaç kökü yesinler.” oldu. Bunlardan 33 bin
tanesi Millî Eğitim Bakanlığında. Millî Eğitim Bakanlığındaki insanların,
öğretmenlerin, eğitim görevlilerinin alelacele, yargı kararı olmaksızın el
çektirilmesinin, ihraç edilmesinin mantığı nedir? Hukuk devletinde bu nasıl
kabul edilebilir? Askerleri, kritik personeli ihraç ettiniz, bunu anlayabiliriz
ama bu öğretmenleri siz yerleştirdiniz oraya, iş birliği olduğunuz zamanlar
içerisinde onları EĞİTİM-BİR-SEN’e üye olmak konusunda siz motive ettiniz,
hatta genelgeler yayınladınız. Dolayısıyla, bu darbenin koşullarının
hazırlanmasında birinci elden failsiniz. 
Değerli
arkadaşlar, tabii, bu arada 5 binin üzerinde akademisyen ihraç edildi. Peki, bu
akademisyenler içerisinde sadece FETÖ’cüler mi vardı? Hayır. FETÖ’yle hiçbir
ilgisi olmayan ama toplumsal muhalefeti temsil eden -hani geçenlerde bahsetti
ya Genel Başkanınız “Kültürel ve sosyal iktidarı kuramadık.” dediği- işte,
kültürel ve sosyal iktidarı kuramadığınız üniversitelerde cesurca, size biat
etmeden bilim yapan ve sesini yükselten bilim insanlarını da Barış İçin
Akademisyenler’i de ihraç etmekten geri durmadınız. Onların uluslararası
düzeyde akademik performanslarını da bildiğiniz için pasaportlarına da el
koydunuz.
Şimdi,
“Komisyon kuruldu.” diyeceksiniz. Bu, bir palavradır, boş bir palavradır.
Komisyonun görevlendirilmesi aylarca sürmüştür. Kendi iç işleyişine
baktığınızda dosya başına beş dakikadan daha az süre düşmektedir. Bu, aslında
mağduriyetleri gidermek üzere değil, bilakis mağduriyetleri artırmak üzere
planlanmış bir oyundur. 
25’ten
fazla kişi intihar etti. İbrahim Kaboğlu gibi, Murat Sevinç gibi birçok bilim
insanı çalışamaz hâle getirildi ve üniversiteleriyle bağları koparıldı. 
Değerli
arkadaşlar, hiçbir hak arama yolu bırakmadınız. Demokrasisi askıya alınmış,
Anayasası askıda, mahkemeleri tamamen saraya bağlanmış bir Türkiye'de insanlar
işlerini talep ettiler, onur mücadelesi verdiler. Bunlardan 2’si de Nuriye
Gülmen ve Semih Özakça. 
Geçen
hafta, Sayın İçişleri Bakanı, burada bence son derece hazin bir duruma düştü ve
o kişilerin DHKP-C üyesi olduğunu, terörist olduğunu söyledi. Bakınız, bir
İçişleri Bakanı böyle bir şey söyleyemez. Kimsenin… 
BÜLENT
TURAN (Çanakkale) – Ne söyledi?
MURAT
EMİR (Devamla) – Benim yanımda, size okurum, sürem bittikten sonra gelirsiniz
okurum. 
BÜLENT
TURAN (Çanakkale) – “DHKP-C’li.” dedi.
MURAT
EMİR (Devamla) – Söyledi, “Bunlar teröristtir.” dedi. Oysa bunlar şu anda terör
örgütüne mensup olma iddiasıyla yargılanıyorlar, dava açılmak üzere. Ne zaman
oldu bu? Geçen hafta. 
BÜLENT
TURAN (Çanakkale) – 40’tan fazla eylemde yakalanmışlar, zabıtlarda var,
davaları var.
MURAT
EMİR (Devamla) – Yani açlık grevine başladıktan sonra oldu. Bu kişiler yıllarca
kamu görevlisi olmuşlar, 22 defa gözaltına alınmışlar ve gözaltılar sırasında
bile bunların terör örgütüne mensubiyetine dönük bir iddia yoktu arkadaşlar.
Şimdi, İçişleri Bakanı görevini yapacağı yerde, hâkim olmuş, savcı olmuş,
insanları peşinen suçluyor. 
BÜLENT
TURAN (Çanakkale) – O, Adalet Bakanının görevi, İçişleri Bakanı eylemleri
söylemiş. 
MURAT
EMİR (Devamla) – Bakınız, DHKP-C’yi asla savunmayız, asla savunmayız ama
insanlara peşinen “teröristtir” denmesini de kabul etmiyoruz. Biz sizin
“terörist” dediğinize “terörist” demek zorunda değiliz. Bizi bağlayan bağımsız
yargıdır. Biz ancak yargı kararlarıyla karar veririz. Bakın, biz, hak arama
yoluna girmiş, mücadele veren insanların, kim olursa olsun, hangi siyasetten
gelirse gelsin, onların yanında dururuz, kimseden adli sicil kaydı istemek gibi
bir zorunluluğumuz yok. Biz, insanları, eğer yargılanmamış, gözaltında veya
tutuklu değilse onları masum kabul ederiz ve İçişleri Bakanının da aynı şekilde
masum kabul etmesi şarttır arkadaşlar. 
Şimdi,
aynı İçişleri Bakanının bir valisi var, evlere şenlik, Allah başka keder
vermesin. Bakın, akılalmaz işler yapıyor, hukuk tanımazlığını öyle bir zirveye
tırmandırdı ki, geçen hafta bir genelge yayınladı ve diyor ki: “Ben OHAL
kanunundan ve il idaresi kanunundan aldığım yetkiyle belli bir saatten sonra
şarkı türkü söylenmesini suç işlenmesine dönük açık bir tehlike sayarım ve
bunları yasakladım.” Bakın, böylesine gülünç bir yürütmeyle karşı karşıyayız. 
Tabii,
bunlar nereden kaynaklanıyor, bu çaresizlikler nereden kaynaklanıyor? Derin bir
korku içerisindesiniz. Biraz önce bahsetmiştik, söylemiştik. Gezi’den gözünüz
çok korktu çünkü toplumu her yerinden sıkıştırıyorsunuz, haksızlıkla,
hukuksuzlukla, despotlukla, baskıyla herkesi sıkıştırıyorsunuz ve toplumsal
muhalefetin özgürlük talebiyle, demokrasi talebiyle, adalet talebiyle bir gün
ayağa kalkacağından korkuyorsunuz. 
BÜLENT
TURAN (Çanakkale) – Âciz bir siyaset.
MURAT
EMİR (Devamla) - Aslında bu da sizin elbette ki korkulu rüyanız olmaya devam
etsin çünkü biliniz ki bu ülkenin, demokrasi isteyen, özgürlük isteyen, barış
isteyen ve dilediğince yaşamak isteyen, sizin baskılarınıza rağmen dilediğince
yaşamak isteyen insanlarının mutlaka bir gün size karşı koyacağını ve
iktidarınızın sonunu getireceğini bilin diyorum ve Genel Kurulu saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Emir.
REŞAT
PETEK (Burdur) – Sayın Başkanım, “Sayın Petek, FETÖ’yü savunuyorsun.” diyerek
doğrudan sataşmada bulundu.
MURAT
EMİR (Ankara) – Kanal kanal savunuyordunuz, biraz önce resimleri gösterdiniz ya
o kanallarda.
LEVENT
GÖK (Ankara) – Sayın Başkan…
REŞAT
PETEK (Burdur) – Cevap hakkımı kullanıyorum. İsmimi söyleyerek doğrudan sataşma
Sayın Başkanım.
ATİLA
SERTEL (İzmir) – Ben kulaklarımla duydum, sizi defalarca seyrettim savunurken.
BAŞKAN
– Peki, buyurun Sayın Petek, iki dakika.
VII.- SATAŞMALARA İLİŞKİN KONUŞMALAR
(Devam)
4.- Burdur Milletvekili Reşat Petek’in,
Ankara Milletvekili Murat Emir’in CHP grup önerisi üzerinde yaptığı konuşması
sırasında şahsına sataşması nedeniyle konuşması
REŞAT
PETEK (Burdur) – Sayın Başkan, değerli milletvekilleri; sükûnetle bir
dinleyebilsek esasen söylediklerimize burada doğrudan Cumhuriyet Halk Partili
milletvekili arkadaşların özellikle komisyon raporundaki anlatımlar yönünden
tepki göstermelerini ben şaşkınlıkla karşılıyorum. Zira bizim söylediğimiz şu:
Bu örgütün neredeyse yarım asırlık bir geçmişi var ama terör örgütü vasfı
ortaya çıkıncaya, anlaşılıncaya kadar olan dönem ayrı, terör örgütü vasfı
ortaya çıktıktan sonraki durum farklı. Hukuk önünde de böyle siyaseten de böyle
olması lazım. Bu nedenle, şimdi, kalkıp bazı arkadaşların “Ergenekon, Balyoz
davalarını savunuyordun” şeklindeki söylemlerini... Ben televizyonlara çıkıp da
o dönemde siyaset üzerindeki vesayetin kalkması anlamındaki bu davaları
savunmadığımı söylemiyorum ama o davaları savunmak, FETÖ’yü savunmak değil ki.
FETÖ’nün ihaneti ortaya çıktıktan sonra, bakın, 17 Aralık girişiminin üç gün
sonrasında bütün televizyonlarda...
ATİLA
SERTEL (İzmir) – Beraber savunuyordunuz televizyon programlarında, beraber.
REŞAT
PETEK (Devamla) – Dinleyin, bakın.
...FETÖ’nün
uluslararası bir örgüt olduğunu da söyleyen insanım. O günden bu tarafa da
FETÖ’nün ipliğini pazara çıkarmak için AK PARTİ’nin yürüttüğü mücadelenin
içindeyim, olmaya da devam edeceğim. Ama ne yazık ki burada Cumhuriyet Halk
Partisi, FETÖ’nün cemaat olma özelliği zamanında FETÖ’ye karşıydı; o cemaatin
örgüt olduğu, Fetullahçı terör örgütü olduğu ortaya çıktı, bu defa savunmaya
geçti. Biz bunu anlayamıyoruz. O bakımdan, bugün Fetullahçı terör örgütüne
karşı birlikte mücadele edeceksek gelin, o zaman bu artık, bir örgüttür,
uluslararası suç şebekesidir, bununla birlikte mücadele edelim. Nasıl burada 16
Temmuz günü birlikte ortak bildiri yayınladıysak o birlikteliğimizi devam
ettirelim. Yoksa, FETÖ’ye, FETÖ’nün müntesiplerine destek olarak, mahkeme
kararlarına karşı çıkarak, onları koruyarak, kollayarak bu yapılmaya kalkılırsa
bizim de çantamızda söylenecek çok şey var.
BAŞKAN
– Sayın Petek, teşekkür ederim.
REŞAT
PETEK (Devamla) – Ama lütfen FETÖ’yle mücadeleyi bu Meclis birlikte yürütsün.
Teşekkür
ediyorum.
MURAT
EMİR (Ankara) – Sayın Başkan, sayın hatip benim sözlerimi çarpıtmıştır ve İç
Tüzük 69’a göre...
BAŞKAN
– Hayır, sizin sözlerinizi çarpıtmadı. 
MURAT
EMİR (Ankara) – Evet, benim ifade etmediğim bir şeyi ifade etmişim gibi
söyledi, oysa ben başka bir şey ifade etmiştim. Bunu açıklamak için sizden söz
istiyorum.
BAŞKAN
– Açıklamak istiyorsanız yerinizden bir dakika söz vereceğim çünkü size
sataşmadı.
Buyurun
yerinize oturun, bir dakika söz vereyim size.
Buyurun.
IV.- AÇIKLAMALAR (Devam)
26.- Ankara Milletvekili Murat Emir’in,
Burdur Milletvekili Reşat Petek’in sataşma nedeniyle yaptığı konuşmasındaki
bazı ifadelerine ilişkin açıklaması
MURAT
EMİR (Ankara) – Teşekkür ederim. 
Sayın
Başkan, şimdi, bakınız, FETÖ bir anda oluşmadı, AKP’nin büyük katkısıyla
oluştu, serpildi ve bu da zaten AKP tarafından en üst düzeyde kabul edildi.
Oysa Sayın Petek’in fark etmediği veya bizden saklamaya çalıştığı açık bir şey
var, o da şudur: Fetullahçı terör örgütü bir anda terörist olmadı. Kendisi
Ergenekon, Balyoz davalarının avukatıyken ve o beğenmediği, bizim o “kapatıldı”
diye savunurken, kanaları kanal kanal dolaşıyordu ve bütün Cumhuriyet Halk
Partililer bunun bir terör eylemi olduğunu, bunun Türk Silahlı Kuvvetlerini yok
etmek üzere planlandığını, kumpas olduğunu anlatırken kendisi onu savunuyordu.
Dolayısıyla, o güne kadar iş birliği içerisindeydi. Şimdi, o iş birliğinin
üzerini örtebilmek için de sahte makbuzlarla kamuoyunun önüne çıkıyor ve
çarpıtmaya çalışıyor.
BÜLENT
TURAN (Çanakkale) – Buna cevap verdiler Sayın Başkan. 
MURAT
EMİR (Ankara) - Dolayısıyla, burada yapılan şudur: Kendilerinin FETÖ’yle
bağlarını, desteklerini…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Emir.
Sayın
Gök…
REŞAT
PETEK (Burdur) – Şimdi, Sayın Başkan, doğrudan…
BAŞKAN
– Sayın Petek, lütfen.
Sayın
Gök’e söz verdim, lütfen. 
Buyurun.

LEVENT
GÖK (Ankara) – Konuşmacı az önce konuşurken Fetullah Gülen’in cemaat
yapılanmasına ilişkin bir değerlendirmenin olmadığı bir dönem, daha sonraki bir
başka dönem olduğunu ifade etmek suretiyle Cumhuriyet Halk Partisinin bu konuyu
çarpıttığını ifade etti. Ben de Cumhuriyet Halk Partisi Grubu adına sataşmadan
dolayı söz istiyorum. 
BAŞKAN
– Çarpıttığını söylemedi. 
LEVENT
GÖK (Ankara) – Hayır efendim. 
BAŞKAN
– Hayır. 
LEVENT
GÖK (Ankara) – Olur mu öyle şey? 
BAŞKAN
- “Yani şu aşamada, artık bir terör örgütü olarak kabul edilen FETÖ/PDY’ye
karşı…” 
LEVENT
GÖK (Ankara) – Hangi aşamaymış efendim o? 
BAŞKAN
– “...Cumhuriyet Halk Partisinin savunuyor pozisyonda olduğunu anlayamıyorum.”
dedi. 
LEVENT
GÖK (Ankara) – Evet. E, daha ne desin? 
BAŞKAN
– Buyurun, iki dakika. 
VII.- SATAŞMALARA İLİŞKİN KONUŞMALAR
(Devam)
5.- Ankara Milletvekili Levent Gök’ün,
Burdur Milletvekili Reşat Petek’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; tabii, buradaki
konuşmaları izlerken gerçekten büyük üzüntü duyuyorum.
2004
yılı Millî Güvenlik Kurulu kararı Sayın Petek. Siz hangi tarihi baz
alıyorsunuz? Kendi işinize gelen tarihi almak durumunda değilsiniz. 2004
yılında bu ülkenin Cumhurbaşkanı, Başbakan, Millî Güvenlik Kurulu Konseyinin
tüm üyelerinin olduğu toplantıda “Fetullah Gülen cemaati tehlikelidir, bununla
ilgili bir tedbir alın.” diye Hükûmete tavsiyede bulunuldu. Sizin bundan
haberiniz yok mu? Haberiniz yokmuş gibi konuşuyorsunuz. Yakışıyor mu size bir
hukukçu olarak?
REŞAT
PETEK (Burdur) – Konuştuğuna cevap mı vereyim, sonra mı? 
LEVENT
GÖK (Devamla) - 2004 yılında bu ülkenin Millî Güvenlik Kurulu bir karar alacak
ve o dönemin Başbakan yardımcısı da diyecek ki “Biz bu kararı yok hükmünde
saydık.” Yok hükmünde sayarsan başına bomba yağar senin kardeşim, başına bomba
yağar.
BÜLENT
TURAN (Çanakkale) – Onu anlattı ama o zamanki müsteşar. 
LEVENT
GÖK (Devamla) - Kalkıp televizyon televizyon konuştun.
BÜLENT
TURAN (Çanakkale) – Öyle demedi. 
LEVENT
GÖK (Devamla) - Bülent Turan laf etme! Bak, sana da bir söz söylerim,
oturursun! 
BÜLENT
TURAN (Çanakkale) – A, çok korktum! Hiç yakışmıyor bu. Levent Bey, söyle
lafını. Bu nasıl konuşma ya, yakışıyor mu yani? 
REŞAT
PETEK (Burdur) – Bu ne üslup ya!
LEVENT
GÖK (Devamla) – Reşat Petek diyor ki Sayın Başkan: “Fetullah Gülen’e çete
denmesi haksızlıktır, o bütün davalarda beraat etti.” diyor 2004 Millî Güvenlik
Kurulu kararından sonra. 
Madem
laf ettin Bülent Turan, sen demiyor muydun “Fetullah Gülen’i biz affettik.”
diye, gazetelerde boy boy demeçler. Demedin mi? 
BÜLENT
TURAN (Çanakkale) – Hayır, demiyordum. Ben o zaman avukatım, vekil değilim.
Yalancı, şerefsizdir! Yalancı, şerefsizdir! Ben vekil değilim o zaman. 
LEVENT
GÖK (Devamla) – “Fetullah Gülen’i biz affettik.” diye gazetelere demeç veren
sen değil misin?
BAŞKAN
– Sayın Gök, bir dakika beni dinler misiniz, lütfen! Sayın Gök… 
BÜLENT
TURAN (Çanakkale) – Ben vekil değilim o zaman, avukatım o zaman. Yakıştı mı
sana! Ayıp ya! Çok ayıp ya!
LEVENT
GÖK (Devamla) – Açtırmayın kutuyu, söyletmeyin kötüyü. 
BAŞKAN
– Sayın Gök, partinize bir sataşma var diye…
LEVENT
GÖK (Devamla) - Yani bunlar sanki yaşanmamış gibi davranacağız, Millî Güvenlik
Kurulu bu kararı almamış, Başbakan Yardımcısı da “Biz bu kararı yok hükmünde
sayıyoruz.” dememiş olacak ve kalkıp burada bunları söyleyeceksiniz. 
BÜLENT
TURAN (Çanakkale) – Ayıp sana, ayıp! 
BAŞKAN
– Sayın Gök, rica ediyorum, beni dinler misiniz! Sayın Gök, beni duyuyor
musunuz?
LEVENT
GÖK (Devamla) – Buyurun Sayın Başkanım. 
BAŞKAN
– Sataşmadan söz aldınız ama Sayın Turan’la uğraşıyorsunuz. 
BÜLENT
TURAN (Çanakkale) – Böyle bir usul var mı Sayın Başkanım?
LEVENT
GÖK (Devamla) – Sayın Turan da benimle uğraşıyor.
BAŞKAN
– Uğraşmayın lütfen, ben gerekli müdahaleyi yapıp sustururum kendisini. 
BÜLENT
TURAN (Çanakkale) – Laf attığım falan yok, ne atacağım laf. 
ATİLA
SERTEL (İzmir) – Laf atıyor, gerekli cevabı alıyor. 
BÜLENT
TURAN (Çanakkale) – Hiç yakışmadı, hiç! 
LEVENT
GÖK (Devamla) – Sayın Başkan, süremi kesti bir dakika daha…
BAŞKAN
- Buyurun.
LEVENT
GÖK (Devamla) – Sayın Başkan, tabii, ben elbette bir cevap verirken AKP Grup
Başkan Vekili de bana sataşıyor, doğal olarak. Şimdi…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Ne dedim de sataştım? Ayıp ya! 
BAŞKAN
– Sayın Turan, siz de bir şey söylemeyin lütfen.
LEVENT
GÖK (Devamla) – Sayın Turan, sizinle hukukumuz ayrı, onu şimdi tutuyorum. 
BÜLENT
TURAN (Çanakkale) – Hiç yakışmadı hiç Levent Bey!
BAŞKAN
- Bir dakika daha ek süre veriyorum size. 
LEVENT
GÖK (Devamla) – Değerli AKP’li kardeşlerim, bu Millî Güvenlik Kurulu ne işe
yarar? Yani, sizin iktidarınız döneminde aldığı bir karar, daha sonra Darbe
Komisyonuna dönemin Genelkurmay Başkanı gelmedi mi değerli arkadaşlarım? O
Genelkurmay Başkanı “Biz Hükûmeti uyardık ama gerekli tedbirleri almadılar.”
demedi mi? E, daha ne desinler ya? Fetullah Gülen konusunda bizim sayfalarca
açıklamalarımız var. Biz burada “Fetullah Gülen tehlikelidir, dikkat edin.”
dediğimiz zaman bize hakarete varan hepinizin verdiği cevaplar var. Şimdi
bunları unutacaksınız, elli yıl öncesinin internette satılan bir belgesini güya
yutturmaya çalışacaksınız, aklı sıra Cumhuriyet Halk Partisini FETÖ’yle
ilişkilendirmeye çalışacaksınız. Bunu kimse yutmaz, böyle bir tablo olmaz.
REŞAT
PETEK (Burdur) – İzah ettim anlayamadın mı Sayın Levent Gök. 
LEVENT
GÖK (Devamla) - Bir kere hukukçu olan bir kişinin önüne gelen bir belgeyi
incelemesi gerekir Sayın Petek. Bu belgeyi inceleyin. Böyle bir tablo olabilir
mi, size yakışıyor mu!
OSMAN
AŞKIN BAK (Rize) – Ya, Birgül Hanım söyledi geçen, “Bağlantı var.” dedi ya. 
LEVENT
GÖK (Devamla) – Bu belgeyi sunduğunuz anda verdiğiniz bütün rapor zaten
çökmüştür Sayın Petek. 
(Mikrofon
otomatik cihaz tarafından kapatıldı)
LEVENT
GÖK (Devamla) – Cumhuriyet Halk Partisini FETÖ'yle irtibatlandırmak hiç
kimsenin haddi değildir değerli arkadaşlarım. (CHP sıralarından alkışlar) 
BAŞKAN
– Teşekkür ederim Sayın Gök.
OSMAN
AŞKIN BAK (Rize) – Sizin milletvekiliniz söyledi Levent Bey, sizin
milletvekiliniz söyledi. 
LEVENT
GÖK (Devamla) – Biz bu konuda en ciddi mücadeleyi verdik.
BAŞKAN
– Sayın Gök, teşekkür ederim.
LEVENT
GÖK (Devamla) – Darbe gecesi dahi can güvenliğimizi ortaya koyarak ve ölümü de
göze alarak millî iradeye sahip çıkma kararlılığını biz burada gösterdik
kardeşim, tamam mı? 
BAŞKAN
– Sayın Gök…
LEVENT
GÖK (Devamla) – FETÖ’yle ilgili duvara siz çarptırdınız, biz sizleri kurtardık;
o kadar. (CHP sıralarından alkışlar) 
OSMAN
AŞKIN BAK (Rize) – Millet kurtardı herkesi ya, millet. 
Sizin
milletvekiliniz söyledi ya, açıklamaları var. Kendi milletvekilinizin
açıklamaları var. 
BAŞKAN
– Sayın Turan...
BÜLENT
TURAN (Çanakkale) – Sayın Başkan, sabahtan beri bir tabloya şahidiz, o da şu:
CHP’nin konuşmacıları her türlü ifadeyi kullanacaklar, her türlü ithamda
bulunacaklar; bizim konuşmacılarımız kürsüye çıktığı zaman daha başladığı anda
bağırmaya başlayacaklar. Bu, doğru bir usul değil. Ancak az önce grup başkan
vekilinin -ki sayarız, severiz- kürsüye çıkıp hiç ilgisiz bir konuyla ilgili
itham etmesini esefle karşılıyorum. Daha önce on defa izah ettim, on bir olsun;
bir daha anlar belki. Avukatım ben, hukukçuyum ben. Buradan kanun geçmiş,
kanunu değerlendiriyorum. O kanundan istifade edenlerden bir tanesi de, davası
düşen binlerce kişiden biri de Fetullah Gülen diyorum. Kanunda oyum yok,
komisyonda görevim yok, bir hukukçu olarak bunu söylüyorum. Bunu söylememem mi
lazım? Bir avukat olarak bunu mu anlaması lazım?
LEVENT
GÖK (Ankara) – Ne söylediniz?
BÜLENT
TURAN (Çanakkale) – Çok ayıpladığımı ifade etmek istiyorum.
BAŞKAN
– Teşekkür ederim.
LEVENT
GÖK (Ankara) – Sayın Başkan…
BAŞKAN
– Hayır, hayır, Sayın Gök.
LEVENT
GÖK (Ankara) – Hayır, bir şey demiyorum.
BAŞKAN
– “Ne söyledin?” diye sordunuz, bu konuyla ilgili size izin veremeyeceğim,
lütfen.
LEVENT
GÖK (Ankara) – Sayın Başkanım, ben teşekkür edeceğim Bülent Bey’e. 
BAŞKAN
– Aranızda konuşun, benim gündemim bu değil, aranızdaki konuşma değil. Lütfen… 
BÜLENT
TURAN (Çanakkale) – Ayıp sana, çok ayıp! 
LEVENT
GÖK (Ankara) – Sayın Turan’a yapmış olduğu itiraftan dolayı teşekkür ediyorum.
Daha ne diyeyim?
BARIŞ
YARKADAŞ (İstanbul) – Fetullah Gülen’i kurtarmak için kişiye özel kanun
çıkardılar, bu da kayıtlara geçsin. AKP çıkardı. 
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Ankara milletvekili Murat
Emir ve arkadaşları tarafından, OHAL döneminde başta KHK'larla ihraç edilenler
olmak üzere yaşanan gelişmelerin sosyal ve toplumsal dokumuzda yarattığı
sonuçların araştırılması amacıyla 31/5/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 31 Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisinin aleyhinde Erzurum Milletvekili Sayın
Kamil Aydın konuşacak.
Buyurun
Sayın Aydın.
KAMİL
AYDIN (Erzurum) – Sayın Başkan, çok kıymetli milletvekilleri; Cumhuriyet Halk
Partisinin araştırma önergesi üzerinde konuşmak üzere Milliyetçi Hareket
Partisi adına söz almış bulunmaktayım. Yüce Meclisi saygıyla selamlarken
mübarek ramazanınızı da kutluyorum. 
Evet,
ben şu ana kadar her iki araştırma önergesi de aynı minvalde olduğundan tekrara
düşmemek adına farklı bir pencere açmak ve o zaviyeden bakmak istiyorum. 
Saygıdeğer
milletvekilleri, edebiyatın, biliyorsunuz, en çok okunan türü romandır.
Efendim, romanın da çok basit bir tanımı vardır, birçok tanımı vardır ama en
basitlerinden bir tanesini söyleyeyim: Hayata, yaşama ayna tutmaktır.
Dolayısıyla, hayata ve yaşama ayna tutan birçok romanlar var aklımıza gelen,
Batı klasikleri vardır, benim de aklıma onlardan bir tanesi geldi, Mary Shelley
adındaki bir yazarın “Frankenstein” diye bir romanı var. Bu sanayi devriminin
Avrupa’da yoğunlukla yaşandığı bir dönemde gücü elinde bulunduranların bilim ve
teknolojiye aşırı güvenlerinden dolayı bunu kullanarak çok rahat bir şekilde
hükmedeceklerini sanan bir yapıya eleştirel bir boyut kazandırma adına yazılmış
bir eserdir. Bir kadavra üzerinden hareket edilerek bugünkü ifadesiyle robot
tarzı bir yapı, bir oluşum gerçekleştirip onu çok rahat bir şekilde
isteklerine, emirlerine uygun bir şekilde kullanma amacını güden bir bilim
adamının öyküsüdür. Evet, başarmıştır, insanımsı bir varlık ortaya koymuştur
ama kontrol edeceğini, kullanacağını sandığı bu “Frankenstein” dediğimiz yapı,
varlık zamanla canavarlaşıp kontrolden çıkmış, itaatsizliğe başlamış ve yavaş
yavaş sahibini kontrol etmeye dönüşmüştür. İşte ben bugün bu Mecliste bütün bu
tartışmalara neden olan, gerçekten 15 Temmuz gecesi de bizi büyük bir travmaya
sürükleyen o vahşi olayı ancak böyle ifade edebiliyorum. 
Bir
yapı onu siyaseten muhafaza edip kullanabileceğini, kontrol edebileceğini sanan
bir yapıya direniş göstermiş ve kendisini kontrol edici noktasına getirmiştir.
Peki, bunun sonuçları ne olmuştur? Mütemadiyen bütün konuşmacı arkadaşlar ifade
ettiler. Büyük bir travmaydı, evet, büyük bir kalkışmaydı, ağır bedeller
ödendi. Allah gani gani rahmet eylesin, 249 şehidimiz var, 2.193 gazimiz yani
bu olaydan yaralanmış kardeşimiz var. Bunun sosyal travmasından bahsetmiyorum,
hepiniz bire bir tanık oldunuz. Buralar bombalandı, Türkiye'nin gerçekten idare
yönteminde önemli kurumları olan yapılar yerle bir edilmeye çalışıldı hiç
acımaksızın. Bütün bunları yaşadık ama bugün, şimdi, televizyonlarda gerçekten
bu mevzuyla ilgili toplumda sosyal bir travmaya dönüşen, altından kalkınmaz bir
kaos öncesi durum yaratabilecek bu yapıyla ilgili somut birtakım şeyler
bekliyor insanlar. 
Ne
oldu? Bu acımasız, bu cani yapı, bu habis ruhlu yapının sebep olduğu olaylardan
dolayı bir sürü insanımız, şu anda 154 bin civarında soruşturma geçiren insan
söz konusu, kamu görevlisi söz konusu. Bunun 50 bini şu anda tutuklu, bir 50
bini kadar işten ihraç edilmiş. Bu olaylardan dolayı 37 insan intihar etmiş. O
zaman, bakın, ne oldu da bunları yaşadık? Bugün, burada, biz yasama organı
olarak gerçekten hakkı ve hakikati itiraf etmek, konuşmak zorundayız. Burada
herhangi bir siyasi mülahaza gütmemek lazım çünkü toplumun gerçekten çok acı,
kanayan bir yarasından bahsediyoruz.
Söz
konusu olan nedir? Şimdi, basit ilkokul mezunu, köyünden başka hiç büyük bir
yerleşim merkezini görmemiş er kardeşlerimiz var. Bu çocuklar askere gitmiş,
kınalanmış, alayla valayla askere gönderilmiş, bir gece “tatbikat var” diye
uyandırılmış, belirli mekânlara götürülmüş. Ne kurşun atmış ne kasaturasını
çekmiş. Beklemiş ikinci bir emri ama ertesi günü ne olupbittiğini anlamadan
tutuklu bir şekilde cezaevine atılmış. 
Şimdi,
bunların çarpanı o kadar çok ki sadece bir ayağından bahsettik. Öğrencileri
var… Allah korusun, YÖK’le aklıselim bir çalışma yapıp aklın gerektirdiği,
hukukun gerektirdiği bir sonuç çıkarmasaydık inanın şu anda 55 bin de
üniversite öğrencisi bu mağduriyeti yaşayacaktı. Ne yaptık? Ya bu çocuklar
öğrenci olmuş. Çocuğun puanı devlet üniversitesine yetmemiş, babasının da gücü
varmış vakıf üniversitesine göndermiş. “Vay, o kripto FETÖ’cüler” “Ben
üniversitemde FETÖ’cü istemiyorum.” diye yaygara koparıp bu 55 bin çocuğu da
kurban, heba edip piyasaya sürecektik; yeni bir cephe. 
Öğretmenlerimiz
aynı sıkıntıda, yani bir sendikaya üyelik, bir bankaya, efendim, masumane bir
ödeme yapmak. Bakın, destek amaçlı değil, bunu hukukçularımız çok rahat ayırt
edebilir, hainle normal vatandaşı. Bütün bunların yarattığı bir travmadan
bahsediyoruz. Dolayısıyla, burada yapmamız gereken şudur, bir hukukçunun
ifadesiyle ben ifade etmek istiyorum: “Devletin arınmaya ve liyakat ilkesiyle seçilen,
temel millî yararları esas alan kamu görevlilerine ihtiyacı olduğu muhakkak. Bu
arınma ve liyakatli insanların kamu hizmetlerinde görevlendirilmeleri konusunda
hassas davranılması gerektiği tartışmasızdır. Bu meseleyi hukuk kaidelerinden
sapmadan, haksızlığa yol açmadan, gerekçeleri de örtbas etmeden ve edilmesine
izin vermeden, yakından ve objektif kriterle takip etmek çok önemlidir.”
Şimdi,
bakın, aynı bağlamda Milliyetçi Hareket Partisi olarak -geçen hafta Genel
Başkanımız grup toplantımızın bir kısmını buna ayırdı ve net bir talebini beyan
etti Milliyetçi Hareket Partisinin- ben de bunu bir kez daha tekrar etmek
istiyorum; bizim talebimiz budur: Bizim talebimiz, haksız yere bireysel, somut
gerekçeler oluşmaksızın yargılamadan değil, hukuktan ayrılmadan… Çünkü devlet
hukuk devleti, bu hukuk her zaman hepimiz için geçerlidir. O zaman ne
istiyoruz? Diyoruz ki: “Kripto damarın kesilip atılması, kılık değiştirmiş,
usul ve üslup açısından kendisini emniyete almış FETÖ’nün siyasi ayağının
darmadağın edilmesi artık millî bir seferberlik ruhuyla ele alınmalıdır.”
Hükûmete çağrımızdır aynı zamanda: “Çaycıyı çorbacıyı bırakın; yılana çıyana
bakın. Zahîre değil zehre odaklanın, zarfa değil mazrufa dikkat kesilin. Kapıcıyı,
odacıyı, memuru, işçiyi, onu bunu değil; 15 Temmuzun kurgusunu, saldırı
planlamasını yapan sözde akıl ve akil hocalarını yakalayın. Suçlu-suçsuz
tasnifi tam ve eksiksiz yapılmazsa, kim mağdur kim mahkûm ayrımı adalet
ölçülerinde gerçekleşmezse, üstelik FETÖ çuvalına önüne gelen atılırsa bilinsin
ki ihanet alttan alta beslenecek, büyüyecek, ilk fırsatta harekete geçmek üzere
bilenecektir.”
Şimdi,
bunları niye söylüyoruz? Gerçekten, bir kere, biz, hak ile haksızlığı ayırmak
zorundayız. Eğer bu işte, özellikle azmettiriciler, planlayıcılar,
kurgulayanlar, harekete geçmesini önceleyenler, ilk önce, inanın, bu saf, temiz
vatandaş, o Cumhurbaşkanının ifadesiyle, en alttakiler bunu görmek istiyor,
diyor ki: “Önce bu işi, bu fitneyi, bu çıfıt yuvasını kim organize edip
harekete geçirdiyse onlar önce dikkat ettikleri noktalar itibarıyla ele
alınsın, yargılansın.” Bu beklenti içerisinde bu milletimiz, gerçekten, adil ve
hakkaniyetli bir yargılama sürecini beklemektedir.
Ayrıca,
yine mağduriyetin ikinci bir ayağı, bu insanların -kamudan uzaklaştırıldı,
atıldı; yargılandı, suçlu bulundu- artık bunların ikinci dereceden, üçüncü
dereceden akrabaları ya da işten atıldıktan sonra kamuda görev vermiyorsunuz
ama özel sektörde de bu insanların kendi yaşamlarını idame ettirme adına
giriştikleri birtakım şeylerde de çok engelleyici birtakım uygulamalara
rastlıyoruz. Bunlardan da vareste olmamız lazım. 
Buradan
çıkarılacak ders şudur: Bakın, mübarek aydayız. Kutsal bir, ulvi bir dinin
mensuplarıyız. Burada uzun vade önemli bir tedbir şudur: Dinimizi bütün bu
siyasetten, ticaretten, eğitimden, her türlü yapılanmadan, sosyal yapı
içerisindeki her türlü uygulamalardan vareste tutmak zorundayız.
(Mikrofon
otomatik cihaz tarafından kapatıldı)
BAŞKAN
– Sayın Aydın, bir dakika daha vereyim size ek süre.
Buyurun.
KAMİL
AYDIN (Devamla) – Teşekkür ederim.
Aksi
takdirde, bugün FETÖ’dür, yarın TETÖ olur, bugün “Gülen hareketi” diye bize
yutturulur zehir, yarın ağlayan hareketi olur. Biz de o zaman ne yaparız? Bu
işten mağdur olanlar olarak, aynen üstadın dediği gibi, artık İslam’ın
siyasete, bürokrasiye, ticarete bulaştırılmış hâlinden gına gelir bize,
Muhammed İkbal’in ifadesiyle, bize de artık Müslümanlardan kaçıp İslam’a
sığınmak düşer. Onun için, gerçekten, bunu siyasetüstü, dinimizi bu işlere
bulaştırmadan… Birkaç gün önce eski bir Diyanet İşleri Başkanının röportajında
da okuduk, benzer şeyleri söylüyor. Biz siyasetin dışında bir din anlayışına
sahibiz; o bizim yüce, ulvi bir değerimizdir; onu her şeyin üzerinde, her şeyin
ondan ilham alacağı bir yapı olarak benimsemediğimiz sürece bu tür musibetler
sürekli tekrar edilebilir diyorum, hepinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Aydın. 
LEVENT
GÖK (Ankara) – Sayın Başkan, bir hususu açıklayabilir miyim izin verirseniz?
BAŞKAN
– Sayın Gök, buyurun.
IV.- AÇIKLAMALAR (Devam)
27.- Ankara Milletvekili Levent Gök’ün,
Diyarbakır’da sürdürülen operasyonlarda Lice’de şehit olan 3 askere Allah’tan
rahmet dilediğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, üzücü bir haber için söz aldım, teşekkür ederim. Bu, Diyarbakır’da
sürdürülen operasyonlarda Lice’de 3 askerimizin şehit olduğunu öğrendim, yine,
yaralı askerlerimiz var. Yani büyük bir üzüntü içerisindeyim. Bu operasyonlarda
hayatını kaybeden askerlerimize Allah’tan rahmet diliyorum, ulusumuza
başsağlığı diliyorum, yaralı askerlerimize de geçmiş olsun dileklerimi
iletiyorum.
Teşekkür
ederim. 
BAŞKAN
– Çok teşekkür ederim bilgi verdiğiniz için.
VIII.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, Lice’de şehit olan askerlere Allah’tan
rahmet dilediğine ilişkin konuşması
BAŞKAN
– Biz de Allah’tan rahmet diliyoruz şehitlerimize.
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Ankara milletvekili Murat
Emir ve arkadaşları tarafından, OHAL döneminde başta KHK'larla ihraç edilenler
olmak üzere yaşanan gelişmelerin sosyal ve toplumsal dokumuzda yarattığı
sonuçların araştırılması amacıyla 31/5/2017 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 31 Mayıs 2017 Çarşamba günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisinin lehinde son olarak Bitlis
Milletvekili Sayın Mizgin Irgat konuşacak. 
Sayın
Irgat, buyurun. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; hepinizi saygıyla
selamlıyorum.
Ben
de bu ülkede kalıcı bir barışın tesis edilmesi için bu Meclisin görev
üstlenmesini ve gelecek dönemde barışın ülkemize hâkim olmasını dilemekle
konuşmama başlamak istiyorum.
Sayın
Başkan, değerli milletvekilleri; burada sabahtan beri, hem bizim önergemiz hem
CHP’nin önergesine baktığımızda, gerçekten, darbeler ve darbelerle mücadele
tarihi ve darbelerle mücadele edilirken bir kesimin haksız hukuksuz bir şekilde
ve gerçekten, asgari dengenin çok aleyhe işletildiği bir noktada sonuçların
mağduriyetlere yol açtığı bir dönemi anlatacağız, bir dönemi tartışacağız.
Evet,
hâlâ görünen o ki darbeyi yapanların, darbenin kararını alanların ve gerçekten
adının darbe olup olmadığının, nasıl planlandığının, kimin bildiği-kimin
bilmediğinin net olmadığı bir süreç yaşanırken net olan şu: Hiçbir tartışma,
hiçbir yargı ve… İfadeleri dahi alınmayan yüz binlere varan ihraçlar kesin olan
ve somut olan şey. Kendileriyle beraber aileleri ve bir bütün toplumun büyük
oranda çoğunun mağdur edildiği bir süreçten bahsediyoruz. Darbeyle ilgisi olan
olmayan, darbe yapıldığı iddiasıyla, var olan suçlarda iddia edildiği gibi
cemaatle bağlantısı olup olmadığı ya da nereyle bağlantısı olduğu tartışılmadan
bir bütünel muhalefetin tamamının susturulduğu, işinden atıldığı bir süreci
yaşadık, hâlâ yaşıyoruz. DBP belediye başkanlarının, HDP’nin eş genel
başkanları ve milletvekillerinin ve -kendi işini isteyen- bazı sendikalara yani
AKP’nin, iktidarın yandaşı olmayan sendikalara üye olanların işinden edildiği
bir süreçten bahsediyoruz. Bu insanlar işten çıkarıldı, ihraç edildi, hâkim
olmadıkları, mesleki olarak vâkıf olmadıkları işte çalışmak zorunda kaldılar ve
iş cinayetleriyle hayatlarını kaybettiler. İktidar, 100 binin üzerindeki bu
çalışanları ihraç ederken, işinden, ekmeğinden ederken ne yapacağı, ailesini
nasıl geçindireceği sorusunu sormaksızın, ulu orta ortada bırakmıştır.
Ve
bugün bu araştırma komisyonuyla, gerçekten sorumluluğu olan AKP iktidarı -iş
cinayetiyle hayatını kaybeden- 37’ye yakın kişinin intihar ettiği, hayatına son
verdiği bu olaylar da dâhil olmak üzere hepsini araştırmak, sorumluluğunu
üstlenmek durumundadır diye düşünüyorum. 
Darbe
araştırmaları tartışmaları yapılırken bu darbeci cemaatin üyelerinin hazırlamış
olduğu KCK dosyalarının tamamı şu an yürürlükte ve hiçbirisi hakkında düşme
kararı verilmedi. Kendileri suç iddiasıyla, suç örgütü kurmakla şu an
cezaevlerinde yatarken, hazırlamış oldukları mutfaklarında çalışan savcılar,
hâkimler ve polisler, şu anda onların hazırlamış olduğu dosyalar ise yargılamada,
sözde yargılamalar devam ettirilmekte. 
Selahattin
Demirtaş, sayın eş genel başkanlarımız ve diğer tutuklu vekillerimizin
konuşmalarını hazırlayan bu mutfağın çalışanlarının, sözde, bugün sizin
cemaatçi olarak iddia ettiğiniz kişilerin dosyalarından şu an milletvekilleri
tutuklu yargılanmaktadır ve bu konuda, daha önce benzer konularda tahliye
kararı vermişken yani onu seçen seçmenlerin iradelerine bir baskı olduğu
gerekçesiyle Anayasa Mahkemesinin bir milletvekilinin görevine devam etmesi
yani görev yeri olan Türkiye Büyük Millet Meclisinde olması gerektiği kararına
rağmen, hâlâ, aylardır milletvekillerimiz cezaevlerinde bulunmaktadır. 
Sayın
Selahattin Demirtaş’ın duruşma tarihi 6 Eylüldür hem de manidar bir tarihte
duruşma tarihi verilmiştir. Bugün Besime Konca, az önce aldığımız habere göre,
kendisi hakkında “propaganda” gibi, katalog suçlardan olmayan yani tutuklanmayı
gerektirmeyen bir suçtan şu an tahliye edilmemiştir, tekrar cezaevine
gönderilmiştir. 
Dolayısıyla,
yargının üfürükten dosyalarla, bir bütünel mutfağının tartışmalı olduğu
dosyalarla siz darbelerle mücadele ettiğinizi dile getiremezsiniz. Söyleseniz
bile buna inanan kimseyi bulamazsınız çünkü gerçek olan, aslolan mağduriyetler
var ortada. 
Bitlis’te,
vekili olduğum ilde, işten ihraç edilen bir çalışan, 6 çocuğuyla beraber
oturduğu lojmandan da atıldı yani sokağa atıldı.
Diğer
taraftan, muhtarlar, 5 tane muhtar… Basının çokça işlediği, aslında 16 Nisan
referandumu öncesi gündeme gelen “‘Hayır’ oyu verirseniz elinizdeki mührü
alırım, size hizmet etmem.” diyen kaymakamın emriyle ve talimatıyla muhtar şu
an görevden alınmış durumda. Bitlis’in Adilcevaz Kaymakamından bahsediyorum
size. Hepimiz televizyonlarda izledik, muhtarları toplayıp “Köyünüzden ‘hayır’
oyu çıkmayacak.” tehdidini yapan kaymakam, evet, bu köylerden ‘hayır’ çıktığı
için karakola çağırtıp sözlü talimatla “Artık görevinize son verilmiştir.
Mühürlerinizi iade edin.” demiştir. Zaten bundan önce de 19 muhtarımız aynen bu
şekilde, keyfî bir şekilde görevlerinden alınmıştır.
Tekrar,
Bitlis’ten bahsediyorum, tekrar, sözde kanun hükmünde kararnamelerden
bahsediyorum. Bitlis’in ormanları, Güroymak ve Mutki’ye bağlı ormanlar şu anda
kesiliyor, yok ediliyor. Yani “Darbeyle mücadele ediyorum.” derken ormanlardan,
ilgisi alakası olmayan tüm alanlardan öç alma duygusuyla hareket ettiniz ve hiç
ilgisi olmayan insanları işinden, ekmeğinden ettiniz. Şimdi, buradan tekrar,
biz, Bitlis Vekili olarak ve Bitlis adına, Bitlis’e duyduğunuz bu öfkeden
vazgeçin diyoruz. Nedir Bitlis’ten ve “hayır” oyu veren yerlerden korkunuz? 
Eğer
o kadar kendinize güveniyorsanız -daha önce de söylemiştim- DBP’li Bitlis
Belediye Başkanını, Güroymak Belediye Başkanını ve diğer belediye
başkanlarımızı tutuklamak yerine onları kendi şehirlerinde bırakıp, başka,
Karadeniz illerine sürgün etmek yerine gelin, demokratik bir şekilde seçim
sandıklarını kuralım ama o sandıklara da müdahale etmeyelim. Yüksek Seçim
Kurulunun da kendi hakkını, kendi görevini layıkıyla yapacağı adil, demokratik
bir seçim sistemiyle seçim yapalım ve orada gerçekten halkımız neyi tercih
ediyorsa, kimi tercih ediyorsa onu yapalım ama bu zulümden vazgeçin. Gerçekten,
hiçbir yatırımı yapmadığınız, havaalanını yapmadığınız, her seçim döneminde
ısıtıp ısıtıp önümüze getirdiğiniz o propagandadan vazgeçip gerçekten sosyal
devlet ve iktidar olma duygusuyla ve sorumluluğuyla kendi görevinizi yapmaya
davet ediyoruz. 
Elzem
bir şekilde, burada yerleri boş olan tutuklu milletvekillerinin, bir kere, her
şeyden önce görevinin başına gelmesi gerekmektedir. Haksız, hukuksuz bir
şekilde tutuklu bulunan belediye eş başkanlarımıza, bir sözlü talimatla şu an
görevinden aldığınız mahalle ve köy muhtarlarımızı ve işinden atılan emekçileri
işlerine iade ederek, Semih ve Nuriye’nin başlatmış olduğu açlık grevini
sonlandırmak için kendilerine iş taahhüdünde bulunarak bütün bu sorunlara cevap
olunacağını düşünüyoruz. Aksi takdirde, burada öyle bir kısmını sahiplenip bir
kısmını sahiplenmediğiniz, bir kısmına dokunduğunuz, bir kısmına ses
çıkarmadığınız, siyasi ayağını tartışmadığınız, araştırmadığınız darbelerle
mücadele yöntemiyle bu işi kesinkes çözemeyeceğinizi, başka darbelerle baş başa
kalacağınızı, gelecekte de daha büyük darbelerle karşılaşacağınızı buradan
yinelemek istiyorum. Bu ülkenin bu ülkede yaşanan tüm darbeleri gerçekten
burada tartışması, masaya koyması ve müzakere etmesi gerekmektedir. 
(Mikrofon
otomatik cihaz tarafından kapatıldı) 
MİZGİN
IRGAT (Devamla) – Bir dakika istiyorum Sayın Başkan.
BAŞKAN
– Buyurun bir dakika Sayın Irgat.
MİZGİN
IRGAT (Devamla) – Sayın Demirtaş’ın bugün bir mektubu basına yansıdı, bir yol
haritasından, demokrasi blokundan bahsetmekte. Evet, hepimizin ihtiyaç duyduğu
şey, gerçekten, Kürt meselesi başta olmak üzere bütün sorunlarımızı masaya
yatıracağımız akilane bir yol haritasıyla, bir barış haritasıyla ve gerçekten
büyük bir demokrasi blokuyla sorunlarımızı çözeceğimiz bir yöntemden geçer.
Dolayısıyla, ihraçlar gerçekten telafisi imkânsız olan zararların doğacağı
ihraçlar, haksız hukuksuz gözaltılar ve sürgünler değildir. Çünkü biz bunları
çok yaşadık, bunlardan sonuç alınmadı. Dolayısıyla, bu ülkede bir hak, hukuk,
demokrasi sorunu vardır. Bunun da çözüleceği yegâne yer bu Meclis ve bizleriz.
Bu temelde, ben burada tekrar, bu komisyonun kurulması gerektiğini düşünüyorum.

Hepinizi
sevgiyle, saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Irgat. 
Cumhuriyet
Halk Partisi grup önerisinin aleyhinde son olarak İstanbul Milletvekili Sayın
Hurşit Yıldırım konuşacak.
Buyurun
Sayın Yıldırım. (AK PARTİ sıralarından alkışlar)
HURŞİT
YILDIRIM (İstanbul) – Sayın Başkan, kıymetli milletvekilleri; CHP grup önerisi
üzerine söz almış bulunmaktayım, hepinizi saygıyla selamlıyorum.
Biraz
önce, terör örgütüyle mücadele ederken şehit haberini almış olduğumuz
şehitlerimize Allah’tan rahmet, yaralılarımıza acil şifalar diliyorum. 
Yine,
aynı şekilde, içerisinde olduğumuz, idrak ettiğimiz ramazan ayının, birlik ve
beraberlik ayının, mağfiret ve bereket ayının tüm ülkemize ve İslam âlemine
hayırlara vesile olmasını temenni ediyorum.
Saygıdeğer
milletvekilleri, öneriyle ileri sürülen OHAL ve KHK’ları iyi anlayabilmek için
öncelikle 15 Temmuzu çok iyi değerlendirmek gerekir. Her on yılda bir
darbelerle mağdur olan Türkiye, 15 Temmuzda, bu defa, hain FETÖ’nün darbe
girişimine karşı dik durmuş, darbecilere boyun eğmemiş, istikbalini ve
istiklalini yitirmemiştir. 15 Temmuz darbe girişimi öncesi bürokratik tüm
birimlere sızan FETÖ’nün hayalini topyekûn millet bir gecede tarihe gömmüştür.
Cumhurbaşkanımız Recep Tayyip Erdoğan’ın, 15 Temmuz darbe girişimine kadar, MİT
olayı, 17-25 Aralık darbe girişimi, Gezi olayları gibi sayısız başkaca darbe
girişimleri atlatması, vesayet güçlerinin beklemediği refleksleri göstermesi,
her daim milletin verdiği millî iradeye sahip çıkması, liderlik karizması ve
dik duruşu milletimize güç ve güven vermiştir. İlk defa, bir darbe girişimi
karşısında önceki alışkanlıklar gibi teslim olan değil, tam aksine, darbeye
karşı çıkan bir lider etrafında millet topyekûn birleşmiştir. 
Siyasi
tarihimizde 27 Mayıs, 12 Mart, 12 Eylülde cuntacıların Silahlı Kuvvetlerdeki
bir kısım unsurları kullanarak ülke yönetimine el koyma geleneği... 15 Temmuzda
Recep Tayyip Erdoğan’ın cep telefonundan televizyonlara bağlanarak milletine
“Ben halkın gücünün üstünde bir güç tanımadım. Milletimi havaalanlarına,
meydanlara çağırıyorum.” çağrısıyla milyonlar anında sokaklara dökülmüş ve ilk
defa silahlı bir darbe girişimi püskürtülmüştür. 
Sayın
milletvekilleri, 15 Temmuzdan sonra bütün siyasi partilerin millî iradeye sahip
çıkmasını, darbe girişiminden hemen sonra Gazi Meclisimizde partiler tarafından
kaleme alınan ortak bildiriyi de anlamlı buluyorum. 
15
Temmuz, milletimiz tarafından millî irade ve millet egemenliğine sahip
çıkılmasıdır. Bu, hep birlikte, tek yürek olarak Türkiye'nin geleceğine sahip
çıkılması demektir. Milletçe en büyük kazancımızın 15 Temmuz ruhu yani millî
birlik ve beraberlik olduğuna inanıyorum. 15 Temmuzda gerek Ankara'da, burada
bulunan vekillerimiz gerekse seçim bölgelerinde bulunan vekillerimiz
demokrasiye darbe vurmak isteyenlerin karşısına çıktı ve “Milletin verdiği
emaneti yere düşürmeyiz.” dedi. 
Sayın
milletvekilleri, 15 Temmuz gibi hain ve sinsi bir darbe girişiminden sonra
hiçbir şey olmamış gibi davranamayız, 15 Temmuzda bize destek veren milletimin
isteklerini görmezlikten gelemeyiz. 15 Temmuz Türkiye için yeni bir milattır.
15 Temmuz darbe girişiminden sonra, hepimizin bildiği gibi, ülkemiz bambaşka
bir döneme girmiştir. Olağanüstü durumlarda acilen ve yıldırım hızıyla kararlar
almak gerekmektedir. Olağanüstü dönemlerde olağanüstü kararlar geçerlidir. OHAL
ve KHK düzenlemeleriyle siyasetin ve millet iradesinin üzerinde yeni bir
vesayete izin vermeyecek düzenlemeleri yapmak zorundayız, devletimiz ve
milletin bekası için de gerekli düzenlemeleri yapmak zorundayız. Devletin
demokratik işleyişini bozma tehdidi taşıyan kamu personeli ve unsurlarının
bürokrasiden temizlenmesi gerekir. Başka bir ifadeyle, devlete sadakatle bağlı
olmayan bürokrasiyle devletin beraber çalışması düşünülemez.
Pensilvanya’daki
hain teröristbaşından emir alan şizofren ve Haşhaşi ruhlu bu örgütle, gerek
OHAL ve KHK içinde gerekse OHAL’den sonra mücadeleden vazgeçildiği takdirde
veya bu mücadele sulandırıldığı takdirde oynanan küresel oyunlara düşeriz.
FETÖ’yle mücadelede, FETÖ’nün gerçek yüzünü gördükten sonra kim nasıl mücadele
ediyor, iyi izlemek gerekir. Biraz önce bahsettiğimiz 15 Temmuz hain darbe
girişimine ve terör eylemine karşı yine hukuk içerisinde, Anayasa’mızın 119,
120 ve 121’inci maddelerinde ifade edilen OHAL ve KHK düzenlemelerini yürürlüğe
koymak zaruri olmuştur. Böyle bir dönemde OHAL ilan edilmeyecek de ne zaman
ilan edilecektir? Ayrıca OHAL ve KHK’lar, Avrupa İnsan Hakları Sözleşmesi’nin
15’inci maddesinde bu mücadelenin hukuki dayanakları da yer almaktadır.
Devletler, kamu düzenini bozan, ulusal varlığını tehdit eden tehlikeler
karşısında gerekli tedbirleri de almak zorundadır. 
Sayın
milletvekilleri, Anayasa’mıza göre olağanüstü hâlin, tabii afet hâllerinde,
tehlikeli salgın hastalık durumlarında, ağır ekonomik buhranlarda ve
Anayasa’yla kurulan hür, demokratik düzenlemeyi, temel hak ve hürriyetleri
ortadan kaldırmaya yönelik şiddet hareketlerinin bulunması hâlinde ilan
edileceği malumunuzdur. OHAL, toplumun gündelik yaşamını da etkilememektedir,
tam aksine vatandaşlarımızın gündelik hayatlarını sürdürmesi için
uygulanmaktadır. OHAL’le ve KHK’larla, demokratik düzenin tesis edilmesi önünde
engel teşkil eden vesayetçi aktör ve terör yapılarının ortadan kaldırılması da
hedeflenmektedir. Ayrıca OHAL ve KHK’ları -Bakanlar Kurulu kararından-
Parlamento tarafından onaylama veya reddetme hakkımız da bulunmaktadır.
Dolayısıyla, gerek OHAL kararında gerekse KHK’larda, Parlamentonun devrede
olduğu, İç Tüzük ve Anayasa gereği mevcut hükümlerin uygulandığı, hukuk
sisteminin işlediğini de ifade etmek gerekir. 
Sayın
milletvekilleri, OHAL ve KHK’lar, sadece ulusal güvenliğimizi ve ülke
bütünlüğünü tehdit eden FETÖ, PKK, PYD, DAEŞ gibi terör örgütlerinin
faaliyetlerine karşı alınmış yasal ve hukuki bir uygulamadır, AK PARTİ
iktidarlarından önce de zaman zaman başvurulmuş olan anayasal bir tariftir.
Örneğin, merhum Cumhurbaşkanımız Sayın Turgut Özal döneminde, 1987 tarihinde,
doğudaki 14 ili kapsayacak şekilde yürürlüğe konan OHAL, tam 46 defa uzatılmış,
30 Kasım 2002 tarihinde AK PARTİ tarafından kaldırılmıştır. Yani başka bir
ifadeyle, AK PARTİ özgürlükçü bir kararla yıllardır uygulanan OHAL’i kaldıran
aslında bir partidir.
Sayın
milletvekilleri, son üç yılda, bizim yaşadıklarımızın onda birini yaşamamış
ülkeler OHAL ilan etmekten geri kalmadılar. Fransa, Charlie Hebdo ve Paris
katliamı gibi iki üzücü yerel terör olayını yaşamış ve hemen ardından OHAL
uygulamasına geçmiştir, iki yıl olmasına rağmen hâlen OHAL kararı
sürdürülmektedir. 12 Haziran 2016 günü Amerika’da Orlando’da bir gece kulübü
saldırısı sonucu Florida eyaletinde olağanüstü hâl ilan edilmiştir. Bunun
benzer pek çok örneği vardır. 
Sayın
Başkan, kıymetli milletvekilleri; kamu kurumlarında öncelikle açığa alma işlemi
yapılarak bir araştırma neticesinde ihraçların gerçekleştirildiğini görüyoruz.
100 bin kişiden bahsediyoruz. Bu kadar büyük bir sayı içerisinde hatalar da
olabilir ama bu hataların zaman içinde düzeltildiğini, KHK’lar yayınlanırken
iade kararlarının verildiğini hep birlikte görüyoruz. İtirazlar için
oluşturulan mekanizmada, başvuru sayısının yoğunluğu, mükerrer başvurular, bu
kadar yoğun bir başvuru neticesinde, tabii ki, soruşturma neticesinde alınacak
kararda elbette gecikmeler olacaktır. Bunları da olumlu karşılamak gerekir
çünkü 15 Temmuzun ülkemize verdiği hasar çok büyüktür. Bu kadar büyük bir
hainlik karşısında devletin toparlanması elbet zaman alacaktır. Bu hasarı
gidermekte de tüm kurumlarımız birlik ve beraberlik içerisinde olmalıdır. 
OHAL
ve KHK’ların amacının devletin bekası ve milletin geleceğiyle ilgili olduğunu
hep söylüyoruz. Bu mücadele yapılırken elbette hukuk içerisinde bağlı
kalınmasına azami gayret gösterilmektedir ve gösterilmelidir, temel hak ve
özgürlüklerin ihlal edilmemesine özen gösterilmelidir. Bu nedenle yine
kararnameyle Olağanüstü Hâl İşlemleri İnceleme Komisyonu kurulmasına karar
verilmiştir. 23 Ocak 2017 tarihinde kurulan bu Komisyonun görevleri malumunuzca
bilinmektedir. Malumunuz olduğu üzere bu Komisyon üyeleri şu an için tespit
edilmiş bulunmaktadır. OHAL, kanun hükmünde kararnameler nedeniyle işlemin
haksız olduğunu iddia edenler bu Komisyona başvurabileceklerdir. Aynı zamanda
bu Komisyonun faaliyetleri yargı denetimi altındadır. 11’inci maddede ifade
edildiği üzere, Komisyon kararlarına karşı Hâkimler ve Savcılar Yüksek
Kurulunca belirlenecek Ankara idare mahkemelerinde iptal davası açılabilir.
Yine (2)’nci fıkrasında belirtildiği üzere, meslekte kalmalarının uygun
olmadığına ve meslekten çıkarılmalarına karar verilenler, kararın
kesinleşmesinden itibaren altmış gün içerisinde ilk derece mahkemesi olarak
Danıştaya dava açabilirler. Yani, Komisyon kararına itiraz etmek isteyenler
Ankara idare mahkemelerinde iptal davası açabilecek ve böylece yargı denetimine
getirilmiş olacaktır. 
Sayın
milletvekilleri, Türkiye yaşadığı bunca olay ve terör saldırılarına rağmen
hukuka bağlı bir şekilde mücadelesini sürdüren nadir ülkelerden biridir.
Ülkemiz, devletimiz yıkılmaya çalışılıyor. 249 şehit, 2.193 gazimiz var.
Dünyada Türkiye’nin yaşadıklarını yaşayıp da hukuka bu kadar bağlı kalabilecek
bir ülke olabileceğini de sanmıyorum. Yaşadığımız darbe girişimi sıradan bir
olay değildir. Kırk yıldır devletin içine sızmış, uluslararası, küresel şer
güçleri irtibatlı bir terör örgütünün kamudan ve devletin tüm birimlerinden
atılması ve temizlenmesi elbette zaman alacaktır. Hem ülkemizin bekası hem
milletimizin geleceği hem de gerek 15 Temmuzda gerekse tüm terör olaylarındaki
şehit ve gazi olan kardeşlerimize karşı… 
(Mikrofon
otomatik cihaz tarafından kapatıldı)
HURŞİT
YILDIRIM (Devamla) –…15 Temmuz sonrası oluşan ruhu devam ettirmek zorundayız.
Başka bir ülkemiz…
BAŞKAN
– Sayın Yıldırım…
HURŞİT
YILDIRIM (Devamla) – Bitiriyorum Başkanım. 
BAŞKAN
– Size de bir dakika ek süre vereyim.
Tamamlayın
lütfen. 
HURŞİT
YILDIRIM (Devamla) – Sayın Başkanım, süreye riayet için bitiriyorum. 
Başka
bir ülkemiz ve başka bir geleceğimiz olmadığı için bu uğurda canlarını seve
seve feda eden şehit ve gazilerin mesajlarını doğru okumalıyız diyorum. 
Bu
vesileyle CHP grup önerisi hakkında aleyhte oy kullanacağımızı ifade ediyor, yüce
Meclisi saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Yıldırım. 
Cumhuriyet
Halk Partisi grup önerisini oylarınıza sunuyorum: Kabul edenler… Kabul
etmeyenler… Kabul edilmemiştir. 
Sayın
Tanal, tutanaklarınız geldi. Size söz vereceğim yalnız sizden bir ricam var,
lütfen yeniden bir tartışma ortamı yaratmayacak bir özde konuşursanız memnun
olacağım. 
Buyurun.

AHMET
YILDIRIM (Muş) – Sayın Başkan, aynen bizim de talebimiz var. 
VII.- SATAŞMALARA İLİŞKİN KONUŞMALAR
(Devam)
6.- İstanbul Milletvekili Mahmut Tanal’ın,
Burdur Milletvekili Reşat Petek’in sataşma nedeniyle yaptığı konuşması
sırasında şahsına sataşması nedeniyle konuşması
MAHMUT
TANAL (İstanbul) – Değerli Başkan, değerli milletvekilleri; Reşat Petek beni terör
örgütüyle ilişkilendirdi. Şu sol ayağım Ergenekon, Balyoz döneminde…
BAŞKAN
– Çıkarmayın, göstermeyin. Tarif ederseniz anlarız. 
MAHMUT
TANAL (Devamla) – Bakın, Sayın Başkan, şurada kırılan ayak, o dönem bu FETÖ
terör örgütüyle mücadele ederken aynı şahıs, aynı televizyon kanalları bana
“terörist milletvekilleri” diyorlardı. Tarih geldi, değişti, bugün basın
özgürlüğünü savundum, adil yargılamayı savundum, bugün aynı zihniyet yine bana
“terörist” diyor. Siz yarın yargılansanız size de adil yargılama isteyeceğim;
hukuk devletini, demokrasiyi sizin için de isteyeceğim anladınız mı? (CHP
sıralarından alkışlar) 
Şimdi,
değerli arkadaşlar, bugüne kadar bunu söyleyen iki şahıs var: Biri Gaziantep
Milletvekili Şamil Tayyar, biri Sayın Reşat Bey. Herhâlde bunlar kendilerini
kamufle etmek için -diğer, grubu tenzih ediyorum ben-sürekli bu lafı
söylüyorlar. 
Şimdi,
kimler teröre destek verdi? Bir, Bank Asyaya lig olayını veren teröre destek
verendir. OGS’yi, köprülerden geçişi veren AKP’dir. “Ne istediler de vermedik?”
diyen AKP’dir, “Ergenekon, Balyoz’un savcısıyım.” diyen AKP’dir. Zaman
gazetesinin yeri deprem alanına tahsis edilmişti, Zamana veren AKP’dir. Bülent
Arınç “Parsel parsel verdiniz.” dedi, Bu desteği veren yine AKP’dir. Bu medya
grubuna kamu bankalarının ihalesini veren de AKP’dir. Fetullah Gülen’in yurt
dışı okullarına Türk Hava Yollarının özel servislerini yapan da yine AKP’dir.
Zekeriya Öz’e makam aracını veren de yine AKP’dir. Bu darbeyi yapan askerlerin
tayin ve terfisini yapan da yine AKP’dir.
Değerli
arkadaşlar, bu Bank Asyayı açan da yine Abdullah Gül ve Recep Tayyip
Erdoğan’dır, kurdeleyi ben kesmedim. Aynı zamanda, gidip…
(Mikrofon
otomatik cihaz tarafından kapatıldı) 
MAHMUT
TANAL (Devamla) - …Burhan Kuzu fotoğraf çektirdi, Grup Başkan Vekiliniz
fotoğraf çektirdi, benim böyle bir fotoğrafım yok bunlarla. 
BAŞKAN
– Sayın Tanal, teşekkür ederim.
MAHMUT
TANAL (Devamla) – Ben teşekkür ederim, sağ olun. (CHP sıralarından alkışlar) 
REŞAT
PETEK (Burdur) – Sayın Başkan…
BAŞKAN
– Sayın Petek, sizden önce Sayın Yıldırım’a da bir sözüm vardı.
REŞAT
PETEK (Burdur) – İsmen doğrudan…
BAŞKAN
– Tamam, size de söz vereceğim.
REŞAT
PETEK (Burdur) – Peki.
BAŞKAN
– Sizin talebiniz nedir Sayın Yıldırım?
AHMET
YILDIRIM (Muş) – Sayın Başkan, Sayın Özdağ son konuşmasında, kayıtlara geçirmek
üzere söz aldığında hem önceki Genel Başkanımız Sayın Ahmet Türk hem de Genel
Başkan Yardımcımız Nazmi Gür’le ilgili açıkça…
BAŞKAN
– Evet, gördüm tutanaklarda.
Buyurun,
iki dakika… (HDP sıralarından alkışlar) 
7.- Muş Milletvekili Ahmet Yıldırım’ın,
Manisa Milletvekili Selçuk Özdağ’ın yerinden sarf ettiği bazı ifadeleri
sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Benim
iktidar partisi milletvekillerine çok içtenlikle, samimiyetle bir önerim var:
Bakın, ilk darbe olduğunda insanlar, yurttaşlarımız darbenin önlenmesinde
iktidarın ciddi ihmalinin olduğunu söylüyordu ama savsaklamaya başlayınca
darbenin kontrollü olduğunu söylemeye başladılar ve bu algı giderek toplumda
yaygınlaştı. Bu tavrınızı, tutumunuzu sürdürmeye devam ederseniz darbenin
ortağı olduğu algınızı güçlendireceksiniz toplumda.
Şimdi,
buradan hareketle söyleyelim: Bir defa, iktidar bazı şeylerin tarihini yalnız
başına, subjektif olarak koyamaz. Mesela soruyorum: Sizin için Gülen hareketi
ne zaman FETÖ oldu? Siz bunun tarihini sadece toplumu yıllardır, on yıllardır
zehirleyen bir yapının ucu sizin maddi çıkar ilişkilerinize dokundu diye ilan
ederseniz bu, toplum tarafından samimiyet açısından tartışmalı ve alabildiğine
sorgulamalı olur.
Bir
de, bakın, daha dün darbeci General Erdal Öztürk söylüyor, duruşmada söylüyor,
diyor ki: “Ben emekli olacaktım ancak Sayın Erdoğan rica etti, ben de ricanız
benim için emirdir dedim ve görevde kaldım.” Görevde kalıp Sayın Erdoğan’ın
rica ettiği generaller darbe yaptı bu ülkeye. 
Bir
diğer husus, eğer siz kendi üzerinizdeki kuşkuyu dağıtmak istiyorsanız, bu
iktidarın bu işin ortağı olmadığını, siyasi ayağı içerisinde yer almadığını
söylüyorsanız gelin, kendinizi de, bizi de, toplumu da rahatlatın, “byLock”
kullananların listesini açıklayın, bakalım hangi partiden kaç kişi “byLock”
kullanmış, buradan gereksiz tartışmalar ve polemikler üzerinden yürütmeyelim.
Ama biz şunu iyi biliyoruz: Bugün canhıraş kalkıp muhalefetin eleştirilerine
sert itirazlarda bulunanların yarın bir gün “byLock” listesi içerisinde yer
alıp milletvekilliği bittikten sonra hapishane ve yargılama yolu açıldıktan
sonraki feryat ve figanları çok anlamsız kalacaktır, zamansız olacaktır
diyorum. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım. 
Sayın
Petek, son olarak sizi dinliyorum, başka hiç kimseye söz vermeyeceğim, ben bazı
şeyler söyleyeceğim.
Buyurun.
MURAT
EMİR (Ankara) – Sataşırsa da mı vermeyeceksiniz, bu nasıl iş ya?
BAŞKAN
– Sayın Petek, neden söz istiyorsunuz?
REŞAT
PETEK (Burdur) – Doğrudan “Sayın Petek…” diyerek Mahmut Tanal’ın sataşmasından
dolayı söz istiyorum. 
BAŞKAN
– Buyurun, iki dakika.
LEVENT
GÖK (Ankara) – Efendim, daha bir şey demeden verdiniz. Ne diyeceğini sordunuz,
daha ne dediğini demeden söz verdiniz Sayın Başkan.
BÜLENT
TURAN (İstanbul) – Az önce söylemişti.
REŞAT
PETEK (Burdur) – Yok, başlangıçta “Söz vereceğim.” dedi, onun için buraya
geldim Sayın Levent Gök.
BAŞKAN
– Sayın Gök, baştan talebi vardı, istemişti oradan.
8.- Burdur Milletvekili Reşat Petek’in,
İstanbul Milletvekili Mahmut Tanal’ın sataşma nedeniyle yaptığı konuşması
sırasında şahsına sataşması nedeniyle konuşması
REŞAT
PETEK (Burdur) – Değerli Başkan, sayın milletvekilleri, arkadaşlar; meseleyi
sükûnetle, olgunlukla tartıştıktan sonra her konuyu açık yüreklilikle
tartışırız, konuşuruz, bunda hiçbir sakınca yok. Ama konuşturmayarak, söz
vermeyerek, sözler anlaşılmasın diye sadece gürültü yaparak bir yere varılmaz.
Şimdi,
az önce hatibin her nedense, efendim, AK PARTİ içerisine bir nifak tohumu
sokmak için bir gayret içine girip 2 kişinin ismini zikredip “Diğerlerini
ayırıyorum.” şeklindeki tavrı bir defa kabul edilebilir değil. Biz şunu
söylüyoruz…
MAHMUT
TANAL (İstanbul) – O dönem de yine aynı televizyonları siz dolaşıyordunuz, bu
dönem de aynı. Meşhur olan ikinizsiniz çünkü, başka yok.
REŞAT
PETEK (Devamla) – Bak, yine susamıyorsun, lütfen.
Şimdi,
söylediğimiz şu: Bizim hangi dönemde televizyonda ne konuştuğumuz belli. Ben,
2008 yılında Ceza Genel Kurulu kararı hakkında, “Türk hukuk sisteminde Ceza
Genel Kurulu son karardır.” diye bir yorum yapmışsam…
MAHMUT
TANAL (İstanbul) – Değil, bana o dönem de “terörist” diyordun sen.
BAŞKAN
– Sayın Tanal…
MAHMUT
TANAL (İstanbul) – Sen, bana o dönem de “terörist” diyen adamsın.
BAŞKAN
– Sayın Tanal…
REŞAT
PETEK (Devamla) – Efendim, bana şahsınızla ilgili böyle bir belge olduğunu
lütfen gösterin. Ben şunu çok söylüyorum kendime çok güvendiğim için: Müddei
iddiasını ispatla mükelleftir. Ama siz böyle dediğiniz zaman, ben de mahkeme
kararlarıyla Zaman gazetesine el konulduğu zaman duvarların üzerinden atlayıp
da Mahmut Tanal’ın mahkeme kararlarına karşı nasıl mücadele verdiğini
gösteririm. Duvarın üzerinden, bakın… Mahmut Tanal niye atlıyorsun böyle?
MAHMUT
TANAL (İstanbul) – O yeri ben tahsis etmedim ki, siz tahsis ettiniz.
REŞAT
PETEK (Devamla) – Teröristlere destek vermek için atlıyorsun Sayın Tanal.
MAHMUT
TANAL (İstanbul) – Siz tahsis ettiniz, siz, o yeri siz tahsis ettiniz.
REŞAT
PETEK (Devamla) – Bakın, ama şimdi şunu oturup konuşabiliriz.
MAHMUT
TANAL (İstanbul) – O yeri siz tahsis ettiniz, ben yapmadım.
BAŞKAN
– Sizin ikinizin arasında… Sayın Petek, Sayın Tanal; başka bir yerde oturup
konuşabilirsiniz, lütfen.
MAHMUT
TANAL (İstanbul) – Terör örgütlerine yardım yataklık benim nasıl şahsi işim
Başkanım, bu, devletin işi.
REŞAT
PETEK (Devamla) – Bu yapının terör örgütü vasfı ortaya çıktıktan sonra bunun
yanında mısınız karşısında mısınız? Biz FETÖ’yle mücadele ediyoruz, sonuna
kadar da mücadele edeceğiz, eğer… 
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Petek.
REŞAT
PETEK (Devamla) – …Cumhuriyet Halk Partisi kendilerine sunulan koltukları bir
tarafa bırakıp da “Biz burayı hak ettik.” diyorsa birlikte mücadele ederiz.
Saygılar
sunuyorum.
BAŞKAN
– Sayın Petek, teşekkür ederim.
VIII.- OTURUM BAŞKANLARININ KONUŞMALARI (Devam)
2.- Oturum Başkanı TBMM
Başkan Vekili Ayşe Nur Bahçekapılı’nın, FETÖ’yle mücadele konusunun aktüel bir
dedikodu seviyesine indirilmemesi gerektiğine ilişkin konuşması 
BAŞKAN
- Sayın milletvekilleri, ben de birkaç şey söylemek istiyorum size: İki grubun
önerisini de konuşurken bütün konuşmacılar -mutlaka istisnaları vardır-
FETÖ’yle mücadele etmenin gerektiğini söyledi. Bir darbe girişiminin -15
Temmuzda hepimiz yaşadık- bir işgal girişiminin olduğunun hepimiz bilincindeyiz
ve mücadele etmemiz gerektiğine inanıyoruz, bundan kuşku duymuyorum ama
hepinizi dinlemiş bir milletvekili arkadaşınız olarak görmekteyim ki, şu anda
yapılan, aktüel bir dedikodu seviyesine mücadeleyi indirmek. Bu, aslında
FETÖ’yle mücadelenin üzerine büyük bir şal örtmek demektir. Tam da FETÖ’nün
istediği, tam da FETÖ terör örgütünün istediğini çözmemiz gerekli olan yerde
üstünü örtmeye çalışıyoruz. Gerçekten üzgünüm. Kimin elinde ne belge varsa, kim
nereden ne duyduysa cumhuriyet savcısına veya ilgili yere lütfen götürsün.
Yoksa burada dedikodu boyutundan ileri gitmeyip FETÖ’nün oyuncağı hâline
geliriz. Gerçekten üzgünüm.
Birleşime
on beş dakika ara veriyorum.
Kapanma Saati: 17.31
ÜÇÜNCÜ OTURUM
Açılma Saati: 17.48
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 99’uncu Birleşiminin
Üçüncü Oturumunu açıyorum.
Sayın
Levent Gök, buyurun, sizi dinliyorum. 
LEVENT
GÖK (Ankara) – Sayın Başkanım, az önce oturumu kapatmadan önce bir
değerlendirme içerisinde bulundunuz. 
BAŞKAN
– Evet. 
LEVENT
GÖK (Ankara) – İç Tüzük‘ümüz başkanlara tartışmalara katılmama gibi bir hüküm
emrediyor. Elbette Türkiye çok önemli bir süreçten geçiyor ve o süreçte
hepimizin çok dikkatli olması gerektiği çok açık. Cumhuriyet Halk Partisi bu
sorumluluğunun gereği olarak gerek konuşmacılar ve gerekse konuşmaların içeriği
konusunda büyük bir titizlik göstererek Türkiye’nin sorunlarını ve ona ilişkin
çözüm yollarını da aktarmaya gayret ediyor. Dolayısıyla burada Cumhuriyet Halk
Partisi adına konuşan her arkadaşımız belgeli, bilgili ve iddialarını kanıtlar
mahiyette konuşmalar yapıyorlar, bu konuda grup başkan vekilleriyle tam bir
dayanışma içerisindeler. Dolayısıyla az önce ifade ettiğiniz konuda, burada
yapılan konuşmalardan üzüntü duyduğunuzu, bir dedikodu mahiyetinde gördüğünüzü
ifade ettiğiniz konuları biz Cumhuriyet Halk Partisi olarak kesinlikle kendi
üzerimizdeki bir sorumluluk duygusu içerisinde üzerimize almadığımızı ifade
ediyoruz. Böyle bir konuşmanın muhatabı Cumhuriyet Halk Partisi değildir, bence
hiçbir milletvekili olmamalıdır. Bütün partiler için de aynı şey geçerlidir. 
MEHMET
BEKAROĞLU (İstanbul) – Özür dilesin, özür. 
LEVENT
GÖK (Ankara) – Dolayısıyla yapmış olduğunuz değerlendirmelere katılmadığımızı
ve Cumhuriyet Halk Partisi olarak titizlikle ve sorumlulukla, tam tersine,
dedikodulara cevap vermek ve gerçekleri ortaya çıkarmak gibi bir sorumluluk
duygusu içerisinde hareket ettiğimizi ve konuşmanızı paylaşmadığımı tekrar
ifade ediyorum. 
Saygılarımla.
BAŞKAN
– Teşekkür ederim Sayın Gök. 
Ben
görevimi Anayasa ve İç Tüzük’ün ilgili maddelerine, örneğin Başkanlık Divanına
ilişkin Anayasa’nın 94’üncü maddesinin son fıkrasına göre yaptım.
Düşüncelerimde hâlâ ısrarlıyım. FETÖ’yle mücadelenin yönteminin başka olması
gerekir diye düşünüyorum. Eğer bilgi, belge varsa veya bu iddiayı taşıyan arkadaşlarımız
varsa savcılıklara bu konuda müracaat edebilirler, çok da büyük bir hizmette
bulunmuş olurlar bu konuda, mücadele konusunda. Israr ediyorum; bunu yapmadan,
birbirimizi itham ederek ve sadece o noktada bırakarak tartışmayı sürdürmek,
bence mücadele biçimlerine uygun değil. Aksine, belki de FETÖ’yle ilgili, FETÖ
tarafından yapılmasını, gerçekleşmesini arzu ettiği bir seviyeye çekmektir
Türkiye Büyük Millet Meclisini.
Buna
ikaz ettim sadece, hiç kimsenin tarafını tutmadım, genel olarak söyledim. Düşüncelerimde
de ısrarlıyım. Sizin düşüncenize de saygı duyuyorum tabii ki.
LEVENT
GÖK (Ankara) – Sayın Başkan, bir cümle de ben söyleyeyim bu şeyden sonra. Yani
FETÖ’yle mücadele konusunda iktidara tam destek olduğumuz konusunda bir
tereddüt yoktur. Ancak bugünkü bu tartışmaları ortaya çıkaran, olağanüstü hâl
uygulamaları, KHK’lar ve bunların getirdiği olumsuz sonuçlardır. Dolayısıyla
buradaki tüm sorumluluk iktidar partisine aittir. 
Bakın,
az önce iki grup önerisi görüşüldü ve ikisi de reddedildi. İkisi de tam
tersine, sizin söylediğinizin tam aksine, kabul edilmesi gereken ve Meclisin el
koyması gereken konulardı. Bir tanesi, darbenin siyasi ayağı; bir tanesi,
KHK’larla mağdur olmuş kişilerin durumlarının araştırılması. Dolayısıyla
Meclisin bundan kaçınması bence hatalı olmuştur. Her iki grup önerisinin kabul
edilmemesi de AKP Grubunun oylarıyla mümkün olmuştur. 
BAŞKAN
– Sayın Gök, siyasi parti gruplarının tercihleridir. Ben uzatmak istemiyorum. 
LEVENT
GÖK (Ankara) – Dolayısıyla biz elimizden gelen tüm gayreti gösteriyoruz.
BAŞKAN
– Lütfen Sayın Gök, siyasi partilerin tercihleridir ama bu söylediğiniz konuyu,
ileri sürdüğünüz bu fikri başka yöntemlerle de halledebilirsiniz. Burada
birbirimizi yaralamanın hiçbir anlamı yok. Bir yığın yöntem var. O yöntemleri denemenizi
öneririm sadece size.
Peki,
Adalet ve Kalkınma Partisi Grubunun İç Tüzük’ün 19’uncu maddesine göre verilmiş
bir önerisi vardır. Okutup işleme alacağım ve oylarınıza sunacağım.
VI.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun,
gündemdeki sıralama ile Genel Kurulun 31 Mayıs 2017 Çarşamba günü ve 1 Haziran
2017 Perşembe günkü birleşimlerinde birleşimin başından saat 20.00’ye kadar
sözlü soruların görüşülmesi ve bu birleşimlerde sözlü soruların görüşmelerini
müteakip başka bir işin görüşülmeyerek birleşimlerin sona ermesine ilişkin
önerisi 
31/5/2017
Türkiye Büyük Millet Meclisi Başkanlığına
Danışma
Kurulu 31/05/2017 Çarşamba günü (bugün) toplanamadığından İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Mustafa
Elitaş
 Kayseri
 AK
PARTİ Grup Başkan Vekili
Öneri:

Gündemin
“Kanun Tasarı ve Teklifleri ile Komisyonlardan Gelen Diğer İşler” kısmında
bulunan 471 sıra sayılı Kanun Tasarısı’nın bu kısmın 1’inci sırasına alınması
ve diğer işlerin sırasının buna göre teselsül ettirilmesi,
Genel
Kurulun, 31 Mayıs 2017 Çarşamba günü (Bugün) ile 1 Haziran 2017 Perşembe günkü
birleşimlerinde birleşimin başından saat 20:00’ye kadar sözlü soruların
görüşülmesi ve bu birleşimlerde sözlü soruların görüşmelerini müteakip başka
bir işin görüşülmeyerek birleşimlerin sona ermesi,
Önerilmiştir.

BAŞKAN
– Adalet ve Kalkınma Partisi grup önerisinin lehinde ilk olarak Bilecik
Milletvekili Sayın Halil Eldemir konuşacaktır.
Buyurun
Sayın Eldemir. (AK PARTİ sıralarından alkışlar)
HALİL
ELDEMİR (Bilecik) – Sayın Başkanım, değerli milletvekilleri; İç Tüzük’ün
19’uncu maddesi gereğince grubumuzun vermiş olduğu önerimizle alakalı söz almış
bulunuyorum. Bu vesileyle sizleri, sizlerin nezdinde de aziz milletimizi
saygıyla selamlıyorum.
Vermiş
olduğumuz önerinin iki ana başlığı var. Bunlardan bir tanesi, 471 sıra sayılı
Kanun Tasarısı’nın gündemin “Kanun Tasarı ve Teklifleri ile Komisyonlardan
Gelen Diğer İşler” bölümündeki 1’inci sıraya alınması ve diğer işlerin de buna
göre teselsül ettirilmesi. Bu konu, 471 sıra sayılı Tasarı, Birleşmiş Milletler
Çölleşmeyle Mücadele Sözleşmesinin Kuzey Akdeniz’e Dair Ekinin Bölgesel
Uygulamasına Yönelik İstanbul Türkiye’de Bölgesel Koordinasyon Birimi
Kurulmasına İlişkin Türkiye Cumhuriyeti Hükümeti ile Birleşmiş Milletler
Çölleşmeyle Mücadele Sözleşmesi Sekretaryası Arasında Anlaşmanın Onaylanmasının
Uygun Bulunduğuna Dair Kanun Tasarısı’dır. 
Diğer
başlığımız da Genel Kurulun bugün -31 Mayıs 2017- ve yarınki -1 Haziran 2017
Perşembe- birleşimlerinde saat 20.00’ye kadar sözlü soruların görüşülmesi ve bu
sözlü soruların görüşülmesini müteakip başka bir işi görüşmeyerek birleşimlerin
sona ermesini önermektedir. Sayın Bakanlarımızdan Profesör Doktor Veysel Eroğlu
ve İsmet Yılmaz Bey sorulara cevap vereceklerdir.
Ben
önerimizin hayırlı olması dileğiyle Genel Kurulumuzu saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Eldemir. 
Adalet
ve Kalkınma Partisi grup önerisinin aleyhinde Trabzon Milletvekili Sayın Haluk
Pekşen konuşacak. 
Buyurun
Sayın Pekşen. (CHP sıralarından alkışlar))
HALUK
PEKŞEN (Trabzon) – Sayın Başkan, saygıdeğer milletvekilleri; son günlerde çok
önemli bir gözlemimi sizinle paylaşmak istiyorum ve buradan yüce Meclisin
aracılığıyla Türkiye’yi uyarmak istiyorum. Bence müthiş bir ego, kronik ego
rahatsızlığına yakalandınız. Bakın, Türk Hava Yolları uçaklarında bakan
korumaları var. Olmalı mı? Evet, olmalı ama dünyada uçağa binen bakan
korumasının kim olduğunu ve nerede oturduğunu hiç kimse bilmez. Niye? Çünkü
uçaklarda en büyük saldırılar silahlar üzerine yapılır. Buna ilişkin geçmişte
Amerika Birleşik Devletleri’nde silahlı bir korumanın silahının terörist
tarafından ele geçirilmesiyle birlikte vahim sonuçlar oluşmuş. Bunun üzerine
hem ICAO Sözleşmesi hem de Chicago
Sözleşmesi’ne göre uçaklara silahla binilmez. Ama müthiş bir ego var. Kocaman
silah, belinde de gösteriyor böyle. Gidiyor, bunu bir meziyet zannediyor arka
tarafta bir yerde oturuyor, kulağında da bir tane kulaklık, herkes görüyor;
sonra horul horul uyuyor. Uyurken onu anında enterne ederler. Bakın, bunu çok
ciddiye alın, şaka bir şey söylemiyorum. Yarın, emin olun her an bir uçağı
kaçırabilirler. Rus Büyükelçisini vuranın da polis olduğunu unutmayın. Yarın o
uçakta bir tane silah patladığı anda o uçaktaki yolcuların hiçbirisinin
tırnağını bile bulamazsınız. Büyük yanlış yapıyorsunuz. Nedir yani, korumanız
geldiğinde kabine silahlı binmese de o silahını gelse görevliye teslim etse ne
olur sanki? Başbakan Yardımcısı biniyor 10 koruma, 10 silahlı koruma, uçağın
içerisi cephanelik gibi. Söylüyorum, hepinizin hayatı tehlikededir. Ben telefon
açıyorum: “Uçakta Bakan var mı?” “Var.” dediklerinde iptal ediyorum uçuşumu,
size de tavsiye ederim. 
LEVENT
GÖK (Ankara) – Tehlikeli çünkü.
HALUK
PEKŞEN (Devamla) - Ölümüne biniyorsunuz, aman dikkat diyorum. Bu doğru bir
yöntem değil, bunu yapmayın, silahları teslim edin. İndiğinizde zaten iki
dakika içerisinde getiriyorlar, alın gidin, yazık günah. Bunun maliyeti var.
Eğer uçağa, kabine silahla binerseniz önünüze sigorta maliyeti geliyor. Yıllık
ne kadar biliyor musunuz? Bu beyefendilerin uçakların kabinlerine silahla
binmelerinin maliyeti 10 milyon dolar, ek sigorta maliyeti çünkü yüksek riskli
uçaklar. 
İki:
Yolcu diyor ki: “Güvenlikli uçak değil bunlar.” Türk Hava Yolları bunun
bedelini ağır ödüyor. Bu kadar ego şişkinliği olmaz ya. Nedir bu Rambo tipli
adamların bu öz güvenleri, bu ego patlamaları? Bu kadar büyük bir riski
almayın, bu yanlış, lütfen bunu düzeltin. Bakanlardan rica ediyorum:
Korumalarını uçaklara silahlarla bindirmesinler. Korumalar silahları teslim
etsinler, öyle binsinler. 
Bakın,
bir tane olay: Trabzon’a gidiyoruz. Uçakta bir sayın bakan, yanında koruması.
Koruma horul horul uyuyor, belinde silahı. Kabin amirini çağırdım, görüyor
musunuz dedim, “evet” dedi, lütfen uyandırın dedim. Onun yanında kötü niyetli
olan birisi, Allah korusun, o silahı alırsa sonucu tahmin edebiliyor musunuz?
Dünyada havacılığın kurallarının kanla niye yazıldığını anlıyor musunuz?
Binlerce, milyonlarca insanın aklıyla konulmuş kurallara itibar etmiyorsunuz.
Büyük bir ego şişkinliğiniz var, her şeyi biliyorsunuz, hiçbir uyarıya itibar
etmiyorsunuz. Emin olun, yarın Türkiye’de bir kaza kırımı yaşanırsa, Türkiye’de
böyle bir kaçırma olayı olursa müsebbibi siyasi iktidarınızdır ve bundan
kaçamazsınız. 
Sizi
22 Haziranda buradan uyardık 15 Temmuzda olacaklarla ilgili, bizi ciddiye
almadınız. Sizi bugün uyarıyorum, herhangi bir uçağın başına böyle bir şey
gelirse emin olun 80 milyon yakanızdadır. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Pekşen.
Adalet
ve Kalkınma Partisi grup önerisini oylarınıza sunuyorum: Kabul edenler… Kabul
etmeyenler… Kabul edilmiştir.
Sayın
milletvekilleri, Orman ve Su İşleri Bakanı Sayın Veysel Eroğlu, gündemin “Sözlü
Sorular” kısmının 1, 11, 22, 31, 45, 48, 54, 57, 61, 68, 75, 76, 86, 99, 103,
106, 160, 178, 183, 199, 224, 230, 231, 233, 234, 237, 245, 289, 298, 306, 307,
308, 311, 313, 314, 315, 325, 330, 331, 419, 420, 421, 424, 439, 454 ve
489’uncu sıralarında yer alan önergeleri birlikte cevaplandırmak istemişlerdir.

Ayrıca,
Millî Eğitim Bakanı Sayın İsmet Yılmaz, gündemin “Sözlü Sorular” kısmının 15,
25, 26, 27, 28, 41, 78, 87, 88, 92, 93, 97, 105, 122, 123, 149, 159, 171, 174,
176, 228, 235, 240, 241, 243, 251, 253, 255, 262, 294, 318, 321, 412, 413, 426,
430, 437, 441, 468, 470, 478, 479, 480, 491, 492, 493, 494, 495, 496 ve 497’nci
sıralarında yer alan önergeleri birlikte cevaplandırmak istemişlerdir. 
Alınan
karar gereğince gündemin “Sözlü Sorular” kısmına geçiyoruz.
IX.-
SÖZLÜ SORULAR VE CEVAPLARI (x)
1.- Bolu Milletvekili Ali Ercoşkun'un, enerji
yatırımları ve kaynak çeşitlendirmesi konularında yürütülen çalışmalara ilişkin
Enerji ve Tabii Kaynaklar Bakanından sözlü soru önergesi (6/23) ve Orman ve Su
İşleri Bakanı Veysel Eroğlu’nun cevabı 
2.- Trabzon Milletvekili Haluk Pekşen'in, hidroelektrik
santrallerin kapasitelerine ve üretilen enerji miktarına ilişkin sözlü soru
önergesi (6/62) ve Orman ve Su İşleri Bakanı Veysel Eroğlu’nun cevabı 
3.- Trabzon Milletvekili Haluk Pekşen'in, Doğu
Karadeniz ormanlarının kurumasının sebeplerine ve alınan önlemlere ilişkin
sözlü soru önergesi (6/77) ve Orman ve Su İşleri Bakanı Veysel Eroğlu’nun
cevabı 
4.- Balıkesir Milletvekili İsmail Ok'un, Balıkesir'de
kurulan bir tesisin su kaynaklarına olası etkilerine ilişkin sözlü soru
önergesi (6/103) ve Orman ve Su İşleri Bakanı Veysel Eroğlu’nun cevabı 
5.- Niğde Milletvekili Ömer Fethi Gürer'in, Niğde
ilinde yürütülen ağaçlandırma çalışmalarına ilişkin sözlü soru önergesi (6/123)
ve Orman ve Su İşleri Bakanı Veysel Eroğlu’nun cevabı 
6.- Niğde Milletvekili Ömer Fethi Gürer'in, Niğde'nin
Ulukışla ilçesinde yapılması planlanan bir gölete ilişkin sözlü soru önergesi
(6/126) ve Orman ve Su İşleri Bakanı Veysel Eroğlu’nun cevabı 
7.- Antalya Milletvekili Mustafa Akaydın'ın,
Antalya'nın Kumluca ilçesinin Adrasan beldesinde bulunan ve doğal sit alanı
olan bir köye ilişkin sözlü soru önergesi (6/133) ve Orman ve Su İşleri Bakanı
Veysel Eroğlu’nun cevabı 
8.- İstanbul Milletvekili Ali Özcan'ın, KKTC Su Temin
Projesi'ne ilişkin sözlü soru önergesi (6/137) ve Orman ve Su İşleri Bakanı
Veysel Eroğlu’nun cevabı 
9.- Niğde Milletvekili Ömer Fethi Gürer'in, Niğde'ye
bağlı bir köyün içme suyu sorununa ilişkin sözlü soru önergesi (6/142) ve Orman
ve Su İşleri Bakanı Veysel Eroğlu’nun cevabı 
10.- Niğde Milletvekili Ömer Fethi Gürer'in, yaban
keçilerinin avlanmasına izin verilmesine ilişkin sözlü soru önergesi (6/149) ve
Orman ve Su İşleri Bakanı Veysel Eroğlu’nun cevabı 
11.- Niğde Milletvekili Ömer Fethi Gürer'in, Niğde'de
içme suyu şebekelerinde asbestli borular bulunup bulunmadığına ilişkin sözlü
soru önergesi (6/168) ve Orman ve Su İşleri Bakanı Veysel Eroğlu’nun cevabı 
12.- Niğde Milletvekili Ömer Fethi Gürer'in, Niğde'de
sulama ve içme suyu sorunu bulunan bir yerleşim bölgesine ilişkin sözlü soru
önergesi (6/169) ve Orman ve Su İşleri Bakanı Veysel Eroğlu’nun cevabı 
13.- Niğde Milletvekili Ömer Fethi Gürer'in, Niğde'de
yapılan sulama uygulamalarına ilişkin sözlü soru önergesi (6/186) ve Orman ve
Su İşleri Bakanı Veysel Eroğlu’nun cevabı 
14.- Niğde Milletvekili Ömer Fethi Gürer'in, Niğde'nin
Ulukışla ilçesinde içme ve sulama suyu konusunda yapılan çalışmalara ilişkin
sözlü soru önergesi (6/200) ve Orman ve Su İşleri Bakanı Veysel Eroğlu’nun
cevabı 
15.- Antalya Milletvekili Çetin Osman Budak'ın,
Antalya'daki doğal koruma alanları ile orman alanlarında yapılan tahsislere
ilişkin sözlü soru önergesi (6/207) ve Orman ve Su İşleri Bakanı Veysel
Eroğlu’nun cevabı 
16.- Muş Milletvekili Ahmet Yıldırım'ın, rüzgar enerji
santrali yapımı nedeniyle zarar gören ormanlık alanlara ilişkin sözlü soru
önergesi (6/210) ve Orman ve Su İşleri Bakanı Veysel Eroğlu’nun cevabı 
17.- Adana Milletvekili Elif Doğan Türkmen'in,
Adana'nın Kozan, İmamoğlu ve Ceyhan ilçelerini kapsayan sulama projesine
ilişkin sözlü soru önergesi (6/274) ve Orman ve Su İşleri Bakanı Veysel
Eroğlu’nun cevabı 
18.- Trabzon Milletvekili Haluk Pekşen'in, Doğu
Karadeniz Bölgesi'nde kurulması planlanan küçük hidroelektrik santrallerine
ilişkin sözlü soru önergesi (6/295) ve Orman ve Su İşleri Bakanı Veysel
Eroğlu’nun cevabı 
19.- Balıkesir Milletvekili İsmail Ok'un, Balıkesir
Büyükşehir Belediye Başkanı'nın Çay Deresi Islahı Projesi ile ilgili bir
açıklamasına ilişkin sözlü soru önergesi (6/305) ve Orman ve Su İşleri Bakanı
Veysel Eroğlu’nun cevabı 
20.- Trabzon Milletvekili Haluk Pekşen'in,
Şanlıurfa'daki sulama birliklerinin elektrik borcuna ilişkin sözlü soru
önergesi (6/323) ve Orman ve Su İşleri Bakanı Veysel Eroğlu’nun cevabı 
21.- Niğde Milletvekili Ömer Fethi Gürer'in, Niğde'deki
Akkaya Barajı'nda meydana gelen kirliliğe ilişkin sözlü soru önergesi (6/359)
ve Orman ve Su İşleri Bakanı Veysel Eroğlu’nun cevabı 
22.- Niğde Milletvekili Ömer Fethi Gürer'in, Niğde'de
tarımsal sulama ile ilgili çalışmalara ilişkin sözlü soru önergesi (6/368) ve
Orman ve Su İşleri Bakanı Veysel Eroğlu’nun cevabı 
23.- Niğde Milletvekili Ömer Fethi Gürer'in, Ecemiş
suyunun Niğde'de tarımsal sulama amaçlı kullanılmasına yönelik çalışmalara
ilişkin sözlü soru önergesi (6/370) ve Orman ve Su İşleri Bakanı Veysel
Eroğlu’nun cevabı 
24.- Niğde Milletvekili Ömer Fethi Gürer'in, Niğde'nin
Kitreli Köyü'ndeki kükürtlü su kaynağına ilişkin sözlü soru önergesi (6/373) ve
Orman ve Su İşleri Bakanı Veysel Eroğlu’nun cevabı 
25.- Niğde Milletvekili Ömer Fethi Gürer'in, Niğde'nin
Ulukışla ilçesindeki Darboğaz Göleti'ne ilişkin sözlü soru önergesi (6/374) ve
Orman ve Su İşleri Bakanı Veysel Eroğlu’nun cevabı 
26.- Niğde Milletvekili Ömer Fethi Gürer'in, Niğde'nin
Bor ilçesindeki Akkaya Barajı'nda meydana gelen kirliliğe ilişkin sözlü soru
önergesi (6/377) ve Orman ve Su İşleri Bakanı Veysel Eroğlu’nun cevabı 
27.- Niğde Milletvekili Ömer Fethi Gürer'in, Akkaya
Barajı'nda yapılan temizleme çalışmalarına ilişkin sözlü soru önergesi (6/385)
ve Orman ve Su İşleri Bakanı Veysel Eroğlu’nun cevabı 
28.- Niğde Milletvekili Ömer Fethi Gürer'in, Niğde'nin
Kitreli Beldesi'nde MTA tarafından yapılan su sondajlarına ilişkin sözlü soru
önergesi (6/451) ve Orman ve Su İşleri Bakanı Veysel Eroğlu’nun cevabı 
29.- Niğde Milletvekili Ömer Fethi Gürer'in, Niğde'nin
Ulukışla ilçesinde bulunan Karasit Mağaralarındaki şifalı maden suyu
kaynaklarına ilişkin sözlü soru önergesi (6/469) ve Orman ve Su İşleri Bakanı
Veysel Eroğlu’nun cevabı 
30.- Niğde Milletvekili Ömer Fethi Gürer'in, Niğde
ilinde peyzaj çalışması yapılan köylere ilişkin sözlü soru önergesi (6/477) ve
Orman ve Su İşleri Bakanı Veysel Eroğlu’nun cevabı 
31.- Niğde Milletvekili Ömer Fethi Gürer'in, Niğde
ilinde 2015 yılında yapılan fidan dikim çalışmalarına ilişkin sözlü soru
önergesi (6/478) ve Orman ve Su İşleri Bakanı Veysel Eroğlu’nun cevabı 
32.- Niğde Milletvekili Ömer Fethi Gürer'in, Niğde
ilindeki bazı köylerin sulama suyu sorununa ilişkin sözlü soru önergesi (6/479)
ve Orman ve Su İşleri Bakanı Veysel Eroğlu’nun cevabı 
33.- Niğde Milletvekili Ömer Fethi Gürer'in, bitki ve
hayvan kaçakçılığı konusunda toplumun bilinçlendirilmesine yönelik çalışmalara
ilişkin sözlü soru önergesi (6/483) ve Orman ve Su İşleri Bakanı Veysel
Eroğlu’nun cevabı 
34.- Niğde Milletvekili Ömer Fethi Gürer'in, risk
altında bulunan hayvan türlerine ilişkin sözlü soru önergesi (6/485) ve Orman
ve Su İşleri Bakanı Veysel Eroğlu’nun cevabı 
35.- Niğde Milletvekili Ömer Fethi Gürer'in, nesli
tehlike altındaki kuş türlerini barındıran alanlara ilişkin sözlü soru önergesi
(6/486) ve Orman ve Su İşleri Bakanı Veysel Eroğlu’nun cevabı 
36.- Niğde Milletvekili Ömer Fethi Gürer'in, Bolkar
Dağlarındaki endemik bitki ve hayvan türlerinin korunmasına yönelik çalışmalara
ilişkin sözlü soru önergesi (6/487) ve Orman ve Su İşleri Bakanı Veysel
Eroğlu’nun cevabı 
37.- Niğde Milletvekili Ömer Fethi Gürer'in, Niğde'nin
Bor ilçesine bağlı köylerde yapılması planlanan göletlere ilişkin sözlü soru
önergesi (6/500) ve Orman ve Su İşleri Bakanı Veysel Eroğlu’nun cevabı 
38.- Niğde Milletvekili Ömer Fethi Gürer'in, Niğde
ilindeki bazı köylerde gölet yapılması talebine ilişkin sözlü soru önergesi
(6/507) ve Orman ve Su İşleri Bakanı Veysel Eroğlu’nun cevabı 
39.- Niğde Milletvekili Ömer Fethi Gürer'in, Niğde
ilindeki Akkaya Baraj Gölü'nün koruma alanı kapsamına alınmasına ilişkin sözlü
soru önergesi (6/508) ve Orman ve Su İşleri Bakanı Veysel Eroğlu’nun cevabı 
40.- Niğde Milletvekili Ömer Fethi Gürer'in, Niğde'nin
Ulukışla ilçesinin içme suyu sorununa ilişkin sözlü soru önergesi (6/614) ve
Orman ve Su İşleri Bakanı Veysel Eroğlu’nun cevabı 
41.- Niğde Milletvekili Ömer Fethi Gürer'in, asbestli
içme suyu borularının değiştirilmesine ilişkin sözlü soru önergesi (6/615) ve
Orman ve Su İşleri Bakanı Veysel Eroğlu’nun cevabı 
42.- Niğde Milletvekili Ömer Fethi Gürer'in, yer altı
sularının çekilmesi sonucu oluşan obruklara karşı alınan önlemlere ilişkin
sözlü soru önergesi (6/616) ve Orman ve Su İşleri Bakanı Veysel Eroğlu’nun
cevabı 
43.- İzmir Milletvekili Atila Sertel'in, Gediz
Nehri'ndeki kirliliğe ve yapılan temizleme çalışmalarına ilişkin sözlü soru
önergesi (6/619) ve Orman ve Su İşleri Bakanı Veysel Eroğlu’nun cevabı 
44.- Niğde Milletvekili Ömer Fethi Gürer'in, Konya
Kapalı Havzası Master Planı kapsamında Niğde Şekerpınarı içme suyu ile ilgili
yapılan çalışmalara ilişkin sözlü soru önergesi (6/651) ve Orman ve Su İşleri
Bakanı Veysel Eroğlu’nun cevabı 
45.- Niğde Milletvekili Ömer Fethi Gürer'in, Niğde'nin
Ulukışla ilçesine Şekerpınarı suyunun getirilmesine yönelik çalışmalara ilişkin
sözlü soru önergesi (6/670) ve Orman ve Su İşleri Bakanı Veysel Eroğlu’nun
cevabı 
46.- Niğde Milletvekili Ömer Fethi Gürer'in,
ülkemizdeki kuş cennetlerinin korunmasına ve sularının temizliğine yönelik
denetimlere ilişkin sözlü soru önergesi (6/717) ve Orman ve Su İşleri Bakanı
Veysel Eroğlu’nun cevabı 
47.- Trabzon Milletvekili Haluk Pekşen'in, öğretmen
atamalarına ilişkin sözlü soru önergesi (6/69) ve Millî Eğitim Bakanı İsmet
Yılmaz’ın cevabı
48.- Balıkesir Milletvekili İsmail Ok'un, Bakanlık
aleyhine açılan davalara ve kamunun zarara uğratılmasına ilişkin sözlü soru
önergesi (6/85) ve Millî Eğitim Bakanı İsmet Yılmaz’ın cevabı
49.- Balıkesir Milletvekili İsmail Ok'un, eğitim kurumu
müdürleri ile ilgili Danıştay İDDK kararı uyarınca gerçekleştirilen işlemlere
ilişkin sözlü soru önergesi (6/86) ve Millî Eğitim Bakanı İsmet Yılmaz’ın
cevabı
50.- Balıkesir Milletvekili İsmail Ok'un, eğitim
kurumları yöneticilerinin görevlendirmeleri ile ilgili yönetmelik nedeniyle
Bakanlık aleyhine açılan davalara ilişkin sözlü soru önergesi (6/88) ve Millî
Eğitim Bakanı İsmet Yılmaz’ın cevabı
51.- Aydın Milletvekili Deniz Depboylu'nun, rehber
öğretmen atamalarına ilişkin sözlü soru önergesi (6/92) ve Millî Eğitim Bakanı
İsmet Yılmaz’ın cevabı
52.- Manisa Milletvekili Erkan Akçay'ın, Manisa'nın
Akhisar ilçesindeki bir okulun ısınma sisteminde yaşanan soruna ilişkin sözlü
soru önergesi (6/119) ve Millî Eğitim Bakanı İsmet Yılmaz’ın cevabı
53.- Niğde Milletvekili Ömer Fethi Gürer'in, Niğde İl
Milli Eğitim Müdürlüğünün 2015 yılı Stratejik Planında yer alan bazı tespitlere
ilişkin sözlü soru önergesi (6/174) ve Millî Eğitim Bakanı İsmet Yılmaz’ın
cevabı
54.- Niğde Milletvekili Ömer Fethi Gürer'in, Niğde'deki
okullarda yapılan sosyal, kültürel ve sportif faaliyetlere ilişkin sözlü soru
önergesi (6/187) ve Millî Eğitim Bakanı İsmet Yılmaz’ın cevabı
55.- Niğde Milletvekili Ömer Fethi Gürer'in, Niğde'de
okul, veli ve öğrenciler arasındaki işbirliğine ilişkin sözlü soru önergesi
(6/188) ve Millî Eğitim Bakanı İsmet Yılmaz’ın cevabı
56.- Balıkesir Milletvekili İsmail Ok'un, Bakanlık
aleyhine açılan davalara ve kamunun zarara uğratılmasına ilişkin sözlü soru
önergesi (6/192) ve Millî Eğitim Bakanı İsmet Yılmaz’ın cevabı
57.- Ankara Milletvekili Zühal Topcu'nun, Doğu ve
Güneydoğu'daki okul ve yurtların güvenliğinin sağlanmasına ilişkin sözlü soru
önergesi (6/193) ve Millî Eğitim Bakanı İsmet Yılmaz’ın cevabı
58.- Ankara Milletvekili Zühal Topcu'nun, Suriye
sınırına yakın bölgelerde bulunan okullarla ilgili alınan güvenlik tedbirlerine
ilişkin sözlü soru önergesi (6/198) ve Millî Eğitim Bakanı İsmet Yılmaz’ın
cevabı
59.- Muş Milletvekili Ahmet Yıldırım'ın, Şırnak'ın
Cizre ve Silopi ilçelerinde görev yapan öğretmenler için düzenlenen hizmet içi
eğitimlere ilişkin sözlü soru önergesi (6/209) ve Millî Eğitim Bakanı İsmet
Yılmaz’ın cevabı
60.- Niğde Milletvekili Ömer Fethi Gürer'in, Niğde'de
kullanılmayan bir meslek yüksekokulu binasına ilişkin sözlü soru önergesi
(6/233) ve Millî Eğitim Bakanı İsmet Yılmaz’ın cevabı
61.- Niğde Milletvekili Ömer Fethi Gürer'in, Niğde'de
taşımalı eğitime geçilen yerlerde kapatılan köy okullarına ilişkin sözlü soru
önergesi (6/234) ve Millî Eğitim Bakanı İsmet Yılmaz’ın cevabı
62.- Niğde Milletvekili Ömer Fethi Gürer'in, engelli
öğrencilere yönelik çalışmalara ilişkin sözlü soru önergesi (6/262) ve Millî
Eğitim Bakanı İsmet Yılmaz’ın cevabı
63.- Balıkesir Milletvekili İsmail Ok'un, aday
öğretmenlere danışmanlık yapacak olan öğretmenlerin belirlenmesine ilişkin
sözlü soru önergesi (6/286) ve Millî Eğitim Bakanı İsmet Yılmaz’ın cevabı
64.- Balıkesir Milletvekili İsmail Ok'un, ücretli
öğretmenlik uygulamasına ve atama bekleyen öğretmenlere ilişkin sözlü soru
önergesi (6/289) ve Millî Eğitim Bakanı İsmet Yılmaz’ın cevabı
65.- Antalya Milletvekili Mustafa Akaydın'ın, görme
engellilere eğitim veren okullara ve engelli öğretmeni açığına ilişkin sözlü
soru önergesi (6/293) ve Millî Eğitim Bakanı İsmet Yılmaz’ın cevabı
66.- Niğde Milletvekili Ömer Fethi Gürer'in, Niğde
Üniversitesi Bor Meslek Yüksekokulu Dericilik Bölümünün kapanmasına ilişkin
sözlü soru önergesi (6/363) ve Millî Eğitim Bakanı İsmet Yılmaz’ın cevabı
67.- Niğde Milletvekili Ömer Fethi Gürer'in, ilkokul
müfredatına yerel konularla ilgili ders konulmasına ilişkin sözlü soru önergesi
(6/375) ve Millî Eğitim Bakanı İsmet Yılmaz’ın cevabı
68.- Şırnak Milletvekili Ferhat Encu'nun, Şırnak merkez
ve Silopi'de TEOG sınavına girecek 8. sınıf öğrencilerine ilişkin sözlü soru
önergesi (6/383) ve Millî Eğitim Bakanı İsmet Yılmaz’ın cevabı
69.- Niğde Milletvekili Ömer Fethi Gürer'in, Niğde'nin
Bor ilçesindeki öğretmenevinin fiziki yetersizliğine ilişkin sözlü soru
önergesi (6/392) ve Millî Eğitim Bakanı İsmet Yılmaz’ın cevabı
70.- Niğde Milletvekili Ömer Fethi Gürer'in, yatılı
bölge okullarında eğitim gören öğrencilere ilişkin sözlü soru önergesi (6/394)
ve Millî Eğitim Bakanı İsmet Yılmaz’ın cevabı
71.- Niğde Milletvekili Ömer Fethi Gürer'in, kitap
okuma alışkanlığının kazandırılmasına yönelik çalışmalara ilişkin sözlü soru
önergesi (6/396) ve Millî Eğitim Bakanı İsmet Yılmaz’ın cevabı
72.- Şırnak Milletvekili Ferhat Encu'nun, Aydın'da bir
üniversite öğrencisinin kaldığı yurttan atılması ile ilgili iddialara ilişkin
sözlü soru önergesi (6/404) ve Millî Eğitim Bakanı İsmet Yılmaz’ın cevabı
73.- Niğde Milletvekili Ömer Fethi Gürer'in, ataması
yapılmayan öğretmenlerin mağduriyetlerinin giderilmesine yönelik çalışmalara
ilişkin sözlü soru önergesi (6/491) ve Millî Eğitim Bakanı İsmet Yılmaz’ın
cevabı
74.- Niğde Milletvekili Ömer Fethi Gürer'in, tarım
meslek liselerine ilişkin sözlü soru önergesi (6/496) ve Millî Eğitim Bakanı
İsmet Yılmaz’ın cevabı
75.- Niğde Milletvekili Ömer Fethi Gürer'in, engelli
çocukların eğitimine ilişkin sözlü soru önergesi (6/605) ve Millî Eğitim Bakanı
İsmet Yılmaz’ın cevabı
76.- Niğde Milletvekili Ömer Fethi Gürer'in, taşımalı
eğitim uygulamasına ilişkin sözlü soru önergesi (6/606) ve Millî Eğitim Bakanı
İsmet Yılmaz’ın cevabı
77.- Niğde Milletvekili Ömer Fethi Gürer'in, okullarda
seçmeli olarak Arapça dersi okutulmasına ilişkin sözlü soru önergesi (6/622) ve
Millî Eğitim Bakanı İsmet Yılmaz’ın cevabı
78.- Ağrı Milletvekili Dirayet Taşdemir'in, Ağrı'nın
Doğubeyazıt ilçesindeki bir ortaokulda gıda güvenilirliği ve hijyen konularında
yapılan denetimlere ilişkin sözlü soru önergesi (6/626) ve Millî Eğitim Bakanı
İsmet Yılmaz’ın cevabı
79.- İstanbul Milletvekili Sibel Özdemir'in, Ulusal
Öğretmen Strateji Belgesi'ne ilişkin sözlü soru önergesi (6/640) ve Millî
Eğitim Bakanı İsmet Yılmaz’ın cevabı
80.- Niğde Milletvekili Ömer Fethi Gürer'in,
ülkemizdeki mülteci çocukların eğitimine ilişkin sözlü soru önergesi (6/656) ve
Millî Eğitim Bakanı İsmet Yılmaz’ın cevabı
81.- Niğde Milletvekili Ömer Fethi Gürer'in, Niğde Ömer
Halisdemir Üniversitesi Tıp Fakültesinin eğitime başlama tarihine ilişkin sözlü
soru önergesi (6/685) ve Millî Eğitim Bakanı İsmet Yılmaz’ın cevabı
82.- Niğde Milletvekili Ömer Fethi Gürer'in, sobalı ve
kömür kaloriferli okulların sayısı ile doğal gazla ısıtılan okulların sayısına
ilişkin sözlü soru önergesi (6/688) ve Millî Eğitim Bakanı İsmet Yılmaz’ın
cevabı
83.- Niğde Milletvekili Ömer Fethi Gürer'in,
birleştirilmiş sınıflarda eğitim verilen okullara ilişkin sözlü soru önergesi
(6/696) ve Millî Eğitim Bakanı İsmet Yılmaz’ın cevabı
84.- Niğde Milletvekili Ömer Fethi Gürer'in,
öğretmelerin özlük ve çalışma koşullarının iyileştirilmesine yönelik
çalışmalara ilişkin sözlü soru önergesi (6/697) ve Millî Eğitim Bakanı İsmet
Yılmaz’ın cevabı
85.- Niğde Milletvekili Ömer Fethi Gürer'in, öğretmen
açığına ilişkin sözlü soru önergesi (6/698) ve Millî Eğitim Bakanı İsmet
Yılmaz’ın cevabı
86.- Niğde Milletvekili Ömer Fethi Gürer'in, eğitim
çalışanlarına yönelik şiddet olaylarına ve önlenmesi konusunda yürütülen
çalışmalara ilişkin sözlü soru önergesi (6/724) ve Millî Eğitim Bakanı İsmet
Yılmaz’ın cevabı
87.- Niğde Milletvekili Ömer Fethi Gürer'in, mahrumiyet
derecesine göre öğretmenlere zorunlu hizmet tazminatı ödenip ödenmediğine
ilişkin sözlü soru önergesi (6/725) ve Millî Eğitim Bakanı İsmet Yılmaz’ın
cevabı
88.- Niğde Milletvekili Ömer Fethi Gürer'in, ek ders
ücretlerine ilişkin sözlü soru önergesi (6/726) ve Millî Eğitim Bakanı İsmet
Yılmaz’ın cevabı
89.- Niğde Milletvekili Ömer Fethi Gürer'in,
uygulanmayan yargı kararı olup olmadığına ilişkin sözlü soru önergesi (6/727)
ve Millî Eğitim Bakanı İsmet Yılmaz’ın cevabı
90.- Niğde Milletvekili Ömer Fethi Gürer'in, öğretmen
açığına ve yeterli sayıda hizmetli ve memur kadrosu bulunmayan okullara ilişkin
sözlü soru önergesi (6/728) ve Millî Eğitim Bakanı İsmet Yılmaz’ın cevabı
91.- Niğde Milletvekili Ömer Fethi Gürer'in, öğretmen
alımlarında mülakat yönteminin kaldırılmasının planlanıp planlanmadığına
ilişkin sözlü soru önergesi (6/729) ve Millî Eğitim Bakanı İsmet Yılmaz’ın cevabı
92.- Niğde Milletvekili Ömer Fethi Gürer'in, Bakanlığa
bağlı eğitim kurumlarının norm kadrolarında rehber öğretmenlere yer verilip
verilmediğine ilişkin sözlü soru önergesi (6/730) ve Millî Eğitim Bakanı İsmet
Yılmaz’ın cevabı
BAŞKAN
– Sayın milletvekilleri, soru-cevap işlemine ayrılan süreyi daha verimli
kullanmak için önergelerin okunması işlemi yapılmayacaktır. Önergeler tam metin
hâlinde Tutanak Dergisi’nde bastırılmaktadır. 
Ayrıca,
cevaplanacağı önceden bildirilen soru önergelerinin özet bilgilerini içeren
liste gruplara dağıtılmıştır. 
Şimdi
sözlü soru önergelerini cevaplandırmak üzere Orman ve Su İşleri Bakanı Sayın
Veysel Eroğlu’nu kürsüye davet ediyorum.
Buyurun
Sayın Bakan. (AK PARTİ sıralarından alkışlar)
ORMAN
VE SU İŞLERİ BAKANI VEYSEL EROĞLU (Afyonkarahisar) – Saygıdeğer Başkanım,
değerli milletvekilleri; hepinizi saygıyla selamlıyorum. 
Özellikle,
sözlü soru önergelerine cevap vermek üzere huzurunuzdayım. 
Bolu
Milletvekili Sayın Ali Ercoşkun’un (6/23) esas numaralı Sözlü Soru Önergesi’ne
cevap veriyorum: Enerjiyi verimli üretme ve kullanmaya, kaynak çeşitliliğine,
yeni ve yenilenebilir kaynaklara, yerli teknolojileri desteklemeye önem ve
öncelik vermek suretiyle bu kaynaklar artırılmaktadır. Rüzgâr enerjisine dayalı
elektrik üretim tesislerinin kurulmasına 1998 yılında başlanmış ve özellikle,
2005 yılından itibaren, çıkarılan 5346 sayılı Kanun sonrasında büyük bir ivme
kazanılmıştır. 2002 yılında 12.277 megavat olan yenilenebilir enerji kaynakları
kurulu gücümüz, 2017 yılı Nisan ayı sonu itibarıyla yaklaşık olarak yüzde 187
artışla 35.271 megavata yükselmiştir. 2002 yılında yenilenebilir kaynaklardan
elektrik üretimimiz 35 milyar kilovatsaat iken 2016 yılı sonu itibarıyla 90,7
milyar kilovatsaat seviyesine ulaşmıştır. 2016 yılında rüzgâr, jeotermal,
hidroelektrik ve güneş enerjisi kaynaklarının kurulu gücünde yaşanan artış
2.842 megavattır. Ayrıca, 2014 yılında kurulu gücümüzde gerçekleşen 5.512
megavatlık net artışın yaklaşık yüzde 45’i, 2015 yılında gerçekleşen 3.628
megavatlık net artışın neredeyse tamamı, 2016 yılında gerçekleşen 5.351
megavatlık net artışın yüzde 53,1’i yenilenebilir kaynaklara dayalıdır.
Dolayısıyla, yenilenebilir kaynaklarda büyük bir artış meydana gelmiştir, bunun
büyük bir kısmı da hidroelektrik enerji kaynaklarıdır. 
Trabzon
Milletvekili Sayın Haluk Pekşen’in (6/62) esas numaralı Sözlü Soru Önergesi’ne
cevabım: HES’lerin 2003 yılında 26 bin gigavatsaat/yıl olan üretim kapasitesi
2012 yılında 62 bin gigavatsaat/yıla, 2013 yılında 72 bin gigavatsaat/yıla,
2014 yılında 80 bin gigavatsaat/yıla, 2015 yılında 83 bin gigavatsaat/yıla,
2016 yılında 91 bin gigavatsaat/yıla ve 2017 yılında takriben 93.800
gigavatsaat/yıla ulaşmıştır. Yani yaklaşık 93,8 milyar kilovatsaatlik bir
hidroelektrik enerji kapasitesine ulaştık.
HES’lerin
elektrik üretimi yağışlarla doğru orantılı olup çok kurak geçen 2014 yılında
yaklaşık yüzde 50 kapasiteyle çalışan HES’ler, 2015 yılında yağışlarla birlikte
yüzde 80 kapasiteyle çalışmıştır.
Deriner
Barajı’nın kurulu gücü 670 megavat olup ortalama enerji üretimi 2.118
gigavatsaat/yıldır yani yılda 2,1 milyar kilovatsaat.
Karadeniz
Bölgesi’nde 1 megavattan 670 megavata kadar değişik ölçekli HES’ler
yapılmaktadır. 10 megavat altı projeler küçük ölçekli HES projeleri olarak
kabul edilmekte olup 10 megavat kurulu gücün altında değişik safhalarda
işlemleri devam etmekte olan 185 adet hidroelektrik santral bulunmaktadır.
Kurulu güçleri toplamı yaklaşık 1.000 megavat ve ortalama yıllık enerji üretim
potansiyeli 3.300 gigavatsaat/yıldır. 
HES’lerin
kurulu gücüne göre yatırım maliyeti 5 ila 60 milyon TL arasında değişmekte olup
toplam yatırım maliyeti ise 6 milyar TL’ye ulaşmaktadır. 
Sayın
vekilimiz bir de “Acaba bütün bunlar Deriner Barajı’nın yüzde kaçına tekabül
ediyor?” diye sormuş. Bunların, bütün bu özel küçük HES’lerin toplam üretim
kapasitesi 1,5 adet Deriner Barajı’nın üretimine eş değerdir. 
Yine,
Trabzon Milletvekili Sayın Haluk Pekşen’in (6/77) esas numaralı Sözlü Soru
Önergesi’ne cevabım: Türkiye geneli 2003, -Nisan 2017 arasında 8 milyon 491 bin
378 adet yırtıcı üretilerek ormanlara bırakılmıştır. Ayrıca biyolojik mücadele
kapsamında ormanlarımıza 2016-Nisan 2017 döneminde 55.700 adet kuş yuvası
yaptırılarak ormanlara bırakılmış, 70 adet karınca yuvası nakli yapılmıştır. 
Balıkesir
Milletvekili Sayın İsmail Ok’un (6/103) esas numaralı Sözlü Soru Önergesi’ne
cevabım: Efendim, SEKA Balıkesir İşletmesinin özelleştirilmesinden sonra DSİ
Genel Müdürlüğümüz ile SEKA Balıkesir Müessese Müdürlüğü arasında yapılmış olan
sözleşmeye göre, Balıkesir’de bulunan tesislere 500 litre/saniye su
verilmekteyken kurumumuz ile anılan şirket arasında 190,3 litre/saniye suyun
verilmesiyle ilgili protokol 19 Şubat 2016 tarihinde imzalanmıştır yani 500
litre/saniyeyi 190,3 litre/saniyeye indirdik.
Ayrıca
şunu belirtmek istiyorum: Sayın İsmail Ok, biliyorsunuz, şu anda Balıkesir’in
şehir merkezine 53 milyon metreküp içme suyu temin ettik, sizin Belediye
Başkanlığınız döneminde de bu su kullanıldı. Ayrıca şu ana kadar Balıkesir’e
tam 13 tane baraj ve 9 tane gölet olmak üzere 22 tane baraj ve gölet inşa ettik
ve 537.765 dekar araziyi sulamaya açtık. Bununla Balıkesir çiftçilerine yılda
364 milyon TL ilave gelir artışı sağladık. Ayrıca 24 adet derenin de ıslahını
gerçekleştirdik. 
Niğde
Milletvekili Sayın Ömer Fethi Gürer’in (6/123) esas numaralı Sözlü Soru
Önergesi’ne cevabım: Niğde ilinde 2000-2016 yılları arasında 46.410 hektar
alanda ağaçlandırma çalışması yapılarak 41 milyon 984 bin adet fidan toprakla
buluşturulmuştur. Ağaçlandırmada Türkiye rekoru 2015 yılında çalışılan alan olarak
Erzurum iline aittir. 
Niğde
Milletvekili Sayın Ömer Fethi Gürer’in (6/126) esas numaralı Sözlü Soru
Önergesi’ne cevabım: Niğde Ulukışla Emirler Göleti işi DSİ Genel Müdürlüğünün
Göl-Su 2 Projesi kapsamında yer almaktadır. Hâlihazırda planlama çalışmaları
devam etmekte olan işin 2016 yılında proje ihalesi yapılmış olup 2017’de de
projeler tamamlandığı takdirde de bu yıl inşaat ihalesi yapılacaktır.
Antalya
Milletvekili Sayın Mustafa Akaydın’ın (6/133) esas numaralı Sözlü Soru
Önergesi’ne cevabım: Sazak Koyu, Bey Dağları Sahil Millî Parkı’nın güney
kısmında yer alan birinci derece doğal sit alanı içerisinde kalmakta olup uzun
devreli gelişme planında mola noktası olarak önerilmiştir. Alandaki
işletmecinin sözleşmesi 6/6/2016 tarihinde sonlandırılmış ve başka ihale
yapılmamıştır. 
İstanbul
Milletvekili Sayın Ali Özcan’ın (6/137) esas numaralı Sözlü Soru Önergesi’ne
cevabım: Kıbrıs’la alakalı soruyor, “asrın projesi” dediğimiz... Herhangi bir
kriz söz konusu değildir. Tesislerin işletilmesi konusunda 19 Temmuz 2010
tarihinde imzalanan hükûmetler arası çerçeve anlaşmasına ek anlaşma 2 Mart 2016
tarihinde imzalanmıştır. Hâlen yerleşim yerlerinin su depolarına su verilmekte
olup birim su fiyatı üzerinden Kuzey Kıbrıs Türk Cumhuriyeti Hükûmetiyle
anlaşmaya varılmıştır. Yerleşim yerlerinin yüzde 90’ına su verilmiştir,
vatandaşta büyük bir memnuniyet vardır; onu da özelikle vurgulamak istiyorum. 
Niğde
Milletvekili Sayın Ömer Fethi Gürer’in (6/142) esas numaralı Sözlü Soru
Önergesi’ne cevabım: Efendim, köylere içme suyu tesisi yapılması Bakanlığımın
görev ve sorumluluk alanında bulunmamaktadır, genellikle özel idareler
tarafından yapılmaktadır. 
Niğde
Milletvekili Sayın Ömer Fethi Gürer’in (6/149) esas numaralı Sözlü Soru
Önergesi’ne cevabım: Ülkemizde av ve yaban hayvanlarının popülasyonları her yıl
izlenmekte, popülasyon artımları değerlendirilmekte, belirlenen yoğunluk
seviyesine ulaşmış popülasyonlar için avına izin verilen sayılar, kotalar
ortaya çıkmaktadır. 
Niğde
Milletvekili Sayın Ömer Fethi Gürer’in (6/168) esas numaralı Sözlü Soru
Önergesi’ne cevabım: Efendim, 1053 sayılı Belediye Teşkilatı Olan Yerleşim
Yerlerine İçme, Kullanma ve Endüstri Suyu Temini Hakkında Kanun ile Devlet Su
İşleri Genel Müdürlüğümüz, belediye teşkilatı olan yerleşim yerlerine, içme, kullanma
ve endüstri suyunu temin etmek maksadıyla yetkilendirilmiş olup, dağıtım
şebekeleri tamamen bizim mesuliyetimizin dışındadır. Biz ancak şehirlerin içme
suyu deposuna kadar suyu götürüyoruz, dağıtım şebekeleri belediyeler tarafından
yapılıyor.
ÖMER
FETHİ GÜRER (Niğde) – Sayın Bakanım, asbestli boru var mı yok mu?
ORMAN
VE SU İŞLERİ BAKANI VEYSEL EROĞLU (Devamla) – Niğde Milletvekili Sayın Ömer
Fethi Gürer’in (6/169) esas numaralı Sözlü Soru Önergesi’ne cevabım: Niğde ili
Bor ilçesi Havuzlu köyünün gölet talebi su potansiyelinin yetersiz olmasından
dolayı uygun bulunmamıştır Sayın Vekilim, su potansiyeli yok; ben kendim de
baktım.
Niğde
Milletvekili Sayın Ömer Fethi Gürer’in (6/186) esas numaralı sözlü soru
önergesine cevabım: Efendim, Niğde ilinde DSİ Genel Müdürlüğümüzce inşa
edilerek işletmeye açılan bütün sulamalarda planlı su dağıtım çalışmaları
yapılmakta, aşırı su tüketimini önlemek maksadıyla bitki suyu ihtiyaçlarına
göre hazırlanan su dağıtım programları uygulanmaktadır. 
Niğde
Milletvekili Sayın Ömer Fethi Gürer’in (6/200) esas numaralı Sözlü Soru
Önergesi’ne cevabım: 1053 sayılı Kanun gereğince belediye teşkilatı sınırları
içindeki nüfusu 50 bin ve üzeri olan yerleşim yerlerinin su temin çalışmalarını
DSİ yürütmekte, nüfusu 25 binden az olan belediyelerin SUKAP kapsamındaki
projeleri ise Yüksek Planlama Kurulunun 2011/11 sayılı Kararı’yla yüzde 50 hibe
sağlanarak İLBANK tarafından gerçekleştirilmektedir.
Antalya
Milletvekili Sayın Çetin Osman Budak’ın (6/207) esas numaralı Sözlü Soru
Önergesi’ne cevabım: Söz konusu izin, tahsis işlemleri uzun devreli gelişme
planı, karar ve hükümleri dâhilinde gerçekleştirilmiş olup koruma alanlarının
sınırlarında herhangi bir değişiklik veya daraltmaya sebebiyet verilmemiştir. 
Muş
Milletvekili Sayın Ahmet Yıldırım’ın (6/210) esas numaralı Sözlü Soru
Önergesi’ne cevabım: RES yani rüzgâr enerji santralleri iznine ilişkin konu
ormanlık alanlarda herhangi bir ağaç sökümü yapılmamıştır. RES izin talepleri
6831 sayılı Orman Kanunu ve Orman Kanununun 17/3 ve 18’inci Maddelerini
Uygulama Yönetmeliği kapsamında değerlendirilmekte ve bu kapsamda uygun
bulunanlara bedelli olarak rüzgâr enerji santrali kesin izni verilmektedir.
Adana
Milletvekili Sayın Elif Doğan Türkmen’in (6/274) esas numaralı Sözlü Soru
Önergesi’ne cevabım: Adana ilimizin önemli projelerinden 108.714 hektar Aşağı
Seyhan Yedigöze İmamoğlu Ovası Sulaması Projesi’nde sona gelinmiştir. Buna
göre, proje 4 merhale hâlinde tamamlanacaktır. Yedigöze Barajı inşaatına bağlı
olarak İmamoğlu sulaması inşaatına başlanmış olup söz konusu sulama inşaatı
membadan mansaba doğru çok hızlı bir şekilde sürdürülmektedir. Özellikle
İmamoğlu gerçekten çok önemli, verimli bir arazi. Bunu ben de bir an önce
bitirmeyi arzu ediyorum, hatta geçen sene ilave ödenek de aktardık. Ödenek sıkıntısı
yok. Şu anda İmamoğlu’yla alakalı çok hızlı bir şekilde yatırımlar devam
ediyor.
Trabzon
Milletvekili Sayın Haluk Pekşen’in (6/295) esas numaralı Sözlü Soru Önergesi’ne
cevabım: DSİ Genel Müdürlüğümüz tarafından yürütülen Doğu Karadeniz Küçük Hidroelektrik
Santralleri Kalkınma Projesi’yle alakalı bir çalışma bulunmamaktadır. 
Balıkesir
Milletvekili Sayın İsmail Ok’un (6/305) esas numaralı Sözlü Soru Önergesi’ne
cevabım: Efendim, Çay Deresi taşkın kontrol inşaatı DSİ Genel Müdürlüğünce
yapılmakta olup işin kapsamında 2.149 metre çift taraflı taşkın dere ıslahı, 1
adet yedi gözlü kabartma yapısı ve 3 adet köprü bulunmaktadır. Çay Deresi 2’nci
kısım taşkın kontrol inşaatı kapsamında ise 3 adet ard germe yaya köprüsü ve 1
adet ard germe araç köprüsü bulunmaktadır. Yani özellikle köprüler ve aynı
zamanda dere ıslahı DSİ tarafından yapılmakta ancak oradaki diğer tesisler,
karada yapılacak tesisler Balıkesir Büyükşehir Belediyesi tarafından inşa
edilmektedir. Biz sadece deredeki köprülerde çalışma yapıyoruz. 
Trabzon
Milletvekili Sayın Haluk Pekşen’in (6/323) esas numaralı Sözlü Soru Önergesi’ne
cevabım: Efendim, 2016 yılı itibarıyla DSİ 15. Bölge Müdürlüğü (Şanlıurfa)
sorumluluk alanındaki sulama tesislerine ait toplam borç 778 milyon 555 bin 492
TL’dir. Problemlerin çözümü için alternatif işletme modelleri geliştirilmekte
ve birliklerin idari ve teknik denetimleri yapılmaktadır. Hatta usul ve
esaslara uygun davranmayan birliklerin sözleşmeleri feshedilmektedir. 
Sulama
birliklerinin iyileştirilmesi maksadıyla 6172 sayılı Sulama Birlikleri
Kanunu’nda değişiklik yapılmıştır, yeni birtakım değişiklik yapılması
çalışmaları da devam etmektedir.
Niğde
Milletvekili Sayın Ömer Fethi Gürer’in (6/359) esas numaralı Sözlü Soru
Önergesi’ne cevabım: Akkaya Barajı’nın işletme ve bakım sorumluluğu Bor
Belediyesindedir. Bakanlığımızca hazırlanan Niğde Akkaya Baraj Gölü ve Çevresi
İyileştirme Projesi kapsamında 35 bin metreküp dip çamuru bertaraf edilmiştir.
Koyunlu ve Fertek köyleri yerleşim birimleri atık su toplama hattı yapılması
maksadıyla Niğde Valiliğiyle de protokol imzalanmıştır. Niğde ili ikinci kademe
evsel ileri atık su biyolojik arıtma tesisinin projeleri hazırlanmıştır. Bu
konuda 2017 içinde projeler tamamlandı, biz Kalkınma Bakanlığına teklif
edeceğiz; ya Bakanlığımız veya İller Bankası tarafından yapılacaktır.
Niğde
Milletvekili Sayın Ömer Fethi Gürer’in (6/368) esas numaralı Sözlü Soru
Önergesi’ne cevabım: Konya Kapalı Havzası Master Plan İşi kapsamında hazırlanan
Ecemiş Kaynaklarından Su Temini Ön Raporu’yla Aksaray ve Niğde illeri ile Konya
Emirgazi ilçesinin 2050 yılına kadar olan içme suyu ihtiyaçları incelenmiştir.
Söz konusu çalışmayla Niğde şehir merkezi, Kemerhisar, Altunhisar ve Bor
ilçeleri, Konya’nın Emirgazi ilçesi, Aksaray şehir merkezi ve Taşpınar ilçesine
toplam, yılda, yaklaşık 64 milyon metreküp su temin edilecektir; proje
çalışmaları devam ediyor.
Niğde
Milletvekili Sayın Ömer Fethi Gürer’in (6/370) esas numaralı Sözlü Soru
Önergesi’ne cevabım: Ecemiş kaynaklarından sadece içme suyu maksadıyla istifade
edilecek, burada Niğde ilindeki arazilerin sulanmasına yönelik herhangi bir
çalışma bulunmamaktadır, su ihtiyacı için planlanıyor.
Niğde
Milletvekili Sayın Ömer Fethi Gürer’in (6/373) esas numaralı Sözlü Soru
Önergesi’ne cevabım: Efendim, özellikle kükürtlü su kaynağından bahsediliyor.
Sorulan hususun Bakanlığımızın görev alanıyla alakası yok efendim, onu da arz
ediyorum.
Niğde
Milletvekili Sayın Ömer Fethi Gürer’in (6/374) esas numaralı Sözlü Soru
Önergesi’ne cevabım: Niğde Ulukışla Darboğaz Göleti ve Sulaması tesisinde vana
odası zemininde oluşan toprak kaymasının vana odasını tehlikeye sokmaması için
üst kısımdaki toprak yükü makineli çalışmayla azaltılmış, çalışma sonrasında 3
adet palye oluşturularak arazi düzenlenmiş ve tehlike bertaraf edilmiştir.
Niğde
Milletvekili Sayın Ömer Fethi Gürer’in (6/377) esas numaralı Sözlü Soru
Önergesi’ne cevabım: Bakanlığımızda hazırlanan Niğde Akkaya Baraj Gölü ve
Çevresi İyileştirme Projesi kapsamında 35 bin metreküp dip çamuru bertaraf
edilmiştir. Az önce söylemiştim, Koyunlu ve Fertek köyleri yerleşim birimleri
atık su toplama hattı yapılması maksadıyla Niğde Valiliğiyle protokol
yapılmıştır efendim.
Niğde
Milletvekili Sayın Ömer Fethi Gürer’in (6/385) esas numaralı Sözlü Soru
Önergesi’ne cevabım: Niğde Akkaya Baraj Gölü ve Çevresi İyileştirmesi Projesi
Bakanlığımızca hazırlanmış ve bu kapsamda suların çekilerek dip çamurunun
kuruduğu kesimlerde iş makineleriyle çamur sıyırma işlemleri yapılmış olup
toplam 117.850 metrekarelik alanda makineli sıyırma işlemi yapılarak yaklaşık
35 bin metreküp dip çamuru, baraj sol sahilinde bulunan mera arazisinin ıslahı
maksadıyla alana serilmiş ve benim de katıldığım bir ağaçlandırma programı
çerçevesinde ağaçlandırılmıştır. 
Niğde
Milletvekili Sayın Ömer Fethi Gürer’in (6/451) esas numaralı Sözlü Soru
Önergesi’nin konusu benimle alakalı değil, MTA’yla alakalı. Dolayısıyla,
Bakanlığımızın yetki ve sorumluluğunda bulunmamaktadır.
Niğde
Milletvekili Sayın Ömer Fethi Gürer’in (6/469) esas numaralı Sözlü Soru
Önergesi’ne cevabım: Efendim, maden suyu kaynaklarının değerlendirilmesi
hususu, 5686 sayılı Jeotermal Kaynaklar ve Doğal Mineralli Sular Kanunu
gereğince Enerji ve Tabii Kaynaklar Bakanlığının uhdesinde bulunmaktadır. 
Niğde
Milletvekili Sayın Ömer Fethi Gürer’in (6/477) esas numaralı Sözlü Soru
Önergesi’ne cevabım: Efendim, köylerle ilgili gene sorulan hususların
Bakanlığın görevleriyle ilgi ve alakası bulunmamaktadır. 
Niğde
Milletvekili Sayın Ömer Fethi Gürer’in (6/478) esas numaralı Sözlü Soru
Önergesi’ne cevabım: Niğde ilinde 2015 yılında 504 bin adet fidan dikimi, 1
milyon 330 bin adet sedir ve badem tohumu ekimi yapılmıştır. Meyve fidanı
dağıtımı yapılmamıştır. 
Niğde
Milletvekili Sayın Ömer Fethi Gürer’in (6/479) esas numaralı Sözlü Soru
Önergesi’ne cevabım: Karanlıkdere, Kolsuz, Himmetli, Hasangazi köyleri gölet
talepleri incelenmiş olup ayrıntılı etüt çalışması yapılmasının uygun olacağı
değerlendirilmiştir. Bu kapsamda, su ölçümü çalışmalarına devam edilmektedir.
Su ölçümü neticesine göre göletlerin yapılabilirliğine karar verilecektir.
Halaç
göleti ve sulaması yapım ihalesi bu yıl yapılacaktır efendim. 
Niğde
Milletvekili Sayın Ömer Fethi Gürer’in (6/483) esas numaralı Sözlü Soru
Önergesi’ne cevabım: Halkımızın bilinçlendirilmesi ve ilgili mevzuattaki
noksanlıkların tespiti maksadıyla 5-6 Haziran 2014 tarihlerinde Ankara’da
biyokaçakçılıkla mücadele çalıştayı düzenlenmiştir.
Biyokaçakçılıkla
mücadeleye yönelik çalışmalarda devamlılık ve kurumsallaşma sağlanması
maksadıyla Biyokaçakçılıkla Mücadele Eylem Planı hazırlanmış olup 2014 yılında
4 ilde yürütülen çalışmalar 2015 yılında 81 ilde yürütülerek tamamlanmıştır.
Biyokaçakçılık vakalarının takibini kolaylaştırmak üzere Biyokaçakçılık Bilgi
Paylaşım Sistemi kurulmuştur. 
Niğde
Milletvekili Sayın Ömer Fethi Gürer’in (6/485) esas numaralı Sözlü Soru
Önergesi’ne cevabım: Nadir, endemik ve risk altındaki türler için
Bakanlığımızca eylem planları hazırlanmakta ve uygulanmaktadır. Bunlardan
bazıları: alageyik, turna, dağ horozu, Avrupa kırmızı orman karıncası, saz
kedisi, çizgili sırtlan, Van kertenkelesi, Fırat kaplumbağası, ada doğanı,
sakallı yarasa, Iğdır çöl faresi, Anadolu engereği ve balık baykuşudur.
Bunlarla ilgili korumalar devam ediyor. 
Niğde
Milletvekili Sayın Ömer Fethi Gürer’in (6/486) esas numaralı Sözlü Soru Önergesi’ne
cevabım: Nesli tehlike altında olan veya olmayan kuş türlerinden en çok görülen
türler sakarmeke, flamingo, çamurcun, elmabaş patka, yeşilbaş ördek, karabaş
martı, gümüş martı, Van Gölü martısı, fiyu, bahri, angıt, tepeli patka,
kaşıkgaga ve sunadır. Ülkemizde en çok tür çeşitliliğine sahip olan sulak
alanlar ise sırasıyla Kızılırmak Deltası, Akyatan Lagünü, Gediz Deltası,
Yumurtalık Lagünü, Meriç Deltası, Manyas Gölü, Göksu Deltası, Büyük Menderes
Deltası, Büyükçekmece Gölü, Ağyatan Gölü, Yeşilırmak Deltası, Karakaya Barajı,
Tuzla Gölü, Keban Barajı ve Aşkale Göleti’dir. 
Niğde
Milletvekili Sayın Ömer Fethi Gürer’in (6/487) esas numaralı Sözlü Soru
Önergesi’ne cevabım: Toros kurbağası -Latincesi Rana Holtzi- koruma altında
olup türün yaşadığı Karagöl bölgesi araç girişine kapatılmıştır. 
ÖMER
FETHİ GÜRER (Niğde) – Latincesi değil, bulan adamın ismi Sayın Bakanım, yanlış
vermişler. Latince deyince… 
ORMAN
VE SU İŞLERİ BAKANI VEYSEL EROĞLU (Devamla) – Evet, yani ismi öyle. 
Bakanlığıma
bağlı birimler ve jandarma tarafından bu bölgelerde sık sık denetimler
yapılmaktadır. Merak etme Sayın Vekilim, Toros kurbağasını koruyoruz. 
ÖMER
FETHİ GÜRER (Niğde) – Sazan balığı tohumu ekip kurbağaları yok ettiler. 
ORMAN
VE SU İŞLERİ BAKANI VEYSEL EROĞLU (Devamla) – Niğde Milletvekili Sayın Ömer
Fethi Gürer’in (6/500) esas numaralı Sözlü Soru Önergesi’ne cevabım: Efendim,
Karanlıkdere, Himmetli, Hasangazi, Kolsuz, Tepeköy ve Şeyhömerli köylerinin
gölet talepleri incelenmiş olup ayrıntılı etüt çalışması yapılmasının uygun
olacağı değerlendirilmiştir. Bu kapsamda su ölçüm çalışmaları devam etmektedir.
Çalışmaların neticesine göre göletlerin yapılabilirliğine karar verilecektir. 
İmrahor,
Asmasız, Halaç gölet ve sulamalarının planlama raporu ve proje yapım
çalışmaları tamamlanmış olup inşaat ihalesi bu yıl yapılacaktır. 
Niğde
Milletvekili Sayın Ömer Fethi Gürer’in (6/507) esas numaralı Sözlü Soru
Önergesi’ne cevabım: Bu da aynı efendim, aşağı yukarı. Az önce belirttim, Halaç
Göleti ve sulaması yapım ihalesi bu yıl yapılacaktır. İmrahor Göleti ve
sulaması proje çalışmaları tamamlanmış olup inşaat ihalesi yapılacaktır.
Gedelli Göleti ve sulaması planlama raporu ve proje yapım ihale çalışmaları
devam etmektedir.
Niğde
Milletvekili Sayın Ömer Fethi Gürer’in (6/508) esas numaralı Sözlü Soru
Önergesi’ne cevabım: Niğde Akkaya Barajı yapay sulak alan niteliğinde olup
Ramsar kriterlerinden herhangi birini sağladığına dair veri bulunmamaktadır.
Baraj gölü, Sulak Alanların Korunması Yönetmeliği kapsamında korunmaktadır. 
ÖMER
FETHİ GÜRER (Niğde) – Oraya kuşlar falan geliyor, incelensin Sayın Bakanım. 
ORMAN
VE SU İŞLERİ BAKANI VEYSEL EROĞLU (Devamla) – Tamam, inceleyelim, hayhay;
tekrar incelensin Vekilim. 
Niğde
Milletvekili Sayın Ömer Fethi Gürer’in (6/614) esas numaralı Sözlü Soru Önergesi’ne
cevabım: Konya Kapalı Havzası Master Planı işi kapsamında hazırlanan Ecemiş
kaynaklarından su temin ön raporu ile Niğde şehir merkezi, Kemerhisar,
Altunhisar ve Bor ilçeleri, Konya ili Emirgazi ilçesi, Aksaray şehir merkezi ve
Taşpınar ilçesine yaklaşık olarak toplam yılda 64 milyon metreküp su temin
edilecektir. Ecemiş kaynaklarından sulama suyu teminine yönelik herhangi bir
çalışma bulunmamaktadır. Şekerpınar’dan Niğde iline içme suyu temini ise Konya
Kapalı Havzası Master Planı kapsamında incelenmekte olup plan raporunun
tamamlanmasını müteakiben konu değerlendirilecektir. Ama ben ilave bir bilgi
vereyim, bizzat kendim de inceledim: Oradaki kaynaklarda, özellikle
Şekerpınar’da yeterli miktarda ihtiyacı karşılayacak su yok. Ayrıca terfi
yüksekliği çok fazla, ekonomik olmadığı anlaşıldı; bunu da yeni bir bilgi
olarak size ifade ediyorum. Ama Ecemiş kaynaklarından su vereceğiz. 
Niğde
Milletvekili Sayın Ömer Fethi Gürer’in (6/615) esas numaralı Sözlü Soru
Önergesi’ne cevabım: Bu, tabii, İller Bankası ve Çevre ve Şehircilik
Bakanlığıyla alakalı. Şebekelerle alakalı bizim bir mesuliyetimiz yok, içme
suyu şebekeleriyle alakalı.
Niğde
Milletvekili Sayın Ömer Fethi Gürer’in (6/616) esas numaralı Sözlü Soru
Önergesi’ne cevabım: Obruklar, DSİ Genel Müdürlüğünün kuruluşundan itibaren
takip edilmekte ve tespitleri yapılmaktadır. Maden Tetkik ve Arama Genel
Müdürlüğü tarafından en son Ocak 2013’te obruk oluşumlarına yönelik bir rapor
hazırlanmıştır. Obrukların meydana gelmesi tabii bir süreç olup teknik olarak
engellenmesi mümkün değildir. Konya kapalı havzasında obruk oluşumları dikkatle
gözlenmektedir.
İzmir
Milletvekili Sayın Atila Sertel’in (6/619) esas numaralı Sözlü Soru Önergesi’ne
cevabım: Gediz Nehri’nde taşkınları önleme ve su akışını düzenleme maksadıyla
Bakanlığım imkânlarıyla makine çalışmaları yapılmakta olup 2016 yılına kadar 60
kilometre yatak düzenlemesi tamamlanmıştır. 2017 yılında ise mülkiyet
problemlerinin giderilmesi durumunda Ege Denizi’nden itibaren kalan 30
kilometrelik kısımda yatak düzenlemesi yapılacaktır.
Niğde
Milletvekili Sayın Ömer Fethi Gürer’in (6/651) esas numaralı Sözlü Soru
Önergesi’ne cevabım: Konya Kapalı Havzası Master Plan Raporu kapsamında
incelenen Ecemiş ve Şekerpınarı kaynaklarından Niğde ve Aksaray illerine içme
ve kullanma suyu teminine yönelik hazırlanacak olan Niğde Ecemiş kaynaklarından
Niğde ve Aksaray illeri içme suyu temin planlama ve proje yapımı için ihale
süreci DSİ 4. Konya Bölge Müdürlüğü tarafından yürütülmekte olup söz konusu
işin ihalesiyle alakalı 2 Mart 2017 tarihinde ön yeterlilik değerlendirmesi
yapılmış, ihale süreci devam etmektedir.
Niğde
Milletvekili Sayın Ömer Fethi Gürer’in (6/670) esas numaralı Sözlü Soru
Önergesi’ne cevabım: Niğde Ulukışla ilçesinin içme suyu ihtiyacını karşılamak
maksadıyla Şekerpınarı kaynağı, yer altı suyu kaynakları ve Ecemiş kaynağı
olmak üzere üç farklı alternatifin üzerinde çalışıldığı… Sayın Vekilim, hatta
bizzat kendim de takip ettim, yerine gittim hem Şekerpınarı’na hem de özellikle
Ulukışla’ya. Ancak yaptığımız çalışmalarla… Şunu ifade edeyim: Şekerpınarı’nda
işletme masrafı, terfi masrafları çok yüksek ve Şekerpınarı kayağının debisi
yaz aylarında çok düşüyor. Dolayısıyla, biz ekonomik olması için kısa vadeli su
ihtiyacının yer altı suyu kaynaklarından, orta vadeli su ihtiyacının ise Ecemiş
kaynaklarından karşılanmasını uygun bulduk. Yerleşimin ihtiyacını karşılamak
üzere proje çalışmalarına başladık. Yer altı sularından bir de arıtma tesisi
yapacağız. Bu şekilde Ulukışla’nın su problemini kısa vadede yer altı suyundan,
uzun vadede ise Ecemiş kaynaklarından çözeceğiz.
Niğde
Milletvekili Sayın Ömer Fethi Gürer’in (6/717) esas numaralı Sözlü Soru
Önergesi’ne cevabım: Bakanlığım sürdürülebilir ve akılcı kullanım ilkeleri
çerçevesinde ülkemiz sulak alanlarında Kuş Cennetleri Projesi’ni 2005 yılında
hayata geçirmiştir. Proje çerçevesinde bugüne kadar kırk sulak alanda kuş
gözlem kulesi, ziyaretçi merkezi, seyir maksatlı yaya yolları gibi tesisler
halkımızın istifadesine sunulmuştur. Suların temizliğine yönelik denetim yetkisi
ise Çevre ve Şehircilik Bakanlığına aittir.
Şimdiden
Ramazan Bayramı’nızı da gönülden tebrik ederim. Bu bayramın da birlik,
beraberlik, kardeşliğimizin daha da pekişmesine vesile olmasını Cenab-ı
Allah’tan niyaz ederim. 
Efendim,
hepinizi tekrar hürmetle selamlıyorum. Saygılarımı arz ediyorum. Beni
dinlediğiniz için teşekkür ediyorum. (AK PARTİ sıralarından alkışlar) 
BAŞKAN
– Çok teşekkür ederim Sayın Bakan.
Sayın
Gürer…
ÖMER
FETHİ GÜRER (Niğde) – Teşekkürler Sayın Başkan.
Sayın
Bakana açıklamalarından dolayı teşekkür ediyorum. Çünkü bizim orada sulama suyu
yer altından elektrikle çıkarılıyor, üretici oldukça mağdur. Ecemiş suyunun
gelip ovalara akacağı bekleniyordu ama sizin açıklamalarınızla Ecemiş suyunun
Niğde ovalarına gelmeyeceği açıklanmış oldu.
İkincisi,
Şekerpınarı’yla ilgili, siz gittiğinizde onu Ulukışla ilçesine getireceğinizi
söylemiştiniz ama Kalkınma Bakanlığından, sanırım, o konuda çalışma çıkamayınca
açıklamanızdan Ulukışla’ya gelecek Şekerpınarı suyunun da gelmeyeceği
anlaşıldı. 
Keza,
Niğde’deki Akkaya Barajı’ndaki kirlilik o boyutlara erdi ki geçenlerde gittim,
arabanın üstüne çıkıyor yani insan boyunu geçti. Akkaya’da yapılanlardan sonuç
alınamıyor Sayın Bakanım. 100 bine yakın insan risk altında çünkü sudaki
kirlilik üst boyutta ve oradaki su da sulama suyu olarak kullandığı için
insanların sağlığı ciddi anlamda tehlike altında. 
Ayrıca,
Niğde’de orman için dikilen ağaçlarla ilgili yıllardır rakam veriliyor. O
dikilenlere bakınca ormanların her taraftan Niğde’yi kaplaması lazım ama Niğde’de
görülen orman yok, en fakir orman durumundayız.
Teşekkür
ediyorum.
BAŞKAN
– Ben de teşekkür ederim.
Sayın
Bakan, açıklama yapmak ister misiniz?
ORMAN
VE SU İŞLERİ BAKANI VEYSEL EROĞLU (Afyonkarahisar) – Kısa bir açıklamayı
yerimden…
BAŞKAN
– Yerinizden de yapabilirsiniz, kürsüden de, nasıl arzu ederseniz.
ORMAN
VE SU İŞLERİ BAKANI VEYSEL EROĞLU (Afyonkarahisar) – Kürsüden konuşayım o
zaman.
BAŞKAN
– Buyurun.
ÖMER
FETHİ GÜRER (Niğde) – Başkanım, bir saat konuştu, biz bir dakika konuştuk, gene
cevap hakkı var. Bir de bize olsun şu cevap hakkı.
BAŞKAN
– Sayın Gürer siz dün bugün soru sorma şampiyonusunuz gerçekten.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan, değerli
milletvekilleri; esasen, ben, Ulukışla’ya bizzat giderek yerinde inceledim,
Şekerpınarı kaynaklarından. Yani o kadar yüksek terfi maliyetleri ve yatırım
maliyetleri var ki o fiyatın onu karşılaması mümkün değil. Onun yerine
arkadaşlar bir çalışma yaptı. Orada 3 tane kaynak var: Bir, Şekerpınarı
kaynağı; çok yüksek terfi, bizzat inceledim. İki, yer altı sularından
Ulukışla’ya su verilmesi. Bir de Ecemiş suyu.
ÖMER
FETHİ GÜRER (Niğde) – O bölgenin yer altı suları temiz değil, kireçli.
ORMAN
VE SU İŞLERİ BAKANI VEYSEL EROĞLU (Devamla) – Ecemiş suyu köklü bir çözüm ama
zaman aldığı için biz bir an önce yer altı sularından kısa vadede su verelim
diye karar aldık, çalışmalar devam ediyor, kısa zamanda yapacağız.
İkinci
husus da…
ÖMER
FETHİ GÜRER (Niğde) – Sular çok kireçli Sayın Bakan, kireçli, o da olmaz.
ORMAN
VE SU İŞLERİ BAKANI VEYSEL EROĞLU (Devamla) – Kireci varsa arıtma yapacağız,
merak etmeyin.
ÖMER
FETHİ GÜRER (Niğde) – Şu anda da kireçli olduğu için söylüyorum. 
ORMAN
VE SU İŞLERİ BAKANI VEYSEL EROĞLU (Devamla) – Biz onu arıtarak vereceğiz, kireç
gidermek de zor bir şey değil. Biz her türlü suyu arıtırız. Yer altı suyu gayet
de temiz. Kireç muhtevası… Sertlik derecesi diyelim kireç değil de sertlik
derecesi yüksek olabilir, onu yumuşatırız, birincisi bu.
ÖMER
FETHİ GÜRER (Niğde) – “Sertlik derecesi” bizim orada kireç, vatandaş ağzı.
ORMAN
VE SU İŞLERİ BAKANI VEYSEL EROĞLU (Devamla) – İkincisi de tabii, orayı da
ağaçlandırıyoruz yani. Türkiye’de başta yol kenarları… Daha önce ben, Niğde’yi,
Bor’u bilen… Benim en yakın arkadaşım Borluydu, gittiğimiz zaman orada yeşillik
yoktu ama bakın, Türkiye’de yol kenarları, açık alanlar, mezarlıklar, okul
bahçeleri, her taraf ağaçlanıyor.
ÖMER
FETHİ GÜRER (Niğde) – Sayın Bakanım, sizin döneminizde görülen bir şey yok. 
BAŞKAN
– Sayın Gürer, lütfen…
ORMAN
VE SU İŞLERİ BAKANI VEYSEL EROĞLU (Devamla) – Sayın Vekilim, Niğde çöldü,
bozkırdı; şimdi, Niğde’yi yemyeşil yapacağız, Bor’u yemyeşil yapacağız, merak
etmeyin, onu da arz ediyorum.
ÖMER
FETHİ GÜRER (Niğde) – Eskiyi de söküyor belediye başkanı.
BAŞKAN
– Sayın Gürer, karşılıklı olmasın Sayın Gürer, lütfen…
LEVENT
GÖK (Ankara) – Efendim, soru oraya ait ama, karşılıklı konuşabilirler. 
ORMAN
VE SU İŞLERİ BAKANI VEYSEL EROĞLU (Devamla) – Birlikte dikelim, birlikte
dikelim.
Teşekkür
ediyorum, sağ olun. (AK PARTİ sıralarından alkışlar)
ÖMER
FETHİ GÜRER (Niğde) – Biz de teşekkür ederiz.
BAŞKAN
– Teşekkür ederiz Sayın Bakan tekrar.
ÖMER
FETHİ GÜRER (Niğde) – Açılışlara da geleceğim Sayın Bakanım çağırın da. 
ORMAN
VE SU İŞLERİ BAKANI VEYSEL EROĞLU (Devamla) – Bekleriz, şeref verirsiniz.
BAŞKAN
– Şimdi, Millî Eğitim Bakanı Sayın İsmet Yılmaz az önce sizlere bildirdiğim
soru önergelerini cevaplandıracaklardır.
Buyurun
Sayın Bakan. (AK PARTİ sıralarından alkışlar)
MİLLÎ
EĞİTİM BAKANI İSMET YILMAZ (Sivas) – Sayın Başkan, sayın milletvekilleri; Bakanlığımla
ilgili soru önergelerini cevaplandırmak üzere söz almış bulunmaktayım. Bu
vesileyle sizleri saygıyla selamlıyorum.
Trabzon
Milletvekili Sayın Haluk Pekşen’in (6/69) esas numaralı soru önergesinin
cevabı: 2015 yılı Eylül ayındaki öğretmen atama döneminde başvuruda bulanan
aday sayısı 157.545 olup Bakanlığımıza tahsis edilen 37 bin kadronun 105 alana
dağıtımı yapılmıştır. 2015 yılı Eylül dönemi öğretmen atamasına en çok 4.189
kontenjanla sınıf öğretmenliği alanına atama yapılmıştır. Bakanlığımıza bağlı
resmî eğitim kurumlarında 10 Aralık 2015 tarihi itibarıyla net öğretmen
ihtiyacı 91.880’dir. Bakanlığımıza bağlı resmî eğitim kurumlarına özel eğitim
alanında son üç yılda atanan öğretmen sayısı toplam 2.884’tür. 2017 yılı Nisan
ayında yapılan ek atamada en düşük 66 puanla Yaşayan Diller ve Lehçeler-Kurmançi
alanına öğretmen ataması yapılmıştır. Bakanlığımızca 2015 yılında sözleşmeli
öğretmen istihdamı yapılmamıştır.
Balıkesir
Milletvekili Sayın İsmail Ok’un (6/85) ve (6/88) esas numaralı soru önergelerinin
cevabı: Bakanlığımıza bağlı eğitim kurumu yöneticiliklerine görevlendirme iş ve
işlemleri Millî Eğitim Bakanlığına Bağlı Eğitim Kurumları Yöneticilerinin
Görevlendirilmelerine Dair Yönetmelik hükümlerine göre valiliklerce
gerçekleştirilmektedir. 2016 yılında, 7 Aralık 2016 tarihi itibarıyla yargılama
gideri ve avukatlık ücreti kapsamında toplam 102.836 lira ödeme yapılmıştır. 
Bakanlığımıza
bağlı okul kurum yöneticilerince 2 Mayıs 2017 tarihi itibarıyla açılan dava
sayısı 6.449; yürütmeyi durdurma ve iptal kararı sayısı 2.337; sadece iptal
kararı sayısı 3.134; sadece yürütmeyi durdurma kararı sayısı 745; ret kararı
ise 730’dur. 
Balıkesir
Milletvekili Sayın İsmail Ok’un, 686 numaralı Sözlü Soru Önergesi’nin cevabı:
Bakanlığımıza bağlı eğitim kurumu yöneticiliklerine görevlendirme iş ve
işlemleri Millî Eğitim Bakanlığına Bağlı Eğitim Kurumları Yöneticilerinin
Görevlendirilmelerine Dair Yönetmelik hükümlerine göre valiliklerce
gerçekleştirilmektedir. Danıştay İdari Dava Daireleri Kurulunun 9/10/2013 tarihli
kararında “Millî Eğitim Bakanlığına Bağlı Eğitim Kurumları Yöneticilerinin
Atama ve Yer Değiştirme Yönetmeliğinde Değişiklik Yapılmasına Dair
Yönetmelik’in yürürlükte kaldığı süre zarfında tesis edilen bireysel
nitelikteki atama ve yer değiştirme işlemleri, anılan yönetmeliğe dayanılarak
tesis edilmiş olmakla beraber, her birinin hukuka uygunluk karinesinden
yararlanmaları ve kişiler yönünden haklar doğurmaları nedeniyle ayrıca dava
konusu olmadıkları ve yargı kararıyla iptal edilmedikleri sürece yalnızca dayandıkları
düzenleyici işlemin yürütülmesinin durdurulması ya da iptali nedeniyle geri
alınması zorunluluğundan söz edilemez. Bu durumda, davalı idarenin ayrıca
anılan yönetmeliğe dayanılarak tesis edilen bireysel işlemleri geri alması
hukuken zorunlu olmadığından dava konusu işlemde hukuka aykırılık
görülmemiştir.” denilmektedir. İdari Dava Daireleri Kurulunun bu kararına
Danıştay 16. Dairesi 14 Mayıs 2015 tarihli kararıyla uymuştur. Danıştay 16.
Dairesi kararında “Millî Eğitim Bakanlığı Eğitim Kurumları Yöneticilerinin
Atama ve Yer Değiştirme Yönetmeliğinde Değişiklik Yapılmasına Dair
Yönetmelik’in yürürlükte tesis edilen bireysel nitelikteki atama ve yer
değiştirme işlemleri anılan yönetmeliğe dayanılarak tesis edilmiş olmakla
beraber, her birinin hukuka uygunluk karinesinden yararlanmaları ve kişiler
yönünden haklar doğurmaları nedeniyle ayrıca dava konusu olmadıkları ve yargı
kararıyla iptal edilmedikleri sürece, yalnızca dayandıkları düzenleyici işlemin
yürütülmesinin durdurulması ya da iptali nedeniyle geri alınması
zorunluluğundan söz edilemez. Kararların gereğini yerine getirdiği anlaşılan
davalı idarenin ayrıca anılan yönetmeliğe dayanılarak tesis edilen bireysel
işlemleri geri alması hukuken zorunlu olmadığından dava konusu işlemde hukuka
aykırılık görülmemiştir.” denilmiştir. Yargı kararlarında da açıkça görüldüğü
üzere, idarenin yürürlükten kaldırılmış olan söz konusu yönetmeliğe dayanarak
tesis ettiği bireysel işlemleri geri alması zorunlu değildir.
Aydın
Milletvekili Sayın Deniz Depboylu’nun (6/92) esas numaralı Sözlü Soru
Önergesi’nin cevabı: 2016 yılında kamu personeli seçme sınavına giren ve
rehberlik alanına başvuran 4.581 adaydan 4.105’i psikolojik danışma ve
rehberlik bölümü mezunudur. 2016 yılında yapılan atamalarda rehberlik alanına
ilk atama yoluyla atanan 2.129 öğretmenden 1.975’i PDR mezunudur.
Manisa
Milletvekili Sayın Erkan Akçay’ın (6/119) esas numaralı Sözlü Soru Önergesi’nin
cevabı: Akhisar ilçesinde bulunan Aliya İzzetbegoviç Mesleki ve Teknik Anadolu
Lisesinin ısınma sisteminin okul binasının yapımını üstlenen müteahhit firmanın
hazırlamış olduğu baca projesinin onaylanmak üzere zamanında yetkililere
verilmemesi nedeniyle geciktiği, okulun doğal gaz, kazan ve tesisat değişimi
işinin 9 Aralık 2016 tarihinde bitirildiği, 23 Aralık 2016 tarihinden itibaren
ısınma sorununun çözüldüğü görülmüştür.
Niğde
Milletvekili Sayın Ömer Fethi Gürer’in (6/174) esas numaralı Sözlü Soru
Önergesi’nin cevabı: Bakanlığımız, öğrenciler için öğrencilerin karşı karşıya
kaldıkları endişeleri gidermelerine, sorunlarını çözmelerine, ilgi ve
yeteneklerine göre karar verme becerilerini geliştirmelerine yönelik olarak
hizmet vermektedir. Öğrenciler okullarda kişiler arası iletişim becerilerini,
etkin olarak görev ve faaliyetlere nasıl katılacaklarını, hedef ve amaçlarını,
çalışma becerilerini nasıl geliştireceklerini, sorumluluk gerektiren kararları
nasıl vereceklerini ve problemleri nasıl çözeceklerini öğrenirler. Çeşitli
çalışmalarla, öğrencilerin daha duyarlı, daha tedbirli ve olumsuzluklarla baş
etme becerileri yüksek bireyler olarak yetiştirilmeleri amaçlanmaktadır. 
Bu
çerçevede, öğrenci, öğretmen ve ailelerin karşı karşıya kaldıkları olaylara
karşı güçlendirilmesini hedefleyen psikoeğitim ve grupla psikolojik danışma
çalışmaları düzenli olarak rehberlik öğretmenleri tarafından verilmektedir.
Öğrencileri
bağımlılık riskinden koruma gayesiyle, Türkiye Bağımlılıkla Mücadele Eğitim
Programı uygulanmaktadır. Bu programla, alkol, tütün, madde, teknoloji
bağımlılığı ve sağlıklı yaşam konuları, gelişim düzeylerine göre öğrencilere ve
ailelere aktarılmaktadır. 
0-18
Yaş Aile Eğitimi Kurs Programı kapsamında, öğrenci velilerine, aile ilişkileri,
iletişim, okul-aile iş birliği gibi konular yapılandırılmış grup oturumları
hâlinde verilmektedir. 
Okul
rehberlik servisleri tarafından öğrenci ve ailelere, bireysel sorunlarına
ilişkin ihtiyaç duydukları psikolojik danışma desteği verilmektedir.
Özel
eğitim ihtiyacı olan öğrenciler tespit edilerek, eğitsel tanılama için
okulların bağlı bulunduğu rehberlik ve araştırma merkeziyle irtibata
geçilmektedir. Rehberlik ve araştırma merkezi tarafından aile görüşmesi
yapılmakta ve öğrencinin eğitim performansı değerlendirilmektedir.
Değerlendirme sonucunda öğrencinin engel türü ve derecesine göre okullara
yerleştirme yapılmakta ve bireyselleştirilmiş eğitim programları
uygulanmaktadır.
Niğde
Valiliğince, konuya ilişkin olarak stratejik planda yer alan “Tehditler”
bölümündeki iç ve dış tehditlerin gerçekleşecek anlamında olmadığı, muhtemel
gelişmelere karşı eğitim kurumlarının hazır bulunuşluk düzeylerini artırmayı
amaçlayan tedbirlerin kastedildiği, 2015-2019 Stratejik Planı “Tehditler”
bölümünde yer alan “Problemli aile” ifadesinden kastın parçalanmış aile
sayısındaki artışlar olduğu, boşanma, eşlerden birinin ölümü veya hastalığı belirtilmektedir.
Balıkesir
Milletvekili Sayın İsmail Ok’un (6/192) esas numaralı Sözlü Soru Önergesi’ni
cevaplandırıyorum:
14
Temmuz 1965 tarihli ve 657 sayılı Devlet Memurları Kanunu’nun 10 ila 13’üncü
maddelerinde, özetle, devlet memurlarının amiri oldukları kuruluş ve hizmet
birimlerinde kanun, tüzük ve yönetmeliklerle belirlenen görevleri zamanında ve
eksiksiz olarak yine kanun, tüzük ve yönetmeliklerde belirtilen esaslar
çerçevesinde yapmaktan ve yaptırmaktan sorumlu oldukları; devlet memurunun
kasıt, kusur, ihmal veya tedbirsizliği sonucu idare zarara uğratılmışsa bu
zararın ilgili memur tarafından rayiç bedeli üzerinden ödenmesinin esas olduğu;
kişilerin kamu hukukuna tabi görevlerle ilgili olarak uğradıkları zararlardan
dolayı bu görevleri yerine getiren personel aleyhine değil, ilgili kurum
aleyhine dava açacağı; kurumun ise genel hükümlere göre sorumlu personele rücu
hakkının saklı bulunduğu ifade edilmektedir. Bu bağlamda, hukuka aykırı
işlemleriyle veya bu işlemler nedeniyle dava açılmasına sebep olan, kamuyu
zarara uğratan görevlilerin kasıt, kusur ve ihmali tespit edildiği takdirde
rücu edilmektedir. 
Muş
Milletvekili Sayın Ahmet Yıldırım’ın (6/209) esas numaralı Sözlü Soru
Önergesi’nin cevabı: Bakanlığımızca hizmet içi eğitim faaliyetleri genellikle
yıllık olarak planlanmakla birlikte, ihtiyaç duyulması hâlinde ek faaliyetler
şeklinde de planlanarak uygulanabilmektedir. Söz konusu bu faaliyetler Millî
Eğitim Bakanlığı Hizmet İçi Eğitim Yönetmeliği hükümleri çerçevesinde
gerçekleştirilmekte olup soru önergesindeki diğer hususlarda gerekli
açıklamalar ve bilgilendirmeler defaten kamuoyuyla paylaşılmıştır. 
Niğde
Milletvekili Sayın Ömer Fethi Gürer’in (6/233) esas numaralı Sözlü Soru
Önergesi’nin cevabı: Yükseköğretim Kurulu Başkanlığınca Niğde Ömer Halisdemir
Üniversitesinden alınan konuya ilişkin yazıda, soru önergesine konu olan
taşınmazın 22/11/1996 tarihinde imzalanan protokol çerçevesinde Sağlık
Bakanlığı tarafından eğitim amacıyla tahsis edildiği, 20 Şubat 2014 tarihli
teslim tutanağıyla İl Sağlık Müdürlüğüne teslim edilerek tahsis işleminin
sonlandırıldığı, Zübeyde Hanım Sağlık Yüksekokulu ve Zübeyde Hanım Sağlık
Hizmetleri Meslek Yüksekokulunun 2013 yılından itibaren eğitim öğretim
faaliyetlerini Derbent yerleşkesinde sürdürdüğü, ayrıca son yirmi yılda
yaptırılıp yıkılan ve kullanılmayan bina bulunmadığı belirtilmektedir. 
ÖMER
FETHİ GÜRER (Niğde) – O yanlış Sayın Bakan, bir sürü okulu yıktılar, sağlık
ocağını yıktılar. 
MİLLÎ
EĞİTİM BAKANI İSMET YILMAZ (Devamla) – Valilikten aldığım açıklama da…
Niğde
Milletvekili Sayın Ömer Fethi Gürer’in (6/262) esas numaralı Sözlü Soru
Önergesi’ni cevaplandırıyorum. 5378 sayılı Özürlüler Kanunu’nun yürürlüğe
girmesiyle, fiziksel engelliler için okul binalarında yapılması öngörülen
düzenlemeler 17 Aralık 2009 tarihli 2009/90 no.lu genelgesiyle tüm taşra
teşkilatına ve bakanlık birimlerine duyurulmuştur. Bu genelgenin
hazırlanmasında Türk standartları esas alınmıştır, TS 9111 ve TS 12576. Söz konusu
mevzuat düzenlemesiyle, okul girişlerinde ve bahçede kot farkı olan yerlerde
engelli rampası yapılması, zemin kaplamalarının kaymayan ve tekerlekli sandalye
hareketini güçleştirmeyen malzemeyle kaplanması, kapı genişliklerinin sandalye
girişini engellemeyecek şekilde tasarlanması, ara hol, asansör, tuvalet
girişlerinde ve iç kısmında manevra alanı bırakılması, birden fazla katlı
eğitim yapılarında standartlara uygun engelli asansörü yapılması, engelli
tuvalet düzenlenmesi, dersliklerin eşiksiz ve kot farkı olmaksızın
tasarlanması, yazı tahtalarının uygun yüksekliğe asılması, tören alanlarının
fiziksel engelli öğrencilerin ulaşabilirliğini ve hareketini kolaylaştıracak
şekilde engellerden arındırılması öngörülmüştür. 
Bakanlığımızca
yaptırılan tüm tip projelerde ve onaylanan tüm özel projelerde engellilerin
erişimiyle ilgili kriterler göz önüne alınmakta ve yeni okul inşaatlarında
uygulanmaktadır. Önceden yapılan okul binalarının zemin katlarında da fiziksel
engelliler için eğitim ortamı hazırlanmasının hedeflenmesi ve imkânlar
ölçüsünde bu hedeflerin gerçekleştirilmesine çalışılması gerektiği valiliklere
talimatlandırılmıştır. 
Bunların
yanı sıra, Bakanlığımızca hazırlanan ve 14 Şubat 2014 tarihinde yürürlüğe
giren, 2015 yılında yeniden düzenlenen Eğitim Yapıları Asgari Tasarım
Standartları Kılavuzu’nda da “Engellilere Yönelik Tasarım Standartları” başlığı
altında yeni bir bölüm yer almış, okul içinde ve okul bahçesinde yapılacak
fiziksel düzenlemelerin erişilebilir olması hedeflenmiş ve 2014 yılında
başlatılan yeni tip projelerde belirtilen tedbirler alınmıştır. 
Bakanlığımızca
hazırlatılan tip projelerde okula ferah ve geniş bir rüzgârlıklı giriş holünden
girilmektedir ve giriş holünde veli bekleme bölümü oluşturulmuştur. Kütüphane
mekânı, zemin katta kolay ulaşılabilir konumda, bilgisayar düzenekli, internet
bağlantılı, Z kütüphane şeklinde bilgisayar dersliği ile birlikte iç içe
geçmeli 2 oda tarzında düzenlenmiş, kantinler kafeterya şeklinde geniş ve ferah
olarak yine zemin katta, bahçe çıkışı imkânlı tasarlanmış, çok amaçlı salonlar,
temsil, konser, toplantı gibi eğitsel faaliyetler için kullanılabilecek bir
mekân olarak tercihen zemin katta düzenlenmiştir. 
Balıkesir
Milletvekili Sayın İsmail Ok’un (6/286) esas numaralı Sözlü Soru Önergesi’ni
cevaplandırıyorum: Millî Eğitim Bakanlığı Öğretmen Atama ve Yer Değiştirme
Yönetmeliği’nin 18’inci maddesinin 4’üncü fıkrasının (a) bendinde “Aday
öğretmenin göreve başlamasından sonraki 5 iş günü içerisinde öncelikle kendi
alanından olmak üzere danışman öğretmen görevlendirilir. Görevlendirilecek
danışman öğretmen bulunamaması hâlinde, başka bir eğitim kurumundan danışman
öğretmen görevlendirilebilmesi için durumu eğitim kurumunun bağlı olduğu millî
eğitim müdürlüğüne bildirir.” hükmüyle aday öğretmenlere danışman öğretmenlerin
nasıl görevlendirileceği belirtilmiştir. Aday öğretmen yetiştirme sürecine
ilişkin yönergenin 11’inci maddesinin 1’inci fıkrasında, “Danışman öğretmenin,
aday öğretmenlerin yetiştirme sürecinde görevlendirildikleri eğitim kurumu
müdürünce, adaylık dâhil en az on yıl hizmet süresine sahip öğretmenler
arasından, ulusal veya uluslararası projelerde koordinatör, danışman veya
katılımcı öğretmen olarak görev almış olan, sosyal ve kültürel faaliyetlere
katılım sağlayan, iletişim becerisi ve temsil yeteneği güçlü ve mesleğinde
temayüz etmiş ve aday öğretmenle aynı alanda olan öğretmenler arasında
belirlenmesi esastır.”
2’nci
fıkrada “İl millî eğitim müdürlüklerince, aday öğretmenin yetiştirilmek üzere
atandığı ilde on yıllık hizmet süresine sahip öğretmen bulunamaması durumunda,
hizmet süresine sahip öğretmen bulunamaması durumunda hizmet süresi on yıldan
az olanlar arasından, aynı alandan öğretmen bulunamaması durumunda ise farklı
alandan danışman öğretmen görevlendirebilir.” şeklinde fıkralarıyla danışman
öğretmeninin nasıl belirleneceği hükme bağlanmıştır. Aday öğretmenlere
uygulanan yetiştirme sürecine ilişkin sendikalardan görüş alınmamıştır.
Balıkesir
Milletvekili Sayın İsmail Ok’un (6/289) esas numaralı Sözlü Soru Önergesi’nin
cevabı: Bakanlığımıza bağlı resmî eğitim kurumlarının öğretmen ihtiyacı bütçe
kanunlarının verdiği yetki yanında, Bakanlar Kurulunca Bakanlığımıza tahsis
edilen ve Maliye Bakanlığınca kullanım izni verilen kadro karşılığında
karşılanabilmektedir. Tahsis edilen bu kadrolar illerin öğretmen ihtiyacı
yüzdelik oranları dikkate alınarak il millî eğitim müdürlüklerine dağıtılmakta,
il millî eğitim müdürlükleri de kendi illerine ayrılan kontenjan ölçüsünde
atama yapılacak en çok ihtiyaç duyulan alanlar ile bu alanlara atanacakların
istihdam edileceği eğitim kurumlarını belirlemektedir. Belirlenen bu eğitim
kurumları atama dönemlerinde sisteme yansıtılarak atanacak öğretmen adaylarının
tercihlerine sunulmakta ve puan üstünlüğüne göre atamalar
gerçekleştirilmektedir. Bu çerçevede, öğretmen ihtiyacının kadrolu
öğretmenlerle karşılanamadığı eğitim kurumlarında eğitim öğretimin aksatılmadan
sürdürülebilmesi için valiliklerce ilgili mevzuatı çerçevesinde ders ücreti
karşılığında öğretmen görevlendirilmesi yapılmaktadır. Bakanlığımız, MEBBİS
veri tabanından alınan bilgilere göre resmî eğitim kurumlarında ülke genelinde
45.552 ücretli öğretmen görev yapmaktadır, öğretmen aday sayısı ise
436.291’dir. 
Antalya
Milletvekili Sayın Mustafa Akaydın’ın (6/293) esas numaralı Sözlü Soru
Önergesi’nin cevabı: 2016-2017 eğitim öğretim yılı verilerine göre 15 ilimizde
hem görme engelliler ilkokulu hem de görme engelliler ortaokulu bulunmaktadır,
ayrıca 2 ilimizde özel eğitim mesleki eğitim merkezi bulunmaktadır.
Bakanlığımızca görme yetersizliği olan bireyler için her tür ve kademede
kaynaştırma uygulamaları yoluyla eğitim hizmeti verilmektedir. Ayrıca bu
bireyler için özel eğitim kurumları da açılmaktadır. Ayrıca zorunlu öğrenim
çağında olan ve sağlık problemleri nedeniyle örgün eğitim kurumlarından
doğrudan yararlanamayacak durumdaki görme yetersizliği olan bireyler için de evde
veya hastanede eğitim hizmetleri sunulmaktadır. Özel eğitim okul ve
kurumlarının açılmasıyla ilgili iş ve işlemler, özel eğitim ihtiyacı olan
bireylerin durumuna göre, sayısına göre, yerleşim biriminin özelikleri, ulaşım
imkânları gibi hususlar ile kamu yararı da dikkate alınarak valiliklerce
iletilen talepler doğrultusunda Bakanlığımızca yürütülmektedir. Görme engelli
öğrencilerden bulunduğu ilde bir okula yerleştirilemeyen görme yetersizliği
olan bireylerin yatılı ilköğretim okuluna yerleştirilmesine ilişkin iş ve
işlemler valiliklerce, ortaöğretim kurumlarına yerleştirilmesine ilişkin iş ve
işlemler Özel Eğitim ve Rehberlik Hizmetleri Genel Müdürlüğümüzce
yürütülmektedir. 
Osmaniye
Valiliğince konuya ilişkin olarak ilde görme engelliler okulunun bulunmadığı,
2011 Ağustos atama döneminde Kadirli ilçesi Rehberlik ve Araştırma Merkezine
bir görme engelliler sınıf öğretmeninin atandığı ve 2014 yılında yapılan alan
değişikliği döneminde de özel eğitim alanına geçtiği belirtilmektedir. 
Niğde
Milletvekili Sayın Ömer Fethi Gürer’in (6/363) esas numaralı Sözlü Soru
Önergesi’nin cevabı: Yükseköğretim Kurulu Başkanlığınca Niğde Ömer Halisdemir
Üniversitesinden alınan konuya ilişkin yazıda, dericilik atölyesinin Bor Halil
Zöhre Ataman Meslek Yüksekokulu tekstil, giyim, ayakkabı ve deri bölümüne
bağlı, deri teknolojisi programı uygulama atölyesi olduğu, deri teknolojisi
programının öğrencilerin uygulamalarına hizmet verdiği, hâlihazırda tekstil,
giyim, ayakkabı ve deri bölümü, deri teknolojisi programına öğrenci alımının
yapılmadığı, uygulama atölyesinde dönem kaybetmiş ya da aftan yararlanarak
yeniden ilgili programa kayıt yaptırmış öğrencilerin uygulama derslerinin
yapıldığı, bununla birlikte yine uygulama atölyesinde meslek yüksekokulunun
tasarım ve geleneksel el sanatları bölümlerinde okutulan deri ve dericilikle
ilgili seçmeli derslerin uygulamalarının yapıldığı, ayrıca atölyede mevcut
makinelerden deri yumuşatma ve pres makineleriyle zaman zaman üniversitenin
döner sermayesi kanalıyla çevredeki küçük esnafların deri işleme işlemlerinin
yapıldığı ancak 1996 yılında kurulan mevcut atölyenin teknolojik olarak
güncelliğini kaybetmesi nedeniyle kiralama teklif bedelleri son derece düşük
olduğundan genel olarak kiraya verilmediği, 2009-2010 eğitim öğretim yılına
kadar dericilik ve deri konfeksiyon programları öğrenci doluluk oranı yüzde
90’ın üzerindeyken bu yıldan itibaren her iki programın “deri teknolojisi”
olarak tek bir program altında birleştirildiği, öğrenci doluluk oranının yüzde
10’un altına düştüğü, 2010-2011 eğitim öğretim yılında 2 öğrencinin kayıt
olması nedeniyle 2011-2012 yılında Yükseköğretim Kurulu tarafından kontenjan
verilmediği, üniversitenin mevcut programını ve dericilik atölyesini aktif
tutmak amacıyla 2012-2013 eğitim öğretim yılında 30 öğrencinin teklif ettiği
ancak 2012-2013 eğitim öğretim yılında deri teknolojisi programına ÖSYM
tarafından 4 öğrencinin yerleştirildiği ve 4 öğrencinin kayıt yaptırdığı,
2013-2014 eğitim öğretim yılında ise 30 öğrenci kontenjanı verildiği, tercih
eden ve yerleşen öğrenci olmadığı, bu nedenle de 2014-2015 eğitim öğretim yılı
içinde de kontenjan talebinin olmadığı belirtilmektedir. 
Niğde
Milletvekili Sayın Ömer Fethi Gürer’in (6/375) esas numaralı Sözlü Soru
Önergesi’nin cevabı: Okullarımızda uygulanan haftalık ders çizelgeleri bireyin,
toplumun ve konu alanının ihtiyaçları doğrultusunda katılımcı bir anlayışla
çağdaş ve bilimsel esaslara göre geliştirilmektedir. Eğitim ve öğretim alanında
dünyadaki gelişmeler izlenmekte, ülkemize özgü temel değerlerle ve niteliklerle
bütünleştirilmektedir. Bu çerçevede haftalık ders çizelgeleri geliştirilirken
öğrenci, veli, öğretmen ve diğer paydaşların görüşleri alınmaktadır. Çalışmalar
için öğretmen ve akademisyenlerden oluşan komisyonlar kurulmakta, ortaya
konulan taslaklar üzerinde geniş katılımlı çalıştaylar düzenlenmektedir.
Haftalık ders çizelgelerinde yer verilen zorunlu ve seçmeli derslerin tamamı
hassasiyetle belirlenmektedir. Derslerin içerikleri düzenlenirken benzer
disiplinler öğrenci seviyesine uygun olarak bir arada verilmektedir. Bu
bağlamda, 20 Şubat 2017 tarihli ve 10 sayılı Karar’la “Seçmeli dersler ve
açıklamalar” bölümünde, değişiklik yapılan ilköğretim kurumları -ilkokul ve
ortaokul- haftalık ders çizelgesinin “seçmeli sosyal bilimler” ders grubu
içerisine “Kent Kültürü” adı altında yeni bir ders konulmuş, söz konusu ders 5,
6, 7 ve 8’inci sınıflarda seçilebilmektedir. 
Niğde
Milletvekili Sayın Ömer Fethi Gürer’in (6/396) esas numaralı Sözlü Soru
Önergesi’nin cevabı: Talim Terbiye Kurulu Başkanlığının 5 Ağustos 2015 tarih ve
71 sayılı Kurul Kararı’yla kabul edilen ve 2016-2017 eğitim öğretim yılından
itibaren 1’inci ve 5’inci sınıflardan başlamak üzere kademeli olarak uygulamaya
konulan ilköğretim Türkçe dersi 1, 2, 3, 4, 5, 6, 7 ve 8’inci sınıflar öğretim
programı, öğrencilerin hayat boyu kullanabilecekleri sözlü iletişim, okuma ve
yazmayla ilgili dil becerilerini ve zihinsel becerileri kazanmaları ve bu
becerileri kullanarak kendilerini bireysel ve sosyal yönden geliştirmeleri,
etkili iletişim kurmaları, Türkçe sevgisiyle istek duyarak okuma ve yazma
alışkanlığı edinmelerini sağlayacak şekilde bilgi, beceri ve değerler içeren
bir bütünlük içinde yapılandırılmış ve öğrenme alanları sözlü iletişim, okuma
ve yazma olmak üzere üç ana başlık altında düzenlenmiştir. Okumu becerisi,
öğrencinin farklı kaynaklara ulaşarak yeni bilgi, olay, durum ve deneyimlerle
karşılaşmasını sağlar. Dolayısıyla, bu beceri, öğrenme, araştırma, yorumlama,
tartışma ve eleştirel düşünmeyi sağlayan bir süreci de içine alır. Programda,
okuma, yazma, öğrenme alanıyla öğrencilerin yazılı metinleri doğru, akıcı bir
biçimde okuyabilmeleri, okuduklarını değerlendirmeleri, kültürel, ekonomik,
sanatsal, siyasi, ahlaki değerlerin nasıl yansıttığının farkında olarak okumayı
bir alışkanlık hâline getirmeleri amaçlanmıştır. 
Diğer
taraftan, 28 Mayıs 2013 tarih ve 22 sayılı Talim Terbiye Kurulu Kararı eki
İlköğretim Kurumları Haftalık Ders Çizelgesi’nin –ilkokul ve ortaokul- “Seçmeli
Dersler” bölümünün dil ve anlatım alanı altında 5’inci ve 6’ncı sınıflarda haftada
ikişer saat okuma becerileri dersine yer verilmiştir. 
Ayrıca,
Bakanlığımızın 4 Ağustos 2005 tarih ve 2005/70 sayılı Genelgesi doğrultusunda,
öğrencilere okuma alışkanlığı kazandırmak amacıyla okul idaresince hafta içi
belirlenecek bir günde okuma saati uygulaması devam etmektedir. 
Niğde
Milletvekili Sayın Ömer Fethi Gürer’in (6/496) esas numaralı Sözlü Soru
Önergesi’nin cevabı: Mesleki ve teknik Anadolu liselerinde eğitim öğretim
faaliyetlerini devam ettiren tarım alanı ve alana bağlı dal programı uygulayan
okullarımızın sayılarının artırılmasına ilişkin çalışmalar illerde sektörün
ihtiyaç duyduğu alan ve dallar il istihdam ve mesleki eğitim kurumlarında
belirlenerek valilik teklifi olarak Bakanlığımız Mesleki ve Teknik Eğitim Genel
Müdürlüğüne iletilmektedir, uygun görülen alan ve dallar açılmaktadır. 
Bakanlığımız
Mesleki ve Teknik Eğitim Genel Müdürlüğü ile KOSGEB arasında imzalanan 14
Haziran 2016 tarihli Uygulamalı Girişimcilik Eğitim Protokolü’yle 2015-2016
eğitim öğretim yılından itibaren ortaöğretim okullarında girişimciliği
geliştirmek ve yaygınlaştırmak amacıyla Mesleki ve Teknik Eğitim Genel
Müdürlüğüne bağlı mesleki ve teknik Anadolu liselerinden mezun olan gençlere
öncelikle kendi alanlarında iş kurmak istemeleri hâlinde hibe olarak 50 bin lira,
ayrıca faizsiz 100 bin liraya kadar KOSGEB yeni girişimci desteği
verilmektedir. 
2
Aralık 2016 tarihli ve 6764 sayılı Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun’la mesleki ve teknik Anadolu
liselerinde okuyan -tarım alanı da dâhil- bütün öğrencilerimizle ilgili olarak
işveren tarafından çıraklara ve meslek lisesi öğrencilerine ödenecek beceri
eğitimi ve staj ücretlerinin üçte 2’si devlet tarafından karşılanmaktadır.
Mesleki ve teknik eğitim öğrencilerinin okuldaki atölye eğitiminde 10, 11 ve
12’nci sınıfta iş kazaları ve meslek hastalıklarına karşı sigortalanması
zorunlu hâle getirilmiştir. Bütün mesleki ve teknik ortaöğretim mezunlarına
“teknisyen” unvanı da verilmektedir. 
Niğde
Milletvekili Sayın Ömer Fethi Gürer’in (6/605) esas numaralı Sözlü Soru
Önergesi’nin cevabı: Eğitim çağında olup özel eğitime ihtiyaç duyan öğrencilere
yönelik olarak kaynaştırma uygulamaları yoluyla özel eğitim sınıflarında, özel
eğitim okullarında, ev ve hastane sınıflarında hizmet sunulmaktadır. Tüm
öğrencilerin eğitim hizmetine erişimlerini sağlamak ve toplumla
bütünleşmelerini kolaylaştırmak üzere fırsatlar artırılmakta, öğrenme
ortamlarını iyileştirme çalışmaları sürdürülmektedir. 
2016-2017
eğitim öğretim yılı 2 Mayıs 2017 tarihi itibarıyla Türkiye genelinde özel
eğitim –resmî ve özel dâhil olmak üzere- okullarında ilkokul, ortaokul ve
meslek lisesinde 45.590 öğrenci, ilkokul ve ortaokulda özel eğitim sınıflarında
40.887 öğrenci, ana sınıfı, ilkokul, ortaokul ve lisede kaynaştırma eğitimi
alan 219.728 öğrenci olmak üzere toplam 306.205 engelli öğrenci eğitim öğretim
görmektedir.
Niğde
Milletvekili Sayın Ömer Fethi Gürer’in (6/622) esas numaralı Sözlü Soru
Önergesi’nin cevabı: Talim Terbiye Kurulunun 25 Haziran 2012 tarihli ve 69
sayılı Kararı’yla kabul edilen ve 28 Mayıs 2013 tarihli ve 22 sayılı Kararı’yla
da ortaokul kısmında değişiklik yapılan İlköğretim Kurumları -ilkokullar ve
ortaokullar- Haftalık Ders Çizelgesi’ne göre ülkemizde daha önce 4’üncü sınıfta
başlatılan yabancı dil öğretimi 2’nci sınıfta başlatılmıştır. Zorunlu yabancı
dil öğretimi 2, 3 ve 4’üncü sınıflarda ikişer, 5’inci ve 6’ncı sınıflarda üçer,
7’nci ve 8’inci sınıflarda ise dörder ders saati olarak uygulanmaktadır.
Ayrıca, tamamen öğrencinin tercihi ve isteğine bağlı olarak 5, 6, 7 ve 8’inci
sınıflarda ikişer ders saatli seçmeli yabancı dil öğretimi uygulaması
yapılmaktadır. Bunlara ilave olarak, 5’inci sınıfta isteyen ve durumu müsait
olan okullar toplam 18 ders saatine kadar yabancı dil öğretimi yapabilmektedir.
Resmî ve özel her derece ve türdeki örgün ve yaygın eğitim kurumlarında
okutulacak yabancı diller, yabancı dille eğitim ve öğretim yapacak okullar ile
Türk vatandaşlarının günlük yaşamlarında geleneksel olarak kullandıkları farklı
dil ve lehçelerin tabi olacağı esaslar 2923 sayılı Yabancı Dil Eğitimi ile Türk
Vatandaşlarının Farklı Dil ve Lehçelerinin Öğrenilmesi Hakkında Kanun
hükümlerine göre Bakanlar Kurulunca kararlaştırılmaktadır. Söz konusu Kanun
kapsamında Almanca, Fransızca, Rusça, İngilizce, İspanyolca gibi dersler
Bakanlar Kurulunca 8 Nisan 2010 tarihinde örgün öğretim kurumlarında Arapça
dersinin de eğitim ve öğretiminin yapılması kararlaştırılmıştır.
Ağrı
Milletvekili Sayın Dirayet Taşdemir’in (6/626) esas numaralı Sözlü Soru
Önergesi’nin cevabı: Ağrı Valiliğince konuya ilişkin olarak Savcı Hakan Kılıç
İlkokul ve Ortaokul Müdürlüğüne ait kantin olmadığı belirtilmektedir. 
İstanbul
Milletvekili Sayın Sibel Özdemir’in (6/640) esas numaralı Sözlü Soru
Önergesi’nin cevabı: Öğretmen strateji belgesinin hazırlanması ve
geliştirilmesi sırasında çok sayıda paydaşın görüşleri alınmış, öğretmen
yetiştirme ve geliştirme sürecinde bir yol haritası niteliğinde olan bu belge,
bütünsel ve katılımcı bir anlayışla şekillendirilmiştir. Yüksek nitelikli, iyi
yetişmiş ve mesleğe uygun bireylerin öğretmen olarak istihdamını sağlamak,
öğretmenlik mesleğine yönelik algıyı iyileştirmek ve mesleğin statüsünü
güçlendirmek, öğretmenlerin kişisel ve mesleki gelişimini sürekli kılmak
amacıyla 35 eylemden oluşan öğretmen strateji belgesi hazırlanmıştır. Bu belge,
16 Şubat 2017 tarihinde Yüksek Planlama Kurulunun onayına sunulmak üzere
Kalkınma Bakanlığına iletilmiştir. Yüksek Planlama Kurulunda öğretmen strateji
belgesinin kabulüne ilişkin kararın çıkmasından sonra Resmî Gazete’de
yayımlanacaktır. 
Niğde
Milletvekili Sayın Ömer Fethi Gürer’in (6/656) esas numaralı Sözlü Soru
Önergesi’nin cevabı: Bakanlığımıza bağlı okullarda öğrenim gören Geçici Koruma
Kanunu kapsamındaki Suriyeli öğrenci sayısı 169.010 olup, geçici eğitim
merkezlerinde öğrenim gören Suriyeli öğrenci sayısı 294.112’dir. Bu öğrencilere
yönelik yapılan çalışmalarda geçici eğitim merkezlerine kendi dil ve
müfredatında eğitim öğretim çalışmaları yürütülürken, geçici eğitim
merkezlerinde on beş saat Türkçe dersi eklenmiş olup, öğrencilerin Türkçe
öğrenmelerini sağlamak üzere yeni çizelge oluşturulmuştur. Bu kapsamda Suriyeli
öğrenciler Türkçe ve akademik temelli dersler alarak Bakanlığımız okullarına
kademeli olarak aktarılacaktır. Suriyeli öğrenciler Türk eğitim sistemi ve
müfredatına tabi olmakla birlikte kendi dil ve kültürlerini unutmamalarına
yönelik Arap dili ve kültürü üzerine ilave dersler alacaklardır. 
Bakanlığımız
Hayat Boyu Öğrenme Genel Müdürlüğünce ülkemizde eğitim gören ve eğitim
çağındaki Suriyeli öğrencilere Türk dilinin öğretimi ve öğrencilerin yaşadığı
psikososyal sorunların en aza indirgenmesi amacıyla örgün eğitime uyum
programları planlanmıştır; bu kapsamda halk eğitim merkezleri aracılığıyla
Türkçe kursları verilmektedir. Yabancılara Türkçe öğretecek olan eğitim
personeli, Suriyeli öğrencilere dağıtılan ve Yunus Emre Enstitüsünden satın
alınan 490 bin Türkçe Öğretim Seti’ni kullanmaktadır. 
Türkiye’de
verilen eğitimin belgelendirilmesi amacıyla Bakanlığımız, 2015 ve 2016 yılı
Haziran ayında yabancı öğrenciler için lise yeterlilik ve denklik sınavı
düzenlenmiştir. Yapılan denklik sınavına 6.530 öğrenci girmiş olup yaklaşık
yüzde 58’i başarılı olmuştur. Türk üniversitelerinde 2015-2016 eğitim öğretim
yılında toplam 9.689, 2016-2017 eğitim öğretim yılında ise toplam 13.663
Suriyeli öğrenci eğitim görmektedir. Ayrıca, Yurtdışı Türkler ve Akraba
Topluluklar Başkanlığı bu yıl itibarıyla 1.400 Suriyeli öğrenciye burs vermekte
olup bunların 777’si bu yıl üniversiteyi kazanan Suriyelilerden oluşmaktadır. 
Yeni
eğitim alanlarının oluşması yönünde Suriyelilerin yoğun olarak yaşadığı
yerlerde 2019 yılına kadar 105 okul inşaatının yapılması planlanmaktadır. Şu
ana kadar Suriyeliler için 30’un üzerinde okulun inşaatı ise tamamlanmıştır.
İhtiyaç sahibi Suriyelilere yardım sağlamak amacıyla Bakanlığımız, Aile ve
Sosyal Politikalar Bakanlığı ve UNICEF iş birliğiyle Şartlı Eğitim Yardımı
Protokolü imzalanmıştır. Protokollerle birlikte Bakanlığımıza bağlı okullarda
okuyan Suriyeli öğrencilere ilk ödemeler sağlanmış olup geçici eğitim
merkezinde okuyan öğrenciler için de ilk ödemelerin temmuz ayı içinde yapılması
planlanmaktadır. Bu yardımla beraber Suriyeli öğrencilerin okula
devamsızlıklarının azaltılması amaçlanmaktadır. 
Ülkemizde
misafir edilen ve geçici koruma kapsamına alınan Suriyeli vatandaşlara yönelik
Avrupa Birliği tarafından insani yardım, eğitim, sağlık, belediye altyapısı,
göç yönetimi ile iş gücü ve ekonomi alanlarında toplamda 3 milyar avro
tutarında fon kullanımını temin etmek amacıyla oluşturulan Türkiye’deki
Suriyeliler için mali imkân çerçevesinde Bakanlığımıza doğrudan hibe yöntemiyle
toplam 300 milyon avro tutarında bir bütçe tahsis edilmiştir. Ayrıca, okul
inşaatları için okul içi donatımlar da dâhil 200 milyon avro tutarında bir
başka bütçe daha tahsis edilmiştir. Bu mali imkân kapsamında doğrudan
Bakanlığımız kullanımına yönelik toplamda 500 milyon avro tutarında bir fon
kullanılacaktır. Hibe anlaşması kapsamında 3/10/2016 tarihinde imzalanan ve 300
milyon avro tutarında bütçe kullanımına yönelik olarak hazırlanan Geçici Koruma
Altındaki Suriyelilerin Türk Eğitim Sistemine Entegrasyonunun Desteklenmesi
Projesi kapsamında iki yıl içerisinde geçici koruma altındaki Suriyelilere
Türkçe ve Arapça eğitimi verilecek, telafi ve destekleme eğitimleri yapılacak,
60 bin Suriyeli öğrenciye akademik başarı, okula devam ve entegrasyona
yatkınlıkları göz önünde bulundurularak burs yardımı yapılacaktır. Ayrıca, 50
bin Suriyeli öğrenciye taşıma hizmeti verilecek, eğitim materyali
geliştirilecek ve müfredatları iyileştirilecektir. Proje kapsamında Suriyeli
öğrencilere kırtasiye, okul materyali ve giyim yardımı yapılacaktır. Projeyle
Suriyeli öğrencilerin başarı seviyelerini tespit etmek için özel bir sınav
sistemi geliştirilecek, öğrenci rehberlik ve danışmanlık hizmeti sağlanacaktır.
Okulların temizliği ve güvenliği için temizlik ve güvenlik personeli istihdamı
yapılacaktır. Aynı zamanda öğretmen ve idarecilere yönelik yönetici eğitimleri
de verilecektir. Dijital bir izleme ve değerlendirme sistemi geliştirilecek ve
verilerin sağlıklı takibi sağlanacaktır. 
Niğde
Milletvekili Sayın Ömer Fethi Gürer’in (6/730) esas numaralı Sözlü Soru
Önergesi’nin cevabı: Okul öncesi öğretmenleri 3-5 yaş grubundaki çocuklara
yönelik yeterli rehberlik eğitimi alarak mezun olmaktadır. Bu yaş çocuklarında
genel olarak gözlenen eğilim sürekli birlikte oldukları öğretmenlerle beraber
olma şeklindedir. Bu durum rehberlik öğretmenlerinin öğrencilere katkısını
azaltmakta öğretmenleri başka alanlara yöneltmektedir. Nitekim bu okullardaki
rehberlik öğretmenleri çocuklardan çok aileleriyle ilgilenmeye çalışmaktadır.
Diğer yandan, yenilenen okul öncesi eğitim programında aile eğitimine geniş yer
verilmiş olup bu anlamda aile destek eğitim rehberi hazırlanmıştır. Tüm alan
öğretmenlerinin bu eğitimi almaları sağlanmıştır. Okul öncesi eğitim
kurumlarında rehberlik alan öğretmenlerin üstlendikleri görevleri diğer
öğretmenlerce sağlanmakta olup rehber öğretmenlerden diğer kurumlar da
yararlanmaktadır. 
Niğde
Milletvekili Sayın Ömer Fethi Gürer’in (6/724) ve (6/727) esas numaralı Sözlü
Soru Önergelerinin birlikte cevabı: 5237 sayılı Türk Ceza Kanunu’nun 6’ncı
maddesinde kamu görevlisi tanımı yapılmıştır. Buna göre “kamu görevlisi” deyiminden
kamusal faaliyetin yürütülmesine atama veya seçilme yoluyla ya da herhangi bir
suretle sürekli, süreli veya geçici olarak katılan kişi şeklinde
tanımlanmıştır. Bu tanıma göre, eğitim görevlileri de Türk Ceza Kanunu
kapsamında kamu görevlisi sayılmaktadır. Kanunda çeşitli suç tiplerinin kamu
görevlisine karşı işlenmesi nitelikli hâl olarak düzenlenmiştir. Yasal
mevzuatlarımızda eğitim görevlilerine karşı işlenmiş suçlara karşı cezayı
ağırlaştırıcı hâl düzenlenmiştir. Cezalandırma yetkisi bulunan yargı
organlarının etkili şekilde yasal mevzuatı uygulaması durumunda yaşanan
sıkıntıların azalacağı düşünülmektedir. Eğitim görevlilerine karşı işlenen
suçlara yönelik özel bir çalışma bulunmamaktadır. 
2577
sayılı İdari Yargılama Usulü Kanunu’nun 28’e 1’inci maddesinde “Danıştay, bölge
idare mahkemeleri, idare ve vergi mahkemelerinin esasa ve yürütmenin
durdurulmasına ilişkin kararlarının icaplarına göre idare, gecikmeksizin işlem
tesis etmeye veya eylemde bulunmaya mecburdur.” hükmü yer almaktadır. Yargı kararlarına
her zaman saygı duyan Bakanlığımız, uygulama alanı bulunan ve tüm yargı
kararlarını titizlikle değerlendirmekte ve gereğini yerine getirmektedir. 
Niğde
Milletvekili Sayın Ömer Fethi Gürer’in (6/685) esas numaralı Sözlü Soru
Önerges’nin cevabı: Yükseköğretim Kurulu Başkanlığından alınan konuya ilişkin
yazıda: Ömer Halisdemir Üniversitesi Tıp Fakültesinin 5 Haziran 2015 tarihli ve
29377 sayılı Resmî Gazete’de yayımlanarak yürürlüğe giren Bakanlar Kurulu
kararıyla kurulduğu, Ömer Halisdemir Üniversitesi Tıp Fakültesinin eğitim ve
öğretime başlama talebinin 14 Mayıs 2015 tarihli Tıp ve Sağlık Bilimlerine
Yönelik Fakülte ve Yüksekokullarda Eğitime Başlama Kriterleri gereğince
değerlendirileceği belirtilmektedir. 
Niğde
Milletvekili Sayın Ömer Fethi Gürer’in (6/606), (6/688) ve (6/696) esas
numaralı Sözlü Soru Önergelerinin birlikte cevabı: Taşımalı Öğrenci Modülünden alınan
24 Nisan 2017 tarihli verilere göre, 2016-2017 eğitim öğretim yılı öğrenci
taşıma uygulaması kapsamında ülke genelinde 81 il, 41.893 yerleşim biriminde
toplam 1 milyon 358 bin 335 ilköğretim, ortaöğretim öğrencileri ile özel eğitim
öğrenci kursiyerleri ilgili okullarına taşınmaktadır. 
Türkiye
genelinde 2016-2017 eğitim öğretim yılında resmî ve özel olmak üzere 62.250
okul öncesi, ilköğretim ve ortaöğretim okulunun kullanmış olduğu 54.835 binanın
10.690’ı soba, 40.379’u kalorifer (kömür, doğal gaz, fuel-oil) ve 3.766’sı
klimayla ısıtılmaktadır. 2016-2017 eğitim öğretim yılı Türkiye genelinde, resmî
6.516 ilkokulda 136.524 öğrenci birleştirilmiş sınıflarda eğitim görmektedir.
Niğde
Milletvekili Sayın Ömer Fethi Gürer’in (6/392) ve (6/394) esas numaralı Sözlü
Soru Önergelerinin birlikte cevabı: Niğde ili Bor ilçesinde yeni bir
öğretmenevi yapımı için Niğde Valiliğinden Bakanlığımıza ulaşmış herhangi bir
talep ya da resmî başvuru bulunmamaktadır. Niğde Valiliğince konuya ilişkin
olarak Bor ilçesindeki Öğretmenevinin konaklama ve diğer sosyal amaçlar için
yetersiz olduğunun bilindiği ve bütçe imkânları dâhilinde konunun
değerlendirileceği belirtilmektedir. 
Yatılı
bölge ortaokulları yönetici ve öğretmenleri ile belletici öğretmenleri
pedagojik formasyon sahibi eğitimcilerden oluşmaktadır. Bu yönetici ve
öğretmenler ile diğer kadrolu personel değişik zamanlarda hijyen, okul
yönetimi, pansiyon yönetimi ve benzeri konularda düzenli hizmet içi eğitim
seminerine alınmaktadır. 2016-2017 eğitim öğretim yılında yatılı bölge
okullarında 91.525 öğrenci eğitim görmektedir.
Niğde
Milletvekili Sayın Ömer Fethi Gürer’in (6/697), (6/725) ve (6/726) esas numaralı
Sözlü Soru Önergelerinin birlikte cevabı: Bakanlığımız kadrolarında öğretmen
olarak görev yapanlara “zorunlu hizmet tazminatı” adı altında tazminat
ödenmesine yönelik herhangi bir düzenleme bulunmamaktadır.
Ankara
Milletvekili Sayın Zühal Topcu’nun (6/193) ve (6/198) esas numaralı Sözlü Soru
Önergelerinin birlikte cevabı: Bakanlığımıza bağlı eğitim öğretim kurumlarına
yönelik her türlü güvenlik tedbiri valiliklerce alınmaktadır. 
Şırnak
Milletvekili Sayın Ferhat Encu’nun (6/383) ve (6/404) esas numaralı Sözlü Soru
Önergelerinin birlikte cevabı: 27-28 Nisan 2016 tarihlerinde yapılan Merkezi
Ortak Sınavlarına giren 8’inci sınıf öğrencisi Şırnak merkezde 1.542 ve Silopi
ilçesinde 2.710’dur. Sınava girmeyen öğrenci sayısı ise Şırnak’ta 252 ve Silopi
ilçesinde 362 kişidir. Ayrıca, Doğu ve Güneydoğu Anadolu Bölgelerinde bulunan
bazı il ve ilçelerde alınan güvenlik tedbirleri nedeniyle Merkezi Ortak
Sınavlara girememiş öğrenciler bu sınavlardan muaf tutularak mağdur edilmemiş
olup söz konusu öğrencilerin sadece 1’inci dönem sınav sonuçları dikkate
alınarak yerleştirme puanları hesaplanmıştır. Yükseköğretim Kurulu
Başkanlığından alınan konuya ilişkin yazıda, 2547 sayılı Yükseköğretim
Kanunu’nun 64’üncü maddesine göre düzenlenen ve 18 Ağustos 2012 tarihli Resmî Gazete’de
yayımlanarak yürürlüğe giren Yükseköğretim Kurumları Öğrenci Disiplin
Yönetmeliği’nin yükseköğretim kurumları öğrencilerine verilecek disiplin
cezaları ile soruşturma usul ve esaslarını düzenlediği, bu yönetmeliğin ikinci
bölümünde disiplin cezaları ve disiplin cezalarını gerektiren disiplin
suçlarının sıralı olarak sayıldığı, bu fiilleri işleyenlere kimler tarafından
ceza verileceğinin üçüncü bölümde “Disiplin Soruşturması” başlığı altında yer
aldığı, üniversitede bulunan öğrenciler tarafından disiplin cezasını
gerektirecek fiillerin işlenmesi neticesinde bu öğrenciler için yaptırımların
ne şekilde uygulanacağı hususunda, öğrenim gördükleri fakülte veya
yüksekokulların dekan ya da yüksekokul müdürünün soruşturma açmaya yetkili
olduğu, bu sebeple üniversitelerde öğrenim gören ve disiplin soruşturmasına
konu olan fiilleri işleyenler hakkında yaptırım kararının soruşturma açmaya
yetkili amirler ile disiplin kurulları tarafından verildiği belirtilmektedir.
Niğde
Milletvekili Sayın Ömer Fethi Gürer’in (6/187), (6/188) ve (6/234) esas
numaralı Soru Önergelerinin cevabı: Niğde Valiliğince konuya ilişkin olarak
ildeki okul ve kurumlarda bilgi ve iletişim teknolojilerinin etkin ve verimli
kullanılmasıyla ilgili çalışmaların FATİH Projesi’yle birlikte ivme kazandığı,
okulların bilgi ve iletişim teknolojileri kapsamında eksikliklerinin hızla
giderildiği ve bunların verimli kullanılmasıyla ilgili eğitim çalışmalarına
devam edildiği, okulların büyük çoğunluğunun fiziki yapıları itibarıyla sosyal,
kültürel ve sportif faaliyetlere uygun alanlara sahip olduğu, eksiklikleri
olanların da bütçe imkânları dâhilinde tamamlanacağı; il genelindeki 10 okulun
bünyesinde kapalı spor salonu bulunduğu, uygun alanı bulunan tüm okulların
bahçelerinin ise öğrencilerin faydalanacağı voleybol, basketbol sahalarının
mevcut olduğu, bu sahaların 75 adedinin 2014, 2015 yılları içerisinde İl Özel
İdaresi tarafından yaptırıldığı, il genelinde 18 okulda Z kütüphanenin
yapıldığı, ayrıca 24 okulda da yapılması çalışmalarının devam ettiği, Bakanlıkça
ve İl Özel İdaresi tarafından her yıl ödenek ayrıldığı, il genelindeki
okullarda öğrenci-veli iş birliği faaliyetlerinin birinci öncelikli planlama
çalışmaları arasında yer aldığı, bu faaliyetleri daha da etkin hâle
dönüştürebilmek amacıyla okul yöneticilerinin ve öğretmenlerin bilgilendirme
çalışmalarının aksatılmadan yürütüldüğü, velilerin okul faaliyetleri açısından
daha etkin katılımlarının sağlanması amacıyla rehber öğretmenlerin okul-veli iş
birliğinin önemi konusunda bilinçlendirilmesinin sağlanmakta olduğu, öncelikle
üniversite öğrencilerinin akademik kariyer yapmalarında okullarca her türlü
kolaylığın sağlandığı, üniversitenin topluma hizmet uygulama çalışmalarıyla
“kulüp faaliyetleri” adı altında okullarda resimleme, boyama, badana gibi çalışmaların
yapıldığı, öğretmenlerin mesleki çalışma faaliyetlerini üniversitedeki
akademisyenlerden yararlanarak her türlü seminer, konferans çalışmaları
yapıldığı, ilde taşımalı eğitim uygulaması nedeniyle kapatılan okul binalarına
ihtiyaç hasıl olması hâlinde çok küçük onarımla eğitim öğretime hazır hâle
getirilebileceği, taşıma nedeniyle boşalan okul binalarından köy
muhtarlıklarınca talep edilenleri ihtiyaç olması hâlinde geri alınmak üzere
köyevi ve muhtarlık odası olarak kullanmak üzere köy muhtarlığına verileceği,
ilde ekonomik ömrünü tamamlayan ve kullanılmaz raporu verilen binaların
yıkılarak yerlerine yenisinin yapılmakta olduğu ve şu anda da harap olan bina
bulunmadığı belirtilmektedir.
Niğde
Milletvekili Sayın Ömer Fethi Gürer’in (6/491), (6/698), (6/728) ve (6/729)
esas numaralı Sözlü Soru Önergelerinin ortak cevabı: Bakanlığımıza bağlı resmî
eğitim kurumlarının öğretmen ihtiyacı bütçe kanunlarının verdiği yetkinin
yanında Bakanlar Kurulunca Bakanlığımıza tahsis edilen ve Maliye Bakanlığınca
kullanım izni verilen kadro karşılığında karşılanmaktadır. Tahsis edilen
kadrolar illerin öğretmen ihtiyacı yüzdelik oranları dikkate alınarak il millî
eğitim müdürlüklerince dağıtılmakta, il millî eğitim müdürlüklerince atama
yapılacak alanlar ile bu alanlara atanacakların istihdam edileceği eğitim
kurumları belirlenmektedir. Belirlenen eğitim kurumlarına Talim ve Terbiye
Kurulunun 9 sayılı Kararı ile Millî Eğitim Bakanlığı Öğretmen Atama ve Yer
Değiştirme Yönetmeliği hükümlerince yapılan duyurular doğrultusunda atamalar
gerçekleştirilmektedir. Bu kapsamda Talim ve Terbiye Kurulunun 9 sayılı Kararı
eki çizelge, Millî Eğitim Bakanlığı Öğretmen Atama ve Yer Değiştirme
Yönetmeliği, 668 ve 674 sayılı Kanun Hükmünde Kararnameler ile 3 Ağustos 2016
tarihli ve 29790 sayılı Resmî Gazete’de yayınlanan Sözleşmeli Öğretmen
İstihdamına İlişkin Yönetmelik hükümleri çerçevesinde Bakanlığımızca yayınlanan
duyurular doğrultusunda sözleşmeli öğretmenlik için il millî eğitim
müdürlüklerince başvurular alınmıştır. Başvuruda bulunan öğretmen adaylarının
tercih ettikleri kurumlara 10/10/2016 tarihinde sözleşmeli öğretmen olarak
atamaları gerçekleştirilmiştir. Sözleşmeli öğretmenliğe atanacakların
başvuruları, sözlü sınava alınacakların belirlenmesi, sözlü sınav konuları,
sözlü sınavın usul ve esasları, atanmaları ve uygulamaya ilişkin diğer hususlar
Sözleşmeli Öğretmen İstihdamına İlişkin Yönetmelik’le düzenlenmiştir. 
Diğer
taraftan, öğretmen atama işlemlerinde öğretmen atamaya esas öğretim
programlarından mezun olan aday sayısı değil, alan öğretmenliklerinin ülke
genelindeki ihtiyaç durumu dikkate alınmaktadır. 29 Mart 2017 tarihi itibarıyla
Türkiye genelinde okul ve kurumlarında toplam 3.970 memur, 8.652 hizmetli
kadrosu boş bulunmaktadır. Maliye Bakanlığı ve Devlet Personel Başkanlığı
tarafından diğer hizmet sınıflarında kullanmak üzere ilave kadro kullanım izni
verilmesi hâlinde ilk atama yoluyla personel alımına ilişkin iş ve işlemler
başlatılacaktır diyor ve yüce heyetinizi saygıyla selamlıyorum. (AK PARTİ
sıralarından alkışlar)
BAŞKAN
– Çok teşekkür ederim Sayın Bakan. 
Sayın
Gürer, bir açıklama yapmak istediğinizi görüyorum ekrandan. 
Buyurun.

ÖMER
FETHİ GÜRER (Niğde) – 29 sorumuzu Sayın Bakan yanıtladı, onlarla ilgili tek tek
benim de bir şeyler söyleme şansım yok. Okullarımızın durumu ve eğitim ne yazık
ki sorunlu. PISA, öğrenci değerlendirmesiyle ilgili raporunda OECD ülkeleri
arasında son sırada yer alıyoruz. Her 100 öğrenciden 28’i hayatından memnun
değil. Sık değişen eğitim sistemi sorunlar üretmektedir. OECD ülkeleri içinde öğrenci
mutluluğunda son sıradayız. Verilere göre, öğrencilerin ders çalışırken stres
altında yaşama oranı da yüzde 56. 
Okullarda
madde bağımlılığı, şiddet doğal hâle gelmiştir. 
Engelliler
için okullarda düzenlemeler yetersizdir. Öğretmen atamalarından öğretmenlerin
özlük haklarına değin sorunlar vardır. 
Sobalı
okulların varlığı dahi dikkate değer bir sonuçtur. 
Niğde
Tıp Fakültesi 2015 yılında alınan karara rağmen hâlen açılamadığı gibi açılış
tarihi belli değildir. 
Sayın
Bakana yanıtlarından dolayı teşekkür ediyorum. 
BAŞKAN
– Biz de size teşekkür ederiz. 
Sayın
Bakan, teşekkür ederiz. 
Cevaplamak
isterseniz, buyurun. 
MİLLÎ
EĞİTİM BAKANI İSMET YILMAZ (Sivas) – Muhterem Başkanım, sayın milletvekilleri;
hepinizi saygıyla selamlıyorum. 
Türkiye'de
iyi giden şeyler var, inanın, o iyi giden şeylerden birisi de eğitimdir.
Ailesinde öğretmen olanlar var. Öğretmenlere ben soruyorum, memnun, öğrencilere
soruyorum, memnun; “Okulunuzdan memnun musunuz? Öğretmenizden memnun musunuz?”
diye Güneydoğuda anket yapıldı, inanın ki birçok kamu hizmetinden memnuniyet
yok ama diğer hizmetlere kıyasen -arkadaşlarım da bana gösteriyor- bakın,
eğitimde memnuniyet var.
Bakın,
eğitimin amacı millî geliri artırmaktır, doğru mudur? Özü, bir şey üreteceksin
eğitim de budur. Türkiye'nin millî geliri ne kadardır? 860 milyar dolardır. Bu
millî gelirle dünyada kaçıncı sıradadır? 16’ncı sıradadır. O hâlde bunu
artırmak lazım. Hedefimiz, ilk 10 arasına girmek. Eksiğimiz var. Niçin 2
trilyon dolar olmadı? Eğitimden dolayı. Niçin 860 milyar dolar oldu? Eğitimden
dolayı. Birinci husus bu.
Gelelim
PISA’ya: PISA’da -eğer bire bir ölçü olarak alırsanız- Vietnam Amerika’nın
önünde. Doğru mudur? Bakın oraya o zaman, onu da alın. PISA’da Amerika’nın
önünde Vietnam. İyi ama herkes biliyor ki herhâlde dünyadaki en iyi eğitim
Amerika’da var. PISA doğru bir ölçü değildir, onu diyorum. 
Niçin
böyle oldu? Bizde meslek lisesine yüzde 36 katılım oldu. Biz meslek liselileri
mesleğe yönelik olarak yetiştiriyoruz, akademiye ilişkin bir değerlendirme
değil.
ÖMER
FETHİ GÜRER (Niğde) – Matematiği bilen yok Sayın Bakanım.
MİLLÎ
EĞİTİM BAKANI İSMET YILMAZ (Devamla) – Bir cümle daha söyleyeyim: Sayın
Başkanım, bizim Elbistan Fen Lisesinin öğrencilerini sınava tabi tutmuşlar
PISA’da, aldığı sonuç, Japonya öğrencilerinden daha başarılı. Bakın, Ankara Fen
Lisesini söylemiyorum, İstanbul’daki fen lisesini söylemiyorum. Dolayısıyla,
eğitim sistemi…
ÖMER
FETHİ GÜRER (Niğde) – Endüstri meslek liselerini söyleyin, benim oğlum orada
okuyor. Matematiği bilmiyor çocuklar. 
MİLLÎ
EĞİTİM BAKANI İSMET YILMAZ (Devamla) – Bakın, evlatlarımıza güzel bir Türkiye
umut edeceksek hep beraber… Eğitim konusu, tartışma konusu olmasın. Başka
konularda her türlü tartışmayı yaparız, eksikliğimizi de kabul ederiz. Eğitim
hepimizin ortak değeridir.
ÖMER
FETHİ GÜRER (Niğde) – Ama buna inanmayın Sayın Bakanım, bakın, biz katkıda
bulunalım diye söylüyoruz.
MİLLÎ
EĞİTİM BAKANI İSMET YILMAZ (Devamla) – Hepinizi saygıyla selamlıyorum.
Ramazanınızı tebrik ediyorum. 
ÖMER
FETHİ GÜRER (Niğde) – Sağ olun, biz de sizin.
MİLLÎ
EĞİTİM BAKANI İSMET YILMAZ (Devamla) – İnşallah sağlık sıhhat içinde nice
bayramlara ulaşmanızı diliyorum. (AK PARTİ sıralarından alkışlar) 
ÖMER
FETHİ GÜRER (Niğde) – Okullara bakın Sayın Bakanım, okullara bakın.
BAŞKAN
– Teşekkür ederiz, sağ olun Sayın Bakanım.
Soru
önergeleri cevaplandırılmıştır.
Sayın
milletvekilleri, gündemimizde başka bir konu bulunmadığı için alınan karar
gereğince sözlü soru önergelerini görüşmek için 1 Haziran 2017 Perşembe günü
saat 14.00’te toplanmak üzere birleşimi kapatıyorum.
İyi
akşamlar, hayırlı iftarlar diliyorum.
Kapanma Saati: 19.34




(x) Sözlü soru önergeleri Genel Kurulda
okunmamış olup tutanağa eklidir.




