



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 13’üncü
Birleşim
 5
Kasım 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 5 Kasım Cumhuriyet
Halk Partisinin 3’üncü Genel Başkanı Bülent Ecevit’in ölümünün 13’üncü yıl
dönümü ile 2-8 Kasım Lösemili Çocuklar Haftası’na ilişkin konuşması 

V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Ayşe Acar Başaran’ın, HDP’nin siyaset yapmasının
tutuklamalarla engellenmeye çalışıldığına ilişkin gündem dışı konuşması
2.- Şanlıurfa Milletvekili Halil Özşavlı’nın, 1 Kasım 1928 tarihinde
Türk alfabesinin kabulüne ilişkin gündem dışı konuşması
3.- Adana Milletvekili Orhan Sümer’in, Adana ilinde yaşanılan sorunlara
ilişkin gündem dışı konuşması

VI.- AÇIKLAMALAR
1.- Manisa Milletvekili Özgür Özel’in, Şanlıurfa Milletvekili Halil
Özşavlı’nın yaptığı gündem dışı konuşmasındaki bazı ifadelerine ilişkin
açıklaması
2.- Mersin Milletvekili Ali Cumhur Taşkın’ın, 3 Kasım AK PARTİ’nin
iktidara gelişinin 17’nci yıl dönümüne ilişkin açıklaması
3.- Adana Milletvekili Burhanettin Bulut’un, Adana ili Ceyhan ilçesinde
2012 yılında ihalesi yapılan devlet hastanesinin tamamlanamadığına ilişkin
açıklaması
4.- Hatay Milletvekili Suzan Şahin’in, 5 Kasım CHP eski Genel Başkanı
Bülent Ecevit’i ölümünün 13’üncü yıl dönümünde saygıyla andığına, ithal edilen
angusların İskenderun Limanı’na getirilmemesi konusundaki çağrılarını
yinelediğine ilişkin açıklaması 
5.- Gaziantep Milletvekili İmam Hüseyin Filiz’in, 2-8 Kasım Lösemili
Çocuklar Haftası’na ve 5 Kasım CHP eski Genel Başkanı Bülent Ecevit’e ölümünün
13’üncü yıl dönümünde Allah’tan rahmet dilediğine ilişkin açıklaması
6.- Kahramanmaraş Milletvekili İmran Kılıç’ın, kültürün önceki
nesillerin geliştirip sonrakilere aktardığı sosyal bir miras olduğuna ilişkin
açıklaması
7.- Mersin Milletvekili Zeynep Gül Yılmaz’ın, 3 Kasım AK PARTİ’nin
iktidara gelişinin 17’nci yıl dönümüne ilişkin açıklaması
8.- İzmir Milletvekili Mehmet Ali Çelebi’nin, infaz ve koruma
memurlarının mağduriyetine ilişkin açıklaması
9.- Mersin Milletvekili Alpay Antmen’in, her ilçeye tam teşekküllü
devlet hastanesi yapılması durumunda insanların sağlığına katkıda
bulunulabileceğine ilişkin açıklaması 
10.- Balıkesir Milletvekili Ahmet Akın’ın, zeytin ve zeytinyağı
üreticisinin yaşadığı sorunlara ilişkin açıklaması
11.- Adana Milletvekili Ayhan Barut’un, ülkemizde yaşanılan gıda
güvenliği sorununun ele alınması gerektiğine ilişkin açıklaması
12.- Bursa Milletvekili Erkan Aydın’ın, 5 Kasım CHP eski Genel Başkanı
Bülent Ecevit’i ölümünün 13’üncü yıl dönümünde saygıyla andığına, 2-8 Kasım
Lösemili Çocuklar Haftası’na ve Bursa ili Büyükorhan ilçesinde inşaatı devam
eden devlet hastanesinin halkın kullanımına açılması gerektiğine ilişkin
açıklaması
13.- Artvin Milletvekili Uğur Bayraktutan’ın, Erzurum Atatürk
Üniversitesi Araştırma Hastanesinin yoğun bakım ünitesinde yaşanılanlarla
ilgili gerekli incelemelerin başlatılıp başlatılmayacağını ve ihmali bulunan
yetkililer hakkında soruşturma açılıp açılmayacağını, ülke genelinde devlet
hastanelerindeki içler acısı hâlin sebebinin şehir hastanelerine yönlendirmeyle
alakalı devlet politikası olup olmadığını öğrenmek istediğine ilişkin
açıklaması
14.- Kırşehir Milletvekili Metin İlhan’ın, ithal edilen ilaçların
temininde yaşanılan sorunlara ilişkin açıklaması
15.- Afyonkarahisar Milletvekili Burcu Köksal’ın, 5 Kasım CHP eski Genel
Başkanı Bülent Ecevit’i ölümünün 13’üncü yıl dönümünde saygıyla andığına,
Karayollarında çalışan taşeron işçilerin mağduriyetine ilişkin açıklaması 
16.- Niğde Milletvekili Ömer Fethi Gürer’in, AKP iktidarları sayesinde
yenilip içilenin bilinmez hâle geldiğine ve gerekli önlemlerin alınması için Tarım
Bakanına çağrıda bulunduğuna ilişkin açıklaması
17.- Trabzon Milletvekili Ahmet Kaya’nın, Süper Lig’de oynanan
Trabzonspor-Göztepe maçında yaşanılanlardan dolayı Türkiye Futbol Federasyonunu
göreve çağırdıklarına ilişkin açıklaması
18.- Kocaeli Milletvekili İlyas Şeker’in, ABD Temsilciler Meclisinin
sözde Ermeni soykırımının tanınmasına ilişkin kararının bilimsel gerçeklikten
uzak olduğuna ilişkin açıklaması
19.- Trabzon Milletvekili Salih Cora’nın,Trabzon ili Tonya ilçesi
Kadıralak Tabiat Parkı’nda taş ocağı açılacağı iddialarına ilişkin açıklaması
20.- İstanbul Milletvekili Sibel Özdemir’in, 5 Kasım CHP eski Genel Başkanı Bülent Ecevit’i ölümünün 13’üncü yıl dönümünde
saygıyla andığına ve İstanbul ili Esenyurt ilçesindeki öğrencilere nitelikli
eğitim verilebilmesinin önünün açılması gerektiğine ilişkin açıklaması 
21.- İstanbul Milletvekili Mahmut Tanal’ın, 5 Kasım CHP eski Genel
Başkanı Bülent Ecevit’i ölümünün 13’üncü yıl dönümünde saygıyla andığına ve
İstanbul ili Ümraniye ilçesi Finanskent Mahallesi’ndeki vatandaşların yaşadığı
mağduriyete ilişkin açıklaması 
22.- Kırıkkale Milletvekili Halil Öztürk’ün, ABD’nin 2018 yılı Terörizm
Raporu’na ilişkin açıklaması
23.- İstanbul Milletvekili Hayati Arkaz’ın, 2-8 Kasım Lösemili Çocuklar
Haftası’na ilişkin açıklaması
24.- Mersin Milletvekili Cengiz Gökçel’in, 5 Kasım CHP eski Genel
Başkanı Bülent Ecevit’i ölümünün 13’üncü yıl dönümünde saygıyla andığına,
Akdeniz meyve sineğiyle mücadelede eylem planı oluşturulması gerektiğine
ilişkin açıklaması
25.- Yozgat Milletvekili Ali Keven’in, 2018 yılına ait buzağı
desteklemeleri ile sertifikalı tohum kullanım desteğinin ödenmeyerek
çiftçilerin üretimi terk etmesinin mi istendiğine ve Akdağmadeni ilçesinde
işten çıkarılan maden işçilerinin mağduriyetine ilişkin açıklaması
26.- Ordu Milletvekili Cemal Enginyurt’un, 5 Kasım CHP eski Genel
Başkanı Bülent Ecevit’e ölümünün 13’üncü yıl dönümünde Allah’tan rahmet
dilediğine ve Süleyman Demirel, Alparslan Türkeş, Necmettin Erbakan, Turgut
Özal ve Türkiye Cumhuriyeti’nin kurucu Cumhurbaşkanı Mustafa Kemal Atatürk’ü
rahmetle andığına ilişkin açıklaması
27.- Muğla Milletvekili Süleyman Girgin’in, 1 Ocak 2019 tarihi
itibarıyla plastik poşet başına ödenen 25 kuruşun 15 kuruşu Çevre ve Şehircilik
Bakanlığı payı olarak tahsil edildiğine göre geçen on aylık süreçte ne kadar
para toplandığını ve bu paralarla çevreyle ilgili herhang bir çalışmanın
yapılıp yapılmadığını Çevre ve Şehircilik Bakanından öğrenmek istediğine
ilişkin açıklaması
28.- Eskişehir Milletvekili Arslan Kabukcuoğlu’nun, 2-8 Kasım Lösemili
Çocuklar Haftası’na ilişkin açıklaması
29.- İstanbul Milletvekili Zeynel Özen’in, Avrupa Alevi Birlikleri
Konfederasyonu Onursal Başkanı ve 25’inci Dönem HDP İstanbul Milletvekili
Turgut Öker’e yurt dışı çıkış yasağı getirilmesine ilişkin açıklaması 
30.- Adana Milletvekili Ayşe Sibel Ersoy’un, 3-9 Kasım Organ Bağışı
Haftası vesilesiyle herkesi organ bağışı yapmaya davet ettiğine ilişkin
açıklaması
31.- Kocaeli Milletvekili Lütfü Türkkan’ın, Barış Pınarı Harekâtı
bölgesinde el yapımı patlayıcıya müdahale sırasında şehit düşen İstihkam Uzman
Çavuş Suat Topçu ile 7’nci Komando Er Eğitim Alay Komutanlığında eğitim
sırasında şehit olan Jandarma Uzman Çavuş Mehmet Yaralı’ya Allah’tan rahmet dilediğine,
5 Kasım CHP eski Genel Başkanı Bülent Ecevit’i ölümünün 13’üncü yıl dönümünde
saygıyla andığına, 2-8 Kasım Lösemili Çocuklar Haftası’na, güçlendirilmiş
parlamenter sisteme geçilmesi hususunun Meclisin bir numaralı gündemi olması
gerektiğine, öğrenim kredisi borcunu ödeyemeyen üniversite mezunu gençlerin
mağduriyetine, tarım reformuna ihtiyaç olduğuna ve İstanbul Milletvekili Ümit
Özdağ’ın sosyal medyadan yaptığı paylaşımına Göç İdaresi Genel Müdürlüğünden
verilen cevaba ilişkin açıklaması
32.- Sakarya Milletvekili Muhammed Levent Bülbül’ün, Barış Pınarı
Harekâtı bölgesinde el yapımı patlayıcıya müdahale sırasında şehit düşen
İstihkam Uzman Çavuş Suat Topçu ile 7’nci Komando Er Eğitim Alay Komutanlığında
eğitim sırasında şehit olan Jandarma Uzman Çavuş Mehmet Yaralı’ya ve 5 Kasım
CHP eski Genel Başkanı Bülent Ecevit’e ölümünün 13’üncü yıl dönümünde Allah’tan
rahmet dilediğine, Şırnak ili İdil ilçesi Öğündük köyünde 29 Ekim Cumhuriyet
Bayramı kutlamalarında öğrencileriyle birlikte Türk bayrağıyla yaptığı gösteri
sebebiyle hedef gösterilen öğretmen Seçil Yıldız başta olmak üzere memleketin
her köşesinde hizmet eden öğretmenlerimizin milletçe yanında olunduğuna ve 2-8
Kasım Lösemili Çocuklar Haftası’na ilişkin açıklaması
33.- İstanbul Milletvekili Hakkı Saruhan Oluç’un, Mardin ili Kızıltepe
İlçe Belediyesine kayyum atanmasıyla birlikte 65 HDP’li belediyeden 15’ine
kayyum atanmış olduğuna, kayyum atanan belediyelerde çoğunluğu elde etmek
isteyen iktidarın belediye meclis üyelerini de görevden aldığına ve bu durumun
millet iradesini, sandık hukukunu ortadan kaldırdığına, Kürt halkının
iradesinin gasbedildiğine ve demokratik siyaset alanında, hukuk alanında
yapılan adaletsizliklerin hesabını sorana kadar mücadelelerine devam edeceklerine
ilişkin açıklaması
34.- Manisa Milletvekili Özgür Özel’in, şehit düşen İstihkam Uzman Çavuş
Suat Topçu ile Jandarma Uzman Çavuş Mehmet Yaralı’ya Allah’tan rahmet
dilediklerine, 5 Kasım Cumhuriyet Halk Partisinin 3’üncü Genel Başkanı Bülent
Ecevit’in ölümünün 13’üncü yıl dönümüne, 2-8 Kasım Lösemili Çocuklar
Haftası’na, Faruk Bildirici’nin Üst Kurul üyeliğinin RTÜK Başkanı Ebubekir
Şahin’in isteği ve talebi doğrultusunda düşürülmesinin Parlamentoya saygısızlık
olduğuna ve konuyla ilgili hukuki sürecin başlatıldığına, İçişleri Bakanı
Süleyman Soylu’nun İstanbul Büyükşehir Belediye Başkanı Ekrem İmamoğlu’na
yönelik hakaret içerikli ifadelerini kınadıklarına, hangi siyasi partiden
olursa olsun milletin seçtiği belediye başkanı yerine kayyum atanması
anlayışının Adalet ve Kalkınma Partisinin Türkiye demokrasisine sürdüğü kara
bir leke olduğuna ilişkin açıklaması
35.- İstanbul Milletvekili Mehmet Muş’un, Barış Pınarı Harekâtı’nda
şehit düşen askerlerimize Cenab-ı Hakk’tan rahmet dilediğine, Manisa
Milletvekili Özgür Özel’in yaptığı açıklamasında İçişleri Bakanı Süleylan
Soylu’yla ilgili ifadelerine, RTÜK’ün Faruk Bildirici’nin Üst Kurul üyeliğinin
düşürülmesi yönünde aldığı karara ve bu karara yargı yolunun açık olduğuna,
belediyelere kayyum atanması hususuna, kullanılan ayrıştırıcı dilin, yapılan
terörle mücadelenin Kürtlere karşı yapılıyormuş gibi lanse edilmesinin kimseye
faydasının olmadığına ve Türkiye'nin geleceğinin daha aydınlık olabilmesi için
hep beraber terörün lanetlenmesi gerektiğine ilişkin açıklaması
36.- Manisa Milletvekili Özgür Özel’in, İstanbul Milletvekili Mehmet Muş’un
yaptığı açıklamasındaki bazı ifadelerine ve söylediği bütün hakaretleri
kendisine iade ettiklerine ilişkin açıklaması
37.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
38.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması 
39.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
40.- İstanbul Milletvekili Mehmet Muş’un, Cumhuriyet Halk Partisinin
araştırma önergesi vererek gündeme getirdiği LÖSANTE Çocuk ve Yetişkin
Hastanesiyle ilgili sorunun mevzuat ile fiziki durum arasındaki problemden
kaynaklı olduğuna ve konunun takipçisi olacaklarına ilişkin açıklaması
41.- Bursa Milletvekili Orhan Sarıbal’ın, Kars Milletvekili Yunus
Kılıç’ın İYİ PARTİ grup önerisi üzerinde AK PARTİ Grubu adına yaptığı
konuşmasıdaki bazı ifadelerine ilişkin açıklaması
42.- İstanbul Milletvekili Hakkı Saruhan Oluç’un, Bartın Milletvekili
Yılmaz Tunç’un HDP grup önerisi üzerinde AK PARTİ Grubu adına yaptığı
konuşmasıdaki bazı ifadelerine ilişkin açıklaması
43.- İstanbul Milletvekili Mehmet Muş’un, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ve DEAŞ’ın ve PKK’nın
bir terör örgütü olduğuna ilişkin açıklaması
44.- İstanbul Milletvekili Hakkı Saruhan Oluç’un, demokratik siyasete
yönelik her saldırıyı lanetlediklerine ve lanetlemeye de devam edeceklerine
ilişkin açıklaması
45.- Manisa Milletvekili Özgür Özel’in, RTÜK Başkanı Ebubekir Şahin’in
TÜRKSAT Yönetim Kurulu üyeliğinden istifa ettiğine ilişkin açıklaması
46.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
47.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması 
48.- İstanbul Milletvekili Mehmet Muş’un, Manisa Milletvekili Özgür Özel’in
yaptığı açıklamasındaki bazı ifadelerine ilişkin tekraren açıklaması
49.- Manisa Milletvekili Özgür Özel’in, RTÜK Başkanı Ebubekir Şahin’in
TÜRKSAT Yönetim Kurulu üyeliğinden istifa etmesiyle RTÜK Başkanlığı görevinden
de çekilmiş sayılması gerektiğine ilişkin açıklaması
50.- Mersin Milletvekili Olcay Kılavuz’un, büyük Türk milletinin çok
önemli bir cüzü olan İran Türklüğüyle yakından ilgilenilmesi, kültürel
ilişkilerimizin güçlendirilmesi gerektiğine ilişkin açıklaması
51.- İstanbul Milletvekili Mahmut Tanal’ın, TBMM Başkanlığına RTÜK
Başkanı Ebubekir Şahin hakkında sunmuş olduğu dilekçesine istinaden Meclis
Başkanının karar vermesini talep ettiğine ilişkin açıklaması
52.- Gaziantep Milletvekili Ali Muhittin Taşdoğan’ın, tarımsal üretimin
artırılması ve tarıma dayalı sanayi entegrasyonunun sağlanması gerektiğine
ilişkin açıklaması
53.- İzmir Milletvekili Kani Beko’nun, taşeron işçilere kadro verilmesi
konusunda yaşanılan mağduriyete ilişkin açıklaması
54.- Afyonkarahisar Milletvekili Mehmet Taytak’ın, ABD’nin 2018 yılı
Terörizm Raporu’na ilişkin açıklaması
55.- Adana Milletvekili Müzeyyen Şevkin’in, prim beklentisi
karşılanmadığı, mazot ve gübre desteği sağlanmadığı takdirde çiftçimiz yerine
Amerikan ve Yunan çiftçisinin kazanmaya devam edeceğine ilişkin açıklaması
56.- Sivas Milletvekili Ahmet Özyürek’in, Sivas ili Zara ilçesi Zara
Devlet Hastanesindeki doktor ihtiyacının karşılanmasını talep ettiklerine
ilişkin açıklaması
57.- İzmir Milletvekili Tamer Osmanağaoğlu’nun, İzmir ili Foça ilçesi
7'nci Jandarma Komando Er Eğitim Alay Komutanlığında eğitim esnasında şehit
olan Jandarma Uzman Çavuş Mehmet Yaralı’ya Allah’tan rahmet dilediğine ve Barış
Pınarı Harekâtı’yla sınırlarımızda terör devleti yapılanmasına müsaade
edilmeyeceğinin gösterildiğine ilişkin açıklaması
58.- Muğla Milletvekili Suat Özcan’ın, Muğla ili Milas ilçesinde
gerçekleştirilen 6’ncı Milas Zeytin Hasat Şenliği’ne, zeytin üreticilerinin
beklentisinin taban fiyatının açıklanması, prim ödemesinin yapılması ve yurt
dışından zeytinyağı ithalatının yapılmaması olduğuna ilişkin açıklaması
59.- Kahramanmaraş Milletvekili Sefer Aycan’ın, 1 Kasım Türk alfabesinin
kabulünün 91’inci yıl dönümüne ilişkin açıklaması
60.- Manisa Milletvekili Özgür Özel’in, görüşülen tekliflerle ilgili
soruların muhatabı olan bakanların Genel Kurul salonunda bulunmaması nedeniyle
sıkıntı yaşandığına ilişkin açıklaması 
61.- İstanbul Milletvekili Mehmet Muş’un, Siirt Milletvekili Meral Danış
Beştaş’ın 106 sıra sayılı Kanun Teklifi’nin 12’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
62.- İstanbul Milletvekili Mehmet Muş’un, Siirt Milletvekili Meral Danış
Beştaş’ın sataşma nedeniyle yaptığı konuşmasındaki bazı ifadelerine ilişkin
açıklaması


VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, esas komisyon olarak Millî Savunma Komisyonuna, tali
komisyon olarak da Plan ve Bütçe Komisyonuna havale edilen (2/2319) esas
numaralı 926 sayılı Türk Silahlı Kuvvetleri Personel Kanununda Değişiklik
Yapılmasına Dair Kanun Teklifi’nin İzmir Milletvekili Mehmet Ali Çelebi tarafından
geri alındığına ilişkin önerge yazısı (4/47)
2.- Niğde Milletvekili Ömer Fethi Gürer’in (2/1202) esas numaralı Sosyal
Sigortalar ve Genel Sağlık Sigortası Kanununda Değişiklik Yapılması Hakkında
Kanun Teklifi’nin doğrudan gündeme alınmasına ilişkin önergesi (4/46)

B) Tezkereler
1.- Türkiye Büyük Millet Meclisi Başkanlığının, Türkiye-AB Karma
Parlamento Komisyonu (KPK) Başkanlık Divanı üyelerinden müteşekkil bir heyetin
Avrupa Parlamentosu üyeleriyle görüşmelerde bulunmak üzere 16-18 Eylül 2019
tarihlerinde Strazburg'a ziyaret gerçekleştirmesi hususuna ilişkin tezkeresi
(3/917) 

VIII.- ÖNERİLER
A) Siyasi Parti Grubu Önerileri
1.- CHP Grubunun, Ankara Milletvekili Tekin Bingöl ve arkadaşları tarafından,
hasta çocukların tedavisi için ücretsiz hizmet sunan LÖSANTE'nin tümüne ruhsat
verilmesi ve halkın sağlık hakkının önündeki engellerin kaldırılması amacıyla
4/11/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 5 Kasım 2019
Salı günkü birleşiminde yapılmasına ilişkin önerisi
2.- İYİ PARTİ Grubunun, Konya Milletvekili Fahrettin Yokuş ve 19
milletvekilinin, gıda güvenliği sorunları ve bunların nedenlerinin araştırılarak
alınması gereken önlemlerin belirlenmesi amacıyla 30/10/2019 tarihinde Türkiye
Büyük Millet Meclisi Başkanlığına verilmiş olan (10/2038) esas numaralı Meclis
Araştırması Önergesi’nin ön görüşmelerinin, Genel Kurulun 5 Kasım 2019 Salı
günkü birleşiminde yapılmasına ilişkin önerisi
3.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili İstanbul Milletvekili Hakkı Saruhan Oluç tarafından, 4
Kasım 2016 tarihinde gözaltına alınan ve tutuklanan milletvekillerimizin maruz
kaldıkları hukuksuzlukların araştırılması amacıyla 5/11/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 5 Kasım 2019 Salı günkü birleşiminde
yapılmasına ilişkin önerisi 
4.- AK PARTİ Grubunun, Genel Kurulun çalışma saatlerinin yeniden
düzenlenmesine; bastırılarak dağıtılan 117 ve 33 sıra sayılı Kanun
Tekliflerinin gündemin "Kanun Teklifleri ile Komisyonlardan Gelen Diğer
İşler" kısmının sırasıyla 2'nci ve 4’üncü sıralarına alınmasına ve diğer
işlerin sırasının buna göre teselsül ettirilmesine; 5, 6, 7, 12, 13, 14, 19,
20, 21, 26, 27 ve 28 Kasım 2019 ile 3, 4 ve 5 Aralık 2019 Salı, Çarşamba ve
Perşembe günkü birleşimlerinde denetim konularının görüşülmeyerek gündemin
"Kanun Teklifleri ile Komisyonlardan Gelen Diğer İşler” kısmında yer alan
işlerin görüşülmesine; 117 sıra sayılı Kanun Teklifi’nin İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi



IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Edirne Milletvekili Fatma Aksal ve Kayseri Milletvekili İsmail Emrah
Karayel ile 40 Milletvekilinin Su Ürünleri Kanununda Değişiklik Yapılmasına
Dair Kanun Teklifi (2/2214) ve Tarım, Orman ve Köyişleri Komisyonu Raporu (S.
Sayısı: 106) 

X.- SATAŞMALARA İLİŞKİN KONUŞMALAR
1.- Siirt Milletvekili Meral Danış Beştaş’ın, İstanbul Milletvekili
Mehmet Muş’un yaptğı açıklaması sırasında Halkların Demokratik Partisine ve
şahsına sataşması nedeniyle konuşması
2.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklaması sırasında Halkların Demokratik Partisine
sataşması nedeniyle konuşması

XI.- YAZILI SORULAR VE CEVAPLARI
1.- Antalya Milletvekili Feridun Bahşi’nin, yerel basın
sektörünün sorunlarının çözümüne ilişkin sorusu ve Cumhurbaşkanı Yardımcısı
Fuat Oktay’ın cevabı (7/19330)
2.- Tekirdağ Milletvekili Enez Kaplan’ın, yazılı soru
önergelerinin süresi içinde cevaplandırılmamasının sebebine ilişkin sorusu ve
Adalet Bakanı Abdulhamit Gül’ün cevabı (7/19774)
5 Kasım 2019 Salı
BİRİNCİ OTURUM
Açılma Saati: 15.00
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK
(Balıkesir)
-----0-----
BAŞKAN
– Türkiye Büyük Millet Meclisinin 13’üncü Birleşimini açıyorum.
Toplantı
yeter sayısı vardır, görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 5 Kasım Cumhuriyet
Halk Partisinin 3’üncü Genel Başkanı Bülent Ecevit’in ölümünün 13’üncü yıl
dönümü ile 2-8 Kasım Lösemili Çocuklar Haftası’na ilişkin konuşması 
BAŞKAN
– Değerli milletvekilleri, gündem dışı söz vermeden önce bir iki hususla ilgili
düşüncelerimi paylaşmak istiyorum.
Bugün,
Türk siyaset tarihinin unutulmaz isimlerinden Cumhuriyet Halk Partisinin 3’üncü
Genel Başkanı Bülent Ecevit’in 13’üncü ölüm yıl dönümü. 
Siyaset
tarihimizde dürüstlüğü ve nezaketiyle sembol olmuş olan Bülent Ecevit, aynı
zamanda, siyasetçi kimliğinin yanında bir şairdi. “Kıbrıs fatihi” unvanıyla
anılan ve bu nedenle “Karaoğlan” sıfatı yakıştırılan Bülent Ecevit, siyasi
tarihimizde ölümsüz izler bırakmıştır. “Ne ezen ne ezilen, insanca, hakça bir
düzen” sloganıyla ülkemizde adalet ve eşitliğin sağlanması yolunda önemli
mücadeleler vermiştir. Kendisini saygıyla ve rahmetle anıyorum. 
Değerli
milletvekilleri, Sayın Ecevit’in beraber siyaset yaptığı diğer partilerdeki
siyasetçiler de Türkiye’de Türk siyasi tarihinin önemli kilometre taşları
olmuşlardır. Sayın Bülent Ecevit, Sayın Süleyman Demirel, Sayın Alparslan
Türkeş, Sayın Necmettin Erbakan gibi duayen siyasetçilerin Türk siyasetine ve
Türk siyasi kültürüne kattığı çok önemli konular vardır. Bir tanesini sizlerle
paylaşmak istiyorum. Rahmetli Bülent Ecevit’in en sert tartışmalarda bulunduğu
ve iktidar mücadelesi yaptığı isimlerin başında rahmetli Süleyman Demirel
geliyordu. Siyasi tarihimiz Süleyman Demirel ve Bülent Ecevit arasındaki siyasi
çekişmelere -ki çetin çekişmelere- tanık olmuştur. Rahmetli Bülent Ecevit’in
bir ölüm yıl dönümünde konuşmacı çağrılması gerektiği düşünüldüğü zaman
toplantıyı düzenleyenler tarafından akla Süleyman Demirel’in ismi gelmiştir.
Sayın Bülent Ecevit’in bir ölüm yıl dönümünde Sayın Bülent Ecevit’i anlatmak
üzere rakibi, çetin siyasi mücadelelerden geçtiği Sayın Süleyman Demirel gelmek
suretiyle ve sadece tek konuşmacı olarak Bülent Ecevit’i anlatmıştır. Bu durum,
bize her türlü siyasi tartışmanın çetin de olsa yapılabileceğine ama
siyasetçilerin her zaman birbirinin yüzüne bakacak düzeyde saygın bir ilişkiyi
yaratabileceğine çok önemli bir emsaldir. Sayın Süleyman Demirel, ölüm yıl
dönümünde Ecevit’i öyle güzel değerlendirmiş, öyle güzel anılarını paylaşmıştır
ki sanki geçmişte iki yakın arkadaş gibi bir ilişkiyi bizlerle paylaşmıştır. Bu
nedenle, ben böyle kalıcı siyasi kültürlerin gelişmesinin öneminin altını
çizmek istiyorum. Her türlü siyasi eleştirinin sert de olmak kaydıyla yapılması
ama birbirimizin yüzüne bakar bir hâlde sürdürülmesi gerektiğinin altını Sayın
Süleyman Demirel ve Sayın Bülent Ecevit örneğinde olduğu gibi sizlerle
paylaşmak istedim. Ruhları şad olsun. (Alkışlar)
Diğer
paylaşmak istediğim konu: Bu hafta 2-8 Kasım Lösemili Çocuklar Haftası.
Cumartesi günü lösemili çocuklarımızın bir etkinliğinde onlarla beraber oldum,
farkındalık yaratmak için maske takıp lösemiyle ilgili mücadeleyi herkese
anlatıyorlardı. 
Değerli
milletvekilleri, lösemi, tedavi edilebilen bir hastalıktır. Lösemili Çocuklar
Haftası’nda bütün siyasetçilerimizin lösemiye dikkat çekerek bu konunun üzerine
gidilmesini ve tedavi edilme oranını artırarak çocuklarımızı bu hastalığın
pençesinden kurtarmak üzere herkesin elinden gelen katkıyı yapmasını da
beklediğimi ifade ediyorum. 
Şimdi,
gündeme geçmeden önce 3 değerli milletvekilimize gündem dışı söz vereceğim. 
Gündem
dışı ilk söz, tutuklu siyasetçiler hakkında söz isteyen Batman Milletvekilimiz
Sayın Ayşe Acar Başaran’a aittir. (HDP sıralarından alkışlar)
Süreniz
beş dakika Sayın Başaran.
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Ayşe Acar Başaran’ın, HDP’nin siyaset yapmasının
tutuklamalarla engellenmeye çalışıldığına ilişkin gündem dışı konuşması
AYŞE
ACAR BAŞARAN (Batman) – Teşekkür ederim. 
Sayın
Başkan, değerli milletvekilleri; öncelikle hepinizi saygıyla selamlıyorum. 
Bugün
5 Kasım, aslında dün Meclis açık olsaydı 4 Kasım 2016 tarihinde partimize
yönelik gerçekleştirilen darbenin 3’üncü yılını tamamlayıp 4’üncü yılına girmiş
olacaktık. Ne olmuştu 4 Kasım 2016’da ama öncesinde ne olmuştu, birazcık o
dönemi hepinizin hafızasında tekrar tazelemek istiyorum. 
Değerli
arkadaşlar, 7 Haziran 2015 seçimi gerçekleşmiş, AKP iktidarı büyük bir kan
kaybına uğramış, HDP büyük bir başarı elde ederek, yüzde 10’luk seçim barajını
yıkarak 80 milletvekiliyle Mecliste yerini almıştı. Ancak siyasi iktidar, AKP
iktidarı, seçimde gerçekleşen bu kan kaybını, bu gerilemeyi sindiremeyerek
ülkeyi büyük bir kaosa sürüklemiştir, akabinde de 1 Kasımda tekrar seçimi
yeniletmiştir. 7 Haziran seçiminin yenilenmesiyle aslında partimizi, özellikle
HDP’yi baraj altında bırakmak için her türlü plan, program ve projeyi devreye
koymuştur. Bu süreç içerisinde onlarca parti binamız saldırıya uğramış,
yakılmış, mitinglerimizde bomba patlatılmış, birçok arkadaşımıza saldırı
gerçekleştirilmiştir ama bütün bu saldırılara rağmen, partimiz, programı,
tüzüğü, siyaseti, perspektifiyle bu ülkede umut ve ışık olduğunu bir kez daha
gösterip Mecliste yerini almıştır. 
Bu
süreç içerisinde, biliyoruz ki AKP iktidarı, seçimle kazanamadığını, seçimle
gerçekleştiremediğini bir darbeyle gerçekleştirme yolunu tercih etmiştir. Biz,
darbeleri bu ülkede farklı farklı biçimlerde gördük ve hep beraber yaşadık.
Darbeler, sadece apoletlilerin yaptığı tanklarla toplarla gerçekleşmedi, bu
ülkede sivil darbelerin nasıl gerçekleştiğine hepimiz şahitlik ettik; 4 Kasım
da aslında, iktidarın, yargı eliyle siyasete, demokratik siyasete yaptığı bir
darbeydi. 
Değerli
arkadaşlar, peki, bunu biz neden söylüyoruz? Şimdi size bir tablo göstereceğim,
bunun iktidarın eliyle nasıl olduğunun ya da özellikle sarayın talimatıyla nasıl
olduğunun anlaşılması için: Erdoğan, AKP Genel Başkanı, siyaseten
bitiremeyeceğini, sandıkla bitiremeyeceğini bildiği HDP’ye karşı bir saldırı
dilini kullanmaya başladı. Bizi her yerde terörize eden, her yerde hedef
gösteren açıklamaları vardı ve en son açıklamasında, 28/7/2015’te “Parlamento
gerekli değerlendirmeyi yapmalı, demokrasi zırhından bunlar sıyrılmalı ve
gereğini yapmalı.” dedi. Bu tarih, 2015 tarihi şurada duruyor. Peki, bu
fezlekeler, aslında suçlar ya da “suç” denilen bu değerlendirmeler, olaylar
hangi tarihlere ait? 2010 yılındaki olaylar, 2011 yılındaki olaylar, 2012 ve
2013 yılındaki olaylar. Düşünün ki bu olaylarla ilgili 1.905 gün hiçbir girişim
yok, 763 gün yok, 1.642 gün yok, 1.657 gün yok; hiçbir şey yapmıyor yargı,
bekliyor, bekliyor ve saraydan bir talimat geliyor, yargı işbaşına geçiyor. Bu
tarihler arasında bu olaylarla ilgili hazırlanan tek bir fezleke yok. Binlerce
gün sonra, 15/10/2015’te fezlekeler hazırlanıp Meclise gönderilmeye başlanıyor
ve özellikle bizim söylediğimiz sözlerle, yaptığımız siyasetle ilgili bu
Meclise patır patır fezlekeler geldi. Bu Meclis dokunulmazlıkları kaldırdı,
paket şeklinde kaldırdı, hiç sorgulamadan kaldırdı. Burada, savunma hakkı
verilmeden kaldırıldı ve bu süreç içerisinde biz bunun HDP’ye karşı bir saldırı
olduğunu söylediğimizde “Hayır.” dediler. 
Peki,
ne oldu? “E, bu milletvekillerinin dokunulmazlıkları kalktı, biz gerekli işlemi
yapalım.” dediler; bir akşam aynı saatler içerisinde Bingöl, Diyarbakır,
Hakkâri, Şırnak, Van illerinde, 5 tane ilde -savcıların bir anda hepsinin
içlerine doğdu- eş zamanlı olarak, ortak operasyon yapıp bizim 13
milletvekilimizi gözaltına aldılar, aralarında Selahattin Demirtaş ve Figen
Yüksekdağ’ın olduğu 13 milletvekilimiz gözaltına alındı. Bu arkadaşlarımız
yıllardır siyasi rehin olarak cezaevinde tutuluyorlar. 
Biz
bunun verilerini nasıl elde ediyoruz arkadaşlar? Şimdi, bakın, kanunda olmayan
uygulamaları hep beraber milletvekili arkadaşlarımızla görmüş olduk.
Milletvekillerimizden Ferhat Encu, dosyasından tahliye oldu, savcı itiraz etti
ama aslında savcının böyle bir yetkisi yoktu. İdris Baluken tahliye oldu, savcı
itiraz etti, aslında savcının böyle bir yetkisi yoktu. Sonra KHK’ye böyle bir
madde eklendi, hukuksuzluk kanun kılıfıyla düzeltilmeye çalışıldı. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkanım, bir dakika daha rica ediyorum.
BAŞKAN
– Tamamlayalım Sayın Başaran. 
AYŞE
ACAR BAŞARAN (Devamla) – Hukuksuzluk bu şekilde gideriliyormuş gibi yapıldı ama
esası, aslında kanunsuz iş yapılmaya devam edildi. Bunların en son
örneklerinden ikisini kısaca anlatmaya çalışacağım. 
Selahattin
Demirtaş tutukluydu, tahliye edilmemek için hükümlü hâle getirildi. Hükümlü
hâle geldi, istinaftan sonra temyiz yolu açılacaktı, başka bir dosyadan ve ana
dosyada olan bir olayla ilgili tekrar tutuklu hâle getirildi yani bir olayla
ilgili 2 defa tutuklandı. 
Yine,
aynı, birkaç gün önce şahit olduğumuz bir olay: Abdullah Zeydan’ın aldığı
cezalar beş yıl ve altında olduğu için temyiz yolu açıldı. İstinaftan sonra
başvuru yaptı avukat arkadaşlarımız, mahkeme infazın durdurulmasına,
tahliyesine karar verdi. Daha kendisi cezaevinin kapısından çıkamadan hemen
savcı itiraz edip başka bir mahkeme vasıtasıyla tekrar tutuklanmasına karar
verildi. Şimdi, bunların hukuken bir tutuklanma olduğuna kimse bizi ikna
edemez. Daha bununla ilgili onlarca örnek verebiliriz. Bu bir siyasi darbedir,
HDP’nin bitirilme projesidir…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Başaran.
AYŞE
ACAR BAŞARAN (Devamla) - …HDP’nin siyaset yapmasına direkt bir saldırıdır.
Sadece tutuklamalar vasıtasıyla değil, aslında bizi çalışamaz duruma getirip
fiilî olarak da kapatma tavrının bir parçasıdır. 28 Şubatçılar, bu bin yıl
devam edecek diye düşünüyorlardı, AKP iktidarı da şimdiki iktidar da bu
uygulamaların -bakın, milletvekillerinin polislerin ortasında kaldığı, halktan
bizi kopardıkları bir görüntüye hepimizin utanarak bakması lazım- bu sürecin
bin yıl daha süreceğini zannediyor. Bu, bin yıl sürse de HDP direnmeye devam
edecek, HDP siyaseti bu ülkede umut olmaya devam edecek ama sizin ömrünüz de
tıpkı 28 Şubatçılar gibi emin olun bin yıl sürmeyecek. Gidişiniz yakındır,
bitişiniz yakındır, tükenişiniz yakındır. Siz bizi bitirmeye çalıştıkça biz
daha da güçlenerek karşınıza geleceğiz. Bunu İstanbul kongremizde hepinize
gösterdik, önümüzdeki süreçlerde de daha güçlü bir biçimde karşınızda olmaya
devam edeceğiz.
Teşekkürler.
(HDP sıralarından alkışlar) 
BAŞKAN
– Değerli milletvekilleri, gündem dışı ikinci söz, Türk harflerinin kabul
edilmesi konusunda söz isteyen Şanlıurfa Milletvekilimiz Sayın Halil Özşavlı’ya
aittir.
Buyurun
Sayın Özşavlı. (AK PARTİ sıralarından alkışlar)
Süreniz
beş dakikadır.
2.- Şanlıurfa Milletvekili Halil Özşavlı’nın, 1 Kasım 1928 tarihinde Türk
alfabesinin kabulüne ilişkin gündem dışı konuşması
HALİL
ÖZŞAVLI (Şanlıurfa) – Sayın Başkan, değerli milletvekilleri; hepinizi saygıyla,
sevgiyle selamlıyorum.
Bugün,
1 Kasım 1928’de kabul edilen yeni Türk alfabesi ve Latin harflerinin kabulüyle
ilgili gündem dışı söz almış bulunmaktayım.
Tabii,
birileri için yeni alfabenin kabulü, aynı zamanda birileri için de Kur’an
harflerinin ilgasıydı 1 Kasım 1928 tarihinde yapılan bu devrim. Şüphesiz bu bir
devrimdi. Kanun metni önümde, 11 maddeden oluşan bu kanunda hâliyle Arap
harflerinin yani Kur’an harflerinin okunmasının zorluğu, Türk toplumunu, Türk
milletini aydınlığa çıkarmak için yeni bir alfabenin neden kabul edilmesi
gerektiği uzun uzun anlatılmaktadır. O gün Mecliste Gazi Mustafa Kemal Atatürk
uzun bir konuşma yapacak ve konuşmasının da son bölümünü yeni harflerin
kabulüne ayıracaktır. Şüphesiz bu bir devrimdir. O günün koşullarında olması
gereken bir devrimdi, hepimiz bunu benimsiyoruz, özümsüyoruz. Fakat sonraki
yıllarda sistemin sergilediği -AK PARTİ iktidarına kadar hatta- reddimiras
tavrı belki de bu millete en büyük zararı verdi. 
Yeni
harfler, yeni alfabe kabul edildiği zaman Avrupa basınında neler yazıldı
hızlıca çok kısa size birkaç örnek vermek istiyorum. The Times gazetesi 31
Ağustos 1928: “Arap harflerinin Türkler üzerindeki uzun egemenliği
tutuculuktan, Kur’an yazısını kutsanmış gibi gören dincilikten ileri
gelmiştir.”
ÖMER
FETHİ GÜRER (Niğde) – Çarpıtıyorsun, çarpıtıyorsun; yok öyle bir şey. 
BAŞKAN
– Sessiz olun arkadaşlar. 
HALİL
ÖZŞAVLI (Devamla) – “Harf değişikliği eğitimi öğretimi kolaylaştırmakla
kalmayacaktır, Avrupalılar da Türkçe öğrenme cesareti gösterecektir. Türkler de
Avrupa dillerinin çoğunu çok kolaylıkla öğrenebileceklerdir. Bu sayede Türkler
her zamankinden daha çok Batı’ya yaklaşmış olacaktır.”
Yine,
aynı gazete: “1929 yılbaşından sonra artık Arap harfleriyle kitap basılmayacak.
Eski harflerle basılı kâğıtlar resmî işlemlerden kaldırılacak. Harf Devrimi’ne
karşı direnenler için sert cezalar öngörüldü.” Bunun gibi birçok örnek var,
hatta hatta Türklerin bir sonraki aşamasının Hristiyanlığa geçiş olacağını
yazan gazeteler dahi vardır. Tabii ki bu, asla mümkün olmayacaktır. 
Bu
bir devrimdir fakat eski harfleri okuma ve yazmayı bilmenin, hadi yazmayı
geçelim, okumayı bilmenin de şöyle bir faydası vardı sayın milletvekilleri: İki
bin yıllık bir tarihimiz vardır, Selçuklularla, Osmanlılarla beraber dokuz yüz
yıllık bir Arap alfabesinin kullanımı söz konusudur. Osmanlı Türkçesi aslında
hazineye açılan bir kapıdır. Nedir bu hazine? Tarihtir, ecdadın mirasıdır. O
koruma refleksi yüzünden uzun yıllar halkımız geçmişiyle kopuk yaşamak zorunda
kaldı. 
ÖMER
FETHİ GÜRER (Niğde) – Yok öyle bir şey, onu sen söylüyorsun. Kim söyledi sana
onu?
BAŞKAN
- Değerli arkadaşlar, lütfen sessiz olalım, hatip düşüncelerini ifade ediyor.
Lütfen… 
HALİL
ÖZŞAVLI (Devamla) – Bugün Osmanlıcaya gösterilen teveccüh aslında geçmişle
kucaklaşmadır. 
ÖMER
FETHİ GÜRER (Niğde) – Sevdiğin Araplar bugün bizi desteklemiyor.
BAŞKAN
– Sayın Gürer… 
HALİL
ÖZŞAVLI (Devamla) – Bugün ortalama bir Fransız vatandaşı mutlaka monarşi
dönemini bilir, tekrardan monarşiyi istemez fakat monarşi kazanımlarını
reddetmez. Çarlık Rusyasına baktığımız zaman aynı korumacı tavrı Çarlık Rusyası
da göstermiştir. On beş yıl belki Bolşevik Rusyası yeni sistemi
kabullenememiştir fakat on beş yıl sonra Bolşevik Rusyası da yeni sistemde Çarlık
Rusyasından kalan değerleri, kazanımları kabul etmiştir. 
Osmanlıca
Türkçesini yani Osmanlıca diyorum ama ben… 
(Mikrofon
otomatik cihaz tarafından kapatıldı) 
HALİL
ÖZŞAVLI (Devamla) – Son bir dakika Sayın Başkanım. 
BAŞKAN
– Tamamlayın Sayın Özşavlı. 
HALİL
ÖZŞAVLI (Devamla) – Osmanlıca, ayrı bir dil değildir kesinlikle, Türkçenin bir
periyodudur, Türkçenin sadece ve sadece Arap harfleriyle yazılıp okunmasıdır,
başka bir şey değildir. Tüm bilim adamlarının üzerinde hemfikir olduğu bir şey
vardır, Osmanlı Türkçesindeki kelime sayısı günümüz Türkçesinden katbekat
fazladır. 
CEMAL
ENGİNYURT (Ordu) – Kaç tane söylesene, kaç tane?
BAŞKAN
- Sayın Enginyurt…
HALİL
ÖZŞAVLI (Devamla) – Osmanlıca Türkçesini okuyan birinin dile vukufiyeti artar,
kelime haznesi zenginleşir, çok daha akıcı bir üslupla konuşabilir.
Edebiyatçılar der ki: “Kuracağınız hayaller dahi sahip olduğunuz kelimelerle
doğru orantılıdır.” Bir medeniyet projeniz varsa bunu çok sağlam metinler
üzerine kurmalısınız. Osmanlıca Türkçesini okuyabilen biri ecdadının
mimarisini, estetiğini, musiki metinlerini okuyabilir, geleceğe çok daha sağlam
adımlarla yol alabilir. 
Hepinizi
saygıyla selamlıyorum. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan, pek kısa bir söz talebim var. 
BAŞKAN
– Sayın Özel, bir söz talebiniz oldu, buyurun.
VI.- AÇIKLAMALAR
1.- Manisa Milletvekili Özgür Özel’in, Şanlıurfa Milletvekili Halil
Özşavlı’nın yaptığı gündem dışı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, iyi bir hafta diliyorum öncelikle. Birazdan
grubumuz adına haftayla ilgili değerlendirmelerimizi ve diğer
değerlendirmelerimizi yapacağız. 
Sayın
hatibin konuşmasını dikkatle dinledim. Harf Devrimi’nin o günün ihtiyacı olan
bir devrim olduğunu ve kendisi için de bunun bir devrim olduğuyla ilgili
düştüğü baştaki kaydı da memnuniyetle dinledik. Ardından, itirazım olan kısım
şudur ki: AK PARTİ iktidarına kadar Osmanlıcayla ilgili ve o dönemde üretilmiş
tarih, sanat eserleriyle ilgili, edebiyat eserleriyle ilgili bir reddimiras
yapıldığı konusu, Atatürk tarafından kurulmuş Türk Dil Kurumu ve Türk Tarih
Kurumunun çalışmaları, Atatürk’ün meseleye hem şahsen hem kurumsal olarak
yaklaşımı göz önüne alındığında, doğru bir eleştiri değildir. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel. 
ÖZGÜR
ÖZEL (Manisa) – Lakin, darbe dönemlerinden sonra, özellikle 12 Eylül
darbesinden sonra, Atatürk bütün mirasının en önemli kısmı olan İş Bankasından
gelen bütün geliri Türk Dil Kurumu ve Türk Tarih Kurumuna bağışlamış olmasına
rağmen, o kurumların içeriksizleştirilmiş, o kurumların Atatürk’ün vasiyetinden
koparılmış, partizanca davranışlar ve Türk devrimi idealine tamamen, taban
tabana zıt uygulamaları da tarafımızdan hep eleştirilmiştir, bundan sonra da
eleştirilecektir. Ancak burada hem kürsü özgürlüğü hem düşünce özgürlüğü
anlamında Osmanlıcayı ve bununla ilgili yapılan değerlendirmeleri de dikkate
değer buluyoruz. Ve ilk başta yapılan değerlendirme üzerinden sadece
reddimiras kısmına ve Osmanlıcaya duyulan teveccühün son dönemde arttığıyla
ilgili ifadesine yönelik de, bu konuda seçmeli derslerin konduğunu ancak
öğrenciler tarafından en az tercih edilen ve sınıfı açılamayan dersler
noktasında olduğunu kayda geçirmek isterim.
Teşekkür
ederim.
BAŞKAN
– Peki. 
HALİL
ÖZŞAVLI (Şanlıurfa) – Sayın Başkan…
BAŞKAN
– Bu konuda karşılıklı bir şeye gerek yok. Siz konuşmanızı yaptınız. 
HALİL
ÖZŞAVLI (Şanlıurfa) – Hayır, istatistikler elimizde Sayın Başkan, dersi kaç
öğrencinin aldığıyla ilgili istatistikleri açıklayabilirim burada. 
BAŞKAN
– Bir saniye…
V.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Adana Milletvekili Orhan Sümer’in, Adana ilinde yaşanılan sorunlara
ilişkin gündem dışı konuşması
BAŞKAN
- Gündem dışı üçüncü söz, Adana’nın sorunları hakkında söz isteyen Adana
Milletvekilimiz Sayın Orhan Sümer’e aittir. 
Buyurun
Sayın Sümer. (CHP sıralarından alkışlar)
Süreniz
beş dakika. 
ORHAN
SÜMER (Adana) – Teşekkür ederim.
Sayın
Başkan, değerli milletvekilleri; kimi kentler tarihî özelliğiyle kimi doğal
güzellikleriyle kimi ekonomik değerleriyle kimi nüfus yapısı ve sosyolojik
dokusuyla kimi kültürel zenginliğiyle dikkat çeker; kimi kentler de vardır ki
bunların birçoğunu ya da hepsini içinde barındırır. Edebiyatın bereketli
toprakları, sinemanın Altın Koza’sı Adana’mız işte öyle bir kenttir. Sadece
havasının değil insanının da sıcak olduğu kadar güzel lezzetlerle de önemli bir
kentimizdir Adana. 
Normal
şartlarda bu kadar güzelliği ve özelliği bünyesinde barındıran bir kentin çekim
ve cazibe merkezi olmasını beklersiniz. Gelin görün ki artık Adana’da Adanalı
bile kalmak istemiyor. Verimli topraklarıyla romanlara konu olmuş Adana’da
çiftçinin durumu içler acısı; sürekli artan girdi maliyetleri, plansız tarım
politikası çiftçiyi kara kara düşündürüyor. Karpuz üreticisi bu sene ürününü
satamadı, tonlarca karpuz tarlada kaldı. Beyaz altın pamukta rekolte giderek
düşüyor; onlarca sanayi iş kolunun ham maddesi olan pamuk ihtiyacında Türkiye
giderek dışa bağımlı bir hâle geliyor. Narenciyede de durum farklı değil.
Yaşanan verim düşüklüğünün üzerine uluslararası alanda kaybedilen piyasalar da
eklendi. Verimli tarım arazileri yıllar boyu imara açılarak yok ediliyor.
Özellikle pamuk ve narenciye üretimi teşvik edilmezse korkarım ki mevcut tarım
alanları da imara açılmak için sırada bekleyecek. Gelin, tarım teşviklerini
artırın, tarım ürünleri ithalatını durdurun; prim ödemelerini zamanında yapın
ve çiftçinin banka borçlarını erteleyin. 
Adana,
tarımın olduğu kadar sanayinin de can damarlarının attığı bir kent idi.
Adana’da sanayileşmenin tarihi 1800’lü yıllara kadar dayanır. Günümüzde ise
Adana sanayisinin durumu içler acısı. Elbette bu kötüye gidişin tarihini çok
daha eski yıllara kadar götürebiliriz. Ancak son yıllarda devriiktidarınızda
Adana can çekişir hâle geldi. Sadece son on yılda Adana’da tam 55 fabrikanın
kapandığını biliyor musunuz? Üstelik bunlar sadece Adana’yı ilgilendiren fabrikalar
da değildi, hepsi bu ülke ekonomisine ciddi katkılar sağlıyordu. Bunlardan
bazıları: Bossa, PAKTAŞ, Millî Mensucat, ÇUKOBİRLİK, Güney Sanayi, Adana Sigara
Fabrikası kapananlardan birkaç tanesi.
Kapanan
fabrikaların yanı sıra yoğun göç dalgası Adana’yı işsizlik oranında Türkiye’nin
en üst noktalarına taşıdı. Tam 35.321 kişi işsizlik ödeneğine başvurmuş. İşin
başka bir acı tarafı da eğitimli ve genç işsizlerin sayısının giderek artması.
Adana’da binlerce esnaf kepenk kapattı, kapatmaya da devam ediyor. “Esnaf”
deyip geçmeyelim. Esnafın bizim toplumumuzda ayrı bir yeri vardır, kadim bir
kültürün temsilcisidir. Hele Adana gibi karakteristik kent kültürüne sahip
kentlerde esnaf o kültürün vazgeçilmez unsurudur. Şimdilerde plansız açılan,
sayıları mantar gibi artan, yine birkaç gün sonra Adana’da açılacak bir AVM’yle
esnafımız AVM’lere teslim edildi. Sorunlar aslında zincirin halkaları gibi
devam ediyor. Fabrikalar kapanınca işsizlik artıyor, iş bulma umudu kalmayınca
da beyin göçü kaçınılmaz bir son olarak karşımıza çıkıyor. Tüm eğitimini
Adana’da tamamlayan pırıl pırıl gençlerimiz iş bulmak umuduyla artık büyük
kentlere ve hatta yurt dışına giderek maalesef bir daha Adana’ya dönmek
istemiyorlar. 
Küresel
bir sorun hâline gelen ve iktidarınızın öngörüsüz, yanlış politikaları
nedeniyle bugün ciddi bir sığınmacı sorunuyla karşı karşıyayız. Bu, artık büyük
bir toplumsal sorun hâline geldi. Türkiye'de 3,5 milyon sığınmacının 239 bini
Adana’da yaşıyor. Yapılan araştırmalara göre Adana, sığınmacılardan en fazla etkilenen
5’inci il durumunda. Yani Adana’da yaşayan her 100 kişiden 12’si Suriyelidir
artık. Eylül ayında bir çocuğa istismar iddiası, Suriyelilere yönelik linç
girişimine neden oldu. Günlerce süren bu olaylarda gerçekten Adana Valimiz ve
güvenlik güçlerimize sağduyulu yaklaşımları nedeniyle teşekkür ederim.
Türkiye'nin
bu konuda kalıcı bir politikası olmadığı için bu sığınmacılar ucuz iş gücü
olarak görülüyor ve bunun faturasını da işsizlik ve toplumsal huzursuzluk
olarak ödüyoruz. Adana’da şu an bazı okullarda okuyan sığınmacı öğrenci sayısı
Türk öğrenci sayısını geçmiş durumda. Okula yeni başlayan çocuklarımız uyum
sorunu yaşıyor, veliler artık çocuklarımızı okula göndermek istemiyor. 
Adana,
turizm potansiyeli en yüksek kentlerimizden biriydi tarihî eserleri, yaylaları,
zengin bitki örtüsü ve kültürüyle. Gelin görün ki maalesef sadece yerel
yönetimlerin çabasıyla kentin bu özelliği duyurulmaya çalışılıyor. 2006 yılında
Bakanlar Kurulu kararıyla Karataş ve Yumurtalık ilçe sahilleri turizm teşvik
bölgesi ilan edildi. O zaman sevinmiştik. O günden bugüne kadar tek bir yatırım
dahi yapılmadı. Bir de Cumhurbaşkanlığı kararıyla Bakanlar Kurulunun bu kararı
iptal edildi. Gerekçesini hâlâ bilemiyoruz. 
Yüreğir
ilçemizin Havutlu, Solaklı, Doğankent, Yunusoğlu mahallelerini Karataş ilçemize
bağlayan Karataş ölüm yolu sorununu da gündeme getirmekten dilimizde tüy bitti
ancak bu yoldaki ölümlü kazalar bir türlü önlenemiyor.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Sümer.
ORHAN
SÜMER (Devamla) – Tamam Başkanım.
Bu
yolda ışıklı levha yok, alt ve üst geçit yok. Buradan yetkililere sesleniyorum:
Karataş yolunu ölüm yolu olmaktan çıkarın. 
Şimdi,
Adana’nın bazı ürpertici istatistiklerini sizinle paylaşmak istiyorum.
Maalesef, Adana, uyuşturucu suçlarında Türkiye 3’üncüsü, cezaevine giren
hükümlü sayısında Türkiye 5’incisi, suça sürüklenen çocuk sayısında Türkiye
13’üncüsü, iş kazası ölümlerinde Türkiye 8’incisi, doğum yapan küçük çocuk
sayısında Türkiye 7’ncisi, kız çocuk evliliklerinde ise Türkiye 12’ncisi. On
yedi yıllık AK PARTİ iktidarı döneminde bu sorunlar için çözüm üretemeyenlerin
bundan sonra Adana’nın birikmiş ve çözüm bekleyen sorunlarının çözümü için
hangi adımı atacaklarını merakla bekliyoruz. 
Yıllardır
bitirilemeyen stadyumumuzun ve adliye binasının inşaatı da hâlâ devam ediyor.
Merak ediyor ve soruyoruz: Bunların sorunları ne zaman çözülecek? 
Değerli
milletvekilleri, tüm bu sorunlarla boğuşmamıza karşın Adana’mıza gelen
misafirleri en iyi şekilde ağırlayan sıcakkanlı, güler yüzlü insanların
yaşadığı bir kenttir Adana’mız. 
Bu
vesileyle hepinizi saygıyla selamlıyorum. İnşallah Hükûmet duyar, bu sorunlara
bir an önce çözüm bulur. (CHP sıralarından alkışlar)
BAŞKAN
– Değerli milletvekilleri, şimdi, sisteme giren değerli milletvekillerimize söz
vereceğim. 
Bugün
lösemili çocuklarımız için de pozitif bir ayrıcalık tanıyacağım sayın
milletvekillerimize; ne kadar çok ses duyulursa Meclisimizin, bizim de o kadar
çok katkımız olur. 
İlk
söz Sayın Taşkın’ın.
Buyurun.
VI.- AÇIKLAMALAR (Devam)
2.- Mersin Milletvekili Ali Cumhur Taşkın’ın, 3 Kasım AK PARTİ’nin
iktidara gelişinin 17’nci yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
3
Kasım 2002’de Cumhurbaşkanımız, Genel Başkanımız Sayın Recep Tayyip Erdoğan
liderliğinde “Her şey Türkiye için” diyerek çıktığımız millete hizmet yılında
on yedi yılı geride bıraktık. 
AK
PARTİ olarak on yedi yıllık bu süreçte eğitimden sağlığa, enerjiden ulaştırmaya
her alanda yaptığımız projelerle Türkiye’ye âdeta çağ atlattık; İstanbul
Havaalanı, Marmaray, Avrasya Tüneli gibi dünyanın en büyük projelerini
gerçekleştirdik; millet iktidarını güçlendiren Cumhurbaşkanlığı hükûmet
sistemini Cumhur İttifakı’yla birlikte hayata geçirdik, her türlü vesayet
odaklarıyla mücadele ederek millet iradesini hâkim kıldık; her alanda
yaptığımız hizmetlerle ilklerin partisi olduk. 
Genel
Başkanımız ve Cumhurbaşkanımız Sayın Recep Tayyip Erdoğan önderliğinde
milletimizle birlikte nice on yedi yıllara diyor, Genel Kurulu saygıyla
selamlıyorum. 
BAŞKAN
– Sayın Topal yerine Sayın Bulut…
3.- Adana Milletvekili Burhanettin Bulut’un, Adana ili Ceyhan ilçesinde
2012 yılında ihalesi yapılan devlet hastanesinin tamamlanamadığına ilişkin
açıklaması
BURHANETTİN
BULUT (Adana) – Sayın Başkan, teşekkür ediyorum. 
Adana’nın
Ceyhan ilçesinde 250 yataklı devlet hastanesinin yapılması için 2012 yılında
ihale açıldı. Adana’nın kaderi midir, iktidarın Adana’yı görmezden gelmesi
midir bilinmez yedi yıl geçmesine rağmen bu hastane henüz açılmadı. 2014
yılından sonra her yıl gerek iktidar milletvekilleri gerek dönemin valisi
inşaat alanına gidip fotoğraf çektirip “Önümüzdeki yıl hastane hizmetinize
girecektir.” diye açıklama yapıyor. Son olarak, Cumhurbaşkanı Sayın Erdoğan
yine bir seçim arifesinde Ceyhan’a gelerek hastanenin bu yıl hizmete
açılacağının sözünü verdi ancak 2017 yılından bu yana devam eden inşaat en son
TOKİ’ye devredilerek 2019 yılında bitirileceği taahhüt edildi. Yine burada son
bulmadı, hafta sonu hastanede inceleme yaptım, bu yıl bitecek gibi görünmüyordu.

Ceyhan’ın
bir an önce en temel insan hakkı olan sağlık ihtiyacının karşılanması için… 
BAŞKAN
– Sayın Şahin…
4.- Hatay Milletvekili Suzan Şahin’in, 5 Kasım CHP eski Genel Başkanı
Bülent Ecevit’i ölümünün 13’üncü yıl dönümünde saygıyla andığına, ithal edilen
angusların İskenderun Limanı’na getirilmemesi konusundaki çağrılarını
yinelediğine ilişkin açıklaması 
SUZAN
ŞAHİN (Hatay) – Teşekkürler Sayın Başkan.
Öncelikle,
siyasi hayatımızda unutulmaz yer tutan halkın “Karaoğlan”ı Sayın Bülent
Ecevit’i ölüm yıl dönümünde saygıyla anıyorum. 
İskenderun’da
yine angus, yine angus! İskenderun LimakPort Limanı bölgesinden yayılan ve tüm
İskenderun’u kapsayan kötü kokudan İskenderun halkı âdeta bitap düşmüştür.
İthal hayvan istemiyoruz. Evinde oturamayan, lokantada yemek dahi yiyemeyen
halk bu konuya acilen çözüm bulunmasını ve kokunun giderilmesi için verilen
sözlerin tutulmasını bekliyor. Tarif edilemeyecek derecede kötü olan bu angus
kokusuyla ilçe gerçekten yaşanamaz bir hâldedir. Ayrıca toplum, çevre ve halk sağlığı
açısından da büyük tehlike yaratmaktadır. Bu konuyu defalarca gündeme getirdik.
Canlı hayvan ithalatının sonlanmasını, hiç olmazsa meskûn mahal dışında bir
limanda yapılmasını istedik. Yaşam kalitesini olumsuz etkileyen angus
ithalatının İskenderun Limanı’ndan yapılmaması konusunda bu zamana kadar
yaptığımız çağrıyı yineliyor ve soruyorum: Halkın sağlığı…
(Mikrofon
otomatik cihaz tarafından kapatıldı) 
BAŞKAN
– Sayın Filiz…
5.- Gaziantep Milletvekili İmam Hüseyin Filiz’in, 2-8 Kasım Lösemili
Çocuklar Haftası’na ve 5 Kasım CHP eski Genel Başkanı Bülent Ecevit’e ölümünün
13’üncü yıl dönümünde Allah’tan rahmet dilediğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Ülkemizde
2-8 Kasım tarihleri arası Lösemili Çocuklar Haftası olarak belirlenmiştir.
Löseminin en önemli sebeplerinin başında radyasyon, çocukların tükettiği
besinlerdeki kimyasal katkılar ve bunların kontrolsüz kullanımı gelmektedir. Bu
hastalıkla mücadelede maddi ve manevi yükün altında ezilen ailelerin yüzde
87’si asgari ücretli, yüzde 12’si ise işsiz durumdadır. Bu konuda yani
lösemiyle mücadelede önemli rol üstlenen LÖSEV’in binbir emekle kurduğu 400
yatak kapasiteli tam donanımlı Lösante Hastanesine Bakanlık 75 yatak ruhsatı
vermiştir. Kalan 325 yatak ruhsatının da bir an önce verilmesini diliyor, daha
yaşanabilir ve sağlıklı bir ortamda mutlu çocuklarla geleceğe uzanmayı ümit
ediyorum. 
Ayrıca,
13’üncü ölüm yıl dönümünde eski Başbakanlardan Bülent Ecevit’e Allah’tan rahmet
diliyor, Genel Kurula saygılar sunuyorum.
BAŞKAN
– Sayın Kılıç..
6.- Kahramanmaraş Milletvekili İmran Kılıç’ın, kültürün önceki
nesillerin geliştirip sonrakilere aktardığı sosyal bir miras olduğuna ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Kültür,
önceki nesillerin geliştirip sonrakilere aktardığı sosyal bir mirastır. İnanç,
değer, tavır ve maddi unsurları kapsayan ürünlerin oluşturduğu bir yaşam
biçimidir. Summer ve Keller’e göre kültür, insanların yaşam şartlarına
uyumlarının toplamıdır. Kültürlerini kaybeden toplumlar çürür ve başka
toplumların tutsağı olurlar. İngiliz, Çin ve İranlı normal lise mezunu bir kişi
bin yıl önce yazılmış kaynaklarını okur ve anlar. Bizde üst düzey
akademisyenler bile yüz yıl önce yazılmış kendi kaynaklarımızı ne okuyabilir ne
de anlayabilirler. Bu da kültürümüz adına önemli bir kayıp olsa gerektir.
BAŞKAN
– Sayın Gül Yılmaz…
7.- Mersin Milletvekili Zeynep Gül Yılmaz’ın, 3 Kasım AK PARTİ’nin
iktidara gelişinin 17’nci yıl dönümüne ilişkin açıklaması
ZEYNEP
GÜL YILMAZ (Mersin) – “Her şey Türkiye için.” diyerek çıktığımız yolda millete
hizmette on yedi yılı geride bıraktığımız bugünlerde aynı heyecan ve inançla
2023, 2053 ve 2071 hedeflerimize yürümeye devam edeceğiz. Kuruluşunda bulunma
şansını yakalayamamış olsam dahi çatısı altında halka hizmetkâr olma şansını
yakaladığım AK PARTİ’mizin iktidara gelişinin 17’nci yılını en samimi
duygularımla kutluyorum. Aziz milletimizle birlikte AK PARTİ ailesi olarak hep
birlikte nice yıllara, nice zaferlere diyor, Genel Kurulu saygıyla
selamlıyorum. 
BAŞKAN
– Sayın Çelebi...
8.- İzmir Milletvekili Mehmet Ali Çelebi’nin, infaz ve koruma
memurlarının mağduriyetine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Yeri
geldiğinde anne, baba, kardeş, doktor, psikolog; yeri geldiğinde PTT memuru,
yangın durumlarında itfaiye memuru, asayiş durumlarında polis memuru gibi
görevler icra eder infaz koruma memurları. Meslek içi yükselme şansları yok.
Ülkemizdeki infaz ve koruma memurları, dünyadaki diğer bire bir aynı işi icra
eden muadillerinden farklı bir teşkilat yapısı içerisinde çalışmaktadır. Bu
meslek ülkemizde infaz ve koruma memurları ile başmemurlar tarafından icra
edilmektedir. Dünyadaki diğer teşkilatlarda infaz koruma memurları genel
müdürlüğe kadar yükselebilmektedir. İnfaz koruma memurları özlük haklarıyla
birlikte emniyet hizmetleri sınıfında tanımlanmalı, 3600 gösterge verilmelidir.
Yüce
Meclisi saygıyla selamlıyorum. 
BAŞKAN
– Sayın Bankoğlu’nun yerine Sayın Alpay Antmen...
9.- Mersin Milletvekili Alpay Antmen’in, her ilçeye tam teşekküllü
devlet hastanesi yapılması durumunda insanların sağlığına katkıda
bulunulabileceğine ilişkin açıklaması 
ALPAY
ANTMEN (Mersin) – Sayın Başkan, teşekkür ediyorum. 
Değerli
milletvekilleri, cuma akşamı Mersin’de kalp krizi geçiren gencecik bir
kardeşimiz Mersin Tıp Fakültesi Hastanesi Acil Servisine götürülmüş, ilk
müdahale yapıldıktan sonra yoğun bakımda yer olmadığı gerekçesiyle Mersin Şehir
Hastanesine sevk edilmek istenmiş fakat yol 20 kilometre olduğu için bir özel
hastaneye sevk edilmiş ve orada hayatını kaybetmiştir.
Sağlık
Bakanına sesleniyorum: Şehir hastaneleri yapıp insanların sağlığıyla
oynayacağınıza, bu iflas etmiş hastaneler yerine her ilçeye tam teşekküllü
devlet hastaneleri yaparsanız insanlarımızın sağlığına katkıda bulunursunuz.
Yüce
Meclisi saygılarımla selamlıyorum.
BAŞKAN
– Sayın Akın...
10.- Balıkesir Milletvekili Ahmet Akın’ın, zeytin ve zeytinyağı
üreticisinin yaşadığı sorunlara ilişkin açıklaması
AHMET
AKIN (Balıkesir) – Sayın Başkan, teşekkürler.
Zeytin
üretiminin girdi maliyetleri çok yüksek; gübre, ilaç, mazot ve diğer
girdilerden oluşan maliyetler son bir yılda yüzde 50’ye yakın artış gösterdi.
Zeytin ve zeytinyağı üreticimiz artan maliyetler karşısında çok ciddi sorunlar
yaşarken bir de buna birliklerden gelen kota uygulaması eklendi. Alım fiyatı da
artırılmayınca zeytin üreticisi mağdur durumda. Zeytin üreticimizin korunması
iktidarın görevidir. Ama iktidar ne yapıyor? Afrin zeytinyağını piyasaya
sürüyor. Geçen yıl uyardık, “Üreticimiz zarar eder.” dedik, işte gelinen nokta
bu. Tarım politikalarındaki yanlış uygulamalarla zeytin üreticimize ve
birliklerimize sahip çıkmıyorsunuz. Üreticimiz tüccarın insafına bırakılıyor.
Zeytin üreticimiz tüccarın insafına bırakılmayacak kadar değerlidir. 
BAŞKAN
– Sayın Barut…
11.- Adana Milletvekili Ayhan Barut’un, ülkemizde yaşanılan gıda
güvenliği sorununun ele alınması gerektiğine ilişkin açıklaması
AYHAN
BARUT (Adana) – Sayın Başkan, ülkemizde gıda güvenliği bir beka sorunu hâline
gelmiştir. Et, süt ürünlerinden sonra dün de ıspanak gibi bitkisel tüketim
ürününden zehirlenmeler yaşanmıştır. Buradan tarım il müdürlüklerinin ıspanak
üretimi yapılan toprak üzerinde ve kullanılan zirai ilaçlara ilişkin bir
inceleme, analiz gerçekleştirmeden, doğrudan karışmış yabancı otları suçlu ilan
etmelerini doğru bulmuyorum. Eksik bir değerlendirmedir. Üreticiyi suçlayan bir
yaklaşım gösterilmesi kabul edilemez. Yaşanan vakalar bize ülkemizdeki gıda
güvenliği sorununu ciddi bir şekilde ele almamız gerektiğini göstermektedir.
Bunun için ülkemizde üretimi yapılan gıda ürünlerinin üretim aşamasında
denetlenerek piyasaya sürülmesi sağlanmalıdır. Laboratuvar sonuçları olumsuz
bulunan firma ürünleri hakkında çok ciddi adli ve idari cezalar uygulanmalıdır.
“Tarladan Sofraya Gıda Güvenliği” için ziraat, gıda, su ürünleri mühendisi,
veteriner hekim, teknik personellerin atamalarının yapılması, yetişmiş meslek
guruplarına görev verilmesi gerekir. 
Teşekkür
ediyorum. 
BAŞKAN
– Sayın Aydın. 
12.- Bursa Milletvekili Erkan Aydın’ın, 5 Kasım CHP eski Genel Başkanı
Bülent Ecevit’i ölümünün 13’üncü yıl dönümünde saygıyla andığına, 2-8 Kasım
Lösemili Çocuklar Haftası’na ve Bursa ili Büyükorhan ilçesinde inşaatı devam
eden devlet hastanesinin halkın kullanımına açılması gerektiğine ilişkin
açıklaması
ERKAN
AYDIN (Bursa) – Teşekkür ederim Sayın Başkan. 
Eski
Başbakanlarımızdan ve eski Genel Başkanımız Bülent Ecevit’i ölümünün 13’üncü
yıl dönümünde saygı ve şükranla anıyorum. 
Ayrıca
Lösemili Çocuklar Haftası nedeniyle çocuklarımızın ve ailelerimizin yanında
olduğumuzu ve çocuklara acil şifalar dilediğimizi bildiriyor, “Maskemi takar,
farkındalık yaratırız.” diyorum. 
Ayrıca,
Bursa’nın Büyükorhan ilçesinde 2018 yılı başında başlayan, on ayda bitirileceği
sözü verilen ancak 2020’ye gelinmesine rağmen hâlâ bir ilerleme sağlanamayan
devlet hastanesiyle ilgili… Ki Bursa’da iktidar partisine en çok oy veren bir
bölgenin insanlarına haksızlık edildiğini düşünüyoruz. Burada sağlık
hizmetlerinin büyük oranda aksadığını bildirerek, iktidarın verdiği sözü yerine
getirerek hastanenin bir an önce yöre halkının kullanımına açılmasını takip
edeceğimizi söylüyor, saygılar sunuyorum. 
BAŞKAN
– Sayın Bayraktutan…
13.- Artvin Milletvekili Uğur Bayraktutan’ın, Erzurum Atatürk
Üniversitesi Araştırma Hastanesinin yoğun bakım ünitesinde yaşanılanlarla
ilgili gerekli incelemelerin başlatılıp başlatılmayacağını ve ihmali bulunan
yetkililer hakkında soruşturma açılıp açılmayacağını, ülke genelinde devlet
hastanelerindeki içler acısı hâlin sebebinin şehir hastanelerine yönlendirmeyle
alakalı devlet politikası olup olmadığını öğrenmek istediğine ilişkin
açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. 
Erzurum
Atatürk Üniversitesi Araştırma Hastanesi anestezi ve yoğun bakım ünitesinde
kanlı sargı bezlerinin ortalıkta olduğu, temizlik malzemelerinin yoğun bakımın
içerisinde bulunduğu, bölüm tuvaletlerinin hijyenden uzak bir görüntüde olduğu,
steril tutulması gereken tıbbi malzemelerin toz toprak içerisinde olduğu o
bölümde yatan vatandaşlarımız tarafından ifade edilmektedir. İlgili konu
hakkında kayıtlar, fotoğraf ve görüntüler tarafımda mevcut bulunmaktadır.
Vatandaşlarımızın bu tespit ve şikâyetleri üzerine Erzurum Atatürk Üniversitesi
Araştırma Hastanesindeki ilgili yoğun bakım ünitesinde gerekli incelemeler
başlatılacak mıdır? Bu konuda ihmali ve uygunsuzluğu bulunan ilgililer ve
yetkililer hakkında bir soruşturma açılması düşünülmekte midir? Ülkemiz
genelinde devlet hastanelerindeki bu içler acısı hâlin sebebi şehir
hastanelerine yönlendirmeyle alakalı bir devlet politikası mıdır? Sağlıktaki bu
sorunlara Sağlık Bakanlığı tarafından gerekli dikkat ve ihtimamın
gösterilmesini, özellikle bu anestezi ve yoğun bakımdaki olumsuzlukların
giderilmesi için gerekli tedbirlerin alınmasını yüce Parlamentodan bir kere
daha kamuoyunun dikkatine sunuyor, teşekkür ediyorum. 
BAŞKAN
– Sayın İlhan…
14.- Kırşehir Milletvekili Metin İlhan’ın, ithal edilen ilaçların
temininde yaşanılan sorunlara ilişkin açıklaması
METİN
İLHAN (Kırşehir) – Hükûmetin on yedi yıldır uyguladığı yanlış ve tutarsız ilaç
politikaları, dövizdeki dalgalanma, yurt dışındaki firmalarla yaşanan
problemler ve benzeri sebeplerle, ithal edilen ilaçların temini gün geçtikçe
derinleşen bir sorunu oluşturmaktadır. İlacın stratejik bir ürün olması ve
yerli ilaç sanayisinden istenilen verimin alınmaması, muadili olmayan veya
maalesef aynı düzeyde fayda sağlayamayan ilaçlara vatandaşlarımızı mahkûm
etmektedir. Başta epilepsi, şeker ve kanser hastaları olmak üzere, bu
hastaların tedavisi için kullanılan ithal ilaçların tedarikinde sıkıntılar
yaşanmaktadır. Örneğin, ülkemizde yaklaşık 700 bin epilepsi hastasının
neredeyse tamamının kullandığı ve muadili olmayan “Trileptal” isimli ilacın
piyasada olmayışı bu hastalarımız için çok ama çok ciddi sorunlar
oluşturmaktadır. Sayın Bakandan en azından hayati önem arz eden ilaçların
tedariki hususunda bir an önce harekete geçmelerini rica ediyorum. Aksi
takdirde bu sorumluluğun hesabını kimse veremez. 
Teşekkürler.

BAŞKAN
– Sayın Köksal…
15.- Afyonkarahisar Milletvekili Burcu Köksal’ın, 5 Kasım CHP eski Genel
Başkanı Bülent Ecevit’i ölümünün 13’üncü yıl dönümünde saygıyla andığına,
Karayollarında çalışan taşeron işçilerin mağduriyetine ilişkin açıklaması 
BURCU
KÖKSAL (Afyonkarahisar) – Teşekkürler Sayın Başkan. 
Öncelikli
olarak, partimizin önceki genel başkanlarından “Biz milliyetçiliği sokak
duvarlarına değil, Kıbrıs’ın Beşparmak Dağları’na, Afyon’un haşhaş tarlalarına
yazdık.” diyerek dünyaya ders veren işçi, çiftçi, emekçi dostu, halkın
“Karaoğlan”ı Sayın Bülent Ecevit’i ölüm yıl dönümünde saygıyla, minnetle,
rahmetle anıyorum. 
Karayollarında
çalışan taşeron işçiler üç aydır maaş alamıyorlar. Kiminin elektriği, suyu,
doğalgazı kesik, kimi icralık olmuş, kimi çocuğuna harçlık bile veremiyor.
Seçim bölgem Afyonkarahisar’da da Karayolları 31. Şubede çalışan taşeron
işçiler maaşlarını almadan çalışıyorlar. Kamu-özel iş birliği projeleri
kapsamında hazine garantisi verilen şehir hastaneleri, köprüler, otoyollar için
yandaş müteahhitlere bütçeden 13 milyarın üzerinde ödeme yapıp, iş gariban işçinin
alın terine, emeğine, maaşına gelince “Bütçede para yok.” diyenlere yazıklar
olsun diyorum.
BAŞKAN
– Sayın Gürer…
16.- Niğde Milletvekili Ömer Fethi Gürer’in, AKP iktidarları sayesinde
yenilip içilenin bilinmez hâle geldiğine ve gerekli önlemlerin alınması için
Tarım Bakanına çağrıda bulunduğuna ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
AKP
iktidarları sayesinde ne yediğimizi, ne içtiğimizi bilmez hâle getirildik. Dana
eti diye at, eşek, domuz eti yedirilmesine; sütsüz peynir, karışık yağ, boyalı
gıdalar ile bozuk gıdaların piyasalarda satılır olmasına alıştırıldık. İthal
diye gelen ürünlerde de sorunlar var. Kirlenen ve kimi yerde içinde canlı
yaşamayan sularla sebze üretip yıkanmasını da olağan sayar olduk. Kimyasal ilaç
kalıntıları görmezden gelindi. Sağlığımız için yememiz önerilen ıspanak dahi
içine karışan otlardan dolayı zehre dönüşüverdi. Ispanağın içine nasıl bir ot
karıştı ki 100 kişi zehirlendi? Yıllardır aynı tarlalardan karışmayan zehirli
otlar nasıl oldu da bu kez toplanıp pazara geldi? Açıklamalar inandırıcı
gelmiyor. Ispanak dahi dile geldi, haber veriyor. İktidar bir an önce düzenli,
sürekli, gerçekçi denetimleri artırmalıdır. Parasını ödeyip aldığımız ürünlerle
sağlığımızla oynanmasın. Gerekli önlemleri alması için Tarım Bakanlığına
çağrıda bulunuyorum.
Teşekkür
ederim.
BAŞKAN
– Sayın Kaya…
17.- Trabzon Milletvekili Ahmet Kaya’nın, Süper Lig’de oynanan
Trabzonspor-Göztepe maçında yaşanılanlardan dolayı Türkiye Futbol Federasyonunu
göreve çağırdıklarına ilişkin açıklaması
AHMET
KAYA (Trabzon) – Süper Lig’de cumartesi akşamı oynanan Trabzonspor-Göztepe maçı
tam bir hakem rezaletine sahne olmuştur. Maçın hakemi Trabzonspor’umuzu resmen
katletmiş, göz göre göre emeğimizi ve 3 puanımızı çalmıştır. Oyuncumuz Sörloth’a
yapılan net penaltıyı vermemiş, kaptan Sosa’ya yapılan kırmızı kartlık hareketi
görmezden gelmiştir. Sörloth’un pozisyonunda VAR hakemine ısrarla “Orta hakemi
çağıralım.” dendiği, VAR hakeminin de bu çağrıya “Sorumluluk bende, kes
sesini!” şeklinde cevap verdiği için de hakemler arasında tartışma çıktığı
konuşulmaktadır. VAR odasında konuşulanların açıklanmasını istiyoruz. 
Trabzonspor
taraftarları olarak adalet ve şeffaflık istiyoruz. Terimizin çalınmasından ve
haksızlıklardan bıktık usandık. Bu Merkez Hakem Kurulu ve hakemlerle ligimizin
sağlıklı yönetilmesinin mümkün olmadığını düşünüyoruz. 
Türk
futbolunda Anadolu devrimini yapmış Trabzonsporlular olarak temiz futbol
istiyoruz. Futbolumuzun içine yuvalanmış kirli yapılara ve bozuk düzene engel
olunmasını istiyor, Türkiye Futbol Federasyonunu göreve çağırıyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Şeker…
18.- Kocaeli Milletvekili İlyas Şeker’in, ABD Temsilciler Meclisinin
sözde Ermeni soykırımının tanınmasına ilişkin kararının bilimsel gerçeklikten
uzak olduğuna ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Geçen
hafta Türkiye Büyük Millet Meclisinde, Amerika Birleşik Devletleri Temsilciler
Meclisinin almış olduğu sözde Ermeni soykırım kararını kınayan, reddeden, yok
hükmünde sayan AK PARTİ, Cumhuriyet Halk Partisi, Milliyetçi Hareket Partisi ve
İYİ PARTİ gruplarını ve değerli milletvekili arkadaşlarımı kutluyorum. İşin
uzmanları tarafından hiçbir bilimsel araştırma ve arşiv incelemesi yapılmadan bu
konunun cahili ve ehliyetsiz Temsilciler Meclisinin almış olduğu bu kararla fay
hattının kaydırılması için alınan meclis kararının hiçbir farkı yoktur, her
ikisi de bilimsel gerçeklikten uzaktır. Alınan bu karar, Sülün Osman’ın Galata
Kulesi’ni satması gibi hayal ürünü, komik ve gerçek dışıdır. Temsilciler
Meclisinin bu kararı sadece ve sadece şantaj girişimidir. Türkiye, hiçbir zaman
böyle basit şantajlara boyun eğmemiştir, eğmeyecektir. Alınan bu karar yok
hükmündedir diyor, Genel Kurulu saygıyla selamlıyorum. 
BAŞKAN
– Sayın Cora…
19.- Trabzon Milletvekili Salih Cora’nın,Trabzon ili Tonya ilçesi Kadıralak
Tabiat Parkı’nda taş ocağı açılacağı iddialarına ilişkin açıklaması
SALİH
CORA (Trabzon) – Sayın Başkan, değerli milletvekilleri; Trabzon’un Tonya ilçesinde
bulunan mavi yıldız çiçekleriyle meşhur Kadıralak Tabiat Parkı’yla ilgili
ortaya atılan spekülasyonları ve yapılan algı operasyonlarını kabul etmiyoruz.
Burada bir taş ocağı açılacağına dair iddialar iyi niyetten uzaktır. Kadıralak
bir taş ocağı değil, Türkiye’nin 223’üncü tabiat parkıdır. Sadece yapılacak
gölet için çıkarılacak malzemenin temin edileceği taş ocağı Kadiralak
Yaylası’nın sınırları içerisinde değildir. Kadıralak, Trabzon’un ve bölgenin en
önemli turizm lokasyonlarından birisidir. Yapılan çalışmalar, koruma altına
aldırdığımız bu doğa harikasını güzelleştirmek, turizm destinasyonunun bir
başka aksını tamamlamak içindir. Velhasıl amacımız, oluşan turizm ilgisini
doğru bir şekilde yönetmektir. Bu amaçla, Kadıralak Tabiat Parkı’nda yayla turizmine,
bölgenin gelişmesine ve sosyoekonomik yapısına daha çok katkı sağlanması için
yapılacak olan göl projesiyle panoramik bir görüntü oluşturulması
planlanmaktadır. Bu güzel yaylanın korunması ve gelecek nesillere daha güzel
bir şekilde bırakmak için harika bir proje hazırlıyoruz. Biz laf değil, proje
üretiyoruz. 
Saygılarımla.
BAŞKAN
– Sayın Özdemir…
20.- İstanbul Milletvekili Sibel Özdemir’in, 5 Kasım CHP eski Genel
Başkanı Bülent Ecevit’i ölümünün 13’üncü yıl dönümünde saygıyla andığına ve
İstanbul ili Esenyurt ilçesindeki öğrencilere nitelikli eğitim verilebilmesinin
önünün açılması gerektiğine ilişkin açıklaması 
SİBEL
ÖZDEMİR (İstanbul) – Teşekkür ederim Sayın Başkan.
Uzun
siyasi yaşamında saygısından, nezaketinden, dürüst ve mütevazı kişiliğinden
asla taviz vermeyen “Ne ezen ne ezilen; insanca, hakça bir düzen.” diyerek
ülkesine ve halkına büyük hizmetleri olan Genel Başkanımız Başbakan Bülent
Ecevit’i vefatının 13’üncü yıl dönümünde ben de saygıyla ve özlemle anıyorum.
Sayın
Başkanım, değerli milletvekilleri; bir diğer konu olarak İstanbul Esenyurt
ilçemizde geçmişte yapılan ranta ve talana yol açan yanlış uygulamalar
nedeniyle bugün okul inşa edecek alan kalmamıştır. Yeni göreve başlayan
belediye başkanımızın çözüm noktasında gündeme getirdiği lise kampüsü yapılması
için belediyeye devredilmek istenen arazi, maalesef, AK PARTİ’li ve MHP’li
meclis üyelerinin oylarıyla reddedilmiştir. 
İlçemizdeki
160 bin öğrencimize nitelikli eğitim verilmesi ve bu imkândan mahrum
bırakılmamaları için AK PARTİ ve Milliyetçi Hareket Partisi gruplarının
siyasetüstü bu konuyu bir kez daha değerlendirmeleri çağrısında bulunuyorum.
Teşekkür
ederim. 
BAŞKAN
– Sayın Tanal…
21.- İstanbul Milletvekili Mahmut Tanal’ın, 5 Kasım CHP eski Genel
Başkanı Bülent Ecevit’i ölümünün 13’üncü yıl dönümünde saygıyla andığına ve
İstanbul ili Ümraniye ilçesi Finanskent Mahallesi’ndeki vatandaşların yaşadığı
mağduriyete ilişkin açıklaması 
MAHMUT
TANAL (İstanbul) – Teşekkür ederim Sayın Başkan.
“Bizim
iki gücümüz var: Biri hak, biri halk.” diyen halkçı devlet adamı Sayın Bülent
Ecevit’i rahmetle ve saygıyla anıyorum. 
Değerli
Başkanım, değerli milletvekilleri; İstanbul ili Ümraniye ilçesinde Finanskent Mahallesi’nde
Büyükşehir Belediyesi baypas edilerek Ümraniye Belediyesi, Çevre ve Şehircilik
Bakanlığıyla birlikte Emlak Konut, büyük bir rant ve talan uygulaması
başlatmaktadır. Burada 130 tane gecekondu vardır. Halk burada mağdur
durumdadır. Finanskent mahallesinde oturan vatandaşların barınma hakkının ranta
ve talana kurban edilmemesini, burada halkın barınma hakkı olan konutlarının
bir an önce teslim edilmesini talep ediyor; selam ve saygılarımı iletiyorum.
BAŞKAN
– Sayın Öztürk…
22.- Kırıkkale Milletvekili Halil Öztürk’ün, ABD’nin 2018 yılı Terörizm
Raporu’na ilişkin açıklaması
HALİL
ÖZTÜRK (Kırıkkale) – Sayın Başkan, Amerika’nın 2018 terörizm raporunda YPG/PYD
ve FETÖ terör örgütü kapsamına alınmamış, hain teröristbaşı sürgünde din adamı
olarak takdim edilmiştir. Bu durum, melanet bir projenin uluslararası
varlığının perdelenmesine işaret eden bir tutumdur. Hiçbir zaman unutmayacağız
ki FETÖ terör örgütü, 15 Temmuz gecesi devşirdiği dar kadroyla Türkiye’yi işgal
etmeye kalkışmıştır. Yaklaşık üç buçuk yıldır FETÖ ve kalıntılarıyla, kripto
damarıyla hukuki, siyasi, güvenlik ve diplomatik vasıtalarla kıyasıya mücadele
edilmektedir. Bu kapsamda, bazı siyasi elçilerin FETÖ’yle mücadeleyi
sulandırmasının yanı sıra “KHK faciadır.” değerlendirmesi ve mağdur edebiyatına
bel bağlaması 15 Temmuz şehitlerine ve gazilerine büyük bir haksızlık ve
hadsizliktir. Türkiye bir hukuk devletidir, hukukun üstünlüğü herkes için
bağlayıcıdır, amirdir. Ancak yargı kararları milletin vicdanıyla
çelişmemelidir. 
BAŞKAN
– Sayın Arkaz…
23.- İstanbul Milletvekili Hayati Arkaz’ın, 2-8 Kasım Lösemili Çocuklar
Haftası’na ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
2-8
Kasım Lösemili Çocuklar Haftası. Minicik bedenlerde olan kocaman yüreklerin
sevgiyle kucaklaşacağı bir haftadır. 16 yaş altındaki özellikle erkek
çocuklarda yaygın görünen kanser türlerinden olan lösemi, halk arasındaki
tabirle kan kanseridir. En çok 1 ve 5 yaş arasında görülür. Dünyada 350 bin
lösemi hastası vardır, Türkiye’de ise yılda 4.500 kişiye lösemi teşhisi
konulmaktadır. Lösemi hastalığının tedavisi mutluluk ve moraldir. Bizler de
morallerini yüksek tutmak ve umut vermek için elimizden geleni yapmalıyız.
Lösemili çocukların yüzündeki bir gülümseme olmamız temennisiyle Genel Kurulu
saygıyla selamlıyorum. 
BAŞKAN
– Sayın Gökçel… 
24.- Mersin Milletvekili Cengiz Gökçel’in, 5 Kasım CHP eski Genel
Başkanı Bülent Ecevit’i ölümünün 13’üncü yıl dönümünde saygıyla andığına,
Akdeniz meyve sineğiyle mücadelede eylem planı oluşturulması gerektiğine
ilişkin açıklaması
CENGİZ
GÖKÇEL (Mersin) – Sayın Başkan, değerli milletvekilleri; bugün, Genel
Başkanımız, Kıbrıs fatihi, saygın siyasetçi Karaoğlan, halkçı Ecevit’in ölüm
yıl dönümü. Aramızdan ayrılışının 13’üncü yıl dönümünde Bülent Ecevit’i saygı,
sevgi ve özlemle anıyorum. 
Değerli
arkadaşlar, Akdeniz meyve sineğiyle mücadele başta seçim bölgem Mersin olmak
üzere, meyve üretilen tüm bölgelerimizin en önemli sorunlarından birisi.
Yıllardır bu zararlıyla biyolojik ve biyoteknik mücadele yapılması çağrısında
bulunuyoruz. Bir mücadele eylem planı oluşturulmalı ve bu zararlıyla mücadele
edilmeliydi. Son olarak, Rusya’ya ihraç edilen 379 ton narenciye bu zararlıdan
dolayı geri döndü. Bu da bize gösteriyor ki AKP’nin tarım politikaları
çökmüştür; çiftçi ve tarım üretimi bile isteye yok sayılmıştır.
Yüce
Meclisi saygıyla selamlıyorum.
BAŞKAN
– Sayın Keven…
25.- Yozgat Milletvekili Ali Keven’in, 2018 yılına ait buzağı
desteklemeleri ile sertifikalı tohum kullanım desteğinin ödenmeyerek
çiftçilerin üretimi terk etmesinin mi istendiğine ve Akdağmadeni ilçesinde
işten çıkarılan maden işçilerinin mağduriyetine ilişkin açıklaması
ALİ
KEVEN (Yozgat) – Teşekkür ederim Sayın Başkan.
Çiftçilerimize
sertifikalı tohum desteği ve buzağı desteği hâlâ ödenmedi. Bir yılı geçmesine
rağmen neden hâlâ ödenmiyor, bir açıklama yapılmadı. Çiftçilerimiz icra
tehlikesiyle karşı karşıya. Bundan dolayı borç ertelemesi yapılmasını
bekliyorlar. Çiftçilerimizin bu sorunlarını defalarca dile getirdik. Yüz
binlerce çiftçi borcunu ödeyemiyor. Tarlasını bırakıp üretimi terk etmesini mi
istiyorsunuz? Zaten yaklaşık 800 bin çiftçi tarım politikanızdan dolayı üretimi
bıraktı. Yozgat’ta çiftçi dertli, esnaf dertli, işçi dertli, emekli dertli ve
perişan. Akdağmadeni ilçemizde Yıldızlar Holding 130 maden işçisinin
tazminatlarını bile ödemeden işten attı, işletmeyi kapattı. Bu şirket işçilerin
üç buçuk aydır maaşlarını ve tazminatlarını ödemiyor. 130 maden işçisi “Biz
hangi cumhuriyetin vatandaşlarıyız?” diye yazdıkları mektupla bana soruyorlar.
Sizce bunlar hangi cumhuriyetin vatandaşlarıdır?
Saygılarımla.
(CHP sıralarından alkışlar) 
BAŞKAN
– Sayın Enginyurt…
26.- Ordu Milletvekili Cemal Enginyurt’un, 5 Kasım CHP eski Genel
Başkanı Bülent Ecevit’e ölümünün 13’üncü yıl dönümünde Allah’tan rahmet
dilediğine ve Süleyman Demirel, Alparslan Türkeş, Necmettin Erbakan, Turgut
Özal ve Türkiye Cumhuriyeti’nin kurucu Cumhurbaşkanı Mustafa Kemal Atatürk’ü rahmetle
andığına ilişkin açıklaması
CEMAL
ENGİNYURT (Ordu) – Sayın Başkanım, 21’inci Dönemde 57’nci Hükûmette birlikte
çalışma imkânı bulduğum merhum Başbakan Sayın Bülent Ecevit’i rahmetle,
şükranla anıyorum; Allah rahmet eylesin diyorum. Onun şahsında Sayın Süleyman
Demirel, Sayın Alparslan Türkeş, Sayın Necmettin Erbakan, Sayın Turgut Özal ve
en önemlisi Türkiye Cumhuriyeti’nin kurucu Cumhurbaşkanı Sayın Mustafa Kemal
Atatürk’ü de rahmetle anıyorum. Özellikle son günlerde Mustafa Kemal Atatürk’e
yönelik saldırıları şiddetle kınıyorum. Mustafa Kemal Atatürk’ü Stalin’e
benzetenlerin aynaya bakmasını tavsiye ediyorum. (MHP ve İYİ PARTİ sıralarından
alkışlar) 
BAŞKAN
– Sayın Girgin…
27.- Muğla Milletvekili Süleyman Girgin’in, 1 Ocak 2019 tarihi
itibarıyla plastik poşet başına ödenen 25 kuruşun 15 kuruşu Çevre ve Şehircilik
Bakanlığı payı olarak tahsil edildiğine göre geçen on aylık süreçte ne kadar
para toplandığını ve bu paralarla çevreyle ilgili herhang bir çalışmanın
yapılıp yapılmadığını Çevre ve Şehircilik Bakanından öğrenmek istediğine
ilişkin açıklaması
SÜLEYMAN
GİRGİN (Muğla) – Teşekkürler Sayın Başkan.
Sorum
Çevre ve Şehircilik Bakanına: 2872 sayılı Çevre Kanunu’nda yapılan değişiklik
sonrası 1 Ocak 2019 tarihi itibarıyla plastik poşet başına 25 kuruş ücret
ödenmekte ve bu rakamın 15 kuruşu Çevre ve Şehircilik Bakanlığı payı olarak
tahsil edilmektedir. 
Bu
bağlamda;
1)
Yasanın uygulamaya girdiği tarih itibarıyla aradan geçen on aylık süreçte
plastik poşet ücretlendirmesinden toplam ne kadar para toplanmıştır?
2)
Toplanan bu paralarla çevreyle ilgili herhangi bir çalışma yapılmış mıdır?
Yapıldıysa bu çalışmalar nelerdir?
3)
Toplanan paralar nerededir?
Teşekkür
ediyorum. 
BAŞKAN
– Sayın Kabukcuoğlu…
28.- Eskişehir Milletvekili Arslan Kabukcuoğlu’nun, 2-8 Kasım Lösemili
Çocuklar Haftası’na ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım.
Bu
hafta Lösemili Çocuklar Haftası’dır. Lösemi, çocukluk çağının en sık görülen
kanser türüdür. Lösemi hastalığının iki üç yıl devam eden bir tedavi süreci
olabilir; zaman zaman hastalık yatışarak, zaman zaman alevlenerek yıllarca
sürebilir. Hastalık yüzde 45-85 oranında tedavi edilebilir. On yıl hastalıksız
geçen süre tam iyileşme kabul edilir. Bazen kemik iliği nakli de gerekebilir.
Tedavinin uzun sürmesi nedeniyle hastanın sosyal ihtiyaçları da
karşılanmalıdır. Çocuğun eğitim ihtiyaçları, ailenin konaklayabileceği yerlerin
ayarlanması modern dünyada lösemi tedavisine paralel düşünülmesi gereken
durumlardır. 
Buradan
iktidarı -bu günün anlam ve öneminden yola çıkarak- lösemili çocuklarımızın ve
ailelerinin yaşadıkları zorlukları anlama adına farkındalığa ve bu hastalığın
tedavisi için daha fazla kaynak ayırmaya davet ediyorum.
Teşekkür
ederim.
BAŞKAN
– Sayın Özen…
29.- İstanbul Milletvekili Zeynel Özen’in, Avrupa Alevi Birlikleri
Konfederasyonu Onursal Başkanı ve 25’inci Dönem HDP İstanbul Milletvekili
Turgut Öker’e yurt dışı çıkış yasağı getirilmesine ilişkin açıklaması 
ZEYNEL
ÖZEN (İstanbul) – Değerli Başkan, Avrupa Alevi Birlikleri Konfederasyonu
Onursal Başkanı ve Alevilerin kanaat önderi eski milletvekili Turgut Öker
hakkında, savcılık tarafından çağrıda bulunulması üzerine Almanya’dan geldiği,
aynı gün gittiği Anadolu Adliyesinde yurt dışı çıkış yasağı konulmuştur.
Kendisinin çifte vatandaş olarak yurt dışında tedavisi devam ederken böyle bir
karar verilmiştir. Alevilerin iradesinin kırılması için verilen bu karar Turgut
Öker şahsında tüm Alevilere yapılmış bir operasyondur. Fakat ne yaparsanız
yapın Aleviler, iradesine sahip çıkmaya devam edecek, yoluna sahip çıkacak,
asla size teslim olmayacak. Yüzyıllardır dediğimiz gibi: “Dönen dönsün, biz
dönmeyiz yolumuzdan. Aşk ile.”
BAŞKAN
– Son olarak Sayın Ersoy, buyurun.
30.- Adana Milletvekili Ayşe Sibel Ersoy’un, 3-9 Kasım Organ Bağışı
Haftası vesilesiyle herkesi organ bağışı yapmaya davet ettiğine ilişkin
açıklaması
AYŞE
SİBEL ERSOY (Adana) – Teşekkür ederim Sayın Başkan.
Tıbbi
olarak tüm yeterliliklere sahip olan ülkemizde organ nakli bekleyen hastaların
sayısı gün geçtikçe artmakta iken organ bağışları bu kişileri kurtaracak
boyutlara maalesef ki ulaşmamaktadır. 3-9 Kasım Organ Bağışı Haftası kapsamında
bu hayati konunun önemine dikkat çekmek, farkındalık oluşturmak ve insan
hayatının devamlılığının sürdürülebilmesi için üzerimize düşen görevi yerine
getirmemiz gerekmektedir. Hepimizin bir yakını, sevdiği, eşi, çocuğu, anne veya
babası nakil bekleyen bir hasta konumunda olabilir. Organ nakli bekleyen tüm
hastalarımıza acil şifalar diliyorum ve herkesi organ bağışı yapmaya davet
ediyorum. 
BAŞKAN
– Değerli milletvekillerimize teşekkür ederim.
Şimdi
grup başkan vekillerimizin söz taleplerini karşılayacağım. 
İlk
söz, İYİ PARTİ Grubu adına Sayın Türkkan’da.
Buyurun
Sayın Türkkan. 
31.- Kocaeli Milletvekili Lütfü Türkkan’ın, Barış Pınarı Harekâtı
bölgesinde el yapımı patlayıcıya müdahale sırasında şehit düşen İstihkam Uzman
Çavuş Suat Topçu ile 7’nci Komando Er Eğitim Alay Komutanlığında eğitim
sırasında şehit olan Jandarma Uzman Çavuş Mehmet Yaralı’ya Allah’tan rahmet
dilediğine, 5 Kasım CHP eski Genel Başkanı Bülent Ecevit’i ölümünün 13’üncü yıl
dönümünde saygıyla andığına, 2-8 Kasım Lösemili Çocuklar Haftası’na,
güçlendirilmiş parlamenter sisteme geçilmesi hususunun Meclisin bir numaralı
gündemi olması gerektiğine, öğrenim kredisi borcunu ödeyemeyen üniversite
mezunu gençlerin mağduriyetine, tarım reformuna ihtiyaç olduğuna ve İstanbul
Milletvekili Ümit Özdağ’ın sosyal medyadan yaptığı paylaşımına Göç İdaresi
Genel Müdürlüğünden verilen cevaba ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; dün yine şehit
haberleri aldık. Barış Pınarı Harekâtı bölgesinde teröristlerden temizlenen
alanda yapılan mayın temizleme çalışmalarında tespit edilen el yapımı
patlayıcıya müdahale sırasında ne yazık ki İstihkâm Uzman Çavuş Suat Topçu
şehit oldu. İzmir’de eğitim sırasında fenalaşan Jandarma Uzman Çavuş Mehmet
Yaralı kardeşimiz de tüm müdahalelere rağmen kurtarılamadı. Şehitlerimize Yüce
Allah’tan rahmet, acılı ailelerine ve milletimize başsağlığı diliyorum; ruhları
şad olsun.
Türk
siyasi tarihinin önemli isimlerinden olan eski Başbakan Bülent Ecevit’i,
ahirete intikalinin 13’üncü yıl dönümünde saygı ve rahmetle anıyorum. Merhum
Ecevit, özellikle 1974 Kıbrıs Barış Harekâtı ve sonrasında Türkiye'ye uygulanan
ambargoya karşı verdiği mücadeleyle akıllarda yer etmiş bir siyasetçidir.
Mekânı cennet, ruhu şad olsun. (CHP sıralarından alkışlar) 
2-8
Kasım günleri arasında Lösemili Çocuklar Haftası’nı idrak ediyoruz. Lösemi,
tedavi edilebilen bir hastalık. Lösemili çocuklarımızın en temel ihtiyacı da
sevgi ve umut. Bu farkındalık haftasında küçük bedenleriyle kansere karşı büyük
mücadele veren çocuklarımızı sevgiyle gözlerinden öpüyorum. 
Cumhurbaşkanlığı
hükûmet sistemine geçilmesinden sonra özellikle Avrupa ve Amerika başta olmak
üzere, tüm dünyada tek adam algısı yaratılmış ve yayılmıştır. Gücün tek elde
toplanması, iç ve dış tüm kararların aynı kişiye bağlanması dış politikada
Türkiye’nin demokrasi ve hukuk kavramlarını zora sokmuştur. Demokrasinin gereği
olan çoğulcu katılım ile ortak karar alma mekanizması devre dışı bırakılmıştır.
Özellikle son zamanlarda yabancı sermayenin ülkemize gelmemesinin ve
ülkemizdeki sermayenin dışarıya kaçırılmasının temel sebebi Cumhurbaşkanlığı
hükûmet sisteminin getirdiği güvensizlik ortamıdır. 
(Mikrofon
otomatik cihaz tarafından kapatıldı)
BAŞKAN
– Devam edelim.
LÜTFÜ
TÜRKKAN (Kocaeli) – Tek bir kişinin kontrolündeki ekonomi ve tek bir kişiye
bağlı iç ve dış politik kararlar ne Türk devletinin geleneğine ne de muasır
medeniyetler hedefimize uygun değildir. 
Cumhurbaşkanlığı
hükûmet sistemiyle maalesef iç cephede de siyasal bloklaşma oluşmuş, toplumsal
ayrışma meydana gelmiştir. Kuvvetler ayrılığını yok sayan ve yetkiyi tek elde
toplayan bu sistemin işlemediğini geçtiğimiz bir yıl içinde tecrübe ettik. Hep
vurguladığımız gibi, Türkiye’de demokrasiyi güçlendirmek ve cumhuriyet
değerlerinin gerektirdiği kuvvetler ayrılığını esas kılmak için güçlendirilmiş
parlamenter sisteme geçilmesi şüphesiz ki en doğru ve en akılcı yol olacaktır.
Bu sorumluluk, başta iktidar olmak üzere Meclisin bir numaralı gündemi
olmalıdır.
Sayın
Başkan, değerli milletvekilleri; Türkiye’de öğrenim kredisi borcunu ödeyemeyen
üniversite mezunu sayısı 5 milyona dayandı. Borç vadesi dolan yüz binlerce
öğrenci için yasal işlem yapılması Hazine ve Maliye Bakanlığına bildirildi. 
(Mikrofon
otomatik cihaz tarafından kapatıldı)
BAŞKAN
– Devam edelim.
LÜTFÜ
TÜRKKAN (Kocaeli) – Bugün 280 bin üniversite mezunu öğrenci hakkında yasal
işlem başlatıldığı ifade ediliyor. Asgari ücretle çalışanlar, maaşları öğrenim
kredisi borçlarının kredi taksitlerine yetmeyince haciz tehlikesiyle karşı
karşıya geldi. Kredi ve Yurtlar Kurumundan kredi alan ancak borç taksitlerini
ödeyemeyen öğrencilerin maaşına e-haciz uygulanıyor. Üniversiteden mezun
olduktan sonra iş bulamayan gençlerimizin sorunları, okurken aldıkları geri
ödemeli kredinin borcu nedeniyle daha da büyüyor. Ödenmeyen borçlara aylık
yüzde 1,4 oranında gecikme faizi uygulanıyor. Öğrenim kredisi başvurusu
sırasında 16 bin liraya imza atan öğrencilerin borçları bugün faiziyle beraber
30 bin liraya kadar çıkmıştır. İYİ PARTİ olarak konuya önemle dikkat çekmek
istiyoruz, zira mağdur olan kişi sayısı çok fazladır. İş bulmakta ve hayat
kurmakta oldukça zorlanan gençlerimizin hayatı daha da zorlaştırılmamalıdır. 
(Mikrofon
otomatik cihaz tarafından kapatıldı)
BAŞKAN
– Devan edin, tamamlayalım.
LÜTFÜ
TÜRKKAN (Kocaeli) – Gıda enflasyonundaki yükselme ihtimaline karşı, iktidar
partisi, Plan ve Bütçe Komisyonundan geçen kanun teklifine yeni bir madde
ekledi ve Toprak Mahsulleri Ofisine ihalesiz, sınırsız her türlü tarım ürününü
ithal etme yetkisi verildi yani zorda olan çiftçimiz bir de ithalat darbesiyle
karşı karşıya kaldı. Toprak Mahsulleri Ofisine soğan, patates ve domates dâhil
her türlü tarımsal ürünü İhale Kanunu’na tabi olmaksızın ithal etme yetkisi
verilmesini öngören madde vergi paketine ilave edildi. Toprak Mahsulleri
Ofisinin ihale mevzuatı dışına çıkarılma gerekçesi olarak da üretimin yetersiz
olması nedeniyle ürün fiyatlarında meydana gelebilecek olağanüstü
dalgalanmaların önlenmesi veya ürünlerde fiyat istikrarının sağlanması
gösterildi. 
Bir
tarafta tarlalar boş duruyor, diğer tarafta Hükûmet Toprak Mahsulleri Ofisine
ithalat yetkisi veriyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Türkkan.
LÜTFÜ
TÜRKKAN (Kocaeli) - AK PARTİ usulü yerli ve millî tarım politikasında
geldiğimiz son nokta şu: Saman Ukrayna’dan, hayvanlar Arjantin’den, çobanlar
Afganistan’dan. Hep söylüyoruz, yanlış tarım politikalarıyla tarımı da çiftçiyi
de bitirdiniz. Tarımda çok ciddi anlamda, ciddi bir Tarım Bakanıyla ciddi bir
reforma ihtiyacımız var.
Buradan
bugün, karşı karşıya kaldığımız bir garabeti sizlere bildirmek istiyorum:
İstanbul Milletvekilimiz Sayın Ümit Özdağ, Twitter hesabından bir paylaşımda
bulundu ve Hükûmetin Afganistan’dan çoban ithal edecek olmasını eleştirdi.
“İnanılır gibi değil. Türkiye’de 500 bin Afgan zaten var. Şimdi Afganistan’dan
5 bin lira maaşla 150 bin çoban daha getireceklermiş. Türkiye’yi iç savaş
toplumları cehennemine götürüyor bu iktidar.” diye yazmış Sayın Ümit Özdağ,
siyasal bir eleştiride bulunmuş. Bu paylaşıma cevap vermesi gereken siyasi
muhatabı yerine, Göç İdaresi Genel Müdürlüğü Twitter hesabından bir cevap
vermiş.
(Mikrofon
otomatik cihaz tarafından kapatıldı)
BAŞKAN
– Devam edin.
LÜTFÜ
TÜRKKAN (Kocaeli) – Cevabı aynen okuyorum: “Son üç yıl içerisinde toplam 93.123
Afgan’ı ülkesine geri gönderdik. Verdiğiniz bilginin hiçbir gerçekliği yok; biz
yalanlamaktan bıktık, siz iftira atmaktan bıkmadınız.” Bürokrasi terbiyesinden
yoksun, çirkin bir ifadeyle verilmiş bu cevabı şiddetle kınıyoruz. Ne zamandan
beri bir bürokrat sosyal medya üzerinden bir milletvekiline cevap veriyor? Ben
de buradan Göç İdaresi Genel Müdürüne söylüyorum: Sen git, Bakanın gelsin;
bizim muhatabımız senin Bakanın. Bu terbiyesizliği, bu hadsizliği Sayın AK
PARTİ Grubunun da bizzat gündeme taşımasını istiyorum. (İYİ PARTİ sıralarından
alkışlar)
Evet,
bu daha önce de yaptığı bir hadise. Bugün arkasında durduğunu zannettiği Bakan
olmayınca bu bürokratın durumunu merak ediyorum. Siyaset böyle bir şey; yarın
siyasetçiler bir araya gelir anlaşırlar, bu bürokratlar ne olur onu bilmiyorum.
Bir devlet kurumunun, bir devlet kurumunun başındaki adamın, halkın oylarıyla
seçilmiş bir siyasetçi için kullanacağı bu üslup olmaz, olmamalıdır. 
Yüce
Parlamentoyu saygıyla selamlıyorum. (İYİ PARTİ sıralarından alkışlar)
BAŞKAN
– Söz sırası Milliyetçi Hareket Partisi Grubu adına Grup Başkan Vekilimiz Sayın
Bülbül’e ait.
Buyurun
Sayın Bülbül. 
32.- Sakarya Milletvekili Muhammed Levent Bülbül’ün, Barış Pınarı
Harekâtı bölgesinde el yapımı patlayıcıya müdahale sırasında şehit düşen
İstihkam Uzman Çavuş Suat Topçu ile 7’nci Komando Er Eğitim Alay Komutanlığında
eğitim sırasında şehit olan Jandarma Uzman Çavuş Mehmet Yaralı’ya ve 5 Kasım
CHP eski Genel Başkanı Bülent Ecevit’e ölümünün 13’üncü yıl dönümünde Allah’tan
rahmet dilediğine, Şırnak ili İdil ilçesi Öğündük köyünde 29 Ekim Cumhuriyet
Bayramı kutlamalarında öğrencileriyle birlikte Türk bayrağıyla yaptığı gösteri
sebebiyle hedef gösterilen öğretmen Seçil Yıldız başta olmak üzere memleketin
her köşesinde hizmet eden öğretmenlerimizin milletçe yanında olunduğuna ve 2-8
Kasım Lösemili Çocuklar Haftası’na ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, değerli milletvekilleri; Barış Pınarı Harekâtı kapsamında terörden
temizlenen alanlarda yapılan, el yapımı bomba temizleme operasyonu sırasında
meydana gelen patlamada Uzman Çavuş Suat Topçu kardeşimiz şehit olmuştur. Yine,
dün akşam saatlerinde Foça 7. Komando Tugayında eğitim yaparken fenalaşan Uzman
Çavuş Mehmet Yaralı yapılan tüm müdahalelere rağmen kurtarılamayarak şehit
olmuştur. Aziz şehitlerimize Allah’tan rahmet dilerken ailelerine ve
milletimize sabırlar niyaz ediyorum. 
Sayın
Başkan, bugün Türk siyasi hayatına damgasını vurmuş, dürüstlüğü ve
saygınlığıyla ön plana çıkmış olan, temayüz etmiş olan Sayın Bülent Ecevit’in
13’üncü ölüm yıl dönümüdür. Sayın Bülent Ecevit’e Allah’tan rahmet dilerken tüm
sevenlerine tekrardan başsağlığı diliyoruz. 
Sayın
Başkan, Şırnak’ın İdil ilçesine bağlı Öğündük köyünde ana sınıfı öğretmenliği
yapan Seçil Yıldız’ın 29 Ekim Cumhuriyet Bayramı kutlamaları kapsamında
öğrencileriyle yaptığı Türk bayraklı gösteri sosyal medyada paylaşılmış ve
büyük beğeni kazanmıştır. Ancak vatanımızın ve milletimizin birlik ve
beraberliğine kastı olan hainler gözlerini şimdi de küçük öğrencilerin olduğu
okul bahçelerine dikmiş ve milletimizin evlatlarını yetiştirmeye çalışan Seçil
Öğretmenimizi hedef göstermiştir. 
Seçil
Öğretmenimiz yalnız değildir. Seçil Öğretmenle birlikte memleketin her
köşesinde fedakârca hizmet eden ve evlatlarımızın yetişmesinde başlıca pay
sahibi olan öğretmenlerimizin milletçe yanında olduğumuzu ifade ediyor,
kendilerine buradan şükranlarımızı sunuyoruz. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
MUHAMMED
LEVENT BÜLBÜL (Sakarya) – Sayın Başkan, 2-8 Kasım haftası Lösemili Çocuklar
Haftası’dır. Küçücük bedenlerde kocaman yürekleriyle hayata tutunmaya çalışan
evlatlarımızın sevgiyle kucaklaşacağı, farkındalıkların daha da gün yüzüne
çıkacağı bir hafta olmasını temenni ediyorum. 
Lösemi
tedavi edilebilen bir hastalıktır. Özellikle erken teşhis çok önemlidir. Bu
hastalıklarda en önemli tedavi moral ve motivasyondur. Uzun yılları alabilen
tedavi süreçlerinde hayata umutla tutunmaya çalışan evlatlarımıza moral vermek
ve onların karşılaştığı her türlü sıkıntıyı paylaşmak bizim asli
görevlerimizden olmalıdır.
Bu
hafta vesilesiyle, hastalıkla mücadele eden bütün evlatlarımızın yanlarında
olduğumuzu bir kez daha ifade ediyor, yüce Meclisi saygıyla selamlıyorum. 
BAŞKAN
– Söz sırası, Halkların Demokratik Partisi Grubu adına Grup Başkan Vekilimiz
Sayın Oluç’a aittir. 
Buyurun.

33.- İstanbul Milletvekili Hakkı Saruhan Oluç’un, Mardin ili Kızıltepe
İlçe Belediyesine kayyum atanmasıyla birlikte 65 HDP’li belediyeden 15’ine
kayyum atanmış olduğuna, kayyum atanan belediyelerde çoğunluğu elde etmek
isteyen iktidarın belediye meclis üyelerini de görevden aldığına ve bu durumun
millet iradesini, sandık hukukunu ortadan kaldırdığına, Kürt halkının
iradesinin gasbedildiğine ve demokratik siyaset alanında, hukuk alanında
yapılan adaletsizliklerin hesabını sorana kadar mücadelelerine devam
edeceklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
milletvekilleri, çok uzunca zamandır konuştuğumuz bir konu var fakat bunu belli
ki daha uzun zaman da konuşmaya devam edeceğiz, onlar hakkında bir şeyler
söylemek istiyorum. 
Dün
Mardin Kızıltepe Belediyemize kayyum atandı, böylelikle 15’inci belediyeye
kayyum atanmış oldu. Şimdi, biz 31 Martta yapılan yerel seçimlerde 3
büyükşehir, 4 il, 47 ilçe ve 11 beldede toplam 65 belediye kazanmıştık; 6
ilçemizde de kazandığımız belediye eş başkanlıklarını, Yüksek Seçim Kurulu
kurduğu tuzak nedeniyle, kanun hükmünde kararnameli oldukları için
mazbatalarını vermedi. Şimdi, bu 65 belediyeden 15’ine şu ana kadar kayyum
atanmış oldu. Bakın, Diyarbakır’da yüzde 63’le, Van’da yüzde 54’le, Mardin’de
yüzde 56’yla, Hakkâri’de yüzde 60’la, Yüksekova’da yüzde 66’yla, Kulp’ta yüzde
50’yle, Kayapınar’da yüzde 66’yla, Bismil’de yüzde 71’le, Kocaköy’de yüzde
62’yle, Karayazı’da yüzde 62’yle, Nusaybin’de yüzde 77’yle, Erciş’te yüzde
50’yle, Cizre’de yüzde 77’yle, Saray’da yüzde 61’le, Kızıltepe’de yüzde 70’le
–küsuratları var, toparlamak için böyle söyledim- bu oranlarda kazandığımız
belediyelere kayyum atanıyor. 
Birincisi,
şunu saptamak gerekiyor: Bu, sandık hukuku ve sandık adaletini, halkın
iradesini gasbetmektir, açıkça hırsızlıktır, başka hiçbir şey değildir;
seçmenlerin oyunu çalmaktır, seçmenlerin iradesini çalmaktır ve bunun adı
siyasette ve gündelik yaşamda “hırsızlık”tan başka hiçbir şeyle tanımlanamaz.
Bu çok açık ortada, bir kere bunu tespit etmiş olalım. Şimdi, 15 belediye
gitti, 65 belediyeden 50 belediyemiz daha kaldı. Şimdi bakalım, bunlar için ne
yapacaksınız.
Şimdi,
bu belediye eş başkanlarını görevden almakla yetinmiyor iktidar, aynı zamanda,
belediye meclis üyelerine de musallat olmuş vaziyette.
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Daha yeni Van Tuşba’da 4 belediye meclis üyemiz
görevinden alındı. Neden bu yapılıyor? Çünkü hangi belediye meclisinde bu iktidar
sandıkta kaybettiyse seçimi, o belediye meclisinde azınlıktaysa o belediye
meclisindeki bizim belediye meclis üyelerimizi görevden alıyor belediye
meclisinde çoğunluğu elde etmek için. Bunun adı nedir Allah aşkına? Yani burada
siyaset yapılıyor bu Mecliste. Bu Mecliste bulunan grupların hepsine soruyorum
iktidara da muhalefete de: Böyle bir şey olabilir mi? Oturmuş birisi İçişleri
Bakanlığında koltuğuna, eline almış bütün belediyelerin listesini, bir
mühendislikle belediye meclislerinde nasıl bizi azınlığa düşürür, belediye eş
başkanlarını nasıl görevden alır, nasıl o belediyeleri gasbeder, halkın
iradesini gasbeder bunun hesabını yapıyor ve teker teker bu belediye
başkanlarını görevden alıyor. Bu, demokratik siyaset adına asla kabul
edilebilir bir şey değil. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Sayın Başkan, bakın, Türkiye'de muhafazakâr sağın, ta
Menderes zamanından bugüne kadar geldiğimizde; Süleyman Demirel zamanında da Turgut
Özal zamanında da özenle sahip çıktığı bir şey vardı: Sandık iradesi, millet
iradesi. Sandık hukuku ve adaleti özenle sahip çıktıkları bir şeydi. Bu iktidar
Türkiye'deki muhafazakâr sağın önemle sahip çıktığı sandık iradesini, millet
iradesini, sandık hukukunu ve adaletini ortadan kaldırmıştır. Artık yoktur
böyle bir şey. Ve bu, Türkiye'deki muhafazakâr sağ açısından son derece ciddi
bir sorundur; demokratik politik kültürün ortadan kaldırılması anlamına
gelmektedir. Bunu bir kez daha tespit edelim. 
Şimdi,
biz bu halk iradesi gasbına, bu sandık hukuku ve adaletinin çiğnenmesine, yok
sayılmasına elbette ki kolay kolay boyun eğmeyeceğiz, bunu söylemek istiyorum.
Yani bakın, söyledik, tekrar söylüyorum: Kendinize çok güveniyorsanız bugün o
65 belediyeyi kazandığımız yerlerde ve sizin gasbettiğiniz bütün yerlerde,
YSK’nin de gasbettiği bütün yerlerde koyun sandıkları, hepsinden biz gümbür
gümbür tekrar çıkarız çünkü halk, iradesinin gasbedilmesine asla rıza
göstermeyecektir. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Oluç.
Buyurun.
HAKKI
SARUHAN OLUÇ (İstanbul) – Tamamlıyorum efendim.
Şimdi,
kimdir bu seçmiş olan, bizim belediyelerimizde oy kullanmış olan halk? Kürt
halkı. Büyük ölçüde Kürt halkıdır ve Kürt halkının iradesi gasbedilmektedir.
Diyor ki bu iktidar: “Kürt’sen istediğini seçemezsin, seçersen sana
yönettirmem, onu görevden alırım; orayı ben kendi atadığım vali ve
kaymakamlarla yöneteceğim.” Âdeta bir sömürge ülkesi gibi, vali ve
kaymakamlarla halkın iradesi gasbediliyor. Bunu asla kabullenmiyoruz, bir kez
daha buradan ifade etmiş olalım ve demokratik siyaset alanında, hukuk alanında
bu yapılan adaletsizliklerin hesabını sorana kadar da mücadelemize devam
edeceğimizi bir kez daha vurgulamış olalım.
Teşekkür
ediyorum.
BAŞKAN
– Söz sırası, Cumhuriyet Halk Partisi Grubu adına Grup Başkan Vekilimiz Sayın
Özel’e aittir.
Buyurun
Sayın Özel.
34.- Manisa Milletvekili Özgür Özel’in, şehit düşen İstihkam Uzman Çavuş
Suat Topçu ile Jandarma Uzman Çavuş Mehmet Yaralı’ya Allah’tan rahmet dilediklerine,
5 Kasım Cumhuriyet Halk Partisinin 3’üncü Genel Başkanı Bülent Ecevit’in
ölümünün 13’üncü yıl dönümüne, 2-8 Kasım Lösemili Çocuklar Haftası’na, Faruk
Bildirici’nin Üst Kurul üyeliğinin RTÜK Başkanı Ebubekir Şahin’in isteği ve
talebi doğrultusunda düşürülmesinin Parlamentoya saygısızlık olduğuna ve
konuyla ilgili hukuki sürecin başlatıldığına, İçişleri Bakanı Süleyman
Soylu’nun İstanbul Büyükşehir Belediye Başkanı Ekrem İmamoğlu’na yönelik
hakaret içerikli ifadelerini kınadıklarına, hangi siyasi partiden olursa olsun
milletin seçtiği belediye başkanı yerine kayyum atanması anlayışının Adalet ve
Kalkınma Partisinin Türkiye demokrasisine sürdüğü kara bir leke olduğuna
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Son
iki günde aldığımız 2 şehit haberi yine hepimizin yüreğini dağladı. Cumhuriyet
Halk Partisi Grubu adına şehitlerimize Allah’tan rahmet, ailelerine Allah’tan
sabır diliyoruz.
Bugün
5 Kasım. On üç yıl önce bugün 3’üncü Genel Başkanımızı, Bülent Ecevit’i
kaybettik. Bülent Ecevit siyasi kimliği, kişiliği, yaşantısıyla; özellikle
emekçilere, madencilere, dar gelirlilere yaptığı katkılarla, onlara sahip
çıkmasıyla ve mütevazı kişiliğiyle halkın Karaoğlan’ı olmuştu. “Bizim iki
gücümüz var; biri hak, biri halk.” derdi. Toplumun her kesimini kucaklar, alın
terinden, işçiden, emekten yana mücadele etmekten vazgeçmez, özellikle
işçilerin sendikal haklarının gelişmesi için en önemli katkıları sunardı.
Nezaket ile siyasetteki kararlılığı birlikte yürütmeyi başarmış ender liderlerden
biriydi Bülent Ecevit ve kendisi siyasi kararlılığının yanında şair ve çevirmen
kimliğiyle gerçek bir aydın olarak Türkiye siyaset tarihine ismini yazdırdı.
Bugün gerek benden önce konuşan grupların kendisiyle ilgili kullandığı
ifadelerden gerek her partiden sayın milletvekillerinin sosyal medya
paylaşımlarından duyduğumuz memnuniyeti bir kez daha ifade ediyor, Bülent
Ecevit’i rahmet, minnet ve özlemle anıyoruz. 
Bugün,
Turgutlu ilçemizden, Manisa’mızın Turgutlu’sundan pırıl pırıl gençler
Meclisimizi gezmeye geldiler. Meclise, halk iradesine, demokrasiye, parlamenter
demokratik sisteme sahip çıkan bu arkadaşlarımıza, Turgutlu’dan bu dönem
seçilmiş tek milletvekilimiz olan Bekir Başevirgen eşlik ediyor ve kendileri
Meclise saygılarını sunarak Meclisi takip ediyorlar. Biz de CHP Grubu olarak
onları sevgiyle, saygıyla yüreğimize basıyoruz, hoş gelmişler Meclisimize. 
2-8
Kasım Lösemili Çocuklar Haftası ve burada önemli bir farkındalığa ihtiyaç
olduğu çok açık. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
ÖZGÜR
ÖZEL (Manisa) - Benden önce konuşan değerli milletvekillerimizin, değerli
hatiplerimizin de ifade ettiği gibi, aldıkları kemoterapi nedeniyle bağışıklık
sistemleri zayıflayan bu küçük yaştaki çocuklarımız enfeksiyonlara karşı savunmasız
kalıyorlar. Bu yüzden de mikroplardan korunmak için ağız ve burunlarını kapatan
birer maske takmak durumundalar. Bu maskeyi kendilerinde bir bulaşıcı hastalık
varmış gibi algılayıp kendilerinden uzak durmaya çalışanlara karşı önemli bir
farkındalık olarak LÖSEV talep ediyor ki bu çocuklarımıza mesafeli durmayalım,
onlarla ilgilenelim, onların sağlıkları için hem bağışlarımızı hem de onlara
verebileceğimiz en değerli şey olan sevgimizi esirgemeyelim. Biz de tüm
lösemili çocuklarımızı bir kez daha buradan, bu önemli haftada sevgiyle
selamlıyoruz. 
Sayın
Başkan, geçtiğimiz hafta Türkiye siyaset tarihinde görülmemiş bir olay yaşandı.

(Mikrofon
otomatik cihaz tarafından kapatıldı) 
BAŞKAN
– Devam edelim. 
ÖZGÜR
ÖZEL (Manisa) - Türkiye Büyük Millet Meclisi Genel Kurulunda tüm siyasi
partilerin -çıkan oylara bakıldığında- müşterek oylarıyla seçilmiş olan Radyo
ve Televizyon Üst Kurulu üyesi Faruk Bildirici’nin üyeliği, RTÜK’ün yine bu
Meclis tarafından seçilmiş üyeleri tarafından bir oylamayla düşürüldü. Bunun
bir tane sebebi var, bunu bütün Türkiye'nin bilmesi gerekiyor, o da şu: Faruk
Bildirici bir şey fark etti ve ona itiraz etti. Fark ettiği şey şuydu: Kanuna
göre, 24 Mayıs 2013’te çıkan kanun hükmünde kararnameye göre, RTÜK Başkan ve
üyeleri kendi görevleriyle benzer işler yapan şirketlerin yönetim kurullarında
görev alamazlardı. Faruk Bildirici bir baktı, RTÜK Başkanı iki yerden daha maaş
alıyor. “EYT’lilere çift maaş” diyenler falan bütün eleştiriler dursun, iki
maaş daha alıyor ama bu maaşların bir tanesini Basın İlan Kurumundan alıyor,
diğerini TÜRKSAT’tan alıyor. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – TÜRKSAT, RTÜK’le işi olan, tarife talep eden, RTÜK yönetimi
tarafından tarifesi onaylanan bir kurum ve RTÜK Başkanı gidiyor TÜRKSAT’ın
Yönetim Kurulunda bu kararı çıkarıyor, RTÜK’e gelip bu kararı onaylıyor ve
“Böyle bir görevi kabul edenler direkt görevden geri çekilmiş sayılır.” diyor
kanun. Faruk Bildirici bunu söylüyor, “Görevden geri çekilmiş olmanız lazım.”
diyor, buna karşı oylama yapıyorlar, RTÜK Başkanı görevde kalıyor, öbür hafta
Faruk Bildiriciyi “Sen tarafsızlığını kaybettin.” gerekçesiyle oylama yapıp
görevden düşürüyorlar.
Bu,
Parlamentoya saygısızlık, Parlamentonun seçtiği bir üyeyi Parlamentonun seçtiği
diğer üyeler düşüremezler. Bununla ilgili hukuki süreç başladı, bununla ilgili
siyasi değerlendirmelerimizi bugün Sayın Genel Başkanımız yaptı. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ÖZGÜR
ÖZEL (Manisa) – Biz, Meclis Genel Kurulunun, kendi iradelerine sahip çıkması,
kendi iradelerine karşı yapılmış bu hadsizliğe karşı gerekli hassasiyeti
göstermesi gerektiğini söylüyoruz. 
RTÜK
Başkanının doğrudan görevden çekilmiş kabul edilmesi lazımdır. RTÜK
Kanunu’ndaki önemli bir eksiklik, buradan seçilen üyelerin yanlış işler
yaptıklarında Meclis tarafından geri çağrılamamasıdır. Bu konuda gerekli bir
kanun teklifi verdik, bu konuda çalışmamız lazım. Meclisin iradesini hiçe sayan
RTÜK Başkanının derhâl hem diğer maaş aldığı görevlerden istifa etmesi hem de
Meclis tarafından geri çağrılması, eğer bunu yerine getirmiyorsa Meclis
tarafından gerekli yasal düzenlemenin yapılması lazım. 
Son
olarak iki konuyu daha ifade etmem gerekiyor Sayın Başkan, gündem çok yoğun.
Anlaşılıyor ki Kabine revizyonu konuşulmaya başlayınca şartlı refleks olarak
Cumhuriyet Halk Partisine ve Cumhuriyet Halk Partililere sataşan Süleyman Soylu
-İstanbul’un seçilmiş Büyükşehir Belediye Başkanına seçim döneminde dünya kadar
hakaret eden ve bu zehirli dili 23 Haziranda cezalandırılan Süleyman Soylu-
yine tuttu, döndü dolaştı Belediye Başkanımıza ağza almaktan utanacağım bir
ifade kullandı; utanılacak bir söz söyledi; kayıtlara geçmesi benim açımdan
ayıp bir ifadeyi Ekrem İmamoğlu için kullandı.
(Mikrofon
otomatik cihaz tarafından kapatıldı) 
BAŞKAN
– Toparlayıp bitirelim.
Buyurun.
ÖZGÜR
ÖZEL (Manisa) – Bunu kınıyoruz ama AK PARTİ Grubuna da soruyoruz: Farkında
mısınız, sizin demokrasi anlayışınızı, sizin itibarınızı -bu Mecliste yüz yüze
bakıyoruz- bunların hepsini yerle bir eden biri var. Ne için yapıyor bunu?
Koltuğa tutunmak için yapıyor. Koltuğu tartışılıyor, tartışılan koltuğunu
sağlama almak için görevini iyi yapmak yerine, gidiyor, insanlara küfrediyor ve
dönüyor dolaşıyor, Sayın Genel Başkanımıza hakaret ediyor, Ekrem İmamoğlu’na
hakaret ediyor ve bütün AK PARTİ’liler biliyorlar ki Ankara’yı Özhaseki’ye
kaybettiren önemli etmenlerden bir tanesi, Özhaseki’ye fırsat bırakmayıp,
Ankara’nın bütün ilçelerini gezip adayımıza hakaretler eden Süleyman Soylu’dur;
31 Martta seçmenden tokadı yemiştir ama doymamıştır. Süleyman Soylu Ankara’yı
kaybettirirken Muğla’ya gitmiştir, Muğla’yı da kaybettirmiştir; Aydın’a
gitmiştir, Aydın’da da zarar vermiştir; İstanbul’a gitmiştir, İstanbul’da 31
Marta kadar bir hafta hakaret dolu konuşmalar yapmış, 31 Mart akşamı seçmenden
tokadı yemiş, yetmemiş, iptal edilen -haksızca iptal edilen- o seçimden sonra…
(Mikrofon
otomatik cihaz tarafından kapatıldı) 
BAŞKAN
– Sayın Özel, tamamlayalım. 
ÖZGÜR
ÖZEL (Manisa) – Mesela görevi ne? Terörle mücadeleyle ilgili görevleri var,
değil mi? Sen git işini yapsana. İstanbullular seçimini yapar. Adayın var
-geçmişin Başbakanı, Meclis Başkanı- o kendini savunamaz mı, o anlatamaz mı?
Yok. Binali Yıldırım sussun, Süleyman Soylu sövsün; Binali Yıldırım sussun,
Süleyman Soylu sövsün; sövsün, hava hoş! Sonuç: 13 bin olan fark, 806 bin. (CHP
sıralarından alkışlar) Bu zehirli dil mahkûm edilmiştir seçmen tarafından. (CHP
sıralarından alkışlar) Şimdi de Genel Başkanımıza iftiralar, hakaretler… İstanbul’un
seçilmiş Belediye Başkanına laf söylüyor: “Seçmen senden hesap sorar.” Bunu
söylediği kişi, seçmenin tarihî bir zaferle ödüllendirdiği Ekrem İmamoğlu. Esas
hesap Süleyman Soylu’dan sorulacak, yapılacak ilk seçimlerde sorulacak; bunu
herkes bilsin. 
Son
sözüm Sayın Başkan, birkaç cümleyle… 15’inci kez bir siyasi partiden seçilmiş
bir belediye başkanına kayyum atanıyor, bu hazımsızlık. Yüzde 70 oy almış,
yüzde 70; Mardin Kızıltepe. AK PARTİ’ye yüzde 70 yetmemiş demokrasiye saygı
göstermesi için; gitmiş, oraya da kayyum atamış. “İleri demokrasi” diye
gelenlerin demokrasiyi geri vitese taktığını, Türkiye demokrasisini yıllarca
geriye götürdüğünü, halkın iradesine saygı duymayanlara karşı eninde sonunda
halkın gerekli cevabı verdiğini görmediklerini bir kez daha hatırlatıyoruz. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Son sözüm Başkanım. 
BAŞKAN
– Buyurun, tamamlayın lütfen. 
ÖZGÜR
ÖZEL (Manisa) – Hangi siyasi partiden olursa olsun milletin seçtiği belediye
başkanına, milletin seçtiği milletvekillerine karşı “Biz sizi sandıkta
yenemedik, kayyumla yeneceğiz. Biz sizi sandıkta yenemedik, mahkemede
yeneceğiz, hapse attıracağız.” anlayışı Adalet ve Kalkınma Partisinin Türkiye
demokrasisine sürdüğü kara bir lekedir. Bu leke sizin alnınıza yakışır ama bu
Meclisin, bu Parlamentonun, Türkiye'nin alnına yakışmaz. Bu tutumların
tamamının Türkiye siyasi tarihinde ayıplı ve iddia ediyorum, bundan üç sene,
beş sene, sekiz sene sonra arkadaşlar televizyonlara davet edildiklerinde
savunamayacakları tutumlardır, utanç duyulacak tutumlardır. Bunu bir kez daha
bu yüce çatı altında kayda geçirmek istiyorum. 
Başarılı
bir hafta diliyorum Sayın Başkanım. (CHP sıralarından alkışlar) 
BAŞKAN
– Grup Başkan Vekilleri adına son söz AK PARTİ Grup Başkan Vekili Sayın Muş’a
aittir. 
Buyurun
Sayın Muş. 
35.- İstanbul Milletvekili Mehmet Muş’un, Barış Pınarı Harekâtı’nda
şehit düşen askerlerimize Cenab-ı Hakk’tan rahmet dilediğine, Manisa
Milletvekili Özgür Özel’in yaptığı açıklamasında İçişleri Bakanı Süleylan Soylu’yla
ilgili ifadelerine, RTÜK’ün Faruk Bildirici’nin Üst Kurul üyeliğinin
düşürülmesi yönünde aldığı karara ve bu karara yargı yolunun açık olduğuna,
belediyelere kayyum atanması hususuna, kullanılan ayrıştırıcı dilin, yapılan
terörle mücadelenin Kürtlere karşı yapılıyormuş gibi lanse edilmesinin kimseye
faydasının olmadığına ve Türkiye'nin geleceğinin daha aydınlık olabilmesi için
hep beraber terörün lanetlenmesi gerektiğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; ben de Genel Kurulu
saygıyla selamlıyorum. 
Barış
Pınarı Harekâtı’yla bölgede Türk Silahlı Kuvvetlerinin ve milletimizin
Türkiye'nin güvenliği için başlatmış olduğu harekât önemli seviyelere
ulaşmıştır. Bu anlamda, bu harekâtta şimdiye kadar şehit düşen kahraman
askerlerimize, kahraman güvenlik güçlerimize bir kez daha Cenab-ı Hak’tan
rahmet diliyorum, gazilerimize acil şifalar diliyorum. Milletimiz, ülkemizin
geleceğiyle alakalı atılacak olan bütün adımlarda dimdik, ordumuzun
arkasındadır. 
Değerli
milletvekilleri, az önceki konuşmaları dikkatle dinledim. İçişleri Bakanımızla
alakalı bazı ifadeler kullanıldı. Şimdi, bu noktada, işte, iller sayılıyor
“Bunları Süleyman Soylu kaybettirdi…” Sizin Süleyman Bey’e teşekkür etmeniz
lazım o zaman. (CHP sıralarından “Ediyoruz, ediyoruz.” sesleri) Tamam mı? Yani
rahatsız olmamanız lazım.
ÖZGÜR
ÖZEL (Manisa) – Ediyoruz, ediyoruz.
MEHMET
MUŞ (İstanbul) – Hiç rahatsız olmayın, sevinin. 
ÖZGÜR
ÖZEL (Manisa) – Küfürbaz Süleyman’a teşekkür ediyoruz. Gitsin küfretsin o, küfretmeye
devam etsin o.
MEHMET
MUŞ (İstanbul) – Dolayısıyla, böyle rahatsızlık duymanıza gerek. Dolayısıyla,
madem böyle bir düşünceniz var, o zaman gezersiniz, Süleyman Bey’e teşekkür
edersiniz.
ÖZGÜR
ÖZEL (Manisa) – Hadsiz Süleyman’a bir teşekkür ederiz!
MEHMET
MUŞ (İstanbul) – Diğer bir konu: Şimdi, seçim değerlendirmesi yapılıyor.
Değerli milletvekilleri, 2002’den beri seçimler yapılıyor, Cumhuriyet Halk
Partisi ilk defa bir seçimle alakalı, işte “İstanbul’u Süleyman Bey’den
kaybettiniz, Ankara’yı Süleyman Soylu’dan dolayı kaybettiniz…” İlk defa oturmuş
da bizim niye kaybettiğimizi kendileri bir değerlendirmeye tabi tutmaya
çalışıyorlar.
Arkadaşlar,
siz kaybettiğiniz illeri bir değerlendirin, niye alamadınız veya şimdiye kadar
neden kaybettiniz? İlk defa belli büyük şehirlerde, bir ittifak neticesinde
kazanımlarını “milletten tokat yiyenler” olarak ifade ediyor. Sizi millet tokat
manyağı yapmış, tokat manyağı olmuşsunuz, hâlen farkında değilsiniz. (AK PARTİ
sıralarından alkışlar, CHP sıralarından gürültüler) 
Ve
şimdiye kadar…
MURAT
EMİR (Ankara) – Bu nasıl konuşma ya! Yakışıyor mu bu sana? Bir Grup Başkan
Vekiline yakışıyor mu bu konuşma? 
KANİ
BEKO (İzmir) – Bu “manyak” kelimesi nereden çıkıyor ya!
ATİLA
SERTEL (İzmir) – Çok ayıp!
MEHMET
MUŞ (İstanbul) – Arkadaşlar, bir sakin olun.
BAŞKAN
– Sayın Muş… Değerli arkadaşlar… Değerli arkadaşlar, bir saniye lütfen… (AK
PARTİ ve CHP sıralarından gürültüler)
Sayın
Muş… 
Değerli
arkadaşlar, lütfen, Grup Başkan Vekilimiz konuşuyor. 
Sayın
Muş, lütfen, sizin de daha özenli bir dil kullanmanızı rica edeceğim. 
MEHMET
MUŞ (İstanbul) – Nasıl dil kullanırsanız aynı şekilde mukabele alırsınız. (CHP
sıralarından gürültüler) 
KANİ
BEKO (İzmir) – Sözünü geri al!
BAŞKAN
– Değerli arkadaşlar, lütfen…
MEHMET
MUŞ (İstanbul) – Diğer bir konu şu: Faruk Bildirici meselesi. 
ATİLA
SERTEL (İzmir) – Saygısız!
MEHMET
MUŞ (İstanbul) – Şimdi, değerli arkadaşlar, Faruk Bildirici meselesi…
KANİ
BEKO (İzmir) – Dangalak dangalak konuşuyorsun, sözünü geri al!
MEHMET
MUŞ (İstanbul) – Dangalak sensin! (AK PARTİ ve CHP sıralarından gürültüler)
KANİ
BEKO (İzmir) – Sensin dangalak!
BAŞKAN
– Değerli arkadaşlar, lütfen…
KANİ
BEKO (İzmir) – Sözünü geri al! 
ATİLA
SERTEL (İzmir) – Saygılı konuş!
MEHMET
MUŞ (İstanbul) – Grup Başkan Vekili sahip çıksın.
BAŞKAN
– Değerli arkadaşlar… Sayın Beko… 
MEHMET
MUŞ (İstanbul) – Ağzına geleni saydın. Sahip çıkılsın…
BAŞKAN
- Sayın Beko, lütfen... 
ATİLA
SERTEL (İzmir) – Saygılı konuşun.
BAŞKAN
- Grup Başkan Vekillerimiz var.
MEHMET
MUŞ (İstanbul) – Değerli milletvekilleri, diğer bir konu şudur: Faruk Bildirici
meselesi. Şimdi, kurul üyelerinin nasıl hareket edeceği bellidir, neye göre
hareket edecekleri de bellidir; hukukları vardır, kanunları vardır, buna göre
hareket etmek zorundadırlar. Şimdi, buradan pek çok üye seçilip gidiyor.
Partilerin kontenjanından seçiliyor ama onlar, o seçilenler partilerinin bir
üyesi değillerdir. AK PARTİ kontenjanından seçilenler de oldu, Milliyetçi
Hareket Partisi kontenjanından seçilenler de oldu, Cumhuriyet Halk Partisi
kontenjanından seçilenler de oldu ama hiçbiri ne CHP’nin ne AK PARTİ’nin bir
üyesi gibi hareket edemez. Şimdi, Faruk Bildirici meselesine baktığımız zaman…
Bakın, az önce bürokrasiden dert yanılıyor. Mecliste basın toplantısı
düzenliyor arkadaş. Ne işi var bu arkadaşın Mecliste?
(Mikrofon
otomatik cihaz tarafından kapatıldı) 
BAŞKAN
– Devam edin.
ÖZGÜR
ÖZEL (Manisa) – Meclisten seçilmiş. 
MEHMET
MUŞ (İstanbul) – Mecliste ne işi var?
ÖZGÜR
ÖZEL (Manisa) – Sana şikâyet ediyor.
MEHMET
MUŞ (İstanbul) – Mecliste ne işi var? 
ALİ
ŞEKER (İstanbul) - Milletin Meclisinde milletin yeri var.
MEHMET
MUŞ (İstanbul) – Bakın, bu 657’ye tabi birisi, 657’ye tabi şekilde hareket
etmek zorundadır. Bakın, bu arkadaşı buraya getirip buna konuşma yaptıranlar
kim? 
ALİ
ŞEKER (İstanbul) – Memur gelir buraya.
MEHMET
MUŞ (İstanbul) – CHP’nin âdeta bir üyesi gibi, bir mensubu gibi basın
toplantısına iştirak ediyor ve bu onların tabi olduğu kanunu çiğniyor
dolayısıyla ihlal ediyor. Yapılan bir hukuki işlem var. Neden yapılıyor? Durup
dururken yapılmadı. Bundan önce Cumhuriyet Halk Partisinin üyeleri vardı,
onlara karşı neden bir şey yapılmadı? Niçin bir üye atanmadı? Niçin RTÜK böyle
bir karar almadı?
İkinci
konu: Bakın, katıldığı bir televizyon programında açıklamalarda bulunuyor,
diyor ki… Meseleyi anlatayım. 16 Eylül 2019 tarihinde Halk TV’de bir programa
katılıyor Faruk Bildirici. Günün Raporu programında RTÜK üyesi Faruk Bildirici
şu ifadeleri kullanıyor: “Şu anda medyanın büyük bir bölümü iktidarın
propaganda aygıtı durumunda. Böyle bir işlev sergiliyorlar.”
(Mikrofon
otomatik cihaz tarafından kapatıldı) 
BAŞKAN
– Tamamlayalım.
AYTUN
ÇIRAY (İzmir) – Başkanım, böyle bir usul yok Mecliste ya.
MEHMET
MUŞ (İstanbul) – “Onun dışında baktığınızda, yüzde 90-95’in dışına
baktığınızda, birkaç televizyon Halk TV, Tele 1, KRT, FOX gibi kanallar var;
gazetelere baktığınızda, işte Sözcü, Evrensel, Birgün, bu kadar, onun
dışındakilerin gazetecilikle çok fazla bir ilgisi kalmadı.” Şimdi, bunu
kullanan, bu ifadeleri kullanan şahıs gidiyor kurula, bütün medyadaki, televizyonlarla,
gazetelerle alakalı rey ihdas edecek. Adamın fikri belli. Nasıl bir görüş ifade
edebilirsin sen? Kanunlarla alakalı konuşamaz, böyle bir yetkisi yok, kanunu
çiğniyor, ihlal ediyor. 
Bir
diğer mesele, değerli milletvekilleri, RTÜK’ün aldığı kararlar gizlidir ancak
karar alındığında açıklama kararı alınmadığı müddetçe saklıdır; bunu ihlal
ediyor. Kurulun açıklanmaması gereken, gizli kalması gereken müzakerelerini
kamuoyuna ifşa ediyor, bunlar ihlaldir.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Muş. 
MEHMET
MUŞ (İstanbul) - Dolayısıyla bu gerekçeler gösterilerek -Üst Kurulun- 38/2 ve
38/4’e göre görevden alınmıştır, düşürülmüştür. Ha, yargı yolu açık mıdır?
Açıktır. Türkiye bir hukuk devletidir, yargıya gidebilir, bunda bir mahzur
yoktur ve Türkiye Büyük Millet Meclisinin oraya seçtiği üyeler -sadece RTÜK’e
üye seçmiyor, başka yerlere de seçiyor- kurallara bağlı kalmak zorundadır.
Herkesten daha fazla onların sorumluluğu vardır çünkü onlar Türkiye Büyük
Millet Meclisi Genel Kurulu tarafından seçiliyorlar. 
Bir
diğer konu, değerli milletvekilleri, az önceki konuşmalarda bu belediyelere
atanan kayyumlarla alakalı çeşitli ifadeler kullanıldı. Şimdi, bakın, Kulp’ta
bir terör saldırısı yapılıyor, 7 vatandaşımız şehit ediliyor, Kulp. Tahkikat
sonucunda tutuklananlar: HDP Belediye Başkan Adayı -YSK bunun adaylığını
reddetmiş- HDP Belediye Başkanı ve Belediye idarecileri, HDP İlçe Başkanı.
Şimdi, şüpheli olarak bunlar tutuklanıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş.
MEHMET
MUŞ (İstanbul) – Değerli milletvekilleri, bakınız, Diyarbakır Büyükşehir
Belediye Başkanlığına seçilen... Pek çok şey var, sadece bir iki örnek
vereceğim. PKK’nın ilk terör eylemini yaptığı 1984 yılında 1 askerimiz şehit
oluyor. Onun yıl dönümünde bir anma programı düzenliyorlar, Diyarbakır
Büyükşehir Belediye Başkanı orada. Ne işi var orada? 
Değerli
arkadaşlar, ilk silahlı eylemin anma gününde orada program yapıyorlar. Şimdi,
orada ne arıyor, ne işi var orada?
AYTUN
ÇIRAY (İzmir) – 2005’te orada tören yapıldı, iktidarınız zamanında. 
MEHMET
MUŞ (İstanbul) – Şimdi, bir diğer konu, Diyarbakır Anneleri var değil mi?
Nereye gidiyor insanlar? Diyor ki: “Benim çocuğumu -isim veriyor- buradan
aldılar, HDP’ye getirdiler, gittim milletvekilleriyle konuştum,
milletvekillerine geldim. Oğlumu HDP almış, dağa çıkarmışlar.” Vatandaş bunları
anlatıyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş.
MEHMET
MUŞ (İstanbul) – Şimdi bu kadar iç içe bir yapı var. Seçilmiş olmak,
insanlardan rey almak aldığı yetkileri vatandaş için kullanmak demektir. Biz,
sonuna kadar, demokrasiyi savunduk, savunuyoruz ama demokrasi, seçilmiş olmak…
Kamunun tahsis ettiği bütçeyi millet için kullanmak gerekir. 
Değerli
arkadaşlar, bakın, bundan birkaç sene evvel, o menfezlere bombalar, EYP’ler
konduğu zaman, üzerine asfalt döküldüğü zaman bunu hangi imkânlarla yaptılar,
hangi iş makineleriyle yaptılar? Belediyenin vatandaşın kullanması için tahsis
ettiği o imkânları kullanarak terör örgütünün işini kolaylaştırdılar, işinde
kullandılar. 
İBRAHİM
HALİL ORAL (Ankara) – AK PARTİ’nin imkânlarıyla yaptılar. 
MEHMET
MUŞ (İstanbul) – Şimdi, buna nasıl müsaade edeceğiz? Millet için mücadele eden,
millet için çalışanlarla alakalı hiçbir tereddüdümüz yok. Sonuna kadar, bakın,
sonuna kadar ilk itiraz eden biz oluruz ama siz, kaynakları çıkarıp burada
terör örgütüne peşkeş çekerseniz, insanları alır dağa götürürseniz, beraber
ortak hareket ederseniz demokrasiden hareket edemezsiniz değerli arkadaşlar. 
ALİ
KENANOĞLU (İstanbul) – Külliyen yalan ya, külliyen yalan! Bir tane deliliniz
yok. 
AYŞE
ACAR BAŞARAN (Batman) – Yalan, yalan! Çıkıp delil sunun, hiçbir deliliniz yok.
MEHMET
MUŞ (İstanbul) – İlk önce sizin itiraz etmeniz gerekir, ilk önce sizin karşı
çıkmanız gerekir.
(Mikrofon
otomatik cihaz tarafından kapatıldı) 
BAŞKAN
– Tamamlayın.
MEHMET
MUŞ (İstanbul) – Siyasetten bahsediyorsanız, demokratik siyasetten
bahsediyorsanız, buradaki partilerin hepsinin önüne geçip ilk önce sizin PKK’yı
lanetlemeniz gerekir, sizin karşı çıkmanız gerekir. 
AYŞE
ACAR BAŞARAN (Batman) – Burası lanetleme merkezi mi? Siyaset yeri ya. Sürekli
bize dil öğretmeyin.
MEHMET
MUŞ (İstanbul) – Bunu yapmadığınız müddetçe, ortak hareket ettiğiniz müddetçe,
değerli arkadaşlar, kusura bakmayın, biz, orada yaşayan vatandaşlarımızın
güvenliği için gereken adımları sonuna kadar atacağız. 
AYŞE
ACAR BAŞARAN (Batman) – Vatandaşlar sizi istemiyor, siz ne istiyorsunuz
onlardan?
MEHMET
MUŞ (İstanbul) – Bir diğer konu da şudur: “Efendim, bunları Kürtler seçtiği
için alındı…” Değerli arkadaşlar, sizin isminiz ne? “Halkların…” değil mi, bak,
“Halkların Demokratik Partisi.” Şimdi bölgede sadece Kürtler mi yaşıyor? Değil;
o bölgede Araplar yaşıyor, o bölgede Türkler yaşıyor, o bölgede başka etnik
unsurdan olan insanlar var, sadece Kürtler yaşamıyor. Burada yapılan işlem
insanların Kürt, Türk veya başka bir etnik kökenden olmasından dolayı değildir;
altını çizerek söylüyorum, burada yapılan işlem terörden kaynaklanıyor. 
AYŞE
ACAR BAŞARAN (Batman) – Yalan! 
ALİ
KENANOĞLU (İstanbul) – Hiçbir şey bulamazsanız gizli tanık uyduruyorsunuz. 
MEHMET
MUŞ (İstanbul) – Sadece, teröre karşı yaptığımız bütün hamleleri “Kürtlere
karşı yapılıyor.” diye sunmaktan vazgeçin. Kürtler bu ülkenin asli kurucu
unsurlarıdır. 
(Mikrofon
otomatik cihaz tarafından kapatıldı)
AYŞE
ACAR BAŞARAN (Batman) – Hayatınızı Kürt düşmanlığına adamışsınız. 
BAŞKAN
– Sayın Muş, son sözlerinizi alalım. 
MEHMET
MUŞ (İstanbul) – Türkler kadar Kürtlerin de bu ülkede hakkı vardır, benim ne
kadar hakkım varsa. 
AYŞE
ACAR BAŞARAN (Batman) – Hakkı olduğu için dayak yiyor, hakkı olduğu için
cezaevinde, hakkı olduğu için seçilemiyor.
MEHMET
MUŞ (İstanbul) – Türkiye'nin 82 milyon nüfusu var Sayın Başkan. Benim 82
milyonda 1 hakkım varsa bu ülkede yaşayan her bir Türkiye Cumhuriyeti
vatandaşının da bu kadar hakkı vardır, ne benden fazladır ne benden eksiktir;
bunun altını çizmek lazım. Sürekli olarak kullanılan bu ayrıştırıcı dilin,
yapılan terörle mücadeleyi Kürtlere karşı yapılıyormuş gibi lanse etmenin
inanın, size hiçbir faydası yok. 
AYŞE
ACAR BAŞARAN (Batman) – Terörle mücadele derdiniz yok.
MEHMET
MUŞ (İstanbul) – Türkiye'nin geleceğine de faydası yok, Türkiye'nin istikrarına
da faydası yok. Yanlış yapıyorsunuz, yanlış yapıyorsunuz. Terörü hep beraber
lanetlediğimiz müddetçe, o zaman Türkiye'nin geleceği daha aydınlık olur. 
Teşekkür
ederim. (AK PARTİ sıralarından alkışlar)
BAŞKAN
– Sayın Özel, buyurun. 
36.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ve söylediği bütün hakaretleri
kendisine iade ettiklerine ilişkin açıklaması
ÖZGÜR
ÖZEL (Manisa) – Sayın Başkan, Mehmet Muş’un seviyesine inmeye kalksak gerçekten
bu Meclisten hepimiz utanarak ayrılırız. “Demokrasi tokadı” denilir, siyaset
dilidir; “tokat manyağı” denilmez, argodur, sokak dilidir, tehdit dilidir. (CHP
sıralarından alkışlar)
Ben
Süleyman Soylu’nun kullandığı “ahmak” kelimesini tutanağa geçirmekten imtina
ettim, siz “mermi manyağı” kelimesinden türetilmiş “tokat manyağı” kelimesiyle,
mafya diliyle cumhuriyetin kurucu partisini tehdit etmeye kalktınız, yazıklar
olsun! Size pabuç bırakmayız. (CHP sıralarından alkışlar) Bu seviyeye inersek
çıkarken vurgun yeriz, o yüzden Mehmet Muş’un seviyelerine kadar inemeyeceğim.
Söylediği bütün sözleri, bütün hakaretleri, bütün o sokak ağzını kendisine iade
ediyoruz. Keşke tutanaklara böyle şeylerin geçmesine vesile olmasaydı. 
Şimdi,
gelelim, Faruk Bildirici meselesine. Ne diyor? “Tarafsızlık.” Tarafsızlığını
yitirmiş, tarafsız görev yapması lazım, kanununda “tarafsızdır” yazıyor.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özel. 
ÖZGÜR
ÖZEL (Manisa) – Sayın Başkan, öyle yönetmelik, kanun manun hatırlatmayacağım;
Anayasa, Madde 103, Cumhurbaşkanının andı: “…üzerime aldığım görevi
tarafsızlıkla yerine getirmek için bütün gücümle çalışacağıma Büyük Türk
Milleti ve tarih huzurunda, namusum ve şerefim üzerine andiçerim.” diyor. Namus
ve şerefini ortaya koyup tarafsızlık üzerine ant içmiş partinizin Genel
Başkanı, her gün çıkıp siyasi partilerin liderleriyle polemik yapıyor.
Türkiye’de başta Genel Başkanınızın parti il başkanı gibi atadığı valilerle,
ilçe başkanı sıfatına büründürmeye çalıştığınız kaymakamlarla, askerin sınır
ötesi operasyon brifingine partinizin sözcülerini alıp oturtmanızla, protokol
düzeninde Kara Kuvvetleri Komutanının önünde partinin bürokratlarını ve
atanmışları oturtmanızla tarafsızlığı aşındırdınız, tarafsızlığın canına
okudunuz. Faruk Bildirici tarafsızlığı gereği Cumhuriyet Halk Partisinin basın
toplantısı salonuna gitmedi, Meclise geldi, Meclisin basın toplantısı salonunda
Faruk Bildirici Millet Meclisine seçtiği RTÜK Başkanını şikâyet etti.
(Mikrofon
otomatik cihaz tarafından kapatıldı) 
BAŞKAN
– Toparlayın, lütfen, bitirin Sayın Özel. 
ÖZGÜR
ÖZEL (Manisa) – Ona niye değinmiyorsun Sayın Muş? “Göreviyle benzeşen görev
kabul edemez.” diyor, RTÜK Başkanı TÜRKSAT’tan maaşa bağlanmış. Sen bu maaşı
doğru buluyor musun? Bu görevlendirmeyi yasaya uygun buluyor musun? RTÜK Başkanı
oradan 25 bin lira fazladan maaş alıyor, milletin parasını ayrı, orada
belirlediği tarifeyi gelip burada onaylıyor; sen bunu görmüyor musun? Buna
vicdanın sızlamıyorsa, buna yüzün kızarmıyorsa, bunu savunurken sesin
titremiyorsa sana da yazıklar olsun be Mehmet Muş! (CHP sıralarından alkışlar)
VELİ
AĞBABA (Malatya) – Darbecilik ruhlarına işlemiş, ruhlarına, iliklerine. 
BAŞKAN
– Sayın Oluç…
37.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Tabii,
kolay bir konu değil bu kayyumlar meselesi, bunu savunmanız kolay bir konu
değil; savunamıyorsunuz, mesele o. Yani siz nasıl olup da sandık hukukunu,
sandık adaletini, halkın iradesini böyle gasbettiğinizi kendinize bile
anlatamıyorsunuz aslında. Bakın, tekrar söylüyorum: O İçişleri Bakanı almış
eline bir kalem, siyaset mühendisliği yapıyor. Neden? Koltuğunu korumak için,
başka bir şey için değil, onun için yapıyor.
Şimdi,
bakın, Kulp’tan bahsediyorsunuz Sayın Grup Başkan Vekili. Kulp Belediye Eş
Başkanları tutuklandı, bir tek delil yok. Onu koyalım bir kenara. 
Diyarbakır
Büyükşehir Belediye Başkanı Selçuk Mızraklı, 27’nci Dönem Milletvekilimizdi, bu
sırada oturuyordu, gitti, orada belediye başkanı seçildi. Selçuk Mızraklı otuz
yıldır Diyarbakır’da hekimlik yapan bir cerrah arkadaşımız, otuz yıl. Bu
hekimliğinin çok büyük bir kısmını kamuda yapmış, son dönemlerde özelde
çalışmış, büyük kısmı kamuda. Şimdi, bu genel cerrah olan, Diyarbakır’daki
bütün sivil toplum kuruluşlarının, herkesin tanıdığı, bildiği Selçuk
Mızraklı’yı sahtekâr, yalancı, ne olduğu belirsiz bir gizli tanıkla siz
Belediye Eş Başkanlığından aldınız. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Oluç.
HAKKI
SARUHAN OLUÇ (İstanbul) – Yetmedi, Selçuk Mızraklı’yı ring aracına bindirdiniz
Diyarbakır’dan, on saat boyunca elleri kelepçeli vaziyette Kayseri Bünyan
Cezaevine getirdiniz. Bu nedir ya? Bu, zulümdür; bu, eziyettir; bu,
adaletsizlik ve hukuksuzluktur; bu, rezalettir, rezalet; kusura bakmayın bu
kelimeyi kullandığım için. Sadece Selçuk Mızraklı değil, yanında Keziban Yılmaz
ile Rojda Nazlıer de vardı. Biri, Kayapınar; diğeri, Kocaköy Belediye Eş
Başkanları, 2 kadın arkadaşımız, ring aracında on saat elleri kelepçeli
getiriyorsunuz. Nedir bu? Otuz yıl Diyarbakır’da görev yapmış bir insanı
ailesinden uzaklaştırmak için Kayseri Bünyan Cezaevine… Eziyete bakın! Aynı,
Selahattin Demirtaş’ı Diyarbakır’dan Edirne’ye gönderdiğiniz gibi… Örnekler
saymakla bitmez. Bunun nesi savunulabilir?
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Bakın, bütçe meselesine gelelim. Ya, bir tane dava
açılmış değildir belediye eş başkanlarımız hakkında. Daha önce kayyum atanmış
95 belediye eş başkanı için de söylüyorum, şimdiki 15 kişi için de söylüyorum.
Usulsüz harcamadan, paraların yolsuzluğa sarf edilmesinden dolayı bir tek dava
açılmış değildir. Yok öyle bir şey. Gültan Kışanak üç yıldan fazladır
cezaevinde, Diyarbakır Büyükşehir Belediye Başkanı hakkında böyle açılmış bir
tek dava yok. Hangi kaynakların usulsüz kullanılmasından söz ediyorsunuz?
Tamamen uydurma, tamamen uydurma bütçe meselesiyle ilgili. Ama uydurma olmayan
bir şey var. Sizin atadığınız kayyumlar yolsuzluk yaptı, hırsızlık yaptı,
usulsüz harcama yaptı. Bakın Sayıştay raporlarına, bakın bizim seçilmiş olan
belediye başkanlarımızın ortaya çıkardıkları faturalara; usulsüz harcamalara,
bunların hepsini yaptılar. Şimdi, bunlar ortadayken savunamıyorsunuz bu kayyum
atamalarını. Savunamıyorsunuz ve savunamayacaksınız. Ne halkın iradesinin bu
şekilde gasbedilmesini savunabileceksiniz ne de bu demokratik olmayan hukuk
dışı adımı ve emin olun halk bunu affetmeyecek. 
(Mikrofon
otomatik cihaz tarafından kapatıldı) 
BAŞKAN
– Sayın Oluç, lütfen son sözünüzü söyleyin.
HAKKI
SARUHAN OLUÇ (İstanbul) - Sanmayın ki sadece oradaki belediyeleri kastediyorum,
batı için de kastediyoruz aynı şeyleri. Bütün batı illerinde, ilçelerinde,
büyükşehirlerinde bu yaşananı gören demokrat ve vicdan sahibi, hukukun
üstünlüğüne inanan hiçbir insan bunu kabullenmeyecek ve bunun hesabını mutlaka
ama mutlaka demokratik siyaset içinde ve hukukta sizden soracaktır, bundan emin
olun. O İçişleri Bakanı günün birinde Bakanlığı bittiğinde bunun hesabını hukuk
önünde mutlaka verecektir.
Teşekkür
ediyorum.
BAŞKAN
– Değerli milletvekilleri…
MEHMET
MUŞ (İstanbul) – Sayın Başkan…
BAŞKAN
– Sayın Muş, lütfen…
AYTUN
ÇIRAY (İzmir) – Sayın Başkanım, kayıtlara geçmesi için bir şey arz edebilir
miyim?
BAŞKAN
– Bir saniye…
Değerli
arkadaşlarım, özellikle tüm konuşmalarda, özellikle grubu yöneten değerli
yöneticilerimizin her zaman bir nezaket üslubu içerisinde konuşmalarını arzu
ettiğimi her fırsatta söylüyorum, herkes için de geçerlidir bu. Bazen olayın
heyecanından, konuşmanın heyecanından maksadı aşan sözler de söylenebiliyor ama
Meclisimizin büyük bir saygınlık içerisinde konuşmalarını götürmesi en iyi
yoldur. 
Buyurun
Sayın Çıray.
AYTUN
ÇIRAY (İzmir) – Sayın Başkanım, iki konunun kayda geçmesi için söz aldım.
Bunlardan
birisi -geçmişte böyle bir gelenek yoktu- grup başkan vekilleri kendilerine
verilen söz hakkını abartılı bir şekilde kullanıyorlar, bir nevi
milletvekillerinin söz hakları ihlal edilmiş oluyor. Çok uzun süre ve çok
farklı konularda görüş bildiriliyor. Sizin de geçmişten daha iyi bildiğiniz
gibi Mecliste böyle bir gelenek yoktu, önce onu arz etmek istiyorum. 
İkincisi:
Söz Eruh’tan açılmışken, 15 Ağustos 2010 tarihinde Eruh’ta 25 bin kişinin
katıldığı ve bir teröristin “veteran” gibi karşılandığı sözde çözüm süreci adı
altında bir büyük gösteri yapıldı. Devletin valisi, savcısı, kaymakamı ve
jandarma komutanı bu terör gösterisine 2010 senesinin 15 Ağustosunda sessiz
kaldı; bunun da kayıtlara geçmesini istiyorum. 
BAŞKAN
– Teşekkür ederim. 
MEHMET
MUŞ (İstanbul) – Sayın Başkan…
BAŞKAN
– Sayın Muş, sizden ricam toparlayarak bir değerlendirme yapmanız, ondan sonra
gündemimize devam edeceğiz. 
Buyurun.

38.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması 
MEHMET
MUŞ (İstanbul) – Sayın Başkan, bir kere burada Sayın Cumhurbaşkanı yapılan
Anayasa değişikliğinden sonra parti genel başkanı olabiliyor. Bu Anayasa
değişikliğini kim onayladı? Millet onayladı, yüzde 52’yle oy verdi. 
Şimdi,
belediye başkanları var, İstanbul’da var, Ankara’da var, Kayseri’de var,
Konya’da var; bunlar farklı partilerden seçildiler, bunların bir partisi var mı
arkadaşlar? Var. Peki, bunlar hizmet götürüyorken CHP’li olan CHP’ye götürüyor,
AK PARTİ’li olan AK PARTİ’ye mi götürüyor? Hayır. Yol ihtiyacı varsa yol
ihtiyacını gideriyor, park ihtiyacı varsa park ihtiyacını gideriyor. 
ALİ
ŞEKER (İstanbul) – AK PARTİ “Oy almadığımız yere hizmet götürmeyiz.” dedi. 
MEHMET
MUŞ (İstanbul) – Dolayısıyla oradaki şehrin tamamına hizmet etmekle görevli.
Sayın Cumhurbaşkanının kamu gücünü kullanıyorken de milletin tamamına hizmet
etmesinden hiçbirimizin en küçük bir şüphesi yoktur. Belediye başkanı olunca
partili oluyor, onda bir sıkıntı yok. Anayasa değişikliği yapılmış, millet
onaylamış, parti genel başkanı olabiliyor… 
ÖZGÜR
ÖZEL (Manisa) – Tarafsız değil.
MEHMET
MUŞ (İstanbul) – Ama o zaman şu söylenir arkadaşlar: Büyükşehir belediye
başkanları tarafsız davranmıyorlar. 
ÖZGÜR
ÖZEL (Manisa) – Yemin ediyor mu? 
MEHMET
MUŞ (İstanbul) – Ankara’daki tarafsız davranmıyor. 
Değerli
arkadaşlar, yaptığınız iş ve işlemlerde vatandaşa götürdüğünüz hizmette
tarafsız olacaksınız. 
(Mikrofon
otomatik cihaz tarafından kapatıldı)
BAŞKAN
– Toparlayın lütfen Sayın Muş. 
MEHMET
MUŞ (İstanbul) – Bir diğeri arkadaşlar, bakın, parti il başkanı gibi valilik…
İnanın, şu konuşmaları alsanız birine okutsanız, bir de Türkiye’nin 1950’ye
kadar olan sürecini bir okutsanız hakikaten bunları dinleyen insan şaşkınlık
içerisinde kalır. Bu ülkede il başkanları, CHP’nin il başkanı, aynı zamanda
valiydi arkadaşlar. 
VELİ
AĞBABA (Malatya) – Ne zaman, kaç yılında? 
MEHMET
MUŞ (İstanbul) – Bunu yapan CHP’dir. Şimdi o gün bunu yapan CHP kalkmış, bizim
atadığımız valilerle alakalı il başkanı diyor. (CHP sıralarından gürültüler)
ALİ
MAHİR BAŞARIR (Mersin) – Kaç senesindeydi?
VELİ
AĞBABA (Malatya) – Şimdi ne fark var? 
MEHMET
MUŞ (İstanbul) – Şimdi arkadan sesler geliyor “Kaç senesindeydi?” 1950’den
itibaren tek başına geldikleri iktidar yok ki arkadaşlar; gelseler, ellerine
imkân geçse, şüpheniz olmasın, yine aynısını yapacaklardır. 
Şimdi,
eğer partizanlıktan bahsediyorsanız, bakın, size bir şey göstereyim. 
BAŞKAN
– Sayın Muş, toparlayın lütfen. 
MEHMET
MUŞ (İstanbul) – Sayın Başkan, toparlıyorum ama bazı şeylere cevap vermem
gerekiyor. 
İstanbul’da
belediyeyi kazandınız değil mi? Partizanlıktan bahsediyorlar, bakın şuna ya… 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Muş. 
MEHMET
MUŞ (İstanbul) – Ya, resmî kurumsal yazı işle alakalı, resmî kurumsal yazı. 
VELİ
AĞBABA (Malatya) – Aman aman! 
MEHMET
MUŞ (İstanbul) – Yazmışlar “Alımları şu şekilde yapacaksınız.” diyor, yazmış.
Adamların hiçbir çekincesi de yok. Ne bu yazı? Bu yazı doğru bir yazı
arkadaşlar. Ellerine bir imkân geçse… Mesela, Büyükşehri kazandılar, hemen
uygulamaları bu. Yarın öbür gün merkezî hükûmette –olmaz ama- hakeza iktidara
gelseler yapacakları bundan farklı bir şey değil. İnsan yedisinde ne ise
yetmişinde de odur.
VELİ
AĞBABA (Malatya) - Darbeye gel, darbeye! 
MEHMET
MUŞ (İstanbul) – Darbede Adnan Menderes o duruma düştüğünde CHP’nin nasıl
roller üstlendiğini iyi bilirsiniz. Okuyun, bakın o tarihe. Darbeyi orada
arayacaksınız. 
Bir
diğer konu da şu değerli arkadaşlar: Faruk Bildirici’yi Meclis’e getiren kim?
Faruk Bildirici’yi Meclise getirip CHP’nin bir üyesi gibi takdim eden “Şimdi
RTÜK üyemiz size gerekli belgeleri sunacak.” deyip basın odasında ona açıklama
yaptıran kim? Özgür Özel. Sana yazıklar olsun! Tarafsızlığını bozdun adamın,
adamın başını yedin. (AK PARTİ sıralarından alkışlar) Şimdi çıkmış “Bu işi
nasıl toparlarım?” diye düşünüyor. Aynı Özgür Özel, bakın, aynı Özgür Özel… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş. 
MEHMET
MUŞ (İstanbul) – Sayın Başkan, aynı Özgür Özel ağustos ayında RTÜK üyeleriyle
alakalı kanun teklifi veriyor “Bunları görevden Meclis alabilsin.” diyor,
eylülde de Faruk Bildirici’yi buraya davet ediyor. Demek ki bu işi planlamış,
kurgulamış, ağustosta teklifi veriyor, eylülde buraya çağırıyor. 
Yazıktır,
günahtır, milleti meşgul etmeyin. Hem siyasi tartışmanın içerisine çekiyorsunuz
o üyeyi… Faruk Bildirici’nin yapması gereken bir tek şey var, Özgür Özel’in
yakasına yapışmak. Onu bu duruma düşüren Özgür Özel’in kendisidir, şimdi de işi
kurtarmak için uğraşıyor. 
Bir
diğer mesele de şudur…
VELİ
AĞBABA (Malatya) – Adama 4 maaş veriliyor, yüzleri kızarmıyor. 
BAŞKAN
– Sayın Muş, tamamlayın lütfen. 
MEHMET
MUŞ (İstanbul) – Bir diğer mesele de şudur…
VELİ
AĞBABA (Malatya) – 4 maaş, 4 maaş…
MEHMET
MUŞ (İstanbul) – Bir diğer mesele de şudur: Değerli arkadaşlar, ben, her zaman
Meclisin nezaketine uygun davranmaya çalıştım, uygun davranmaya çalışırım. 
VELİ
AĞBABA (Malatya) – 4 maaş alıyor RTÜK Başkanı, yüzleri kızarmıyor! 
BAŞKAN
– Arkadaşlar, lütfen… 
MEHMET
MUŞ (İstanbul) – Burada eğer bir sokak ağzı arıyorsanız…
ZÜLFÜ
DEMİRBAĞ (Elâzığ) – Sen konuşursan ben de aynısını yapacağım. 
MEHMET
MUŞ (İstanbul) – Sayın Özgür Özel, sizin nasıl bir üslup kullandığınızı millet
gayet iyi biliyor. 
(Mikrofon
otomatik cihaz tarafından kapatıldı)
MEHMET
MUŞ (İstanbul) – Sokak ağzı kullanıyorsanız, kendi kullandığınız üsluba bakın.
(CHP sıralarından gürültüler)
VELİ
AĞBABA ( Malatya) – Adam 4 maaş alıyor. 
BAŞKAN
– Sayın Muş, artık lütfen tamamlayalım. 
Değerli
arkadaşlar, bir saniye…
MEHMET
MUŞ (İstanbul) – Siz “tokat” diyeceksiniz bu tehdit olmayacak, siz “tokat”
diyeceksiniz, seçimle alakalı bir değerlendirme yapılıyorken “tokat” ifadesini
kullanacaksınız bu bir tehdit olmayacak, bizden karşılığını alınca bu bir
tehdit olacak, ondan sonra başlayacaksınız demagojiye. “Tokat” kelimesi kendi
başına bir tehdittir, fiziki işlemdir, fiziki uygulamadır. 
ÖZGÜR
ÖZEL (Manisa) – Vatandaştan yediniz dedim. 
MEHMET
MUŞ (İstanbul) – Siz eğer bir ifadeyi, “Bunu mecazi bir anlamda kullandım.”
diyorsanız, bizim kullandığımızla kimseye hakaret etme kastımız yoktur, bir
deyimdir. Dolayısıyla, bunu bu şekilde alıp kullanacaksınız. 
Teşekkür
ederim. (AK PARTİ sıralarından alkışlar)
BAŞKAN
– Şimdi değerli arkadaşlar, bu tartışmayı bir yerde bitirmek lazım ama Sayın
Özel’le ilgili, isim de bildirilerek ifade edildiği için ben Sayın Özel’e söz
vereceğim. 
Buyurun
Sayın Özel.
ÖZGÜR
ÖZEL (Manisa) – Sayın Başkan, neresinden tutsan tutulacak bir tarafı yok ama
şöyle bir gerçek var… 
ZÜLFÜ
DEMİRBAĞ (Elâzığ) – Ya, burada biri konuşurken devamlı…
BAŞKAN
– Sayın Özel, bir saniye…
Değerli
arkadaşlar, lütfen… 
ZÜLFÜ
DEMİRBAĞ (Elâzığ) – Burada konuşma yapılırken devamlı konuşuyorsunuz, ayıp ama
ya! Ben de aynı şeyi yapıyorum. 
ÖZGÜR
ÖZEL (Manisa) – Ya, zaten biz seni oluruna bıraktık ağabeyciğim, sen her zaman
bunu yapıyorsun, sen yap, sen serbestsin. 
ZÜLFÜ
DEMİRBAĞ (Elâzığ) – Aynı saygıyı sizden de görmek istiyoruz. 
ÖZGÜR
ÖZEL (Manisa) – Biz seni oluruna bıraktık Sayın Vekilim, nasıl istersen yap.
(AK PARTİ sıralarından gürültüler)
ZÜLFÜ
DEMİRBAĞ (Elâzığ) – Aynı saygıyı sizden de bekliyoruz. 
BAŞKAN
– Zülfü Bey, lütfen… 
Değerli
arkadaşlarım, lütfen… 
Şimdi
değerli arkadaşlarım, elbette tartışmaların belli bir düzlemde de kesilmesi
gerekir, bu doğrudur. Biz Başkanlık olarak arkadaşlarımızın görüşlerini özgürce
ifade etmesine olanak tanıyoruz çünkü Meclis konuşulan bir yerdir ve bu
konuşmalara herkesin de ihtiyacı oluyor.
AYTUN
ÇIRAY (İzmir) – Bizim de görüşlerimiz var Sayın Başkan. 
BAŞKAN
– Sayın Çıray, herkesin de ihtiyacı oluyor. 
Ve
özellikle grup başkan vekilleri partiyi temsil ediyorlar, ben onlara daha bir
özenli olmaya gayret ediyorum. Yani bunu zannetmeyin ki İç Tüzük’teki
hükümlerin dışında davranıyoruz, hayır, tam tersine, Meclis kavga edilen değil,
konuşulan bir yer olsun ama her şey de belli bir seviyede ve medeni ilişkiler
çerçevesinde geçsin ve bir tartışma da artık bir noktada bitsin.
Sayın
Özel, ben size bu çerçevede, adınız geçtiği için ve toparlayacağınıza olan
inancımla söz veriyorum. Bundan sonra, tartışmaya daha fazla da fırsat
vermeyeceğim. Siz de lütfen bu üslup içerisinde konuşmanızı sürdürün.
Buyurun.
39.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Birincisi:
Anayasa değişikliği yaparken Cumhurbaşkanlığı metnini değiştirebilirdiniz,
“tarafsızlık” ifadesini kaldırabilirdiniz; yapmadınız ve milleti kandırdınız.
Millet kıl payı bir farkla bu Anayasa değişikliğine oy verirken, sizin
propaganda aygıtlarını kullanmanızdan ve OHAL şartlarındaki eşitsiz propaganda
koşullarından dolayı bu durumdaydı. Hepimiz biliyoruz, cümle âlem biliyor -ki
siz de yaptırıyorsunuz- şu anda partili Cumhurbaşkanlığına destek yüzde 30’un
altındadır. 
Bu
maddedeki namus, şeref üzerine tarafsızlıkla yemin belediye başkanının ettiği
bir yemin değildir; belediye başkanları partilidir ve onlar namusları,
şerefleri üzerine “Tarafsız olacağım.” demez ama sizin genel başkanınız bu
yemini ettiği hâlde her gün taraftır ve taraf olarak davranmaktadır.
ZÜLFÜ
DEMİRBAĞ (Elâzığ) – Genel başkanlık ayrı, Cumhurbaşkanlığı ayrı. Genel başkan
olarak ayrı. 
ALİ
KENANOĞLU (İstanbul) - Tabii canım, çok ayrı! 
ALİ
ŞEKER (İstanbul) - Bölücülük yapmayın. 
ZÜLFÜ
DEMİRBAĞ (Elâzığ) – Ben ne yapacağımı biliyorum. 
ÖZGÜR
ÖZEL (Manisa) – Kaldı ki “partizanlık” dediğinizde…
(Mikrofon
otomatik cihaz tarafından kapatıldı) 
BAŞKAN
– Hadi, tamamlayın, son cümle, son dakika Sayın Özel.
ÖZGÜR
ÖZEL (Manisa) – Bitiriyorum, başka da istemeyeceğim. 
Buradan
bütün halkımıza, milletimize şunu söylüyoruz: Ey milletim, ey halkım; iktidarda
AKP. AKP üyeliği, girilen mülakatlarda -belediyelerde temizlik işçisi olarak
bile girilecek olsa, en zor görevlerde bile- AKP’den üyelik yoksa, kurdukları
geçmiş taşeron sisteminde AKP ilçe başkanlığından giden listede adın yoksa ve
sen işe girebildiysen ben yalancıyım. 
MEHMET
MUŞ (İstanbul) – Belge var, belge. Belge var ya. Özgür, belge resmî; resmî
belge.
ÖZGÜR
ÖZEL (Manisa) - Ama eğer AKP’ye üye olma şartı varsa, AKP’den gelen listeler
olmadan insanlar yıllardır iş bulamıyorsa Mehmet Muş yalancıdır. Kararı
milletim versin.
Teşekkür
ederim. (CHP sıralarından alkışlar)
BAŞKAN
– Teşekkür ederim.
MEHMET
MUŞ (İstanbul) – Bu da yalansa bunu da söyle Sayın Özel, bak, resmî belge.
Yalansa bunu da söyle. 
BAŞKAN
– Değerli milletvekilleri, şimdi, gündeme geçiyoruz.
Başkanlığın
Genel Kurula sunuşları vardır.
VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, esas komisyon olarak Millî Savunma Komisyonuna, tali
komisyon olarak da Plan ve Bütçe Komisyonuna havale edilen (2/2319) esas
numaralı 926 sayılı Türk Silahlı Kuvvetleri Personel Kanununda Değişiklik
Yapılmasına Dair Kanun Teklifi’nin İzmir Milletvekili Mehmet Ali Çelebi
tarafından geri alındığına ilişkin önerge yazısı (4/47)
BAŞKAN
- Sayın milletvekilleri, esas komisyon olarak Millî Savunma Komisyonuna, tali
komisyon olarak da Plan ve Bütçe Komisyonuna havale edilen (2/2319) esas numaralı
926 sayılı Türk Silahlı Kuvvetleri Personel Kanununda Değişiklik Yapılmasına
Dair Kanun Teklifi İzmir Milletvekili Mehmet Ali Çelebi tarafından geri
alınmıştır.
Bilgilerinize
sunulur.
Şimdi,
Türkiye Büyük Millet Meclisi Başkanlığının bir tezkeresi vardır, okutup
oylarınıza sunacağım.
B) Tezkereler
1.- Türkiye Büyük Millet Meclisi Başkanlığının, Türkiye-AB Karma
Parlamento Komisyonu (KPK) Başkanlık Divanı üyelerinden müteşekkil bir heyetin
Avrupa Parlamentosu üyeleriyle görüşmelerde bulunmak üzere 16-18 Eylül 2019
tarihlerinde Strazburg'a ziyaret gerçekleştirmesi hususuna ilişkin tezkeresi
(3/917) 
1/11/2019
Türkiye Büyük Millet Meclisi Genel Kuruluna
Türkiye-AB
Karma Parlamento Komisyonu (KPK) Başkanlık Divanı üyelerinden müteşekkil bir
heyetin Avrupa Parlamentosu üyeleriyle görüşmelerde bulunmak üzere 16-18 Eylül
2019 tarihlerinde Strazburg'a bir ziyaret gerçekleştirmesi Türkiye Büyük Millet
Meclisi Başkanlık Divanının 19/8/2019 tarihli ve 19 sayılı Kararı’yla uygun
bulunmuştur.
Söz
konusu ziyaret, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerin Düzenlenmesi Hakkında Kanun'un 10'uncu maddesi
gereğince Genel Kurulun onayına sunulur. 
 Mustafa
Şentop
 Türkiye
Büyük Millet Meclisi Başkanı
BAŞKAN
– Kabul edenler… Kabul etmeyenler… Kabul edilmiştir.
Değerli
milletvekilleri, şimdi, grup önerilerine başlayacağız. Burada grup başkan
vekillerimizin bilgisi ve muvafakati doğrultusunda Cumhuriyet Halk Partisi
Grubunun vermiş olduğu önergeyi 1’inci sırada okutarak işlemimize başlayacağız.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- CHP Grubunun, Ankara Milletvekili Tekin Bingöl ve arkadaşları
tarafından, hasta çocukların tedavisi için ücretsiz hizmet sunan LÖSANTE'nin
tümüne ruhsat verilmesi ve halkın sağlık hakkının önündeki engellerin
kaldırılması amacıyla 4/11/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 5 Kasım 2019 Salı günkü birleşiminde yapılmasına ilişkin önerisi
5/11/2019
Türkiye Büyük Millet Meclisi Başkanlığına
Danışma
Kurulu; 5/11/2019 Salı günü (Bugün) toplanamadığından, Grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Ankara
Milletvekili Tekin Bingöl ve arkadaşları tarafından "Hasta çocukların
tedavisi için ücretsiz hizmet sunan LÖSANTE'nin tümüne ruhsat verilmesi ve
halkın sağlık hakkının önündeki engellerin kaldırılması” amacıyla 4/11/2019
tarihinde Türkiye Büyük Millet Meclisi Başkanlığına verilmiş olan Meclis
Araştırma Önergesinin (1351 sıra no.lu) diğer önergelerin önüne alınarak
görüşmelerinin 5/11/2019 Salı günlü Birleşimde yapılması önerilmiştir.
BAŞKAN
– Şimdi, önerinin gerekçesini açıklamak üzere öneri sahibi Cumhuriyet Halk
Partisi Grubu adına Ankara Milletvekilimiz Sayın Tekin Bingöl. 
Süreniz
beş dakika Sayın Bingöl.
CHP
GRUBU ADINA TEKİN BİNGÖL (Ankara) – Sayın Meclis Başkan Vekilimize ve siyasi
partilerimizin grup başkan vekillerine, bu haftanın önemine hassasiyet gösterip
konuşma sıralamasını değiştirdikleri için teşekkür ediyor, hepinize saygılar
sunuyorum.
Değerli
milletvekilleri, 2-8 Kasım haftası Lösemili Çocuklar Haftası. Hepimizin
gerçekten çok önemsediği o masum yavrularımızın tedavilerinin bizim için ne
kadar değerli olduğundan burada bahsetmeye gerek yok. Ancak Osmanlı’dan gelen
çok önemli bir gelenek vardır: Alan el ile veren eli buluşturan insan odaklı
bir hizmet anlayışı, hayır anlayışı bazı vakıflarda vücut bulmuştur, bunlardan
bir tanesi de yine hepinizin bildiği gibi LÖSEV’dir. Yirmi yıldır LÖSEV,
lösemili çocukların tedavisi için ciddi bir uğraş vermektedir ve bu uğraşı
verirken en temel dayanağı vatandaşlarımızdır. Vatandaşlarımızın katkısıyla, o
mütevazı katkılarıyla bu hizmeti bugüne kadar sürdürdü ve daha da önemlisi çok
büyük bir hastanenin, tam kapasite çalışabilecek bir hastanenin temelini atıp
bitirdi. Bu Vakfın bir başka özelliği var değerli milletvekilleri, o da
böylesine önemli bir hizmeti ifa ettiği için Bakanlar Kurulu kararıyla bu Vakıf
vergi muafiyetine tabi tutuldu. Vakıf 2008’den sonra bir büyük temel attı ve
LÖSANTE adıyla bir hastane inşa etti. Gerçekten, bu hastaneyi gezen
arkadaşlarımız göreceklerdir ki çok ciddi, çok önemli bir iş yapılmış. Bu
hastane 400 yataklı bir hastane, ayrıca 80 yataklı bir yoğun bakım
ünitesi var ve 10 adet son derece donanımlı ameliyathanesi var ama gelin görün
ki bu hastane tam ruhsatla çalışamıyor. 400 yatağın yerine 75 yatağa ruhsat
verilmiş. 
Şimdi,
dikkatinizi bir konuya çekmek istiyorum: OECD ülkeleri arasında hastane yatak
kapasitesi yüzde 4,2 iken Türkiye’de yüzde 2,4. Son yıllarda artış göstermesine
rağmen, dünyada gelişmiş ülkelerde hastane yatak kapasitesi -günübirlik,
hastayı hastaneye yatırmadan tedavi olanağı tanındığı için- yüzde 5,6’dan yüzde
5’lerin altına düşmüş ama gelin görün ki Türkiye’de bu artış öyle bir noktaya
taşınmış ki hastane yatak ihtiyacı artış gösteren nadir ülkeler arasında
Türkiye de var. 
2008
yılında Sağlık Bakanlığı bir planlama yapıyor; doğrudur, hastane yatak sayısı
ile doktor sayısını planlayarak, devlet hastaneleri ile özel hastanelere
düzenli bir şekilde planlama yaparak bunu uygun gören bir planlama yapıyor ama
2008’de Türkiye’nin nüfusu 70 milyon, bugün 82 milyon, bir de buna 5 milyona
yakın mültecileri kattığımızda 20 milyona yakın bir nüfus artışı var. O zaman,
2008 yılında yapılan bu planlamanın çok da geçerliliği yok. 
Bir
de 2008’den sonra özel hastanelerin Ankara’da, İstanbul’da, Bursa’da ilave
yatak ve doktor sayısı artırılıyorken bu hastanenin, halkın katkılarıyla
yapılan bu devasa hastanenin, tam kapasiteli hastanenin ruhsatlandırılmaması
son derece manidar. 
Bakın,
arada çok temel bir fark var: Devlet hastaneleri elbette bu hastalığın
tedavisini parasız yapıyor, hiçbir ücretlendirme yok; özel hastaneler ise bu
hastalıkların tedavisini ücretle yapıyor ama LÖSEV, hastalığın başından sonuna
kadar tedaviyi ücretsiz yapmasının yanı sıra başka ulvi işler de yapıyor. Bir
defa, uzun süreli bir hastalık olan bu hastalığın tedavisi sırasında
çocuklarımız eğitimlerinden geri kalmasın diye kolej ayarında bir eğitimi bu
kampüsün içinde veriyor. Bununla da yetinmiyor Hastane, Vakıf, her hastanın
annesinin hesabına her ay bin lira para yatırıyor. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bingöl.
TEKİN
BİNGÖL (Devamla) – Ayrıca, sadece bu hastalıkların tedavisiyle sınırlı değil;
iyi bir bakım, hijyenik koşullar ve tabii ki sağlıklı beslenme. Bunu sağlamak
adına da bu Vakıf, hastaların tamamının oyuncağından, giyiminden gıdasına
varıncaya kadar tümünü karşılıyor. Ve başka bir şey daha yapıyor: Uzun soluklu
bir hastane tedavisi söz konusu olduğu için, Türkiye'nin her tarafından gelen
hasta aileleri çocuklarıyla beraber konaklayabilsin diye yine o kampüsün içinde
yaptığı evlerde ücretsiz konaklamalarını sağlıyor. Bunu devlet yapamaz. Devlet
sadece bu hastalıkların tedavisini ücretsiz yapıyor, özel hastaneler bunların
hiçbirisini yapmadığı gibi ücretli tedavi sağlıyor ama asıl çekim merkezi
LÖSEV’in kurmuş olduğu bu hastane. 
Şimdi,
bir araştırma komisyonunun yapması gereken bir şey var. Bakın, bunun
Meclisimize ve Meclis bütçesine hiçbir maddi yükü yok. Niye? Sağlık Bakanlığı
üç adımlık mesafede, Vakıf ve Hastane keza öyle.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Bingöl.
TEKİN
BİNGÖL (Devamla) – Çok kısa süre içerisinde bu araştırma komisyonu, rahatlıkla
tarafları dinleyecektir, belgeleri inceleyecektir. Varsa eksiklikler
tamamlattırılır, varsa kusurlu işler giderilir, hatta Sağlık Bakanlığının
üzerindeki yük dahi alınır. Kamuoyundaki olumsuz algıyı gidermek adına bu
komisyon kurulduğunda inanın ki bu Meclis çok önemli bir işlevi yerine getirmiş
olacaktır. Burada herhangi bir siyaset aramayın lütfen, burada herhangi bir
siyasi rant söz konusu değil. Tamamen bu çocuklarımızın sağlığıyla ilgili böyle
bir komisyon talebimiz var. Biz bu hasta çocuklarımıza elimizi uzattığımızda ne
olacak biliyor musunuz? Onların dökülen saçlarına; suratlarındaki, yüzlerindeki
maskelere rağmen, gözlerindeki gülümsemeyi bizim gözlerimize yansıttıklarında
biz orada mutlaka ama mutlaka gereğini yapmak gibi bir duyguyla karşı karşıya
kalırız. Yüreğimizin götürdüğü yer vicdani muhasebe. Vicdanımızın sesini
dinleyelim, bir kez olsun siyasi parti grup başkan vekillerimize ve
milletvekillerimize seslenmek istiyorum.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
TEKİN
BİNGÖL (Devamla) – Burada yapacağımız bir ortak davranış, inanın, bu sorunu
ortadan kaldıracaktır.
Başka
bir şey: Kaan Özelçam diye bir kardeşimiz var, 16 yaşında pırıl pırıl bir genç
ve bu genç kardeşimiz millî dansçı, bu hastalığa yakalanıyor, tedavi oluyor,
daha sonra kemik iliği nakli olacak. Gelin görün ki radyoterapi cihazına ruhsat
verilmediği için o tedavi dışarıdaki bir hastanede yapılmak zorunda kalıyor ve
maalesef enfeksiyona yakalanıyor. Bir mektup yazıyor, o mektubunda uzun uzun
LÖSEV’i ve LÖSANTE’yi anlatıyor, son cümlesi şu: “Umut ediyorum ki ben hayatımı
kaybetsem dahi benden sonra bu hastanede tedavi olacaklar hastanenin dışına
çıkmadan buradaki ruhsatlandırılan radyoterapi cihazıyla tedavi olurlar. Eğer
ben ölürsem lösemiden ölmeyeceğim, bürokrasiden öleceğim." diyor ve
maalesef Kaan’ı kaybediyoruz.
Hepinize
saygılar sunuyorum. (CHP sıralarından alkışlar) 
BAŞKAN
- Öneri üzerinde söz isteyen İYİ PARTİ Grubu adına Antalya Milletvekilimiz
Sayın Tuba Vural Çokal. (İYİ PARTİ sıralarından alkışlar) 
Süreniz
üç dakika Sayın Çokal.
İYİ
PARTİ GRUBU ADINA TUBA VURAL ÇOKAL (Antalya) – Sayın Başkan, değerli
milletvekilleri; Genel Kurulu saygıyla selamlıyorum. 
Gerçekten
trajikomik bir konu için söz almış bulunuyorum. Ülkemizin sağlıktaki durumu malum.
Sağlıkta yaşadığımız sorunlara her geçen gün yeni biri ekleniyor. Usulsüzlük ve
yolsuzlukları Sayıştay raporlarından hepimiz öğrendik. Şehir hastaneleri desen,
evlere şenlik. Hasta garantisi meselesine değinmiyorum bile. Sağlık Bakanımızın
önceliği ise kendi hastaneleri. Biz Sayıştay raporlarına yansıyan
usulsüzlüklerle ilgili açıklama beklerken Sayın Bakanın tarihî binayı kendi
hastanesine tahsis ettirdiğini öğreniyoruz. Sağlık Bakanımıza bu da yetmiyor,
cumhuriyetimizin kurucusu Ulu Önder Mustafa Kemal Atatürk’ün milletimize
vasiyeti olan Atatürk Orman Çiftliği’nden de tahsis yaptırdığını öğreniyoruz.
Bu da yetmiyor, kendi hastanesine yüz milyonlarca lira teşvik verdiriyor.
Sağlık hizmetlerinde aksamalar var; doktorlar dertli, hasta dertli.
Tüm
bunlar olurken biz, yaptığı çalışmalarla dünyaya örnek olan LÖSEV Hastanesine
ruhsat verilmesini konuşmak zorunda kalıyoruz. Lafı hiç eveleyip
gevelemeyeceğim, bu hastanenin çok büyük bir kısmının çürümeye terk
edilmesinden rahatsızlık duyuyor musunuz? Orada tedavi edilebilecek iken ruhsat
sorunu nedeniyle yer bulamayan çocukların vebali hiç mi aklınıza gelmiyor, hiç
mi vicdanlarınızı rahatsız etmiyor diye sormak istiyorum. 
(Uğultular)
Sayın
Başkan, ben kürsüde konuşmamı toparlayamıyorum.
BAŞKAN
– Değerli arkadaşlar, lütfen sessiz olalım.
TUBA
VURAL ÇOKAL (Devamla) – Sol taraftan… LÖSEV’le ilgili böyle bir konuda
konuşurken…
BAŞKAN
- Sayın Özel, değerli arkadaşlar; lütfen, rica ediyorum. 
TUBA
VURAL ÇOKAL (Devamla) – Gerçekten konu çok önemli. 
LÜTFÜ
TÜRKKAN (Kocaeli) – Recep sen YSK’ye git, işin var orada. 
BAŞKAN
– Buyurun.
TUBA
VURAL ÇOKAL (Devamla) – Orada tedavi edilebilecek iken ruhsat sorunu nedeniyle
yer bulamayan çocukların vebali hiç mi aklınıza gelmiyor? Ama anladığım
kadarıyla gelmiyor. Meclisteki bu konuşmadan, bu gürültüden bunu anlıyorum.
Dünyanın
ilk lösemili çocuklar hastanesini kuran LÖSEV tarafından çok daha fazla kişiye
hizmet için kurulan LÖSANTE Hastanesini çürümeye terk ettiniz. Bakınız, 400
yataklı hastanenin sadece 75 yataklı kısmına ruhsat verildi, 325 yatak çürüyor
ve her gün 325 çocuk burada tedavi görmesi gerekirken hizmet alamıyor; inanılır
gibi değil ama bu gerçek böyle.
5
milyon dolarlık dünyanın en gelişmiş radyoterapi ve kalp anjiyo cihazlarına
Sağlık Bakanlığı ruhsat vermediği için kullanılamıyor. Hastanenin 80 adet yoğun
bakım yatağı bulunmakta ve yoğun bakıma bu kadar ihtiyaç varken ancak 10 adedi
işlev görebilmekte. Hastanede 10 tane çok gelişmiş teknik donanımlı
ameliyathanenin sadece 3 adedi kullanılmakta, 7 adedi boş bekletilmektedir. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
TUBA
VURAL ÇOKAL (Devamla) – 100 milyon dolar değerindeki bu hastane âdeta çürümeye
terk edilmiştir. Minicik bedenleri olan kocaman yüreklerin sevgiyle
kucaklaşacağı, toplumsal farkındalığın yaratılacağı bir haftadayız. Ama bu
haftaya çok saygı duyulmadığını gerçekten görüyorum.
(Uğultular)
CEYDA
BÖLÜNMEZ ÇANKIRI (İzmir) – Sadece burası konuşmuyor ki.
TUBA
VURAL ÇOKAL (Devamla) – Onlar seçilmiş çocuklar, her biri küçücük yaşlarında
hayata dirense “Oscar” kazanırdı diyorum. 
LÖSEV’e
destek olun deyip Genel Kurulu saygıyla selamlıyorum. (İYİ PARTİ ve CHP
sıralarından alkışlar)
BAŞKAN
– Değerli arkadaşlarım, salondaki uğultunun kesilmesini rica ediyorum,
arkadaşlarımızın konuşmalarını dışarıda yapmaları uygundur. 
LÜTFÜ
TÜRKKAN (Kocaeli) – Sayın Başkan, Sayın Recep Özel’i YSK’ye gönderin, bir
seçimi daha iptal ettirsin, 1 milyon daha fark olsun. 
BAŞKAN
– Şimdi söz sırası Halkların Demokratik Partisi Grubu adına Batman Milletvekilimiz
Sayın Necdet İpekyüz’e aittir. (HDP sıralarından alkışlar)
Süreniz
üç dakika Sayın İpekyüz. 
HDP
GRUBU ADINA NECDET İPEKYÜZ (Batman) - Sayın Başkan, değerli vekiller; Lösemili
Çocuklar Sağlık ve Eğitim Vakfıyla ilgili, LÖSEV’le ilgili söz almış bulunmaktayım.

LÖSEV
dediğimiz kurum, az önce de dile getirildi, arkadaşlarımız dile getirdi,
aslında Türkiye'de vakıf denilince, sağlık alanındaki vakıflarla ilgili
konuşulunca belki de ilk akla gelecek vakıflardan biri. LÖSEV sadece Türkiye'de
değil, Birleşmiş Milletler tarafından danışmanlık statüsü de getirilmiş bir
vakıf. LÖSEV sadece tedavi amaçlı çalışmıyor; tanı aşamasında, tedavi
aşamasında ve tedavi sonrasında insanların yaşama bağlanması için de çalışıyor.
Sadece hastayı değil, hastayı bir bütün olarak ailesiyle birlikte ele almakta
LÖSEV. Peki, ne oluyor? Az önce arkadaşlar da dile getirdi, 400 yataklı
hastanenin 75 yatağına izin veriliyor; bununla da yetinilmiyor, radyoterapi
cihazına, modern bir cihaza -kanser tedavisinin olmazsa olmazlarından- Türkiye
Atom Enerjisi Kurumundan ruhsat alınmış fakat hastalara kullandırılmıyor. Ne
oluyor? Anjiyo cihazı kullanılamaz. Ne oluyor? Doktor, planlamaya göre
getirilmiş, fazla doktor çalıştırılamaz. Ne oluyor? Hastaların yatması için
yoğun bakım odaları var, kısıtlama getirilmiş, kalanlar kullanılmamakta. Biz
kanserden söz ediyoruz, tam teşekküllü bir hastaneden söz ediyoruz. Neymiş?
Planlama yapılmış. Peki, bu planlama yapılırken… Bugün Türkiye'de 16 yaşın
altında 2 bin çocuk lösemiye yakalanmakta ve bunların büyük bir çoğunluğu 1
yaşın altında. Böyle, Birleşmiş Milletler tarafından örnek bir hastaneye niçin
bu hizmet getirilmiyor? Niçin getirilmiyor arkadaşlar? Çünkü siz “sağlıkta
reform” deyip Sağlık Bakanlığının başına bir patron getirmişsiniz, bir
işletmeci getirmişsiniz. Çünkü neden getirilmiyor? Çünkü siz sağlık kurumlarını
bir işletmeye dönüştürmüşsünüz, gelen yurttaşı müşteri gibi düşünmektesiniz ve
o yüzden, rekabet ortamı için, kanserli hastaların, Anadolu’nun birçok yerinden
gelecek hastaların ulaşabilecekleri yerlere engel olmaktasınız. Bu engel,
çocukların veya yetişkinlerin sağlık problemlerini ortaya çıkarmaktadır. 
Bakın,
kemik iliğiyle ilgili Türkiye'de çok az merkez var. Bu merkezin elinde
olanaklar olmasına rağmen kullanılmamaktadır. Peki, ne olmakta? Siz Sağlık
Bakanının kendi kurduğu vakfa her türlü desteği vermektesiniz, her türlü
teşviki vermektesiniz. Dün gazete manşetlerinde vardı; Sayın Fahrettin Koca’nın
vakfına 220 milyon TL teşvik, gümrük muafiyeti, yüzde 50 vergi muafiyeti,
çalıştırdığı işçiye sigorta muafiyeti verilecek ve gelen hastayı müşteri olarak
görecek, kendisi işletme yönetecek.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
NECDET
İPEKYÜZ (Devamla) – Başka bir yerde, insanların katkısıyla, insanların çabasıyla
oluşturulmuş bir hastane -örnek olabilecek şekilde okulu var, köyü var;
eğitime, aileye destek sunan bir kurum- ve o hastanenin çalışmasını siz
engelleyeceksiniz. 
2-8
Kasım haftası Lösemili Çocuklar Haftası diyoruz. Gelin, bu haftada Türkiye
Büyük Millet Meclisi bir görev üstlensin. En azından, kamu yararına, kanser
gibi konuda ciddi çalışan bir vakfa katkı yapalım; bir yönetmelikle, bir
düzenlemeyle bu izni gerçekleştirelim; bir an önce çocuklarımız sağlığına
kavuşsun, insanlar sağlığına kavuşsun. Bunu yapmadığımız takdirde… “Sağlıkta
reform” dediğiniz şey, Türkiye'de halk sağlığı problemine dönüşmüştür,
gerçekten halkın sağlığını tehdit edecek düzeye gelmiştir. Bu konudaki bir
düzenlemeyi bir an önce çıkartalım. 
Saygılarımla.
(HDP sıralarından alkışlar) 
BAŞKAN
– Öneri üzerinde söz isteyen Adalet ve Kalkınma Partisi Grubu adına Ordu
Milletvekilimiz Sayın Şenel Yediyıldız. (AK PARTİ sıralarından alkışlar) 
Süreniz
üç dakika Sayın Yediyıldız.
Sessiz
olalım arkadaşlar. Salonun solundan ve sağından, her yerinden sesler geliyor. 
AK
PARTİ GRUBU ADINA ŞENEL YEDİYILDIZ (Ordu) – Sayın Başkan, sayın
milletvekilleri…
BAŞKAN
– Bir saniye Sayın Yediyıldız, sürenizi başlatacağım.
Arkadaşlar,
bir uğultu var. Bakın, önemli bir konu konuşuluyor. Sayın hatibin söylediklerini
duyalım.
Buyurun.
ŞENEL
YEDİYILDIZ (Devamla) – Sayın Başkanım, sayın milletvekilleri; Cumhuriyet Halk
Partisinin LÖSEV Hastanesiyle ilgili verdiği Meclis araştırması önergesiyle
ilgili olarak, grubum adına, AK PARTİ Grubu adına söz almış bulunuyorum.
Hepinizi saygıyla selamlıyorum. 
Değerli
milletvekilleri, evet, bu hafta Lösemi Haftası. Değerli milletvekili
arkadaşlarımızın hepsi bahsettiler, lösemi, çocukluk çağlarının en çok görülen
kanseri, bir kan hastalığı, kan kanseri. Çocuklarda olunca daha da kıymeti ve
önemi ortaya çıkıyor ve bu hususta da değerli çalışmalar var. Bu çalışmaları
yapan kurumların en başında da LÖSEV geliyor. Evet, LÖSEV, yirmi yıldır bu işle
uğraşan bir vakıftır ve bu işle de uğraşmak ve tedavisini yapmak için bir
hastane kurma çalışması yapmış ve belli bir noktaya getirmiştir.
Değerli
arkadaşlar, Türkiye’de hastaneler kurulurken, Özel Hastaneler Yönetmeliği diye
bir yönetmelik vardır, o yönetmeliğe uyarak hastaneler açılır, o yönetmeliğin
gereği olarak ihtiyaç görülen yerlere hastaneler açılır; ihtiyaç görülmeyen
yerlere o yönetmelik gereği izin alınamıyorsa o hastaneler açılmaz. LÖSEV’in
açtığı LÖSANTE Hastanesi, maalesef, ön izin alınmadan belediye ruhsatıyla
açılmış bir hastanedir. Ön izin alınmadığı için de kendi arzu ettikleri vasıfta
çalıştırma imkânları yoktur; kural budur. Sağlık Bakanlığı 75 yataklı bir
çalışma izni vermiştir. Şayet 33 doktora tamamlarsa sayısını onu 100 yatağa
tamamlayacaktır; böyle bir kural var.
Ayrıca,
değerli konuşmacı arkadaşlarımız, radyoterapi cihazının kullanma izninin
verilmediğinden bahsettiler. LÖSEV vakfı yöneticileri, hastane yöneticileri,
kamu hastanesi gibi çalışmaya söz verdikleri ve öyle çalıştıklarını
söylediklerinden dolayı onlara radyoterapi cihazını kullanma izni de
verilmiştir. 
NECDET
İPEKYÜZ (Batman) – PET cihazına verilmiş, radyoterapi değil.
ŞENEL
YEDİYILDIZ (Devamla) – Radyoterapiye de verildi efendim. Sorun, bir daha
sorarsanız…
NECDET
İPEKYÜZ (Batman) – Hayır, yazı bende.
ŞENEL
YEDİYILDIZ (Devamla) – Hayır, ben de Sağlık Bakanlığından öğrendim.
BAŞKAN
– Devam edelim.
ŞENEL
YEDİYILDIZ (Devamla) – Şimdi, siz “Biz nasılsa bu işi hallederiz, bunu yapalım,
daha sonra hallederiz.” şekliyle yola çıkarsanız yolda kalırsınız. 
Onun
için, doğrudur, bu hafta, Lösemi Haftası’dır ama LÖSANTE Hastanesi haftası
değildir.
Türkiye’de
bu hastanenin dışında 34 tane daha hastanemiz vardır, lösemi tedavisi yapan 34
tane daha hastanemiz vardır. 
(Mikrofon
otomatik cihaz tarafından kapatıldı) 
TEKİN
BİNGÖL (Ankara) – Hepsi paralı, paralı…
BAŞKAN
– Toparlayın Sayın Yediyıldız.
ŞENEL
YEDİYILDIZ (Devamla) – Devlet kurumlarının, kamu hastanelerinin hiçbiri lösemi
tedavisinden para almamaktadır. 
TEKİN
BİNGÖL (Ankara) – Özel hastaneler alıyor.
ŞENEL
YEDİYILDIZ (Devamla) – Ama, maalesef, Sağlık Bakanlığından bana gelen bilgi,
denetlemelerde LÖSEV hastanesinin de para aldığına dair. Bana gelen bilgi o.
TEKİN
BİNGÖL (Ankara) – Ayıp ya…
ŞENEL
YEDİYILDIZ (Devamla) – Tabii, bunlar tartışılırken şunu açık yüreklilikle
söylüyorum: AK PARTİ’nin on yedi yılda yaptığı sağlıktaki büyük dönüşüm, büyük
açılım, büyük hizmet karalanmak isteniyor “malum” diye ifadelerle o hizmetler
karalanmak isteniyor. 
“Malum”
deyince, ben, 1990’lı, 1980’li yılları hatırlıyorum arkadaşlar. Bazı
arkadaşlarımızın o yıllara aklı ermiyor ama. Sadece birkaç tanesini söyleyeyim:
Yirmi dört saat kapısında nöbet beklenen, sıra beklenen bir hastanede doktorluk
yapmış birisiyim. Allah bize o günleri bir daha göstermesin. Devletin sağlıkta
yaptığı işler….
(Mikrofon
otomatik cihaz tarafından kapatıldı) 
BEDRİ
YAŞAR (Samsun) – Şu an yoğun bakımlarda yer var mı?
ŞENEL
YEDİYILDIZ (Devamla) – Sayın Başkan…
BAŞKAN
– Tamamlayın lütfen Yediyıldız. 
ŞENEL
YEDİYILDIZ (Devamla) - “Parası yetmiyor.” falan, öyle değil arkadaşlarım.
Dünyada hekime en kolay ve en ucuz ulaşılan ülke Türkiye’dir, bunu kimse inkâr
edemez. 18 yaş altındakilerin hepsine bedava bakılmaktadır. 
FAHRETTİN
YOKUŞ (Konya) – Siz Türkiye’de mi yaşıyorsunuz, başka ülkeden mi
bahsediyorsunuz? 
BEDRİ
YAŞAR (Samsun) – Şu an yoğun bakımlarda yer yok. Lütfen, 112’yi arayın sorun. 
ŞENEL
YEDİYILDIZ (Devamla) – Yoğun bakımlarda yer yok, doğrudur.
BAŞKAN
– Siz Genel Kurula hitap edin Sayın Yediyıldız, buyurun. 
ŞENEL
YEDİYILDIZ (Devamla) – Özür dilerim, bir dakika. 
Yer
olur, yaparız, onları da yaparız; bunları yapan adam onları da yapar merak
etmeyin. 
BEDRİ
YAŞAR (Samsun) – İnşallah!
ŞENEL
YEDİYILDIZ (Devamla) – 18 yaşın altındakiler hiçbir yerde para ödememektedir,
acillerde para ödenmemektedir, kanser tedavisinde para ödenmemektedir. Daha ne
istiyoruz? Hastanelerimiz son model hastanelerdir, binalarımız en son modeldir.
Hizmetin en güzelini veriyoruz. Eksik var mıdır? Hizmet verilen yerler eksiksiz
olmaz arkadaşlar. Otel de yapsanız hizmet veriyorsanız oranın eksiği vardır. 
(Mikrofon
otomatik cihaz tarafından kapatıldı) 
ŞENEL
YEDİYILDIZ (Devamla) – Lüksün eksiği her zaman vardır, lüks devam ettikçe
eksiği de olacaktır. Onun için eksiklerimizi de tamamlayacağız Allah’ın
izniyle. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Sayın Muş bir söz talebiniz oldu; buyurun. 
VI.- AÇIKLAMALAR (Devam)
40.- İstanbul Milletvekili Mehmet Muş’un, Cumhuriyet Halk Partisinin
araştırma önergesi vererek gündeme getirdiği LÖSANTE Çocuk ve Yetişkin
Hastanesiyle ilgili sorunun mevzuat ile fiziki durum arasındaki problemden
kaynaklı olduğuna ve konunun takipçisi olacaklarına ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bugün Cumhuriyet Halk
Partisinin araştırma önergesi vererek gündeme getirdiği hastaneyle ilgili
ortada bir sorun vardır, mesele şudur: 400 yataklı bir hastane yapılmıştır.
Hastane Sağlık Bakanlığına 75 yatak kapasiteli bir hastane yapılması için
müracaat etmiştir ve ruhsatı buna göre düzenlenmiştir. Daha sonra 400 yatağa
çıkartılmıştır bu. Dolayısıyla cari mevzuat ile, şu anki mevzuatımız ile fiziki
durum arasında bir problem bulunmaktadır yani mevzuat ve fiziki durum
arasındaki problemden kaynaklı olarak hastanenin geri kalanı
kullanılamamaktadır. Dolayısıyla bu, idareyle alakalı bir meseledir. Bizim,
evlatlarımızın sağlığına kavuşması için şu ana kadar yaptığımız sağlık
politikalarında, özellikle bu lösemi hastalarıyla alakalı attığımız adımlar
kamuoyunun malumudur. 6 tane araştırma komisyonu vardır şu an.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Muş.
MEHMET
MUŞ (İstanbul) – Bu konuyla ilgili, AK PARTİ Grubu olarak biz de meselenin
mevzuat ve fiziki durum arasındaki problemin nasıl çözüleceğiyle alakalı yakın
takipçisi olacağız, onu söyleyeyim. Ama şöyle bir durum daha var: Yani biz,
hepimiz, Türkiye Büyük Millet Meclisi de, sizler de, bizler de yasal
mevzuatımıza göre hareket etmek zorundayız yani neyse şartlar ona uygun hareket
etmek zorundayız. Burada Vakıf yönetimi biraz bunun dışına çıkmış ve bir
uygulama oluşturup şu an ortaya çıkan problemi Meclisin düzeltmesini
beklemektedir. Bu, bir idari meseledir; Meclisin bir araştırma önergesiyle, bir
araştırma komisyonuyla çözebileceği bir hadise değildir.
Dolayısıyla
biz, bu araştırma önergesine “hayır” oyu vereceğiz. Ama bu meselenin, ortadaki
sorunun nasıl çözüleceğiyle alakalı da AK PARTİ Grubu olarak yakın takipçisi
olacağımızı da ifade etmek isterim.
Teşekkür
ederim.
VIII.- ÖNERİLER (Devam)
A) Siyasi Parti Grubu Önerileri (Devam)
1.- CHP Grubunun, Ankara Milletvekili Tekin Bingöl ve arkadaşları
tarafından, hasta çocukların tedavisi için ücretsiz hizmet sunan LÖSANTE'nin
tümüne ruhsat verilmesi ve halkın sağlık hakkının önündeki engellerin
kaldırılması amacıyla 4/11/2019 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin, Genel Kurulun 5
Kasım 2019 Salı günkü birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler...
Kabul etmeyenler... Öneri kabul edilmemiştir. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
öneriyi okutup işleme alacağım ve oylarınıza sunacağım.
2.- İYİ PARTİ Grubunun, Konya Milletvekili Fahrettin Yokuş ve 19
milletvekilinin, gıda güvenliği sorunları ve bunların nedenlerinin
araştırılarak alınması gereken önlemlerin belirlenmesi amacıyla 30/10/2019
tarihinde Türkiye Büyük Millet Meclisi Başkanlığına verilmiş olan (10/2038)
esas numaralı Meclis Araştırması Önergesi’nin ön görüşmelerinin, Genel Kurulun
5 Kasım 2019 Salı günkü birleşiminde yapılmasına ilişkin önerisi
5/11/2019
Türkiye Büyük Millet Meclisi Başkanlığına
Danışma
Kurulu 5/11/2019 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Konya
Milletvekili Fahrettin Yokuş ve 19 milletvekili tarafından, insanların
sağlığını tehdit edecek gıda ürünlerinin üretimini en aza indirgemek,
insanların gerçek besinleri tüketmesini sağlamak ve bu konuda kamuoyuna yeterli
bilgi akışının sağlanmasıyla bilinçli tüketici profiline ulaşmak amacıyla
28/10/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin diğer önergelerin önüne alınarak görüşmelerinin
5/11/2019 Salı günkü birleşimde yapılması önerilmiştir.
BAŞKAN
– Değerli arkadaşlarım, oylamadan sonra yine salonda bir uğultu oldu. Rica
ediyoruz, daha işlemlerimiz devam ediyor. Biraz sessizlik rica edeceğim. Önemli
konular konuşuluyor, herkes fikirlerini söylüyor.
ENGİN
ALTAY (İstanbul) – AK PARTİ Grubundan gürültü geliyor Sayın Başkan.
BAŞKAN
– Lütfen, kürsüde konuşan arkadaşlarımızın da seslerinin duyulmasına engel
olmayalım.
Şimdi,
İYİ PARTİ grup önerisi üzerinde, önerinin gerekçesini açıklamak üzere Konya
Milletvekilimiz Sayın Fahrettin Yokuş konuşacak. (İYİ PARTİ sıralarından
alkışlar) 
Süreniz
beş dakika Sayın Yokuş. 
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; sözlerime başlarken hepinizi saygıyla selamlıyorum.
Ülkemizde
“gıda sahteciliği” adı altında yapılan gıda teröründe ciddi oranda artışlar
görülmektedir. Tükettiğimiz gıdaların büyük bir bölümünde gerek firmalar gerek
kişiler merdiven altı taklit ve tağşiş gıdaları üreterek piyasaya sürmektedir.
Vatandaşlarımızın beslenmek için alıp tüketmiş oldukları bu ürünler ne yazık ki
halkımızın sağlığını tehdit etmektedir. 
Gıda
ürünleri içerisinde hile yapılmayan ürün neredeyse yok gibi. Tarım ve Orman
Bakanlığının verilerine göre, en çok hile yapılan ürün grubunda yüzde 35
oranıyla peynir ve tereyağı başı çekmektedir; daha sonra yüzde 22’yle et, yüzde
13’le zeytinyağı, yüzde 11’le katkı maddeleri, yüzde 10 oranıyla da bal ve
baharat ürünlerinde görülmektedir. 
Değerli
milletvekilleri, birçok firma, maalesef, gıdaya uygun ürün üretmiyor. Bu
firmaların bazılarının ürettiği bir kısım gıda ürünlerinde ne gibi katkılar
olduğunu kısaca şöyle ifade etmek istiyorum: Yoğurda bitkisel yağ ve jelatin
katıyorlar. Bilindiği gibi, jelatin, domuzun deri veya kemiklerinin
kaynatılmasından elde ediliyor. Tulum peynirine bitkisel yağ ve nişasta, şekere
tekstil boyası, yumuşak şekere domuz jelatini karıştırılıyor. Tavuk kemikleri
öğütülüp salama katılıyor. İçtiğimiz çaylara kimyasal renklendiriciler
katılıyor. Sucukların içine at, eşek ve kanatlı hayvan eti karıştırılıyor.
Dünya Tüketici Örgütünün verilerine göre, dünyada 50 milyar dolar civarında
olan hileli gıda sektörünün Türkiye'deki büyüklüğü 10,6 milyar doları buluyor.
Bu hileli ürün üretiminin devlete maliyeti ise 2,4 milyar dolar.
2018
sonu itibarıyla Türkiye'de gıdada kayıtlı ve onaylı işletme sayısı 674.409’dur,
denetçi sayısı ise sadece 6.825’tir. Bu denetçilerin de 2.250’si gıda
mühendisidir. Bu denetçi sayısıyla sayıları yüz binleri bulan işletmeler nasıl
denetlenecek? Halkın sağlığıyla oynayan firmalara yılda en fazla, 1 kereye
mahsus olmak üzere, 22.742 TL tutarına kadar ceza verilebiliyor. Bu ceza
miktarı yetersiz kaldığı için firmalar hileli gıda üretimini artırarak
aralıksız sürdürüyorlar. Para cezalarının yetersizliği nedeniyle, Bakanlığın
kamuoyuna ifşa ettiği firmalar isim değiştirerek hileli üretimlerine devam
ediyorlar. Bu hususta Tüketici Dernekleri Federasyonu Genel Başkan Yardımcısı
Sayın Sinan Vargı diyor ki: “Hileli gıdaları üretip piyasaya süren firmaların
ve şahısların bir kısmının sahtekârlık ve yüzsüzlükleri öyle bir noktaya
gelmiştir ki 21 kez ceza kesilip yine aynı suçu işleyen firma ve kişilere
rastlanmaktadır. Bakanlık bu firmaları ancak on dokuz ay sonra kamuoyuna
açıklıyor ve sadece on beş gün ilanda tutuyor.”
Değerli
milletvekilleri, son bir yılda hileli gıda üretimi yapan firma sayısı 173’ten
618’e, hileli ürün sayısı da 282’den 1.211’e yükselmiştir. Dolayısıyla bu
cezayı göze alarak üretimi sürdüren firmaların sayısı artarak devam ediyor. Şu
andaki cezaların caydırıcı olmadığını ne yazık ki bu rakamlar bize gösteriyor.
Gıda sahteciliğinin en aza indirilmesi ile cezaların caydırıcı hâle getirilerek
ağır hapis cezası, ticaretten men cezası, kara listeye alma gibi cezaların
mutlaka konulması ve tüketicinin korunması gerekmektedir.
Değerli
milletvekilleri, bir diğer gıda tehlikesi ise “palm” yağlarıdır. Yemeklik
yağlar, margarinler, dondurma, hazır yemek ve şekerlemeler gibi işlenmiş gıdaların
çoğunda palmiye yağı kullanılmaktadır. Dünya Sağlık Örgütü, Birleşmiş Milletler
Gıda ve Tarım Örgütü gibi kuruluşlar palmiye yağındaki kanserojen maddelere
dikkat çekiyor. 
Diğer
yandan, şifa olarak tükettiğimiz bal yerine glikoz ve mısır şurubu yani zehir
yiyoruz.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Yokuş.
FAHRETTİN
YOKUŞ (Devamla) – Değerli milletvekilleri, balın dışında, özellikle gıda
sanayisinde maliyeti ucuz olduğu için kullanılan NBŞ’ler halk sağlığını tehdit
ettiği uzun zamandır bilinmesine rağmen hâlen kullanılmaktadır. Neden nişasta
bazlı şekerleri, ürünleri üretiyoruz? Ne oldu bizim şeker pancarımıza, ne oldu
bizim şeker fabrikalarımıza? Bu hileli gıdaların önünü kimler açtı? Maalesef AK
PARTİ iktidarı açtı. On yedi yıldır halkın sağlığıyla oynamak gerçekten çok
üzücü bir durumdur. Ne yediğimizi, ne içtiğimizi bilmiyoruz. Nerede bizim doğal
şeker pancarlarımızdan üretilen şekerlerimiz? Nerede şeker fabrikalarımız?
İktidar eliyle kapatıldı ve özelleştirildi. Halkı nişasta bazlı şekerlere yani
zehre mahkûm ettiniz. Sonrasını da düşündünüz tabii ki size haksızlık
etmeyelim, sağlığıyla oynadığınız halka hasta garantili hastaneler
yaptırıyorsunuz. Gıda terörünün önüne acilen geçmeli ve tedbirler almalıyız. Bakınız,
bu işin artık şakası yoktur, sizler ile bizler de çocuklarımız da ne yediğimizi
bilmiyoruz.
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) – Bitiriyorum efendim.
BAŞKAN
– Tamamlayın Sayın Yokuş.
FAHRETTİN
YOKUŞ (Devamla) – Bu gıda terörü sadece “muhalefet” ve “iktidar” diye ayrım
yapmıyor, gıda terörü hepimizin sağlığını vuruyor. Bu konuda kamuoyuna yeterli
bilgi akışını sağlamalıyız. 
İYİ
PARTİ Grubu adına halkımızın ve gelecek nesillerimizin sağlığı için önergemizi
desteklemenizi talep ediyor, hepinize saygılar sunuyorum. (İYİ PARTİ
sıralarından alkışlar) 
BAŞKAN
– Öneri üzerinde söz isteyen Halkların Demokratik Partisi Grubu adına Mersin
Milletvekilimiz Sayın Rıdvan Turan. (HDP sıralarından alkışlar) 
Süreniz
üç dakika Sayın Turan.
HDP
GRUBU ADINA RIDVAN TURAN (Mersin) – Sayın Başkan, değerli vekiller; çok önemli
bir halk sağlığı meselesini konuşuyoruz. Bu mesele 2 uyanık esnafın üretim
yaparken taklit ve tağşiş yapması meselesi değil. Örneğin gazlı içeceklere,
yüksek şeker bulunduran içeceklere uyarıcı madde katarsanız bunu tüketen
ölebilir, zeytinyağına kolza katarsanız oradan son derece toksik bir kimyasal
madde çıkar ve kansere kadar varan bir süreç başlayabilir ya da kanola
katarsanız GDO olduğundan dolayı GDO’lu besin tüketmiş oluruz. 
Şimdi,
çok ilginç bir şeyden bahsedeceğim. 2016, 2018 ve 2019’da denetlenmiş olan
firmaların -ki taklit ve tağşiş yapan firmaların- olduğu gibi üretime devam
ettiklerine ilişkin veriler var elimizde. Yani 2016’da firma bu üçkâğıtçılığı yapıp
yakalanmış, bunlar kayıtlara geçmiş, aynı firma 2018’de, 2019’da işlerine devam
etmiş. Buradan görülen şey, bu konudaki denetim ve kontrol hizmetlerinin
çöktüğü ya da en azından işlemediğidir. 618 firmaya ait 1.211 ürün 2019 yılında
denetlenmiş, taklit ve tağşiş olduğu ortaya çıkmış. 
Değerli
arkadaşlar, şimdi, bu meselede, bir defa, Bakanlık bunları ifşa ediyor ama ifşa
sorunu çözmüyor çünkü Bakanlığın internet sitesinde yayınlanmış olsa da halk
hangi firmanın bu işi yaptığını ve ne yiyip ne yiyemeyeceğini takip edemiyor.
İkinci mesele, etse bile bu konuda hakkını arayacak bir bilince, bir sivil
toplum inisiyatifine sahip olmadığımızdan dolayı, bizim memlekette de hakkını
arayanın başına envaiçeşit hadise geldiğinden dolayı hiç kimse bu taklit ve tağşiş
konusunda mahkemelere ulaşamıyor ve gerekli şeyleri yapamıyor. Bunun ortadan
kaldırılmasının yöntemi bunu ciddi bir halk sağlığı meselesi olarak görmekten
geçer. Gıda güvencesi, gıda güvenliği ve gıda egemenliği gibi çok temelli
meselelerin iktidar tarafından, Bakanlık tarafından kusursuz bir biçimde hayata
geçirilmesi gerekir ve mutlaka denetimlerde gıda mühendisi sayısının daha fazla
olması, gıda mühendisleri sayısının artması lazım ve yine işletmelerde de
yeterli sayıda gıda mühendisinin istihdam edilmesi lazım. Biliyorsunuz, gıda
mühendisliği alanında da çok sayıda yetişmiş kadronun iş bulamamış olduğunu hep
beraber biliyoruz. 
(Mikrofon
otomatik cihaz tarafından kapatıldı)
RIDVAN
TURAN (Devamla) - Son cümlemi söyleyeyim Sayın Başkan. 
BAŞKAN
– Buyurun, devam edin. 
RIDVAN
TURAN (Devamla) – Aynı zamanda bu olumsuz tabloya ülkemizde gıda fiyatlarının
dünya ortalamasının çok üzerinde seyrettiği eklendiğinde, bu göz önüne
alındığında bu uyanıklığın artık münferit bir mesele olmaktan çıkıp bir sektör
hâline dönüştüğünü görüyoruz. Şunun izah edilecek bir tarafı yok: Bir firma,
2016, 2018 ve 2019 yıllarında bu üçkâğıtçılığa devam edebiliyor ve buna ilişkin
ciddi önlemler alamıyorsak burada yürütmenin son derece büyük bir ihmalinin
olduğunun bir kez daha altını çizmekte fayda var. Birtakım diğer firmalar da
ticari unvanlarını değiştirip, isimlerini değiştirip aynı şeyi aynı biçimde
üretmeye devam ediyorlar. 
Demek
ki neymiş? Bu mesele köklü bir halk sağlığı meselesiymiş, bu meseleye eğer
layıkıyla eğilmezsek burada çok ciddi, ölümlere varabilen halk sağlığı
problemleriyle karşılaşmamız işten bile değil. Yapılması gereken, daha güçlü ve
işin uzmanı olan kişiler tarafından denetimlerin sıklaştırılmasıdır.
Teşekkür
ediyor, saygılar sunuyorum. (HDP sıralarından alkışlar)
BAŞKAN
– Söz sırası Cumhuriyet Halk Partisi Grubu adına Bursa Milletvekilimiz Sayın
Orhan Sarıbal’a aittir. (CHP sıralarından alkışlar)
Süreniz
üç dakika Sayın Sarıbal.
CHP
GRUBU ADINA ORHAN SARIBAL (Bursa) – Sayın Başkan, değerli milletvekilleri; öncelikle
“Karaoğlan” lakabıyla anılan, “Toprak işleyenin, su kullananın.” diyen, “Ne
ezen ne ezilen, insanca, hakça bir düzen.” diyen partimizin Genel Başkanı,
Başbakanlarımızdan Bülent Ecevit’in anısı önünde saygıyla eğiliyorum. 
Değerli
milletvekilleri, bir mesele tartışıyoruz. Mesele belli, gıda. Her gün insanın
tüketmek zorunda olduğu, tükettiği gıdalardan bahsediyoruz. Bu ülkenin bütün
sorunlarında olduğu gibi bu sorunun da temeli politiktir ve iktidarın
yaklaşımıyla ilgilidir çünkü temel mesele denetimdir. Eğer siz denetimi
yapamıyorsanız sorunları çözemezsiniz. Tarımda ve tarladan sofraya kadar gelen
gıda zincirinin bütününde ciddi bir denetime ihtiyaç vardır ama siz bu denetim
meselesini şirketlerin kâr meselesi üzerinden gördüğünüz sürece, rekabet meselesi
üzerinden gördüğünüz sürece bu sorunu önleme şansına sahip değilsiniz çünkü bu,
bütüncül, politik bir bakışla ilgilidir. 
Tarlada,
tarlaya düşen tohumdan itibaren orada kullanacağınız gübreyi, orada
kullanacağınız ilacı, üretime döndüğü andan itibaren onun pazara sunulma
yöntemini, sunulma modelini, onun depolanmasını, pazara ulaştırılmasını,
bütününü eğer kontrol eden bir mekanizmayı hayata geçiremiyorsanız gıda
güvenliğiniz yoktur arkadaşlar, “gıda güvenliği” denen bir kavrama sahip
değilsiniz demektir; tesadüfen yaşamaya devam edersiniz. Eğer öyle olmasaydı
Manisa’da zehirlenen askerlerimizin neden zehirlendiğini ortaya çıkarır, orada
bir tedbir alır ve bugün ıspanaktan zehirlenme meselesinin önüne geçmiş
olurduk. Bu oluyor mu? Olmuyor. Neden? 
Bakın,
2003, 2004, 2005 yıllarında çeşitli kanunlar çıktı. O kanunlardan en
önemlilerinden bir tanesi şuydu: Gıda güvenliğini doğrudan belirleyen bir
kavram vardır, neydi o? 60 KW gücünden daha büyük gıda işletmelerinde 1 gıda
mühendisi ya da 1 ziraat mühendisi ya da 1 veteriner ya da 1 kimyacı vardı, bu
devam ediyor ama 60 beygir gücün altında çalışan bütün gıda işletmelerinde her
4 işletmede 1 veteriner veya mühendis, ziraat mühendisi veya gıda mühendisi
veya kimyacının olması koşulu vardı. Ne yaptınız? İstanbul Fırıncılar Odası
toplandı, Hükûmete dedi ki: “Biz bu mühendis arkadaşlara, bu veterinerlere, bu
kimyacılara boşuna para ödüyoruz. Buradan çıkalım.”
(Mikrofon
otomatik cihaz tarafından kapatıldı)
BAŞKAN
– Devam edelim. 
ORHAN
SARIBAL (Devamla) – Hükûmet de gereğini yaptı, hemen fırıncıların dediğini
yaptı. O günün Bakan Yardımcısı büyük bir toplantıda bir müjde olarak söyledi,
dedi ki: “Bundan sonra sizin işletmelerinizde gıda denetimi yapacak ziraat
mühendisi olmayacak, gıda mühendisi olmayacak, veteriner olmayacak, kimya
mühendisi olmayacak. Fabrikalarınızda, işletmelerinizde, özellikle
fırınlarınızda kalfa olarak görevlendirdiğiniz arkadaşlar on beş günlük eğitim
alacaklar ve orada denetim yapacaklar.” Düşünün, ben bir fabrikada ya da bir
işletmede ya da bir gıda üretim alanında bir kalfa olarak çalışıyorum, benim
maaşımı da işletmenin sahibi veriyor; ben de o işletmede NBŞ kullanımına itiraz
edeceğim, ben de o işletmede tağşiş, taklit, sahtekârlık yapıldığını deşifre
edeceğim. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Sarıbal. 
ORHAN
SARIBAL (Devamla) – Bir tarafta 8,5 milyon işsiz yoksulluk içerisinde ölüyor,
bir tarafta pazardan sonra insanlar çöplerden besin topluyorlar, gıda
topluyorlar, öbür tarafta sistemi kâr, rant, rekabet üzerine kurmuşsunuz ve
ondan sonra, maaşını verdiğim kişinin işletmemde gıda güvenliğini ve gıda
denetimini yapacağını düşünüyorum. Arkadaşlar, birbirimizle dalga mı geçiyoruz?
Gerçekten, nerede yaşıyoruz? Tamamen tesadüfen yaşadığımızın farkında mısınız
acaba?
İşte,
şimdi bir de ıspanak meselesi var. Yirmi dört saatten fazla oldu, Tarım
Bakanlığı ve Sağlık Bakanlığı henüz bir açıklama yapamıyor. Binlerce çiftçi
var, binlerce dönüm ıspanak ekili, şu anda pazarlarda kimse ıspanak almıyor.
Arkadaşlar, bakan uyuyor mu? Uyuduğunu biliyorum, seyrettiğini biliyorum, şimdi
uyuduğunu da gördük. Arkadaşlar, derhâl, yirmi dört saat içerisinde, bu kadar
gelişmiş bir teknoloji varken bu ıspanak hangi tarlada ekildi, hangi çiftçi
ekti, nereye ulaştı, hangi koşullarda saklandı, hangi pazarcı, hangi market
tarafından pazara sunuldu, mikrobiyolojik tahlillerinin yapılıp, derhâl
analizlerinin yapılıp ortaya çıkarılması gerekiyor. 
(Mikrofon
otomatik cihaz tarafından kapatıldı) 
BAŞKAN
– Sayın Sarıbal, toparlayalım.
ORHAN
SARIBAL (Devamla) – Bütün ıspanak üreticileri, bütün çiftçiler ve elbette öbür
tarafta da 82 milyon tüketici neden zor durumda kalsın? Neden görevini
yapmıyorlar? Dolayısıyla, arkadaşlar, gıda güvenliğimiz Hak getire, tamamen
tesadüfen yaşıyoruz. Bu model, bu kapitalist, emperyalist, sömürücü, rantçı,
çıkarcı bu yapıdan siz bir gıda güvenliği çıkaramazsınız. Çıkarsanız çıkarsanız
tesadüfen yaşayan insanların olduğu, tesadüfen de hastanelerde yoğun bakım
bulunursa kurtulan insanların olduğu bir Türkiye olur.
Hepinize
saygılar sunuyorum. (CHP ve HDP sıralarından alkışlar) 
BAŞKAN
– Öneri üzerine söz isteyen Adalet ve Kalkınma Partisi Grubu adına Kars
Milletvekilimiz Sayın Yunus Kılıç. (AK PARTİ sıralarından alkışlar) 
Süreniz
üç dakika Sayın Kılıç.
AK
PARTİ GRUBU ADINA YUNUS KILIÇ (Kars) – Sayın Başkan, saygıdeğer
milletvekilleri; gıda denetimlerinin yetersizliğiyle ilgili İYİ PARTİ Grubunun
Meclis araştırması açılmasıyla alakalı talebi üzerinde konuşacağım. 
Tabii,
Türkiye, bir hukuk devleti saygıdeğer milletvekilleri. Bunun nasıl yapılması
gerektiğiyle alakalı süreçler belli. Öncelikle, hukuk devletlerinde birtakım
eylem ve işlemlerin nasıl yapılması gerektiğiyle alakalı yön ve yöntemler
belirlenir, bunu uygun yapmayanlarla alakalı hukuki mevzuat eksiklikleri varsa
giderilir, sonra da bu hukuki mevzuatlar gereğince denetim yapılır. Gıda da
hassas bir mesele, insan sağlığını yakından ilgilendiren, çevreyi ilgilendiren,
halk sağlığını ilgilendiren, hayvan sağlığını ilgilendiren, bitki sağlığını
ilgilendiren çok kapsamlı ve geniş bir mesele. 
Tabii,
istatistik bilimi son derece önemli bir bilim. Yani birtakım şeyleri
karşılaştırabilmek için istatistik bilimine hürmet etmek lazım ve bunu
kullanmak lazım. 2002’yle alakalı kıyaslamalarımızdan pek hazzetmediğinizi ben
biliyorum ama bizim de referansımız burası saygıdeğer milletvekilleri. Bakın,
ülkemizde 2002 yılında Tarım Bakanlığından veyahut da Sağlık Bakanlığından
toplam 1.500 kişiyle yılda toplam 40 bin gıda denetimi yapılabiliyordu ama
bugün geldiğimiz safhada aşağı yukarı 7 binin üzerindeki denetmenle yılda 1
milyon 200 bin gıda denetimi yapılıyor. Yani 2002’ye göre bugün 30 kat fazla
bir denetim yapıyoruz.
ÖMER
FETHİ GÜRER (Niğde) – Denetimleri belediye yapıyordu Başkan; belediye
denetimini kaldırdınız, belediye denetimi vardı. 
YUNUS
KILIÇ (Devamla) – Saygıdeğer milletvekilleri, bakın, taklit ve tağşiş yasasını
ilgilendiren usulsüzlükler ortaya çıktığında bunları kamuoyuna duyurma işine AK
PARTİ dönemiyle başlanmıştır. Toplam 2 binin üzerinde firma çeşitli
usulsüzlüklerden dolayı kamuoyuna duyurulmuş ve kamuoyunun baskısı bunların
üzerinde oluşturulmuştur. Dolayısıyla bu çok önemli bir şeydir, cesarettir. 
ÖMER
FETHİ GÜRER (Niğde) – Ama ceza caydırıcı değil. 
YUNUS
KILIÇ (Devamla) – Aynı zamanda her geçen gün artırılan denetmen ve denetim
sayısıyla bunu kontrol altına alma noktasında ciddi bir gelişme ve ilerleme
var.
Saygıdeğer
milletvekilleri, özellikle son zamanlarda bu taklit ve tağşişle alakalı elbette
etlere birtakım değişik hayvan etleri; yağlara, zeytinyağına birtakım değişik
tohumların yağları; peynirlere, süt ürünlerine… Bunların her geçen gün sayıları
artıyor. Bu sayıların artmasının sebebi ne biliyor musunuz? Topluma deklare
edilen sayılardaki artışın sebebi bunların daha iyi denetleniyor olmasından
kaynaklıyor, denetim yetersizliğinden değil; bakın, daha iyi denetim yapılıyor
olmasından kaynaklanıyor.
ÖMER
FETHİ GÜRER (Niğde) – Alo 174’e gelen ihbarları denetliyorlar. 
YUNUS
KILIÇ (Devamla) – Eskiden de bu usulsüzlükler yok değildi ama denetimler yeterince
yapılamadığı için bunlar ortaya konulamıyordu ve topluma bunlar deklare
edilemiyordu.
(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) – Yapma Başkan ya!
BAŞKAN
- Tamamlayın Sayın Kılıç.
YUNUS
KILIÇ (Devamla) – Teşekkür ederim.
Dolayısıyla
bu geldiğimiz nokta önemli bir noktadır ama hâlâ varsa bu sıkıntılar, tamamıyla
başarmış olduğumuzu söylemek doğru değil. Nasıl ki dünyada istemediğimiz bir
sürü sıkıntı, terör, insan kaçakçılığı gibi suçlar ne yazık ki hâlâ olmaya
devam ediyor ve devletler bununla mücadele ediyorsa Türkiye’de de evet, gıda
terörünün -her geçen gün azalan bir seviyede olmakla beraber- üzerine gidilme
oranı, denetim oranı artmaktadır ve bu eksiklikler ve yolsuzluklar her geçen
gün azalmaktadır diyorum. 
Bir
de Sayın Sarıbal “Politiktir.” demişti. Bakın, politik olsa bu denetimlerin
azalmış olması lazım. 
Sayın
Sarıbal, denetimleri 30 kat artırmışız, denetmen sayısını 5 kat artırmışız ve
topluma deklare ettiğimiz usulsüzlüklerin sayısı da 10 kat, 100 kat artmış.
Demek ki politik olsa böyle bir sonuç ortaya çıkmaz. Politikanın daha fazla
denetlemeye yönelik ve halk sağlığını daha fazla korumaya yönelik olduğunu
ifade etmek ister, yüce Meclisi saygıyla selamlarım. (AK PARTİ sıralarından
alkışlar) 
ÖZGÜR
ÖZEL (Manisa) – Sayın Başkanım, yerinden bir söz talep edecektim ama daha sonra
hem aynı konuda hem de ismi zikredilerek Sayın Sarıbal’ın söylediği söz
bağlamından koparıldığı için kürsüden cevap hakkımızı kullanmak istiyoruz. 
BAŞKAN
– Ben yerinden söz vereyim. 
Sayın
Sarıbal, mikrofonunuzu açayım. 
Buyurun.

VI.- AÇIKLAMALAR (Devam)
41.- Bursa Milletvekili Orhan Sarıbal’ın, Kars Milletvekili Yunus
Kılıç’ın İYİ PARTİ grup önerisi üzerinde AK PARTİ Grubu adına yaptığı
konuşmasıdaki bazı ifadelerine ilişkin açıklaması
ORHAN
SARIBAL (Bursa) – Teşekkür ederim Sayın Başkan. 
Sorun
şurada: Denetim arttıkça halkımız daha çok zehirleniyor. Aslında iktidarın
temel karnesi bu. (CHP sıralarından alkışlar) Elbette denetim sayısı 2 binden 5
bine çıkmış olabilir ama Türkiye 82 milyon ve 637 bin gıda üretim merkezinden
bahsediyoruz. 4 milyondan daha fazla parselde üretimden bahsediyoruz ve 82
milyon insanımız, 4,5 milyon sığınmacı, 30 milyondan fazla turistten
bahsediyoruz. Yani bu denetimler ne menem şey ki -askerimiz en önemli yerde-
askerimiz zehirleniyor, ne menem şey ki yurtlarımızda insanlar zehirleniyor.
Böyle bir anlayışı kabul etmemiz, buradan bir avantaj sağlayıp bu kadar
artırdık demekle olmaz. 
Tekrar
söylüyorum: Gıda mühendisini, ziraat mühendisini, veterineri, kimya mühendisini
sistemden çıkardılar…
(Mikrofon
otomatik cihaz tarafından kapatıldı) 
ORHAN
SARIBAL (Bursa) - …bunun yerine kalfaları koyup gıda denetimi yaptıklarını
söylüyorlar. Böyle bir denetim olabilir mi! Ve bu kalfa arkadaşlar
patronlarından aldıkları maaşla patronlarının gıdasını denetleyecekler. Böyle
bir anlayış olabilir mi! (CHP sıralarından alkışlar) 
BAŞKAN
– Teşekkür ederim, sağ olun. 
ÖMER
FETHİ GÜRER (Niğde) – Belediyelerin denetimi de kaldırıldı.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim.
BAŞKAN
– İYİ PARTİ grup önerisini oylamaya sunmadan önce bir yoklama talebi var. 
Yoklama
talebinde bulunan arkadaşlarımızın isimlerini tespit edeceğim: Sayın Özel,
Sayın Gürer, Sayın Şeker, Sayın Şaroğlu, Sayın Adıgüzel, Sayın Şevkin, Sayın
Hancıoğlu, Sayın Özkan, Sayın Yeşil, Sayın Bankoğlu, Sayın Tutdere, Sayın
Karaca, Sayın Başarır, Sayın Tanal, Sayın Kayan, Sayın Barut, Sayın Keven,
Sayın Bayır, Sayın Sarıbal, Sayın Beko. 
Değerli
arkadaşlar, yoklama için üç dakika süre veriyorum. 
(Elektronik
cihazla yoklamaya başlandı)
BAŞKAN
– Değerli arkadaşlar, bazen arkadaşlarımızın bu oylamaları niçin yaptığımıza
dair soruları oluyor. Biz de doğal olarak bunları açıklamak durumundayız
aslında. Anayasa’mız ve İç Tüzük’ümüze göre Meclisimizin toplanma sayısı
200’dür değerli arkadaşlarım.
Şimdi,
Cumhuriyet Halk Partisi Grubu bir yoklama talebinde bulundu dolayısıyla burada
200 arkadaşımızın bulunduğunu aramak durumundayız. 200 kişi bulunamazsa ara
vereceğiz. Sonra, yoklama istendiği zaman bir oylama daha yapıyoruz. O oylamada
da o 200 sayısını bulamazsak o gün itibarıyla birleşimi kapatıyoruz. 
(Elektronik
cihazla yoklamaya devam edildi)
BAŞKAN
– Değerli milletvekilleri, toplantı yeter sayısı yoktur, birleşime on beş
dakika ara veriyorum. 
Kapanma Saati: 17.57
İKİNCİ OTURUM
Açılma Saati: 18.18
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK
(Balıkesir)
-----0-----
BAŞKAN
– Türkiye Büyük Millet Meclisinin 13’üncü Birleşiminin İkinci Oturumunu
açıyorum.
III.- YOKLAMA
BAŞKAN
– İYİ PARTİ grup önerisinin oylamasından önce istem üzerine yapılan yoklamada
toplantı yeter sayısı bulunamamıştı. 
Şimdi
yoklama işlemini tekrarlayacağım. 
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
- Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- İYİ PARTİ Grubunun, Konya Milletvekili Fahrettin Yokuş ve 19
milletvekilinin, gıda güvenliği sorunları ve bunların nedenlerinin
araştırılarak alınması gereken önlemlerin belirlenmesi amacıyla 30/10/2019
tarihinde Türkiye Büyük Millet Meclisi Başkanlığına verilmiş olan (10/2038)
esas numaralı Meclis Araştırması Önergesi’nin ön görüşmelerinin, Genel Kurulun
5 Kasım 2019 Salı günkü birleşiminde yapılmasına ilişkin önerisi (Devam)
BAŞKAN
– İYİ PARTİ grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Değerli
milletvekilleri, Halkların Demokratik Partisinin bir grup önerisi vardır.
Meclis İç Tüzüğü’nün 19'uncu maddesine göre verilmiş bu öneriyi okutup işleme
alacağım ve oylarınıza sunacağım.
3.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili İstanbul Milletvekili Hakkı Saruhan Oluç tarafından, 4
Kasım 2016 tarihinde gözaltına alınan ve tutuklanan milletvekillerimizin maruz
kaldıkları hukuksuzlukların araştırılması amacıyla 5/11/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 5 Kasım 2019 Salı günkü birleşiminde
yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 5/11/2019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili
Öneri:
5
Kasım 2019 tarihinde Mersin Milletvekili Grup Başkan Vekili Fatma Kurtulan ve
İstanbul Milletvekili Grup Başkan Vekili Hakkı Saruhan Oluç tarafından -4130
grup numaralı- 4 Kasım 2016'da gözaltına alınan ve tutuklanan
milletvekillerimizin maruz kaldıkları hukuksuzlukların araştırılması amacıyla
Türkiye Büyük Millet Meclisine verilmiş olan Meclis araştırma önergesinin diğer
önergelerin önüne alınarak görüşmelerinin 5/11/2019 Salı günkü birleşiminde
yapılması önerilmiştir.
(Uğultular)
BAŞKAN
– Değerli milletvekilleri, şimdi öneri üzerinde görüşmelere başlayacağız ama
tabii, salondaki uğultu yine arttı. Rica ediyorum değerli arkadaşlar, lütfen
kürsüde konuşan arkadaşlarımızın konuşmalarını engellemeyelim.
LÜTFÜ
TÜRKKAN (Kocaeli) – Sayın Başkan, yukarıdan baktığınızda bir kıraathane
görüntüsü oluşuyor; yakışmıyor bu Meclise, hakikaten yakışmıyor.
BAŞKAN
- Değerli arkadaşlarım, lütfen biraz sessiz olalım. Ben sessiz olalım dedikçe
tersine anlaşılıyor. Lütfen arkadaşlar…
LÜTFÜ
TÜRKKAN (Kocaeli) – Bir ara verin Sayın Başkan, bir edep erkân gelsin Meclise.
BAŞKAN
– Konuşan arkadaşlarımızın insicamını korumak gerekiyor; bu, sizlere de lazım
olacak her zaman. Konuşmak isteyen arkadaşlarımızın dışarıda konuşmalarının
uygun olacağını, içecekleri çayların ücretlerini de bana ciro edebileceklerini
ifade ediyorum, ben öderim onları.
ÖMER
FETHİ GÜRER (Niğde) – Çıkmasınlar da sessiz olsunlar Başkanım.
BAŞKAN
– Oylamalar sırasında burada bulunun değerli arkadaşlarım ama sessizliği
koruyalım.
Şimdi
Halkların Demokratik Partisi grup önerisinin gerekçesini açıklamak üzere öneri
sahibi İstanbul Milletvekilimiz Sayın Hakkı Saruhan Oluç konuşacak. (HDP
sıralarından alkışlar) 
Süreniz
beş dakika Sayın Oluç. 
HDP
GRUBU ADINA HAKKI SARUHAN OLUÇ (İstanbul) – Sayın Başkan, sayın
milletvekilleri; üç yıl önce, 4 Kasım 2016 tarihinde o dönem HDP Eş Genel
Başkanları Selahattin Demirtaş ve Figen Yüksekdağ, Grup Başkan Vekilleri İdris
Baluken, Çağlar Demirel ve milletvekillerimiz Sırrı Süreyya Önder, İmam
Taşçıer, Nursel Aydoğan, Ziya Pir, Abdullah Zeydan, Nihat Akdoğan, Selma Irmak,
Gülser Yıldırım, Faysal Sarıyıldız, Ferhat Encu, Leyla Birlik ve Tuğba Hezer
hakkında Bingöl, Diyarbakır, Hakkâri, Şırnak ve Van savcılıklarınca gözaltı
kararı verildi yani bundan üç sene önce, 4 Kasım 2016’da. 
Türkiye’deki
mevcut yargı sistemi içinde aynı anda farklı illerin farklı savcılıklarının ve
farklı dosyalardan eş zamanlı olarak bir operasyon yürütmesini işletecek bir
mekanizma yok aslında ama bu oldu, bir akşam vakti bu gerçekleşti ve biz o
zaman bu gerçekleştiğinde demiştik ki: Bu karar hukuki değil siyasidir,
demokratik siyasete iktidarın ağır bir darbesidir. O günden bugüne yaşananlar
bunun aslında demokratik siyasete ağır bir iktidar darbesi olduğunu çok açık
biçimde ortaya koydu. Ve biz yine o gün demiştik ki: O dönemki Eş Genel
Başkanlarımız ve milletvekillerimiz siyasi rehine olarak tutuluyorlar. Aradan
geçen üç yıl içinde yaşanan her şey, onların siyasi rehine olarak tutulduğunu
da çok açık bir şekilde ortaya koydu. 
Şimdi,
bakın, milletvekillerimizin tutukluluk hâllerinin üzerinden bin doksan yedi gün
geçti ve bu süre zarfında 500’ün üzerinde duruşma görüldü, bunların yarısı
Selahattin Demirtaş ve Figen Yüksekdağ’a ait. Geçen üç yıllık süreçte 15’i
HDP’li, 2’si CHP’li olmak üzere, 17 milletvekili tutuklandı. Bu süreçte 27
milletvekili birden fazla gözaltına alındı ve bu Mecliste 9 milletvekilinin
vekilliği düşürüldü. HDP’nin önceki dönem milletvekillerinden 12’si hâlen
cezaevinde tutulmakta. Sadece bu veriler bile aslında Anayasa’ya aykırı olan
dokunulmazlık düzenlemesinin Halkların Demokratik Partisine, bizlere dönük
yapıldığını çok açık bir şekilde ortaya koyuyor. Amaç belliydi, HDP’yi, HDP’nin
yöneticilerini, milletvekillerini, Eş Genel Başkanlarını siyasi olarak tasfiye
etmekti, amaç buydu ve bunu yapan kimdi? Bunu yapan, siyasi rakip; siyasi rakip
olan bir parti yapıyordu, iktidar partisi yani herhangi bir cunta rejimi
yapmıyor, siyasi rakibi olan partiyi tasfiye etmeye çalışıyor. Darbeciliğin en
âlâ biçimlerinden bir tanesi buydu. Biz o zaman dedik ki: Hukuk devletinde
kanunlar toplum yararına soyut ve objektif yapılır ama iktidar, bugün, kendi
siyasi çıkarları doğrultusunda hukukla, kanunlarla dilediği gibi oynamaktadır.
O gün bu tartışmalar yapılırken bunu söyledik, yine haklı çıktık. Çünkü bakın,
28 Temmuz 2015 tarihinde Adalet ve Kalkınma Partisinin Genel Başkanı Recep
Tayyip Erdoğan dedi ki: “Parlamento bence gerekli değerlendirmelerini yapmalı,
bunların dokunulmazlık zırhından arındırılması sağlanmalı.” Bunu dedikten sonra
zaten süreç başladı yani Adalet ve Kalkınma Partisi Genel Başkanı Recep Tayyip
Erdoğan, 2 kez, Cumhurbaşkanlığı seçimlerinde kendisine siyasi rakip olmuş olan
Selahattin Demirtaş’ın siyasi rehine alınması kararını işte bu zaman verdi, 28
Temmuz 2015. Peki, ne oldu? Bir tablo göstereceğim size; bakın, Şubat 2016’dan
Mayıs 2016’ya kadar olan fezlekelerle ilgili bir tablo bu. Şubat 2016’da
HDP’nin gelmiş olan fezlekeleri 242, mart, nisan, mayısta sayı çıkmış 510’a;
inanılmaz bir yükseliş. Bu ne? Fezlekeler. Ne olmuş? Siyasi irade demiş ki:
“Dokunulmazlıkları kalkacak ey savcılar! Bir an evvel, ne varsa elinizde
fezleke gönderebileceğiniz, gönderin.” İşte göndermişler. Bu, çok açık bir
şekilde bunun bir siyasi darbe olduğunun kanıtıydı. Anayasa’ya aykırı,
Türkiye'nin imzalamış olduğu uluslararası demokratik sözleşmelere aykırı bir
değişiklik yapıldı. Peki, sonra? Bu savcılar bunları gönderdiler de ne oldu?
Fezlekeler hazırlandı, iddianameler ortaya çıktı. Hukuk açısından içler acısı
bir durum, gerçekten içler acısı bir durum. Hukuk diye bir şey yok, hukukun
üstünlüğü yok; üstünlerin hukuku var, sizin hukukunuz var. 
Şimdi,
bakın, ben size birkaç tane isim söyleyeceğim. Büyük ihtimalle bir kısmını
tanıyorsunuz, bir kısmını tanımıyorsunuz. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (Devamla) – Devam edebilir miyim Sayın Başkan?
BAŞKAN
– Buyurun, devam edin. 
HAKKI
SARUHAN OLUÇ (Devamla) – Şimdi, Ahmet Karaca, Muhammet Varol, Necati Türkmen,
Hakan Dündar, Uğur Özcan, Halil Yılar, Mesut Arkuntaş, Bayram Bayer, Hakan Can;
hâkim ve savcı bunlar. Ne olmuşlar? Ya tutuklanmışlar FETÖ nedeniyle ya
görevden ihraç edilmişler. İşte bu hâkim ve savcılar, bizim Eş Genel
Başkanlarımızın ve milletvekillerimizin fezlekelerini hazırlayan, kararları
veren hâkim ve savcılar. Yani hukuk çiğnenmiş, hukukun üstünlüğü yok,
üstünlerin hukuku var diyorum ya, FETÖ’cü hâkim ve savcılar, sizin işinize
gelen işleri yaptılar mı sizin baştacınız, sizin işinize gelmeyen şeyler
yaptılar mı FETÖ’den tutuklanıyorlar, yargılanıyorlar. Böyle bir çifte
standarda sahipsiniz. Yani yargı süreci, tam bir kepazelik aslında. 
İnanmayacaksanız,
ben gittim, kendi gözlerimle gördüm geçen haftalarda. Bir dava, Selahattin
Demirtaş yargılanıyor; hâkim, Anayasa’nın dokunulmazlık maddesinde iki fıkra
arasındaki farkı bilmiyor ya. Bu hâkim karar verdi, bu hâkim karar verdi,
olacak şey değil. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç. 
HAKKI
SARUHAN OLUÇ (Devamla) – Şimdi, sayın vekiller, hani dedim ya, biz, bunun
siyasi bir süreç olduğunu, siyaseten bir darbe süreci olduğunu ve bir siyasi
rehine alma operasyonu olduğunu söyledik, evet. Son kanıtı ne? Son kanıtı şu:
Hani, bir ara Ergenekon davasında başsavcı olmuştu sizin Genel Başkanınız,
şimdi de bizim Eş Genel Başkanlarımızın ve milletvekillerimizin davalarında
başsavcı oldu. Selahattin Demirtaş için dedi ki: “Bırakamayız.” Kararı kim
veriyor? Başsavcı, sarayda oturuyor, kararı o veriyor; karar, hukuken
verilmiyor, siyaseten veriliyor. Yani siyasi rakibini rehine olarak cezaevinde
tutuyor. İşte, süreç budur. 4 Kasım 2016’dan bugün 5 Kasım 2109’a kadar
yaşanmış olan sürecin özeti kısaca budur sayın vekiller. Bunu sizin dikkatinize
sunuyoruz. 
Teşekkür
ederim. (HDP sıralarından alkışlar)
BAŞKAN
– Öneri üzerinde Cumhuriyet Halk Partisi Grubu adına söz isteyen, İstanbul
Milletvekilimiz Sayın Sezgin Tanrıkulu. (CHP sıralarından alkışlar)
Süreniz
üç dakika Sayın Tanrıkulu. 
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; hepinizi saygıyla selamlıyorum. 
Evet,
4 Kasımda başlayan süreç, bana göre de bir siyasi süreçti; yoksa, avukatlık
tecrübemle söylüyorum, cumhuriyet savcıları 5 ayrı ilde aynı anda bir
soruşturma başlatıp gözaltı kararı veremezlerdi, dolayısıyla siyasi bir
süreçti. Ben yakından takip ettim bu davaları, sadece sizlerin vicdanına
sesleneceğim Selahattin Demirtaş’la ilgili olarak: Bakın değerli arkadaşlar, 4
Kasımda tutuklandı, tam 16 ay sonra, 400’den fazla günden sonra kendisine
mahkeme bulunabildi. Diyarbakır Ağır Ceza Mahkemesi güvenlik nedeniyle
Ankara’ya gönderdi; Ankara’da iki mahkeme arasında görev uyuşmazlığı oldu
falan; en son, tam 16 ay sonra hâkim karşısına çıkabildi, Şubat 2018 tarihinde.
Ondan sonra yargılaması devam etti, etti ve o yargılama devam ederken bütün
dosyaları Ankara’da birleştirilmesine rağmen İstanbul 26. Ağır Ceza Mahkemesi,
Nevroz 2013’teki konuşmasıyla ilgili dosyayı birleştirmedi, ısrarla elinde
tuttu, ısrarla ve bu dava devam ederken Kasım 2018 tarihinde AİHM’in karar
vereceği ve bu kararın tarihi belli olunca hiç savunma almadan -bakın, savunma
almadan- savunmayı dinlemeden İstanbul 26. Ağır Ceza Mahkemesi -ki şimdiki
meşhur 37. Ağır Ceza Mahkemesi- Selahattin Demirtaş’a Terörle Mücadele
Yasası’nın en yüksek cezasını verdi: 4 yıl 8 ay ve Sırrı Süreyya Önder’e 3 yıl
küsur. O dava daha istinafa gitmeden, 20 Kasım 2018 tarihinde Avrupa İnsan
Hakları Mahkemesi ihlal tespiti yaptı. Bu ihlal tespitinden hemen sonra Sayın
Cumhurbaşkanı aynen şu cümleyi kurdu bakın, şunu söyledi: “Hamlemizi yaparız,
işi bitiririz.” Bakın, 26. Ağır Ceza Mahkemesinin kararı istinafta sadece 40
günde onaylandı, 40 günde, 4 Aralıkta onaylandı, Sayın Cumhurbaşkanının bu
sözlerinden sonra. Avukat arkadaşlar istatistik yapmışlar, Selahattin
Demirtaş’ın dosyası istinafta 40 günde onaylandı, diğer dosyaların ortalama
incelenme süresi 418 gün, 40 günde onaylandı. Ne oldu? AİHM’in kararına buradaki
ağır ceza mahkemesi uymadı. Ne zamana kadar? 2 Eylül 2019 tarihine kadar. Niye
2 Eylül? Çünkü 18 Eylülde Büyük Daire önünde duruşması vardı, 2 Eylülde tahliye
kararı verdi. Bakın, mahkeme bu karara karşı tam on ay direndi “Büyük Daire
önündeki duruşmada Türkiye zor durumda kalmasın.” diye, “Benim kararımı yerine
getirmemişsin.” denmemesi için 2 Eylülde tahliye kararı verdi ki o duruşmada ne
Selahattin Demirtaş vardı ne avukatları vardı ve tahliye talebinde
bulunmadılar. 
18
Eylülde Büyük Dairedeki duruşmaya ben de gittim. Bir yurttaş olarak, bir avukat
olarak, bir milletvekili olarak Türkiye'nin içine düştüğü durumdan utandım.
Yirmi beş yıl önce o mahkemede Büyük Daire önünde savunma yapmıştım, yirmi beş
yıl sonra başka bir savunmaya girdim, Türkiye'nin içine düştüğü durumdan
utandım.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Tanrıkulu.
MUSTAFA
SEZGİN TANRIKULU (Devamla) – Hükûmet, Selahattin Demirtaş davasına karşı
Türkiyeli bir hukukçu bulamadı, bir Alman hukukçudan yardım istemek zorunda
kaldı. 
Türkiye’den
giden hukukçulara oradaki hâkimlerin sorduğu sorulardan, yargının düştüğü
durumdan utandım. Ne oldu, biliyor musunuz? Duruşma ayın 18’inde; 20 Eylülde
–belgeleri burada- Ankara Cumhuriyet Başsavcılığı sahte evrak düzenleyerek
kendisini şüphelisi olmadığı bir dosyaya dâhil etti ve o dosyadan tutuklama
istedi, değerli arkadaşlar. Bakın, 18 Eylülde Büyük Daire duruşması var, iki
gün sonra, 20 Eylülde, şüphelisi olmadığı bir dosyaya ekledi ve tutuklama
kararı verdi. 21 Eylülde Sayın Cumhurbaşkanı, TEKNOFEST’te, İstanbul’da dedi
ki: “Bırakamayız.” 
Değerli
arkadaşlar, bakın, bir örnek verdim. “Bırakamayız.” dedi. Şimdi, bu süreçlerin
hukuka uygun olduğunu kim söyleyecek, kim söyleyecek değerli arkadaşlar? Bunun
siyasi olmadığını kim söyleyebilir?
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Tanrıkulu.
MUSTAFA
SEZGİN TANRIKULU (Devamla) – Bakın, dolayısıyla, milletvekillerinin
yargılandığı bütün dosyalar siyaset tarafından yönetiliyor maalesef. Daha üç
gün önce Abdullah Zeydan’la ilgili olarak mahkeme, tahliye kararı verdi, sosyal
medyada başladı; başsavcılık itiraz etti; aynı mahkeme, tutuklu olmadığı
Terörle Mücadele Yasası’nın 7’nci maddesinden bir tutuklama daha verdi! Bakın,
tahliye eden mahkeme, bir tutuklama kararı daha verdi. İdris Baluken, İdris
Baluken’in durumu... Hepsi böyle değerli arkadaşlar: Figen Yüksekdağ; bizim
milletvekillerimiz, Eren Erdem, Enis Berberoğlu; tümü siyasi davalar. Biz
burada bu Meclisin iradesini yargıya maalesef ama maalesef ipotek ettirmek
durumunda kaldık. Bakın, bütün yargılamaları izliyorum; o tutanakları okursanız
yargının içine düştüğü durumdan utanırsınız; sadece bu kadar söylüyorum. 
Teşekkür
ediyor, saygılar sunuyorum. (CHP ve HDP sıralarından alkışlar) 
BAŞKAN
– Öneri üzerinde Adalet ve Kalkınma Partisi Grubu adına söz isteyen, Bartın
Milletvekilimiz Sayın Yılmaz Tunç. (AK PARTİ sıralarından alkışlar)
Süreniz
üç dakika Sayın Tunç. 
AK
PARTİ GRUBU ADINA YILMAZ TUNÇ (Bartın) - Sayın Başkan, değerli milletvekilleri;
HDP Grubu önerisi hakkında AK PARTİ Grubu adına söz almış bulunuyorum. Genel
Kurulu saygılarımla selamlıyorum. 
HDP
Grubu önerisiyle, haklarında soruşturma ve kovuşturma açılan önceki dönem HDP
milletvekillerinin adil yargılanma haklarının ihlal edilip edilmediğine yönelik
Meclis araştırması açılması talep edilmektedir. Gerekçede bahsedilen
milletvekilleri hakkındaki soruşturma ve kovuşturmaların önemli bir kısmı, 20
Mayıs 2016 tarihinde gerçekleştirilen dokunulmazlıkların kaldırılmasına dair
Anayasa değişikliğiyle başlamıştır. Hatırlayacak olursak, o günlerde HDP Eş
Başkanı da “Dokunulmazlıkları kaldıralım, biz varız.” demişti ama Meclise
geldiğinde de HDP Grubu olarak fikir değiştirmişlerdi. Mecliste 376 oyla
Anayasa değişikliği kabul edildi ve bekleyen dosyalarla ilgili bir süreç
başladı. 
Değerli
milletvekilleri, Türkiye Cumhuriyeti devleti, bir hukuk devletidir; anayasası
vardır, kanunları vardır; anayasası, kanunları ihlal edildiğinde de
yaptırımları uygulayacak yargısı vardır. Kırk yıldır ülkemizi rahatsız eden,
binlerce insanın yaşam hakkını ihlal eden PKK terör örgütünün elebaşı hakkında
“Başkan Apo’nun heykelini dikeceğiz, heykelini.” derseniz, terör örgütünün
kazdığı hendekler için “Bu direniş kazanacaktır, öyle ‘hendek’ ‘çukur’ diyerek
küçümsemeye çalışanlar da dönüp tarihe baksın.” derseniz, Kobani olaylarında
sokak çağrısı yapıp 50’den fazla vatandaşımızın ölümüne neden olursanız,
demokratik bir hukuk devletinde yargının tüm bunlara kayıtsız kalabileceğini
nasıl düşünebilirsiniz? 
Yine
bir eş başkan “Biz sırtımızı YPG’ye, PYD’ye yaslıyoruz. Bunu söylemekte, bunu
savunmakta hiçbir sakınca görmüyoruz.” diyebilmiştir. Bu PYD, bu YPG,
milyonlarca insanı yerinden yurdundan eden, mülteci yapan, Akçakale’de okulun
bahçesindeki çocukların üzerine havan mermisi fırlatan PKK’nın Suriye’deki
terörist kolları değil midir? 
Yine
önergede adı geçen bir HDP milletvekili “PKK’nın öyle bir gücü var ki PKK sizi
tükürüğüyle boğar, tükürüğüyle.” diyebilmiştir. Dünyanın hangi demokratik
ülkesinde bir terör örgütünün propagandasının yapılmasına bu derece müsamaha
edilebilir değerli milletvekilleri? “İnsan hakları mücadelesi” iddiasında
bulunurken en temel insan hakkı olan yaşam hakkını ihlal ederek demokratik
siyaset yerine terör ve şiddetin yanında durmayı hiçbir hukuk düzeni korumaz.
Eğer araştırma önergesi verilecekse, terör örgütünün kırk yıldan bu yana
ülkemize ve insanımıza verdiği zarar hakkında verilmelidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tunç.
YILMAZ
TUNÇ (Devamla) – Eğer araştırma önergesi verilecekse, altmış gündür
Diyarbakır’da “Evlatlarımızı istiyoruz.” diyen annelerin göz yaşları hakkında
verilmelidir. 
ALİ
KENANOĞLU (İstanbul) – Verdik, reddettiniz. 
YILMAZ
TUNÇ (Devamla) – Önergede bahsedilen bazı eski milletvekillerinin kimi, ilk
derece mahkemelerinin, kimi de Yargıtayın bozma kararları neticesinde tahliye
olmuştur. Aslında bahsedilen o isimlerin birçoğu da şu anda tahliye edilmiştir,
yine yargı kararıyla bu gerçekleşmiştir. Süreç içerisinde yargı, gerekli kararları
vermektedir. Bağımsız ve tarafsız yargının işidir. Anayasa’nın 138’inci
maddesi, görülmekte olan davalarla ilgili olarak bir araştırma komisyonu
kurulamayacağı hükmünü zaten amirdir. Bu nedenle, bu konuda bir araştırma
komisyonu kurulması da mümkün değildir. O nedenle, biz, yargı kararlarına saygı
duymak, sonucu beklemek durumundayız. 
MAHMUT
TOĞRUL (Gaziantep) – Hangi yargıdan bahsediyorsun? Tek adam yargısı oldu.
YILMAZ
TUNÇ (Devamla) - Bırakalım bağımsız ve tarafsız yargı görevini yapsın.
Bu
duygu ve düşüncelerle Genel Kurulu saygılarımla selamlıyorum. (AK PARTİ
sıralarından alkışlar) 
BAŞKAN
– Sayın Oluç, bir söz talebiniz oldu; buyurun.
VI.- AÇIKLAMALAR (Devam)
42.- İstanbul Milletvekili Hakkı Saruhan Oluç’un, Bartın Milletvekili
Yılmaz Tunç’un HDP grup önerisi üzerinde AK PARTİ Grubu adına yaptığı
konuşmasıdaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, ağır suçlamalar var, hatta ağır tahrik de var ama hani ben aynı
şekilde o topa girmek istemiyorum çok fazla. Yalnız bir iki şeyi düzeltmek
istiyorum. 
Bir,
sizin bu “bağımsız ve tarafsız yargı” dediğiniz, size bağlı ve sizin
tarafınızda olan yargıdır. 
SALİH
CORA (Trabzon) – Hiç alakası yok.
HAKKI
SARUHAN OLUÇ (İstanbul) – Âdeta o yargı, sizin hukuk komisyonlarınız gibi
çalışmaktadır. Ve biraz evvel söyledim -hani düzelteyim, sarayda oturan
başsavcı dedim- başyargıç “Bırakamayız.” diyor, yargı demiyor; başyargıç
“Bırakamayız.” diyor. Ben bunu anlattım orada size. Yani bu aldığınız bütün
kararlar siyasidir. Bu bir siyasi tasfiye operasyonudur, siyasi darbe
operasyonudur. Bunu anlattım size.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Siz siyasi rakiplerinizle siyaset yoluyla
hesaplaşmıyorsunuz, yargı aracılığıyla hesaplaşıyorsunuz ve yargıyı
direktiflerinizle yönetiyorsunuz. “Bırakamayız.” dedi başyargıç. İşte, bunun
için söyledim. Mesele budur değerli arkadaşlar, başka bir şey değil. 
Mesele,
siyaseti siyasetle karşılamak değil, siyaseti başka yollarla karşılamaktır.
Geri kalan, hatibin bütün söylediklerini tabii ki kabul etmiyoruz. 
Kobani
meselesinde burada kaç kere araştırma önergesi verdik, gelin araştıralım,
bakın, ne çıkacaksa boynumuz kıldan ince dedik; kabul etmediniz. Siz
reddediyorsunuz bunu. Kobani için kaç kere verdik araştırma önergesi. Daha
geçen gün yine verdik, gelin araştıralım dedik. 
Şimdi,
Halkların Demokratik Partisinin terör ve şiddetin yanında durduğuna dair
iddiaların tamamı, külliyen asılsızdır, külliyen mesnetsizdir. 
Çok
açık söylüyorum. Siz siyasi rakiplerinizle bu şekilde mücadele ederseniz, biz
de kalkıp deriz ki: Ya, siz teröre biraz mesafe koyun. 
(Mikrofon
otomatik cihaz tarafından kapatıldı) 
BAŞKAN
– Sayın Oluç, lütfen, rica ediyorum. 
HAKKI
SARUHAN OLUÇ (İstanbul) – Toparlıyorum, son cümlem. 
BAŞKAN
– Buyurun. 
HAKKI
SARUHAN OLUÇ (İstanbul) – O mesafe 4,5 kilometreden fazla olsun ama. Bağdadi’yi
4,5 kilometre ötede yakaladılar, öldürdüler. (HDP sıralarından alkışlar) Orada
kaç tane gözetim noktası vardı? Demek ki siz de mesafe koyacaksınız ama 4,5
kilometreden fazlasını koyun. Bunu da son olarak söylemiş olayım. (HDP
sıralarından alkışlar) 
YILMAZ
TUNÇ (Başkan) – Sayın Başkan…
BAŞKAN
– Sayın Tunç, Grup Başkan Vekiliniz söz aldı, ona söz veriyorum. 
Sayın
Muş, buyurun.
43.- İstanbul Milletvekili Mehmet Muş’un, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ve DEAŞ’ın ve PKK’nın
bir terör örgütü olduğuna ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; şimdi, ben bugün
konuşmamın başında, Meclis açılışında… Biz Türkiye’nin demokratik
standartlarının yükseltilmesi için çok büyük mücadeleler verdik, bugün de
veriyoruz ve Türkiye, kendisini bu anlamda geliştirmiş bir ülke, mesafe
katetmiş bir ülke. 
Şimdi,
bir taraftan “demokrasi” diyeceksiniz, öbür taraftan arkanıza terör örgütünü
destek olarak alacaksınız, konuşacaksınız kürsüde. O zaman, bakın, ilçe
başkanlarımızı terör örgütü katletti, şehit etti; bölgede sivil siyaset yapan
ilçe başkanlarımızı. Çıkıp tek kelime edemediler. 
AYŞE
ACAR BAŞARAN (Batman) – Yalan!
MEHMET
MUŞ (İstanbul) – “Terör örgütünü arkanıza almayın, bununla aranıza mesafe
koyun.” dedik, tek kelime edemediler. Bağdadi’nin de canı cehenneme, PKK’nın da
canı cehenneme, ona destek verenlerin de canı cehenneme, terörle arasına mesafe
koyamayanların da canı cehenneme!
HAKKI
SARUHAN OLUÇ (İstanbul) – Her şeyi yapın ondan sonra… Canını siz cehenneme
gönderseydiniz. 
MEHMET
MUŞ (İstanbul) – PKK terör örgütünün canı cehenneme. (AK PARTİ ve MHP
sıralarından alkışlar, HDP sıralarından gürültüler) 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Yok öyle, yok!
MEHMET
MUŞ (İstanbul) – Ona eleman devşirenlerin de canı cehenneme, onların da canı
cehenneme. DAEŞ’e karşı en büyük mücadeleyi biz verdik. 
HAKKI
SARUHAN OLUÇ (İstanbul) – Nerede verdiniz efendim, nerede verdiniz! Adam ülkeye
4,5 kilometre ötede… 
MEHMET
MUŞ (İstanbul) – DAEŞ, bir terör örgütüdür.
BAŞKAN
– Sayın Muş, devam edin. 
MEHMET
MUŞ (İstanbul) – PKK, bir terör örgütüdür. Her ikisine de en büyük darbeyi
vuran, Türkiye Cumhuriyeti devletidir. Orada PKK’nın elemanları da cirit
atıyordu. Sistemi kaç kere anlattım size ben burada, hiç duymak istemiyorsunuz.

AYŞE
ACAR BAŞARAN (Batman) – Göz mesafesinde, göz mesafesinde…
MAHMUT
TOĞRUL (Gaziantep) - İki yıldan fazla orası sizin denetiminizdeydi. 
MEHMET
MUŞ (İstanbul) – Sistem basit: DAEŞ, laboratuvarda kurulmuş bir örgüt. 
MAHMUT
TOĞRUL (Gaziantep) – Cerablus’a ne zaman girdiniz? Cerablus’ta öldürüldü bir
tanesi. 
ZÜLFÜ
DEMİRBAĞ (Elâzığ) – Dinle, dinle!
BAŞKAN
– Değerli arkadaşlar, sessiz olalım. 
MEHMET
MUŞ (İstanbul) – Türkiye’nin Suriye sınırına DAEŞ gibi bir örgüt geliyor,
insanlar korkularından oraları terk ediyor, arkasından PKK’yı oraya
yerleştiriyorlar. Diğer bir bölgeye gidiyor insanlar, evlerini terk ediyor,
arkasından PKK’yı oraya yerleştiriyorlar. Oyun bu. DEAŞ ile PKK’nın arasında
hiçbir fark yok; ikisi de terör örgütü, ikisi de insanları katlediyor, ikisi de
zalim. 
EMRULLAH
İŞLER (Ankara) – Kuranlar da aynı, kuranlar da aynı…
MEHMET
MUŞ (İstanbul) - Her kim ki bunların arkasında varsa onun zaten hesabını
sorduk, soruyoruz. DEAŞ’a da en büyük darbeyi biz vurduk. (AK PARTİ
sıralarından alkışlar) Onlarca kişiyi, binlerce kişiyi iade ettik. Binlercesini
tutuklayıp cezaevlerine Türkiye Cumhuriyeti devleti koydu ama siz PKK’ya
gelince tek kelime edemiyorsunuz. (AK PARTİ ve HDP sıralarından gürültüler)
BAŞKAN
– Arkadaşlar, sessiz olalım lütfen.
MEHMET
MUŞ (İstanbul) - Bakın, Bağdadi’nin de canı cehenneme…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Muş, lütfen.
MEHMET
MUŞ (İstanbul) – “DEAŞ bir terör örgütüdür ama PKK da aynısıdır.” diyebiliyor
musunuz? 
MAHMUT
TOĞRUL (Gaziantep) – Aranıza mesafe koyun, mesafe.
MEHMET
MUŞ (İstanbul) - Diyemezsiniz, tek laf edemezsiniz. Ederseniz odanıza
talimatlar gelir, sesinizi çıkartamazsınız Sayın Saruhan. (AK PARTİ
sıralarından alkışlar) 
AYŞE
ACAR BAŞARAN (Batman) – Beslediniz, büyüttünüz, iyi beslediniz.
BAŞKAN
– Değerli arkadaşlar, bir saniye lütfen… Sayın Başaran, rica ediyorum.
HAKKI
SARUHAN OLUÇ (İstanbul) – Sayın Başkan…
BAŞKAN
- Sayın Oluç, lütfen yeni bir müzakere alanı açmamak kaydıyla söz veriyorum.
Buyurun
lütfen, tamamlayalım, oylamaya geçelim ondan sonra.
44.- İstanbul Milletvekili Hakkı Saruhan Oluç’un, demokratik siyasete
yönelik her saldırıyı lanetlediklerine ve lanetlemeye de devam edeceklerine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Bir
konuya değineceğim sadece. Halkların Demokratik Partisi -çeşitli örnekleriyle
de burada kanıtlamaya hazırım- sivil siyasetçilere, demokratik siyasetçilere,
hangi partiden olursa olsun…
SALİH
CORA (Trabzon) – Daha açık konuş.
HAKKI
SARUHAN OLUÇ (İstanbul) - …bizim rakibimiz olan, hangi partiden olursa olsun,
yapılan saldırıları, kimden gelirse gelsin, lanetlemiştir, bunu her zaman
yapmıştır.
ABDULLAH
GÜLER (İstanbul) – PKK…
SALİH
CORA (Trabzon) – YPG diyelim.
BAŞKAN
– Arkadaşlar, sessiz olalım.
HAKKI
SARUHAN OLUÇ (İstanbul) – Bunun örneklerini size karşı çıkartıp getiririm
buraya teker teker. Benim yaptığım, sadece benim…
ABDULLAH
GÜLER (İstanbul) – “Uyuşturucu kaçakçısı PKK.” diyelim, “İnsan kaçakçısı PKK.”
diyelim.
MAHMUT
TOĞRUL (Gaziantep) – DAİŞ’e kokteyl yapı…
BAŞKAN
– Değerli arkadaşlar… Sayın Toğrul, grup başkan vekili konuşuyor.
HAKKI
SARUHAN OLUÇ (İstanbul) – …sadece kendi yaptığım açıklamaları size getirdiğim
zaman bu söylediğinizden utanırsınız. Bu konudaki tutumumuz çok nettir. Hangi
partiden olursa olsun, demokratik siyasete yönelik her saldırıyı lanetledik ve
lanetlemeye de devam edeceğiz.
ABDULLAH
GÜLER (İstanbul) – PKK…
BAHAR
AYVAZOĞLU (Trabzon) – PKK…
HAKKI
SARUHAN OLUÇ (İstanbul) - Şimdi, dolayısıyla şundan kaçının: Ben onu söylemek
istiyorum…
(Mikrofon
otomatik cihaz tarafından kapatıldı)
BAŞKAN
– Sayın Oluç, lütfen son defa açıyorum, tamamlayalım lütfen.
HAKKI
SARUHAN OLUÇ (İstanbul) – Bitiriyorum, tabii.
Şunu
söylemek istiyorum: Bir şey anlattık, dedik ki, bu Mecliste çalışmış olan
milletvekillerine yönelik bir siyasi darbe gerçekleştirildi. Gelin bunu
tartışalım, bir daha böyle bir şey olmasın diye konuşalım, araştıralım;
doğrular yanlışlar neydi ortaya çıkartalım diyoruz. Fakat bu konuda siz o kadar
utanıyorsunuz ki yaptığınızdan, savunamazsınız ki, tarihe o kadar kötü geçtiniz
ki bunu örtmek için hemen konuyu başka yerlere getirip onları tartışmaya
çalışıyorsunuz. Biz başka bir şeyi tartışıyoruz. Yani “Adalet ve Kalkınma
Partisinin Genel Başkanı nasıl olur da rakibi olan bir kişi hakkında
‘Bırakamayız, onu tutuyoruz.’ diyebiliyor?” diyoruz, bunun cevabını verebiliyor
musunuz? Veremiyorsunuz. Mesele bu kadar basit.
Teşekkür
ediyorum.
BAŞKAN
– Peki.
VIII.- ÖNERİLER (Devam)
A) Siyasi Parti Grubu Önerileri (Devam)
3.- HDP Grubunun, Grup Başkan Vekili Mersin Milletvekili Fatma Kurtulan
ve Grup Başkan Vekili İstanbul Milletvekili Hakkı Saruhan Oluç tarafından, 4
Kasım 2016 tarihinde gözaltına alınan ve tutuklanan milletvekillerimizin maruz
kaldıkları hukuksuzlukların araştırılması amacıyla 5/11/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 5 Kasım 2019 Salı günkü birleşiminde
yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Değerli
milletvekilleri, Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
4.- AK PARTİ Grubunun, Genel Kurulun çalışma saatlerinin yeniden
düzenlenmesine; bastırılarak dağıtılan 117 ve 33 sıra sayılı Kanun
Tekliflerinin gündemin "Kanun Teklifleri ile Komisyonlardan Gelen Diğer
İşler" kısmının sırasıyla 2'nci ve 4’üncü sıralarına alınmasına ve diğer
işlerin sırasının buna göre teselsül ettirilmesine; 5, 6, 7, 12, 13, 14, 19,
20, 21, 26, 27 ve 28 Kasım 2019 ile 3, 4 ve 5 Aralık 2019 Salı, Çarşamba ve
Perşembe günkü birleşimlerinde denetim konularının görüşülmeyerek gündemin
"Kanun Teklifleri ile Komisyonlardan Gelen Diğer İşler” kısmında yer alan
işlerin görüşülmesine; 117 sıra sayılı Kanun Teklifi’nin İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi
5/11/2019
Türkiye Büyük Millet Meclisi Başkanlığına
Danışma
Kurulu 5/11/2019 Salı günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Muş
 İstanbul
 AK
PARTİ Grubu Başkan Vekili
Öneri:
Bastırılarak
dağıtılan 117 ve 33 sıra sayılı Kanun Tekliflerinin gündemin "Kanun
Teklifleri ile Komisyonlardan Gelen Diğer İşler" kısmının sırasıyla 2'nci
ve 4’üncü sıralarına alınması ve diğer işlerin sırasının buna göre teselsül
ettirilmesi;
Genel
Kurulun;
5,
6, 7, 12, 13, 14, 19, 20, 21, 26, 27 ve 28 Kasım 2019 ile 3, 4 ve 5 Aralık 2019
Salı, Çarşamba ve Perşembe günkü birleşimlerinde denetim konularının
görüşülmeyerek gündemin "Kanun Teklifleri ile Komisyonlardan Gelen Diğer
İşler” kısmında yer alan işlerin görüşülmesi;
5
Kasım 2019 Salı günkü (bugün) birleşiminde 106 sıra sayılı Kanun Teklifi’nin
görüşmelerinin tamamlanmasına kadar;
6
Kasım 2019 Çarşamba günkü birleşiminde 117 sıra sayılı Kanun Teklifi’nin
görüşmelerinin tamamlanmasına kadar;
7
Kasım 2019 Perşembe günkü birleşiminde 53 sıra sayılı Kanun Teklifi’ne kadar
olan işlerin görüşmelerinin tamamlanmasına kadar;
12,
13, 14, 19, 20, 21, 26, 27 ve 28 Kasım 2019 ile 3, 4 ve 5 Aralık 2019 Salı,
Çarşamba ve Perşembe günkü birleşimlerinde saat 24:00'e kadar;
Çalışmalarını
sürdürmesi;
117
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması; 
Önerilmiştir.
117 Sıra Sayılı Malatya Milletvekili Bülent Tüfenkci
ile 74 Milletvekilinin Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi (2/2272)





BÖLÜMLER


BÖLÜM MADDELERİ


BÖLÜMDEKİ MADDE SAYISI




BÖLÜM


1 ila 10’uncu maddeler


10




BÖLÜM


11 ila 19’uncu maddeler


9




TOPLAM MADDE SAYISI


19




BAŞKAN
– Öneri üzerinde söz isteyen, Cumhuriyet Halk Partisi Grubu adına İzmir
Milletvekilimiz Sayın Ahmet Tuncay Özkan. (CHP sıralarından alkışlar) 
Süreniz
üç dakika Sayın Özkan. 
CHP
GRUBU ADINA AHMET TUNCAY ÖZKAN (İzmir) – Teşekkür ederim Başkanım.
Değerli
arkadaşlar, bugün, rahmetli Bülent Ecevit’in yani “Bizim 2 büyük gücümüz var;
biri hak, biri halk.” diyen “Halkçı Ecevit”in siyaset arenasından, yaşamdan
çekilişinin, Hakk’ın rahmetine kavuşmasının 13’üncü seneidevriyesi; Allah’tan
rahmet diliyoruz. Mücadelesi, her birimizin gönlünde, aklında, bundan sonraki
yıllar, yüzyıllar boyunca yaşayacak. Ancak bu çatı altında galiba en çok
unuttuğumuz şey, inançla, imanla, mücadeleyle dolu geçen yılların arkasından
birilerini anmak, onlar üzerine konuşmak. Aslında kendimize bu kötülüğü
yapıyoruz çünkü bizim de hayat hikâyelerimizde acısıyla tatlısıyla yıllar var
ve bu çatı altında, bu gök kubbe altında, gittikten sonra birilerinin de bizim
hakkımızda iyi konuşması, bizi anlatması ya da arkamızdan konuşuluyor olması
çok değerli bir şey.
Nezaketle,
şair nezaketiyle, naifliğiyle Kıbrıs Barış Harekâtı’nı dünyaya anlatabilmiş bir
lider; kırmadan, dökmeden. Bir yazar zarafetiyle dünyanın emperyalist güçlerine
karşı direnebilmiş, afyon tarlalarından iktidardan düşürmeye kadar kendisine
rüşvet olarak teklif edilen siyasi ikballerin tamamını onların sofralarında
reddetmiş, onların masalarına oturmamış bir büyük politikacı. İş Bankası
Yayınlarından külliyatı çıktı; o külliyat içerisinden, kendisine Şili’de
Allende’nin devrilmesi karşılığında emperyalistlerin nasıl iktidar rüşveti
teklif ettiklerini ve halkoyuyla gelmiş bir liderin devrilmesine asla aracılık
etmeyeceğini söyleyerek o toplantıyı nasıl terk ettiğini okursanız bugünlerin
aydınlanmasına çok büyük katkısı olacaktır.
Bülent
Ecevit halkçıdır. Bülent Ecevit, bu çocuğun babasının kaderinde rolü olan bir
insandır. Ankara’da Mithatpaşa Caddesi’nde, Cumhuriyet Halk Partisinin iktidar
olduğu, onun da Başbakanlık forsunu dalgalandırarak Renault arabasında, Renault
Station arabasında gittiği bir gün durdu, arabanın kapısı açıldı. Babamla el
ele yürüyen beni saygıyla selamladı arabadan. Ben daha küçük bir çocuktum.
“Nasılsın Ziya Usta?” diye sordu. Babam, matbaa işçisidir, Türkiye Büyük Millet
Meclisinin matbaasında çalışırken 40 yaşında kurşun zehirlenmesinden ölmüştür
ama ondan önce Ulus gazetesinde başmürettipti, düzeltme ve dizgi işi yapardı.
Nihat Erim ile Bülent Ecevit’in yazısını dizdiği için Tahkikat Komisyonu
tarafından on beş günlük bir işkenceye maruz bırakılmıştır. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Özkan.
AHMET
TUNCAY ÖZKAN (Devamla) – Derhâl efendim.
Bütün
o acıların altından benim çocuk hafızamın hatırladığı şey şudur: Matbaa işçisi
olan babama nezaketle seslenen bir Başbakan: “Nasılsınız Ziya Usta?” Eşi Rahşan
Hanım: “Nasılsın Ustacığım?” Karşılıklı sohbetler… 
Ve
biz halkla aramızdaki mesafeleri kaldırdığımızda ve biz emperyalizmin bize
dayattığı her türlü zorlamaya karşı birlik olduğumuzda ve biz kendi
liderlerimize, kendi siyasetçilerimize, kendi tarihimize ne kadar sıcak ve
yakın davranırsak geleceğimizi o kadar büyük aydınlatacağımıza inanmak
zorundayız.
Cumhuriyet
Halk Partisinin bir konferansında büyük rakibi Süleyman Demirel -elli yıl boyunca
çekiştiler- onun arkasından şunu söyledi: “İnancı, azmi, mücadeleci kişiliğiyle
her zaman dik durmayı başardı.” Dik durmak önemlidir arkadaşlar, dik duranları
unutmamak lazım. 
Tarih
bugün yazılmıyor, tarih yaşadıklarımızın bileşkesi olarak duruyor ama
gelecekten de işaretler barındırıyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Özkan.
AHMET
TUNCAY ÖZKAN (Devamla) – Bitiriyorum efendim.
Biz
emperyalizm karşısında dik duran, bu devleti kurarken asla eğilmeyen ve birliğimizi,
beraberliğimizi, nezaketimizi hep beraber paylaşarak çocuklarımıza büyük bir
mirası bırakacak olan Cumhuriyet Halk Partisiyiz. Kendisini, liderimizi;
kendisini, Türkiye Cumhuriyeti’nin Başbakanını; kendisini, Türkiye
Cumhuriyeti’nin bir aydınını anarken saygı, sevgi ve rahmet sunuyorum.
Çelişkilerimiz
bizi güçlendirir arkadaşlar. Allah’a çok şükür, tek sesli, tek renkli, tek
düşünceli bir toplumda yaşamıyoruz; Allah’a çok şükür, pek çok farklı düşünce,
pek çok farklı grup var ama unutmayın, biz hep beraber Türkiye’yiz. Eğer
büyüklerimizi, bize bu değerleri öğretenleri, bir miras olarak mücadeleyi
bırakanları unutmazsak bizi de kimse unutmaz. Rahmet ve minnetle anıyorum
efendim.
Hepinizi
saygıyla selamlıyorum. (CHP ve İYİ PARTİ sıralarından alkışlar)
BAŞKAN
– Öneri üzerinde başkaca söz talebi yok. 
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Niğde Milletvekili Ömer Fethi Gürer’in (2/1202) esas numaralı Sosyal
Sigortalar ve Genel Sağlık Sigortası Kanununda Değişiklik Yapılması Hakkında
Kanun Teklifi’nin doğrudan gündeme alınmasına ilişkin önergesi (4/46)
21/05/2019
Türkiye Büyük Millet Meclisi Başkanlığına
İç
Tüzük 37’ye göre (2/1202) esas numaralı Kanun Teklifi’min değerlendirilmek
üzere gündeme alınması hususunu bilgilerinize arz ederim.
Saygılarımla.
 Ömer
Fethi Gürer
 Niğde
BAŞKAN
– Önerge üzerinde söz isteyen, teklif sahibi Niğde Milletvekilimiz Sayın Ömer
Fethi Gürer. (CHP sıralarından alkışlar)
Süreniz
beş dakika Sayın Gürer.
ÖMER
FETHİ GÜRER (Niğde) - Sayın Başkan, değerli milletvekilleri; ülkemizde
emekliler, büyük sıkıntı içindeler. Emeklilerin geçim sıkıntısı yanında
emeklilere ödenen 3 ayrı ücret bulunuyor: 2000 yılından öncekiler, 2000-2008
arası, 2008’den sonraki emekli ücretleri. Bildiğiniz gibi 2008 yılında yapılan
aylık bağlama oranındaki düzenlemeyle emekli maaşları da aşağı doğru gitti.
Emekliler tarafından “intibak düzenlemesi” olarak bilinen ve bu yönde de
talepleri olan kanun teklifinin komisyonlarda görüşülüp Meclise gelmesi ve
kanunlaşmasının büyük arzusu içindeydim; bu gerçekleşmedi. 37’nci madde
dayanağıyla bugün buraya huzurunuza getirdim. Yani ülkemizde emeklilerin
yaşadığı geçim sıkıntısını ortadan kaldırmaktan öte, emekliler arasındaki maaş
farklılığını da sonlandıracak bu kanun teklifimi desteklemenizi talep ediyorum.
(CHP sıralarından alkışlar) 
Bildiğiniz
gibi, artık emekliler pazarlara gittiği zaman sabah saatinde gidemiyorlar.
Akşam, pazarın dağılma zamanlarında daha uygun fiyatla sebze meyve
alabileceklerini düşündükleri için o zamanlar gidiyorlar. Emekliler kahvelere
çıkamıyorlar, çay parası onlara artık yük gelmeye başladı. Parklara gidip
dinleniyorlar, oralarda yaşamlarını idame ettirip evlerine dönüyorlar. Oysa
bunlar, yirmi beş yıl bu ülkede prim ödeyerek devletine katkıda bulunmuş, emek
vermiş, bu yoldan kendi birikimlerini halkı için feda etmiş insanlar. Bu
insanlara sahip çıkmanın Meclisimizin sorumluluğu ve görevi olduğunu
düşünüyorum.
Değerli
arkadaşlar, 37 ülkede yapılan araştırmada, ülkemiz ne yazık ki emeklilere
ödedikleriyle 35’inci sırada çıktı. Bir ülkenin büyüklüğü, güçlülüğü,
ekonomisinin büyüklüğü emeklisine ödediği maaşla ölçülür. Eğer emekliniz mutlu
değilse, sosyal yaşamın içinde değilse… Hepinizin bir gün emekli olacağınızı
düşündüğünüzde onların yaşadığı dramı hissedeceğinizi düşünüyorum. (CHP
sıralarından alkışlar) Çünkü emekli olanların torunlarına karşı, çocuklarına
karşı, aile sorumluluğu içinde mağduriyetlerinin varlığı hepimizi yaralamalı ve
üzmelidir. 
Bu
anlamda, intibak düzenlemesiyle ilgili getirdiğim bu kanun teklifiyle düşük
emekli maaşlarının yükseltilmesini huzurunuza getirdim. (CHP sıralarından
alkışlar) Bildiğiniz gibi, aylık bağlama oranlarının dışında şu anda emekliler
açlık sınırının altında maaş almaktadır. Hatta ve hatta asgari ücretin de
altında maaş alan çok sayıda emekli vardır. Bin lirayla ilgili getirilen
düzenleme dahi ne yazık ki uygulanmadığı için mağduriyetler artmıştır. Bu
bağlamda, emekliler en az asgari ücret düzeyinde emekli maaşı almalıdır. Bunun
için de yapılacak düzenlemelere Cumhuriyet Halk Partisi olarak biz destek veriyoruz.
Değerli
arkadaşlar, emeklinin sahipsizliği, emeklinin unutulmuşluğu, seçimden seçime
onların hatırlanmasıyla bertaraf edilemez. 
Bu
bağlamda “emeklilikte yaşa takılanlar” olarak bildiğimiz bir kesim de var.
Onlar da emekli olmaya çalışıyorlar. Emeklisi mutsuz, emekliliği hak etmiş
olana da emekliliğini vermiyorsunuz. Onun için, emeklilikte yaşa takılanların
emekli olması sağlanmalı, emeklilerin insanca yaşayacakları bir ücretin
verilmesi de gerçekleşmelidir. Bunun yolu, bu kanun teklifinin kabulünden
geçiyor çünkü emeklinin yaşadığı sorunları…
Alana
gidiyoruz, emeklilerle sohbetimizde diyorlar ki: “Biz bu ülkenin neden üvey
evladı sayılıyoruz?” Çünkü onların hak ettiklerini bugüne kadar ne yazık ki
Adalet ve Kalkınma Partisi iktidarı on yedi yıldır vermedi. Geçim şartları
zorlaştı. Doğal gaza, elektriğe, çaya, şekere, aklınıza gelen her şeye gelen
zam karşısında emeklilerin yazık ki hak ettikleri bir ücrete kavuşmamalarının
hepimiz için de bir sorumluluk duygusu olduğunu düşünüyorum. (CHP sıralarından
alkışlar)
Bu
bağlamda, inanıyorum ki intibakla ilgili verdiğim bu düzenlemeyle ilgili kanun
teklifine tüm milletvekillerimiz olumlu oy kullanacaklar ve emeklilerin bu
mağduriyetini sona erdireceklerini umuyorum çünkü emeklilik -dediğim gibi-
hepimizin yaşamının son kertesinde erişeceği noktadır. 
Ben,
emeklilerle ilgili, kira ve yakacak yardımı verilmesi yönünde kanun teklifi
verdim. Ayrıca, emekliler için farklı kanun tekliflerini de gündeme taşıdım. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Gürer. 
ÖMER
FETHİ GÜRER (Devamla) – Aldıkları emekli ikramiyesi, emekliye bayramda
verdiğimiz ikramiye yetersiz olduğu için onun artırılması yönünde kanun teklifi
verdim. Ayrıca, sağlıkta katkı payı emeklilerden alınmamalıdır. Bu yönde
emeklilerin lehine yapılacak her düzenlemenin ülkenin yaşam kültürünü de
zenginleştireceği unutulmamalıdır. 
Sayın
Başkan, teşekkür ederim süremi uzattığınız için. Son olarak şunu söyleyeyim:
Bugün Genel Başkanımız Sayın Bülent Ecevit’in ölüm yıl dönümü. Benim de gençlik
kolları yöneticiliği yaptığımda Genel Başkanımdı. Onu da saygıyla, rahmetle
anıyorum. “Ne ezilen ne ezen, insanca, hakça bir düzen.” diyen; toprağın
işleyenin, suyun kullananın olduğunu belirten; bu ülkenin mağdurlarının,
işçilerinin, emekçilerinin, esnafının, çiftçisinin, dar gelirlinin sesi olan ve
onların iyi yaşaması için mücadele veren Bülent Ecevit’i bir kez daha rahmetle,
saygıyla anıyorum. 
Teşekkür
ederim. (CHP sıralarından alkışlar)
BAŞKAN
– Sayın Özel, bir söz talebiniz oldu. 
Buyurun.

VI.- AÇIKLAMALAR (Devam)
45.- Manisa Milletvekili Özgür Özel’in, RTÜK Başkanı Ebubekir Şahin’in
TÜRKSAT Yönetim Kurulu üyeliğinden istifa ettiğine ilişkin açıklaması
ÖZGÜR
ÖZEL (Manisa) – Sayın Başkan, birleşimin başında, ilk oturumda şöyle bir şey
konuştuk, ben dedim ki: RTÜK üyemizin üyeliğini düşürdüler çünkü bir şeyi açığa
çıkardı. RTÜK Başkanı, RTÜK’le doğrudan ilgili bir kurumda Yönetim Kurulu
üyeliği kabul etmiş; aldığı 25 bin liralık maaş yetmezmiş gibi, oradan tarife
belirliyor, burada onaylıyor. Bu olmaz. Sayın Muş’tan bunun doğru olup
olmadığını sorduk. O ısrarla konuyu başka yerlere çekti. Şimdi ajanslara düşen
haber, RTÜK Başkanı TÜRKSAT Yönetim Kurulu üyeliğinden istifa etti arkadaşlar,
bağdaşmayan görev olduğu ortaya çıktı. (CHP sıralarından alkışlar)
Bir
şeyi söylüyorsak bilip de söylüyoruz, bir şeyi söylüyorsak çalışıp da
söylüyoruz, bir haklılığımız var ki ısrar ediyoruz. Bunun karşısında kafasını
kuma gömenlerin, artık istifa etmek zorunda kalan RTÜK Başkanının tutumuyla
herhâlde CHP’den öğrenecekleri çok şey var. 
Teşekkür
ederim. 
BAŞKAN
– Buyurun Sayın Muş. 
46.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, ben konuyu başka bir tarafa çekmiyorum. 
ÖZGÜR
ÖZEL (Manisa) – “Doğru değil.” deseydin bir saat önce. 
MEHMET
MUŞ (İstanbul) – Konunun özeti şu: Faruk Bildirici için itiraz ediliyor “Haksız
yere alındı görevden; milletvekillerine, millî iradeye bu bir hakarettir.
Meclisin seçtiği bir kişi nasıl alınabilir?” diye. Bunun gerekçelerini anlattım
ben. Neden kurul böyle bir karar aldı, neye dayanarak bu kararı aldı, hangi
donelere dayanarak, hangi verilere dayanarak bu kararı aldı, bunu açıkladım,
ben başka bir yere çekmedim. Tartışma Faruk Bildirici üzerindendi ve Faruk
Bildirici’nin üyeliğinin düşürülmesinin içerisinde, Mecliste âdeta bir partili
gibi basın toplantısı düzenlemesi; Kurulun, açıklamaması gereken kararlarını
açıklaması ve kanallarla alakalı “Şu kanallar iyi, şu kanallar kötü.” diye
kanaat belirtmesi var. Bir üye bunu yapamaz, gerekçesi budur.
Şimdi,
RTÜK Başkanıyla alakalı “İstifa etti…” Etmişse etmiş, memlekete hayırlı uğurlu
olsun. Ben bununla alakalı herhangi bir kanaat belirtmedim. Dolayısıyla, hukuk
neyse herkese eşit uygulanmalı. 
ALİ
MAHİR BAŞARIR (Mersin) – Soruyu cevapla. 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, buyurun.
47.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması 
ÖZGÜR
ÖZEL (Manisa) – Sayın Başkanım, net olan bir şey var; Faruk Bildirici burada
basın toplantısı yaparken dedi ki: “Ben, Meclisten seçildim. RTÜK Başkanını,
onu seçen Meclise şikâyet ediyorum; bu adam RTÜK Başkanının yapmaması gereken
bir görev almış, bu ortaya çıktı.” Bu basın toplantısından dolayı Faruk
Bildirici’nin RTÜK üyeliğini düşürdüler. Ne diyor? “Gizli toplantıyı
açıklamak." diyor. Bak, gizli olan ne? Kanuna aykırılıkmış. Kanuna aykırı
bir işin gizliliğinde kamu menfaati olmaz, bunu açıkça görelim ve burada biraz
önce, bir saat önce deseydi “Ben de doğru bulmuyorum.”, bu istifayla beraber
ben de kendisini tebrik ederdim sizin tutumunuzdan diye ama o konuyu konuşmayıp
“Faruk Bildirici basın toplantısı yaptı…” Faruk Bildirici “Kral çıplak."
dedi, Faruk Bildirici “Kral çıplak." dedi diye bedel ödedi. Bunu
hatırlatmak isterim.
Teşekkür
ederim. (CHP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sanırım konu aydınlandı Sayın Muş. 
MEHMET
MUŞ (İstanbul) – Bir saniye, hayır… 
BAŞKAN
– Artık toparlayın siz de. 
48.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin tekraren açıklaması
MEHMET
MUŞ (İstanbul) – Toparlayacağım. 
Sayın
Başkan, şimdi, “Efendim, bu kamuoyundan gizliydi, bunu açıkladı…” Bakın, bütün
insanlar, bütün kamu görevlileri görev aldıkları kurumun kanunlarıyla
bağlıdırlar. Burada siz kafanıza göre hareket edebilir misiniz? Edemezsiniz.
Ben de edemem. Niye? Siz burayı bir İç Tüzük’e göre yönetmek zorundasınız. Şimdi,
RTÜK’ün kanunu vardır. Burada Kurulun kanallarla alakalı, basın-yayın
organlarıyla alakalı, görev alanlarıyla alakalı, almış olduğu kararlarla
alakalı yapmış olduğu açıklamalar var kamuoyuyla paylaşmaması gereken. Ne zaman
paylaşabilir? Kurul bir karar alır, paylaşır. 
Az
önce bir şey daha söyledim, sadece bir şey değil, burada 3 tane unsur var.
Şimdi, bir üye bir partiden seçilebilir ama o partinin bir mensubu gibi
davranamaz. Gelip de Türkiye Büyük Millet Meclisinde, 657’nin sınırları
içerisinde kalmakla yükümlü olan bir kişi için, bir tarafta Grup Başkan Vekili,
“Şimdi de üyemize söz veriyorum, basına açıklama yapacak.” diyemez. Bu, nettir
kanunda. 
(Mikrofon
otomatik cihaz tarafından kapatıldı) 
BAŞKAN
– Toparlayın artık Sayın Muş, artık gündemimize geçelim.
Buyurun.

MEHMET
MUŞ (İstanbul) – Tamam.
Dolayısıyla,
konu RTÜK Başkanının Yönetim Kurulu üyeliği tartışması değil; konu, Faruk
Bildirici’nin üyeliğinin Kurulda neden düşürüldüğü hadisesidir. Bakın, diyor
ki: “Halk TV, Tele1, KRT, FOX gibi kanallar var; gazetelere baktığımızda,
Sözcü, Evrensel, Birgün, bunlar var; bunlar bağımsız, tarafsız, bunların
dışındakiler iktidara yakın.” Yahu, sen Kurul üyesisin, bu kanalları denetleyen
Kuruldasın, bunlara karşı cezai müeyyidede oy kullanıyorsun. Nasıl böyle bir
açıklama yaparsın? Bundan dolayı alındı bu adam, sebebi bu.
(Mikrofon
otomatik cihaz tarafından kapatıldı)
BAŞKAN
– Konu aydınlığa kavuşmuştur.
ÖZGÜR
ÖZEL (Manisa) – Sayın Başkanım…
MEHMET
MUŞ (İstanbul) - Bir müsebbibi de Sayın Özgür Özel. 
ÖZGÜR
ÖZEL (Manisa) – Sayın Başkanım, bir dakika…
BAŞKAN
– Lütfen Sayın Özel, bir cümle… 
MEHMET
MUŞ (İstanbul) – Vebali Özgür Özel’dedir bu adamın.
ÖZGÜR
ÖZEL (Manisa) – Sadece bir dakika istiyorum, bir şey söyleyeceğim. 
BAŞKAN
– Bir cümle…
MEHMET
MUŞ (İstanbul) – Yazık günah adama!
RAMAZAN
CAN (Kırıkkale) – Adamı da yedin.
49.- Manisa Milletvekili Özgür Özel’in, RTÜK Başkanı Ebubekir Şahin’in
TÜRKSAT Yönetim Kurulu üyeliğinden istifa etmesiyle RTÜK Başkanlığı görevinden
de çekilmiş sayılması gerektiğine ilişkin açıklaması
ÖZGÜR
ÖZEL (Manisa) – Sayın Başkanım, o zaman, samimiysek şu ortaya çıktı: RTÜK
Başkanı göreviyle bağdaşmayan bir iş yapmıştı, istifa etti. O zaman ne diyordu:
“Göreviyle bağdaşmayan iş yapan görevinden çekilmiş sayılır.” 
RAMAZAN
CAN (Kırıkkale) – Adamın ekmeğiyle oynadın ya.
MEHMET
MUŞ (İstanbul) – Faruk Bildirici’ye ne cevap vereceksin, dışarıda bekliyor. 
ÖZGÜR
ÖZEL (Manisa) - Gereğini yapacak mısınız? Görevinden çekilmiş sayıldığının
gereğini yapacak mısınız? Konu, Faruk Bildirici’nin üyeliğinin düşürülmesi
değildir; konu, Faruk Bildirici’nin, doğruları söylediği için, RTÜK Başkanının
kurduğu kumpasla, tuzakla üyeliğinin düşürülmesidir ama bu istifa şunu
göstermektedir: RTÜK Başkanı artık görevinden çekilmiş sayılmalıdır çünkü bu,
itiraf niteliğinde bir istifadır.
Teşekkür
ediyorum Sayın Başkan.
RAMAZAN
CAN (Kırıkkale) – Adamın ekmeğiyle oynadın ya.
MEHMET
MUŞ (İstanbul) – Yazık, günah!
VII.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Niğde Milletvekili Ömer Fethi Gürer’in (2/1202) esas numaralı Sosyal
Sigortalar ve Genel Sağlık Sigortası Kanununda Değişiklik Yapılması Hakkında
Kanun Teklifi’nin doğrudan gündeme alınmasına ilişkin önergesi (4/46) (Devam)
BAŞKAN
– Önergeyi oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz efendim.
BAŞKAN
– Yoklama talebi var. 
Sayın
Özel, Sayın Bayraktutan, Sayın Sertel, Sayın Gürer, Sayın Şevkin, Sayın Kaya,
Sayın Tutdere, Sayın Özcan, Sayın Antmen, Sayın Tanal, Sayın Bulut, Sayın
Karaca, Sayın Hancıoğlu, Sayın Keven, Sayın Sarıaslan, Sayın Barut, Sayın
Sümer, Sayın Başarır, Sayın Aygun, Sayın Yeşil.
Yoklama
için üç dakika süre veriyorum. 
(Elektronik
cihazla yoklamaya başlandı)
MAHMUT
TANAL (İstanbul) – Başkanım, kapıları kapatın. Yani yoklama yapılırken içeride
bulunan arkadaşlarla yapılır, dışarıdan gelen sayılmaz ki. 
ZÜLFÜ
DEMİRBAĞ (Elâzığ) – Olur, Tanal istedi diye Meclisi de kapatalım yani.
BAŞKAN
– Arkadaşlar, işlem yapıyoruz, lütfen sessiz olalım. 
(Elektronik
cihazla yoklamaya devam edildi)
BAŞKAN
– Arkadaşlar, pusula gönderen arkadaşlarımızın kendilerini görelim burada
lütfen.
Sayın
Taner Yıldız? Burada.
Sayın
Çiğdem Erdoğan Atabek? Burada.
Sayın
Muhittin Taşdoğan? Burada.
Sayın
Selman Oğuzhan Eser? Burada.
Sayın
Asuman Erdoğan? Burada. 
Sayın
Ahmet Zenbilci? Burada.
ÖZGÜR
ÖZEL (Manisa) – Sayın Başkan, dijital liste ile pusulaların mükerrer olup
olmadığının karşılaştırılmasını istiyoruz. 
BAŞKAN
– Değerli arkadaşlar, pusulaları elektronik cihazdan çıkan listeyle
karşılaştıracağız. 
Birleşime
beş dakika ara veriyorum. 
Kapanma Saati: 19.17
ÜÇÜNCÜ OTURUM
Açılma Saati: 19.32
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK
(Balıkesir)
-----0-----
BAŞKAN
– Türkiye Büyük Millet Meclisinin 13’üncü Birleşiminin Üçüncü Oturumunu
açıyorum.
Değerli
milletvekilleri, toplantı yeter sayısı vardır. 
VII.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Niğde Milletvekili Ömer Fethi Gürer’in (2/1202) esas numaralı Sosyal
Sigortalar ve Genel Sağlık Sigortası Kanununda Değişiklik Yapılması Hakkında
Kanun Teklifi’nin doğrudan gündeme alınmasına ilişkin önergesi (4/46) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Değerli
arkadaşlarım, birkaç arkadaşımıza 60’a göre söz vereceğim. Ondan sonra,
Komisyon yerine otursun, kanun görüşmelerine başlayacağız. 
Sayın
Kılavuz… 
VI.- AÇIKLAMALAR (Devam)
50.- Mersin Milletvekili Olcay Kılavuz’un, büyük Türk milletinin çok
önemli bir cüzü olan İran Türklüğüyle yakından ilgilenilmesi, kültürel
ilişkilerimizin güçlendirilmesi gerektiğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; İran Türklerinin
millî gururu olan Tractor takımının kızıl kurtları, yiğit soydaşlarımız
muhteşem bir atmosferin yaşandığı stadyumlarında “Türkiye” tezahüratlarıyla
birlikte asker selamı vererek kahraman ordumuza ve ülkemize destek
vermişlerdir. Tractor’ün kızıl kurtlarına gösterdikleri bu millî duyarlılık ve
samimiyetten dolayı teşekkür ediyorum. Bizden de bütün İran Türklerine selam
olsun. Birlik ve beraberliğimiz, kardeşlik ve muhabbetimiz daim olsun. İran
Türklüğünün medarıiftiharı olan Tractor’ün başarıları hepimizi
gururlandırmakta, soydaşlarımızın heyecanları bizlerin de sevinç ve heyecanına
vesile olmaktadır. 
30
milyona ulaşan nüfuslarıyla büyük Türk milletinin çok önemli bir cüzü olan İran
Türklüğüyle daha yakından ilgilenmeli, kültürel ilişkilerimizi daha da
güçlendirmeliyiz. (MHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Tanal… 
51.- İstanbul Milletvekili Mahmut Tanal’ın, TBMM Başkanlığına RTÜK
Başkanı Ebubekir Şahin hakkında sunmuş olduğu dilekçesine istinaden Meclis
Başkanının karar vermesini talep ettiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Sayın
Başkanım, değerli milletvekilleri; cuma günü Türkiye Büyük Millet Meclisi
Başkanlığına vermiş olduğum bir dilekçe var; dilekçenin özü şu: RTÜK Başkanı
Ebubekir Şahin’in –Türkiye Büyük Millet Meclisi tarafından seçilmiştir- RTÜK
Kanunu’nun 38’inci maddesinin (2)’nci fıkrasına aykırı bir şekilde eylemde
bulunduğu için, aynı kanunun 38’inci maddesinin (6)’ncı fıkrası uyarınca istifa
etmiş sayılmasına karar verilmesini ben Meclis Başkanlığından talep etmiştim.
Aynı dilekçeyi Radyo ve Televizyon Üst Kuruluna pazartesi günü verdim. 
Netice
itibarıyla, RTÜK Başkanı kanunun 38’inci maddesinin (2)’nci fıkrasını ihlal
etmiştir. TÜRKSAT’tan istifa etmesi, onun istifa etmiş sayılmasına engel teşkil
etmez; davanın, şikâyetimizin konusuz kalmasına da sebebiyet teşkil etmez.
Meclis Başkanının, talebim doğrultusunda, bu konuda derhâl karar vermesini arz
ediyorum. 
Selam
ve saygılarımı sunuyorum. 
BAŞKAN
– Sayın Taşdoğan… 
52.- Gaziantep Milletvekili Ali Muhittin Taşdoğan’ın, tarımsal üretimin
artırılması ve tarıma dayalı sanayi entegrasyonunun sağlanması gerektiğine
ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; ülkemizin
sahip olduğu doğal kaynaklar ve ekosistemin korunması önceliğiyle, tarımsal
üretimin artırılması ve tarıma dayalı sanayi entegrasyonunun sağlanmasının
önemi artmıştır. Tarım işçilerinin, tarımsal ve kırsal alandaki köylülerimizin
gelir düzeyinin yükseltilmesi de ülke ekonomisinin önemli bir konusudur. Ürün
bazlı devlet desteğiyle tarımsal üretim yapan köylülerimizin desteklenmesi,
tarımsal pazarlamanın geliştirilmesi, gıda güvenliğinin daha da güçlendirilmesi
gerekmektedir. Gerek tarımsal plan ve altyapının güçlendirilmesi gerekse
Gaziantep’e tescillenmiş Antep fıstığına verilecek ürün bazlı destek
Gazianteplilerin hem beklentisi hem de hakkıdır.
Teşekkür
ederim.
BAŞKAN
– Sayın Beko…
53.- İzmir Milletvekili Kani Beko’nun, taşeron işçilere kadro verilmesi
konusunda yaşanılan mağduriyete ilişkin açıklaması
KANİ
BEKO (İzmir) – Taşeron işçilere kadro konusu, olağanüstü hâl döneminde, 24
Aralık 2017 tarihinde Resmî Gazete’de yayımlanan 696 sayılı torba Kanun
Hükmünde Kararname’yle düzenlenmişti. Sosyal Güvenlik Kurumu verilerine göre,
744.342 kamu taşeron işçisi merkezî ve yerel yönetimlerde kadroya alınmış,
yaklaşık 275 bin işçi kadrosuz kalmıştır. Kamu iktisadi teşekkülleri (KİT) ve
bazı ortaklıklarda çalışan taşeron işçiler kadroya alınmamıştır. Belediyeler,
il özel idareleri ve bağlı kuruluşlarda çalışanlar ise kamu işçisi olarak
kadroya alınmamış, bu işçiler belediye şirketlerinde işe alınmıştır. 696 sayılı
Kanun Hükmünde Kararname’yle işçilere yılda yüzde 4 + yüzde 4 ücret artışı
getirilirken işçilerin sosyal yardım, prim ve tazminatları için herhangi bir
artış söz konusu değil. Enflasyonun yüzde 20’yi aşması…
(Mikrofon
otomatik cihaz tarafından kapatıldı) 
BAŞKAN
– Sayın Taytak…
54.- Afyonkarahisar Milletvekili Mehmet Taytak’ın, ABD’nin 2018 yılı
Terörizm Raporu’na ilişkin açıklaması
MEHMET
TAYTAK (Afyonkarahisar) – Amerika Birleşik Devletleri 2018 Terörizm Raporu’nda,
YPG’nin ismi zikredilmeyip yerine “PKK’nın Suriye uzantısı”, FETÖ’nün elebaşı
ise “sürgündeki din adamı” olarak değerlendirilmiştir. Nasıl oluyor da eli
kanlı YPG/PKK yabancı terör örgütü, FETÖ elebaşı ise mağdur sayılıyor? YPG/PKK
terör örgütü ve FETÖ’yle iş birliği yapan ve bunlara sponsor olan Amerika
Birleşik Devletleri makamları ikiyüzlülüklerini bu raporda bir kez daha ispat
etmiştir. Barış Pınarı Harekâtı’nın başlamasıyla, YPG/PKK’lı hainler
Avrupa’daki Türklere yönelik terör saldırıları düzenlemektedirler. ABD, bir an
önce ikiyüzlü ifadeden vazgeçmeli ve Türkiye ile gayrimeşru çocuklar arasında
bir seçim yapmalıdır; aksi takdirde, Amerikan rüyasının cenazesi kalkacaktır.
Küresel imparatorluk hayali kuran efendilere kulluk edenler Türk milletinin
gücü ve kudreti…
(Mikrofon
otomatik cihaz tarafından kapatıldı) 
BAŞKAN
– Sayın Şevkin…
55.- Adana Milletvekili Müzeyyen Şevkin’in, prim beklentisi
karşılanmadığı, mazot ve gübre desteği sağlanmadığı takdirde çiftçimiz yerine
Amerikan ve Yunan çiftçisinin kazanmaya devam edeceğine ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan.
Pamuk
üretim alanlarında bu yıl fiyat ve verimin düşük olması pamuk çiftçisini kara
kara düşündürmektedir. Türkiye'nin yıllık pamuk ihtiyacı 1 milyon 600 bin ton
civarındadır. Aşırı yağışlar, Çukurova, Aydın, Şanlıurfa başta olmak üzere,
pamuk ekimi yapılan diğer kentlerde yüzde 30’a varan verim kaybına sebep olmuştur.
Bu gerçekler ışığında, ülkemizin pamuk açığı 900 bin ton civarında olacaktır.
Dolayısıyla fiyatların açıklanmaması, desteklerin açıklanmaması… Prim
beklentisi en az 1.500 lira olan pamuk üreticisinin en azından bu beklentisinin
karşılanması, mazot ve gübre desteğinin de zaman geçirilmeden sağlanması
gerekmektedir; aksi hâlde, gelecek yıl pamuk üretimi daha çok gerileyecek ve
kendi çiftçimiz yerine Amerikan, Yunan çiftçisi kazanmaya devam edecektir.
Teşekkür
ederim.
BAŞKAN
– Sayın Özyürek…
56.- Sivas Milletvekili Ahmet Özyürek’in, Sivas ili Zara ilçesi Zara
Devlet Hastanesindeki doktor ihtiyacının karşılanmasını talep ettiklerine
ilişkin açıklaması
AHMET
ÖZYÜREK (Sivas) – Teşekkürler Sayın Başkanım.
Sivas
ilimizin Zara ilçesindeki 55 yataklı, 3 tane ameliyathanesi bulunan Zara Devlet
Hastanesinde 2 dâhiliye doktoru vardır, genel cerrahi ve kadın doğum doktoruna
ihtiyaç duyulmaktadır. Bu sebepten dolayı vatandaşlarımız mağdur olmaktadır. En
kısa zamanda ilçemize 1 genel cerrahi doktoru ve 1 kadın doğum doktoru
atanmasını talep ediyoruz.
Teşekkürler
Sayın Başkan.
BAŞKAN
– Sayın Osmanağaoğlu.
57.- İzmir Milletvekili Tamer Osmanağaoğlu’nun, İzmir ili Foça ilçesi
7'nci Jandarma Komando Er Eğitim Alay Komutanlığında eğitim esnasında şehit
olan Jandarma Uzman Çavuş Mehmet Yaralı’ya Allah’tan rahmet dilediğine ve Barış
Pınarı Harekâtı’yla sınırlarımızda terör devleti yapılanmasına müsaade
edilmeyeceğinin gösterildiğine ilişkin açıklaması
TAMER
OSMANAĞAOĞLU (İzmir) – Teşekkürler Sayın Başkanım.
Foça
ilçemizde 7'nci Jandarma Komando Er Eğitim Alay Komutanlığında eğitim esnasında
fenalaşarak tedavi altına alınan Jandarma Uzman Çavuş Mehmet Yaralı’nın
şehadete eriştiğini üzülerek öğrendim. Allah’tan şehidimize rahmet, acılı
ailesine sabır, yüce Türk milletine başsağlığı diliyorum. 
Diğer
yandan, ABD ve Rusya’yla yapılan anlaşmalara rağmen, vadedilen süre içerisinde
bebek katili YPG/PKK terör örgütü mensuplarının Tel Rıfat ve Menbiç başta olmak
üzere, çekilmesi gereken bazı bölgelerden hâlen çekilmediği gözlenmektedir. Fırat
Kalkanı ve Zeytin Dalı Harekâtı’yla birlikte Suriye’nin kuzeyinde oluşturulmaya
çalışılan terör koridoruna “Dur.” diyen ülkemiz, Barış Pınarı Harekâtı’yla
sınırlarında terör devleti yapılanmasına asla müsaade etmeyeceğini
göstermiştir. Umarız ki bebek katilleri ve destekçileri, Türk milletinin
terörle amansız mücadele sürdüren devletinin sonuna kadar yanında olduğundan
haberdardır. 
BAŞKAN
– Sayın Özcan...
58.- Muğla Milletvekili Suat Özcan’ın, Muğla ili Milas ilçesinde
gerçekleştirilen 6’ncı Milas Zeytin Hasat Şenliği’ne, zeytin üreticilerinin
beklentisinin taban fiyatının açıklanması, prim ödemesinin yapılması ve yurt
dışından zeytinyağı ithalatının yapılmaması olduğuna ilişkin açıklaması
SUAT
ÖZCAN (Muğla) – Teşekkürler.
2-3
Kasım tarihlerinde Muğla ili Milas ilçesinde 6’ncı Milas Zeytin Hasat Şenliği
yapılmış olup ulusal düzeyde zeytinyağı firmalarının, paydaşların ve ulusal
basının ilgisini çeker hâle gelen şenlik, ilk günden beri başta Milas Belediye
Başkanı Muhammet Tokat’ın önderliğinde yerel yönetici ve zeytin birliklerinin,
oda ve yöneticilerinin büyük emekleriyle bugünlere ulaşmıştır. Bu yıl şenliğin
açılış töreninde Milas Belediye Başkanı konuşmacı listesinden çıkarılıp
konuşturulmamıştır çünkü Belediye Başkanı Cumhuriyet Halk Partili seçilmiş bir
başkandır. Bu durum, on binlerce Milaslının oyuyla seçilen Başkana ve bunun
yanı sıra halkımıza yapılmış olan ayıp ve saygısızlık olarak görülmektedir.
Tarım
Bakanının açıklamış olduğu 15 kuruşluk teşvik, tüm zeytin üreticilerini hayal
kırıklığına ve hüsrana uğratmıştır. Zeytin üreticilerimizin beklentisi, diğer
tarım ürünlerinde olduğu gibi, taban fiyat açıklaması, prim ödemesinin
yapılması, yurt dışından zeytinyağı ithali yapılmamasıdır.
Tüm
zeytin üreticilerimizi selamlıyorum. 
BAŞKAN
– Sayın Aycan...
59.- Kahramanmaraş Milletvekili Sefer Aycan’ın, 1 Kasım Türk alfabesinin
kabulünün 91’inci yıl dönümüne ilişkin açıklaması
SEFER
AYCAN (Kahramanmaraş) – Sayın Başkan, 1 Kasım 1928, Mustafa Kemal Atatürk’ün
hazırlattığı Türk alfabesinin kabul tarihidir. Türkçede olmayan harflerin
çıkarıldığı, Türkçede var olan seslerden oluşan alfabe, tam bir Türkçe
alfabedir. Bu durum, dilimizin doğru kullanımı açısından bir dönüm noktası
olmuştur. Bu alfabeyi kabul ederek kimse kültüründen, dilinden, dininden
vazgeçmemiştir. Türkçe, bilim dili olmuştur, bilim ve sanat dilidir aynı
zamanda. Bilim yapmak için de İngilizceye ihtiyacımız yoktur. Kur'an-ı Kerim de
kutsalımızdır ve Arapçanın tekelinde de değildir. Bu gerçeklere rağmen
Türkçemize, alfabemize ve Atatürk’e laf söyleyenler ya art niyetlidir ya da
cahildir. 
Teşekkür
ederim. (MHP ve İYİ PARTİ sıralarından alkışlar)
BAŞKAN
– Değerli milletvekilleri, gündemin “Kanun Teklifleri ile Komisyonlardan Gelen
Diğer İşler” kısmına geçiyoruz. 
1’inci sırada yer alan, Edirne Milletvekili Fatma Aksal ve Kayseri
Milletvekili İsmail Emrah Karayel ile 40 Milletvekilinin Su Ürünleri Kanununda
Değişiklik Yapılmasına Dair Kanun Teklifi ve Tarım, Orman ve Köyişleri
Komisyonu Raporu’nun görüşmelerine kaldığımız yerden devam edeceğiz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Edirne Milletvekili Fatma Aksal ve Kayseri Milletvekili İsmail Emrah
Karayel ile 40 Milletvekilinin Su Ürünleri Kanununda Değişiklik Yapılmasına
Dair Kanun Teklifi (2/2214) ve Tarım, Orman ve Köyişleri Komisyonu Raporu (S.
Sayısı: 106) (X)
BAŞKAN
– Komisyon? Yerinde.
31/10/2019
tarihli 12’nci Birleşimde, İç Tüzük’ün 91’inci maddesine göre temel kanun
olarak görüşülen 106 sıra sayılı Kanun Teklifi’nin birinci bölümünde yer alan
maddelerin oylamaları tamamlanmıştı. 
Şimdi
ikinci bölümün görüşmelerine başlıyoruz. 
İkinci
bölüm 11 ila 19’uncu maddeleri kapsamaktadır. 
İkinci
bölüm üzerinde söz isteyen gruplarımızın ve şahıslar adına söz taleplerini
karşılayacağım.
İlk
söz, gruplar adına, İYİ PARTİ Grubu adına Mersin Milletvekilimiz Sayın Zeki
Hakan Sıdalı’ya aittir. 
Süreniz
on dakika Sayın Sıdalı. (İYİ PARTİ sıralarından alkışlar) 
İYİ
PARTİ GRUBU ADINA ZEKİ HAKAN SIDALI (Mersin) – Sayın Başkan, değerli
milletvekilleri; yüce Meclisimizi saygıyla selamlıyorum. 
Türk
siyasetinde her zaman nezaketi, zarafeti ve dürüstlüğüyle hatırlanacak olan
eski Başbakanlarımızdan Sayın Bülent Ecevit’i saygı ve rahmetle anıyorum. 
Sayın
milletvekilleri, yaklaşık yarım asır önce çıkarılmış ve o günden beri köklü
değişikliğe uğramamış Su Ürünleri Kanunu’nda elbette kapsamlı bir revizyon
gerekiyordu. Aradan geçen kırk sekiz yılda köprünün altından çok sular aktı;
insanlığın işini kolaylaştıran teknolojilerin yanında, insanları zorlayan
riskler ve sorunlarla dolu bir dünya da doğdu. Bu sebeple, ilgili kanunun
teknolojik ve bilimsel gelişmeleri içinde barındıran, risk ve sorunlara önlem
ve çözümler yaratan bir mahiyette olmasını bekliyorduk. Bu kanun teklifinin
yenilikçi, sürdürülebilir ve bütünleyici olması gerekirdi. Birlikte çalışsaydık
da aynen öyle bir kanun yapardık. Ancak kanun maddelerine baktığımızda,
maalesef ki idari ve cezai yükümlülükten öte bir şey göremiyoruz. Hâliyle bu
teklif, sektörün uzun süren beklentisinin çok altında kalan bir düzenleme olarak
Genel Kurulumuza geldi. 
Üç
tarafı denizlerle çevrili ve her denizinde kendine özgü biyolojik çeşitliliği
olan ülkemiz, kıyı uzunluğu bakımından dünyanın 20’ncisi. Ayrıca, ticarete konu
olan 100 farklı su ürünü deniz ve iç sularımızda yaşamaktayken Türkiye, ne
yazık ki elindeki mevcut potansiyeli ciddi kazanımlara dönüştürmekte
zorlanmakta. Bakın, ülkemizdeki balıkçılık sektörünün gayrisafi millî hasılaya
katkısı sadece yüzde 0,4. 
Birleşmiş
Milletler Gıda ve Tarım Örgütünün yaptığı tespitlere göre, son on beş yılda
dünya genelinde en gelişen gıda üretim sektörü su ürünleri yetiştiriciliğidir.
Aynı zamanda bu sektör, gıda ihtiyacının artması, doğal stokların azalması,
gıda değerinin yüksek olması, ekonomik getirisinin fazlalığı ve ülke
ekonomisine doğrudan katkısı gibi sebeplerle de geleceğin sektörü olarak
görülmektedir. Yani gelecekte de çokça konuşacağımız bu sektör, ciddi bir
planlamayı, çağdaş teknolojiyi kullanmayı ve işin uzmanı elemanlardan
faydalanmayı hak ediyor. Ancak ülkemizdeki mevcut tabloya baktığımızda, konu
hakkında söz sahibi olması gereken meslek kollarının sürekli dışarıda
tutulduğunu görüyoruz. Kırk sekiz yıl sonra böyle bir kanun değişikliğine
gidiyorsunuz lakin konunun uzmanlarının adı bile geçmiyor. Şimdi değilse ne
zaman bu uzmanları dinleyeceğiz? Su ürünleri mühendisliği, balıkçılık
teknolojisi mühendisliği gibi bölümlerden öğrencileri mühendis unvanıyla mezun
ediyorsunuz fakat imza yetkisi dâhil olmak üzere birçok yetkilerini gıda
mühendislerine, ziraat mühendislerine ve veterinerlere veriyorsunuz. 
Binlerce
işsiz su ürünleri ve balıkçılık teknolojisi mühendisi yıllardır bu kanunu
bekliyordu. Kanun teklifi nihayet geldi ama sonuç onlar için yine hüsran oldu.
Çünkü onlar, kendilerini doğrudan ilgilendiren bu kanunda kendilerine dair bir
atıf bile bulamadılar. Yazık, gençlerimizin okumak için yıllarca harcadığı
emeklere, ailelerinin onları okutmak için dişinden tırnağından artırıp
gönderdiği paraya, fedakârlığa yazık. Dünya, su ürünleri yetiştiriciliğine
geleceğin sektörü gözüyle bakıyorken gençlerimiz gelecek kaygısıyla bu meslekle
ilgili bölümlerden sizin yüzünüzden umudunu kesmiş görünüyor; yazıktır, bu
büyük bir ayıptır.
Sizlerle,
ilgili bölümlerin 2019 yılı öğrenci yerleştirme tablosunu paylaşmak istiyorum.
Balıkçılık teknolojisi mühendisliği bölümü Türkiye’de 3 üniversitemizde eğitim
veriyor; kontenjanı 33, yerleşen öğrenci sayısıysa yalnızca 13. Su ürünleri
mühendisliği ülkemizde 14 üniversitede mevcut; kontenjan sayısı 330, yerleşen
kişi 201, bunların 114’ü İzmir ve Ankara’da, diğer 12 üniversiteye ise ya 3
kişi yerleşmiş ya 5. Üç beş kişiyle koca bölüm nasıl eğitim yapıyor, hiç
düşündünüz mü? “Koca koca üniversite binaları yapıyorsunuz ama içinde ne eğitim
ne hoca ne öğrenci var.” konusuna hiç girmiyorum bile. Bu tablodan görünen şu:
Ne yetişen mühendisleri önemsiyorsunuz ne de yeni mühendis yetiştirmeye
hevesiniz var. Size tavsiyemiz şu: Bilimsel ve teknolojik çalışmalara,
yatırımlara kapalı kalmak yerine onu her alanda kullanmalısınız. Bilim
korkulacak, kaçılacak bir şey değildir. Geleceğin sektöründe Türkiye’yi lider
konuma getirebilmek adına bunun temellerini atmak size düşüyor. 
“Veri
girişi çok az, sezon boyunca tüm karaya çıkış noktalarından daha fazla veriye
ihtiyaç var.” diye itiraf ediyorsunuz ve bunun için veri sistemi geliştireceğinizi
söylüyorsunuz. Avrupa Birliğiyle yapılan “balıkçılık” konulu görüşmelerde
anlaşmaya varılmasına rağmen, hâlen karaya çıkış noktalarında yeterli sayıda
uzman personelin görevlendirilmediği anlaşılıyor. Bu personelin kimlerden
oluşacağı açık. Bunun yanı sıra, diğer tüm denetim, kontrol ve geliştirme
işlemlerinin de kimler tarafından yapılması gerektiği ortada. Bu sebeple, hem
mezunlarımıza istihdam yaratmak hem de su ürünleri yetiştiriciliğini daha
bilimsel ve sürdürülebilir kılmak için mühendislerin görevlendirilmesi şarttır.

Tarım
ve Orman Bakanlığı, 2023 yılında su ürünleri ihracat gelirleri hedefini 2
milyar dolar olarak açıkladı. Hedefi destekliyoruz, bu rakama ulaşılması her
Türk vatandaşı gibi bizleri de gururlandırır ancak öyle bir planlama yapılmalı
ki hedef rakamın 10 milyarlara çıkmasının sonuçlarını başta vatandaşlarımız
olmak üzere tüm kesimler olumlu anlamda hissetmeli. Zenginliği, gelir artışını
tabana yaymalıyız ya da devletin hedef gördüğü ihracat rakamlarına ulaşmasının
refah açısından yansımasını vatandaş sofralarında görmeliyiz. Ticari büyümenin
gerekliliği kadar, bu büyüklüğün KOBİ’ler ve kooperatiflerce yapılmasının da
faydalarını unutmamalıyız. Aksi takdirde, rakamların büyüklüğü üç-beş firmanın
öncülüğünde gerçekleşiyor ise hata var demektir. Yani “Yeni balıkçı baronları
mı yaratıyoruz?” sorusu haklı olarak akla gelmektedir. Bu yüzdendir ki tüm emek
sahiplerini kapsayan KOBİ ve kooperatifler eliyle hedeflere ulaşılması, sektör
zenginliğinin bu ailelere ve vatandaşlarımıza yansımasını sağlayacaktır.
Böylece, ortaya çıkacak olan sektör baronlarının zengin olması yerine, halka ve
milletin sofrasına giden bir fayda zincirinin sebebi olmamız gerekiyor.
İhracat
üzerine konuşurken şuna da değinmeden geçemeyeceğim: Konuşmamda da altını
çizdim, denetim ve kontrol uzman ellerle yapılmak zorunda. Geçtiğimiz eylül
ayında Rusya’ya ihracat edilen alabalıklarda kadmiyum, çipuralarda cıva
maddelerinin yanında, levreklerde ise listeria bakterisinin tespit edildiğini
ve ürünlerin Türkiye’ye iade edildiğini biliyoruz. Bizim “sağlıklı” diye
gönderdiğimizi ithalatçı ülkeler “sağlıksız” diye geri gönderiyor. Peki ya
“sağlıklı” diye iç piyasaya verdiklerimiz?
Arkadaşlar,
vatandaşların sağlığı hem ticaret hacimlerinden hem de kazanılan bol sıfırlı paralardan
daha değerlidir. Bu sebeple, gerçek bir denetim ve kontrol mekanizması
ivedilikle uygulanmalıdır. Biz sizden vatandaşlarımızın protein eksiğini
tamamlamanızı bekliyoruz, su ürünlerinden cıva almaya hiçbirimizin ihtiyacı
yok. 
Su
ürünleri üzerine konuşurken 321 kilometrelik kıyı şeridine ve hem denizinde hem
de iç sularında yoğun canlı türü çeşitliliğine sahip olan Mersin’den de
bahsetmek istiyorum. Yoğun bir potansiyele sahip olan kentimiz ne yazık ki
fiziki yetersizliklerinden dolayı yıllardır tam kapasite olarak çalışamıyor.
Mersin gibi büyük ve önemli bir sahil kentinde modern ve tam donanımlı bir
balık hali yok. Balıkçıların ürünlerini muhafaza edebilecekleri soğuk hava
depoları küçük ve yetersiz. Orta Doğu’da yaşanan sıkıntılar doğrudan Mersinli
balıkçılarımızı etkiliyor ve alternatif pazar arayışlarına giriyorlar ancak
başarılı oldukları söylenemez. Yıllardır bitirilmeyen Çukurova Havalimanı da
yeni pazarlara ulaşmakta bir diğer engel. Bunların yanında, plansızlık,
programsızlık ve iklim değişikliğinin yıkıcı etkilerinin hissedilmeye başlaması
Mersinli balıkçılarımızı doğrudan etkiliyor. Tüm bu sorunları gidermenin yolu
ciddi ve sürdürülebilir projelere imza atmaktan geçiyor. Daha önce de bu
kürsüden ve soru önergeleriyle yaptığım teklifi yinelemek istiyorum: Gelin, hep
beraber Mersin’imizde balık ve su ürünleri ihtisas organize sanayi bölgesinin
kurulmasına öncü olalım. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
ZEKİ
HAKAN SIDALI (Devamla) – Hem üretime hem istihdama fayda sağlayalım. Su
ürünleri sektörümüzde katma değerli ürünlerle dünyaya açılalım ancak bunu
çevreyle barışık yapalım. Örneğin, Mersin’de deniz içine kurulmak istenen balık
çiftliklerine de hep beraber karşı duralım. Hepimiz, bu çiftliklerin çevre sağlığına,
denizlere, doğal yaşam alanlarına ve turizme geri dönülemez zararlar verdiğini
biliyoruz. Mersin’de ve Türkiye'de illa çiftlik balıkçılığını artırmak
istiyorsanız gelin, verimsiz arazilere yönelelim ve tarla balıkçılığını
yaygınlaştıralım, böylece hem kırsal bölgelerde yeni istihdam alanları yaratır
hem de kırsal kalkınmaya katkı sağlarız. Bu bağlamda, ilgili bölgedeki bu
gelişmeler balıkçılığa dayalı turizmi ve hizmet sektörünü de geliştirir. Hadi
gelin, bu kanunu böyle yarım yamalık değil, el birliğiyle, adamakıllı bir daha
yapalım; sektör kazansın, vatandaş hayrını görsün, devletimiz büyüsün. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Söz sırası, Milliyetçi Hareket Partisi Grubu adına Ordu Milletvekilimiz Sayın
Cemal Enginyurt’ta. (MHP sıralarından alkışlar) 
Süreniz
on dakika Sayın Enginyurt.
MHP
GRUBU ADINA CEMAL ENGİNYURT (Ordu) – 106 sıra sayılı Kanun Teklifi’yle ilgili
olarak Milliyetçi Hareket Partisi Grubu adına söz almış bulunmaktayım.
Meclisimizi saygıyla selamlıyorum. 
Son
olarak 1971 yılında çıkarılmış Su Ürünleri Yasası’ndan sonra, aradan kırk sekiz
yıl geçtikten sonra yeni bir su ürünleri yasasını bugün Meclisimizde
görüşmekteyiz. Yasa, inşallah hayırlı olur, hayırlı olacağına inancım da
tamdır. Yasasız olmaktansa yasanın olması her zaman iyidir. 
Ordu’da,
hayatını deniz kenarında yaşamış, büyümüş bir insan olarak, balıkçılığımızın en
önemli sorunu olarak şunu görüyorum: Bundan yirmi yıl önce, Ordu’da mezgit
balığını “balık” diye tutup yemezdik. Birçok balık, hakikaten balık olarak
kabul edilmezdi. Onlarca çeşit balık olurdu ama bugün geldiğimiz noktada,
maalesef, balık nesli büyük oranda kıyıma uğradı. Dolayısıyla yasa muhakkak
çıkmalı ama ilk önce “Balığın yeniden yeşerebilmesi, büyüyebilmesi, canlanması,
daha da çeşitlenmesi için ne yapabiliriz?” sorusuna cevap aramalıyız diye
düşünüyorum. 
Hepimiz
tarım, çiftçi çocuğuyuz. Hep ne öğrendik? Toprak nadasa bırakılırsa iyi olur.
Bir yıl nadasa bırakılan toprak seneye daha verimli ürün verir diye öğrendik ve
hakikaten de öyledir. Maalesef, denizi nadasa bırakamadığımız için ve denizde
acımasız bir avcılık senenin altı ayı sürekli devam ettiği için balık nesli her
geçen gün yok oluyor. Yirmi yıl evvel “istavrit” dediğimiz balık 16 santimdi,
maalesef, şu an 13 santimin altına düştü. Hamsi hakeza ki şu an hamsi
yiyenleriniz varsa tezgâhlarda görmüşsünüzdür, çok ince bir hamsi yiyoruz.
Sebebi nedir? Sebebi, vahşi bir avlanma şekli.
Balıkçılık
ve Su Ürünleri Genel Müdürümüz burada, Tarım Bakanlığı yetkilileri burada. Trol
ve orta trol avcılığı 12 milin ötesinde yapılabilir denilirken maalesef, son
bir ayda, şehrim olan Ordu’da trolcüler âdeta kıyıya kadar geldiler, suyun
dibinde ne varsa -balık yemi de dâhil olmak üzere- silip süpürüyorlar. Trol
avcılığı acımasız bir vahşet oluşturuyor. Özellikle orta trol avcılığı acımasız
bir şekilde balık neslini yok ediyor. Bundan bütün balıkçılar da şikâyetçi.
Dolayısıyla
bu trol avcılığının önüne geçilmeli. Bununla ilgili yasal düzenleme yapılıyor,
cezalar getiriliyor ama sadece ceza yetmez. Örneğin Gürcistan’da bir yunus
balığı avlamak, tek bir yunus balığını avlamak 100 bin lari, eğer ince bir
balık avlarsanız 200 bin lari, eğer kaçak avlanırsanız geminize el konuluyor.
Türkiye’de maalesef gemiye el koyma işi yapılmıyor, para cezası bir şekilde
telafi ediliyor, “Benim memurum işini bilir.” diyen zihniyet hâlen devam ettiği
için para cezasından bir şekilde kurtulunabiliyor ama muhakkak tekneye, gemiye
-küçük balıkçı, büyük balıkçı- el koyma işi muhakkak dikkatle yapılmalı, buna
özen gösterilmeli. 
Bir
de yine, Sayın Genel Müdürün bilgisi muhakkak var, misina ağıyla avlama
yapılıyor. Bu yasak, doğru bir yasak ama Sayın Genel Müdür ve Sayın Bakanlık
yetkilisine buradan şunu hatırlatmak istiyorum: Misina ağıyla balık yakalayana
ceza veriyoruz, cezalandırıyoruz ama misinayı ithal eden, üreten ve satana
hiçbir uygulama yapmıyoruz. Bu, çok yanlış; bunun derhâl önüne geçilmeli, bunun
ithali durdurulmalı. Yani bu misina ağı eğer denizimizi hakikaten kirletiyorsa
-ve kirletiyor- balığa en büyük katliamı yapıyorsa bunun satışı durdurulmalı,
Türkiye’ye girişi durdurulmalı daha doğrusu, ithali yasaklanmalı. 
Yine,
balıkçılarımızın -en büyük sorunları cezalar- yeni çıkan tebligatlarla,
yönetmeliklerle ilgili sıkıntıları var. Su Ürünleri Genel Müdürümüzden ve Tarım
Bakanlığımızdan hassaten şunu rica ediyorum: Balıkçılık kooperatiflerine ve
balıkçılıkla uğraşan insanlara -ayda 1 kere olabilir, üç ayda 1 kere olabilir-
yeni yönetmelik ve yasalarla ilgili bilgi vermek üzere muhakkak seminer veriniz,
eğitimci gönderiniz; balıkçılarımızı eğitiniz. Eğitilmiş bir balıkçı, yaptığı
birçok yanlışın zaman içerisinde farkına varacak ve balık katliamını
durduracaktır. 
Yine,
burada bir önerim daha olacak: Şu an İmralı Adası’nın etrafında değil balık
avlamak tekne gezmesi yasak. Örneğin, Ordu Giresun Havaalanı’nın çevresinde
tekne gezmesi yasak, avlanmayı bırakın; ciddi bir şekilde balık popülasyonu
oluşmaya başladı, balık artışı var. Bu ne demek? Balığa korunaklı alanlar
yaratmalıyız. Topyekûn bütün denizi nadasa bırakamayız belki ama hiç olmazsa
belirli bölgelerde yıl içerisinde birer yıl arayla balıkları koruma altına
almalıyız. Maalesef balıkları koruma altına almadığımız için ve insaf da
olmadığı için, örneğin bu sene boğazlardan torik gelemedi, gelemeyen torik
yumurta bırakamadı, yumurta bırakmadığı için palamut büyümedi, palamut
büyümediği için de denizde palamut yok, bu sene kimse palamut yiyemedi. Çünkü
geçmesine fırsat vermiyorsunuz ki, acımasız bir avlanma şekli var. Denizin
dibindeki yumurtayı bile orta troller yerle bir edip paramparça yapınca balık
büyüme imkânı zaten bulamıyor. 
O
sebeple, balıkçılarımızın bu sorunlarını dikkatle incelemeliyiz, “balık” deyip
geçmemeliyiz. Norveç bizden çok küçük olmasına rağmen, balıkçılıkla ilgili
bakanlığı var. Dolayısıyla Türkiye’de Su Ürünleri Genel Müdürlüğü kapsamında
bunu geçiştirmek yerine, bana göre -yapar yapmaz iktidarın takdiridir- üç
tarafı denizlerle çevrili bu ülkede bir balıkçılık bakanlığının kurulması
zarurettir, Su Ürünleri Genel Müdürlüğüyle idare edilmemelidir. İnşallah, bu
kanun hayra vesile olur diyorum.
Son
olarak, kanunla ilgili olmayan bir konuya değinmek istiyorum: Tam üç yıldır
FETÖ mücadelesi yapılıyor. 15 Temmuzda 254 vatan evladı –uykudayken-
katledildi. Ahmet Altan diye bir adam televizyonda çıktı dedi ki: “Sayın
Cumhurbaşkanı seçimle gitmezse darbeyle gidecek.” Nazlı Ilıcak diye bir
hanımefendi bu iktidara ağzına gelen her türlü hakareti etti, FETÖ’ye
methiyeler düzdü. Dün gördük ki Bülent Arınç diye ağlak bir adamın başlattığı
kampanya neticesinde Ahmet Altan ve Nazlı Ilıcak hapisten serbest bırakıldı.
Sayın Genel Başkanım da en ağır şekilde eleştirisini bildirdi, açıkladı.
Bunları serbest bırakanlara şunu sormadan geçemeyeceğim: Zaman gazetesine abone
olan, yurdunda kalan, Bank Asyaya kira yatıranlara hapiste yedi yılı, on yılı
layık gördünüz…
(Mikrofon
otomatik cihaz tarafından kapatıldı) 
BAŞKAN
– Tamamlayın.
CEMAL
ENGİNYURT (Devamla) – …üç yıldan beri yatmalarına rağmen yedi yıl alanları
çıkarmadınız; on yıl alan Ahmet Altan ile dokuz yıl alan Nazlı Ilıcak’ı
cezaevinde yattığı süreyi göz önüne alarak serbest bıraktınız. FETÖ
mücadelesine en büyük zararı bu vermektedir. 
Bülent
Arınç diyor ki: “KHK bir faciadır.” KHK faciaysa bu KHK’yi ben yazmadım, ben de
onaylamadım. 
Sayın
Cumhurbaşkanımıza buradan sesleniyorum: Bülent Arınç susturulsun artık. Bülent
Arınç gibiler susturulmadığı sürece FETÖ’yle mücadele -Sayın Genel Başkanımızın
dediği gibi- sadece ve sadece, 15 Temmuz şehitlerini ve şühedayı incitmekten
başka hiçbir işe yaramaz. 
Dolayısıyla,
Ahmet Altan FETÖ’cüdür, Nazlı Ilıcak FETÖ’cüdür; bütün FETÖ’cüler haindir.
Hepinizi
saygıyla selamlıyorum. (MHP sıralarından alkışlar)
BAŞKAN
– Söz sırası, Halkların Demokratik Partisi Grubu adına Gaziantep
Milletvekilimiz Sayın Mahmut Toğrul’a aittir. (HDP sıralarından alkışlar) 
Süreniz
on dakika Sayın Toğrul.
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, Su Ürünleri Kanununda Değişiklik Yapılmasına Dair Kanun
Teklifi’nin ikinci bölümü üzerine partim Halkların Demokratik Partisi adına söz
almış bulunmaktayım. Bu vesileyle Genel Kurulu ve Genel Kurulun sevgili
emekçilerini saygıyla selamlıyorum.
Ekolojik
krizin deniz ekosistemi üzerindeki yıkıcı etkisi artık telafi edilemez
noktalara ulaşmıştır. Dünyanın denizleri ve okyanusları plastik atıkların
istilası altındadır. Yaşamın ve varlığımızın kaynağı olan suyun kirleniyor
olması, aslında bizzat kendimizin de kirleniyor olması anlamına gelir. Deniz
canlıları da ekosistemdeki kirlenme ve bozulmayla birlikte tükeniyor, oysa
denizlerden elde edilen canlılarla insanlara her yıl 90 milyon ton gıda
üretiliyor. Bu, balıkçılıkla geçinen 1 milyar insanın da bildiği yaşam
biçiminin yavaş yavaş yok olması anlamına geliyor.
Teklif,
tam olarak ülkenin şu andaki rejimine uygun bir şekilde hazırlanmış; su
ürünleri alanındaki tüm yetkiler kooperatiflerin elinden alınarak Tarım ve
Orman Bakanlığına devredilmiş. Devleti tek kişiyle yönetme aklınızın yansıması,
su ürünleri alanında hazırlanan kanuna kadar sirayet etmiş. Kanun kapsamına
giren alanlarda yetkilendirilmiş olan tek bir uzman kişi yoktur. Bu kanun
teklifinin oluşturulmasında, diğer birçok kanun teklifinde olduğu gibi, muhatap
kurum ve kişilerden yeterli görüş alınmadığı ve katkı istenmediği açıktır.
Ekolojik krizin olumsuz etkisi ve endüstriyel balıkçılığın baskısı altındaki
denizlerimizin ve balıkçılığımızın kurtuluş reçetesi, küçük ölçekli ve
kooperatiflerde örgütlenmiş balıkçılığın desteklenmesidir.
Nehirler,
deniz ekosistemi açısından besin yoğunlukları yüksek kaynaklardır. Denizleri
besleyici rolü olan nehirlerin, derelerin üzerine HES yapıldığında deniz
canlıları besinsiz kalmaktadır. Bu durum, deniz ekosistemini altüst etmektedir.
Balık
avcılığındaki kabahat ve suçlarla ilgili denetlemelerde üniversitelerin su
ürünleri fakültelerinden mezun olmuş yetkin, eğitimli personel kanunda dikkate
alınmamaktadır. Hâlbuki meslek grubu belirtilmiş olsa, su ürünleri
fakültelerinden mezun olan kişiler açıktan yetkilendirilmiş olsa en azından bu
alandan mezun olmuş kişilere istihdam imkânı yaratılmış olur.
Sayın
Başkan, değerli milletvekilleri; öte yandan, cumhuriyetin 96’ncı kuruluş yıl
dönümünde Cizre’ye kayyum atanması, şimdiye kadar 4,5 milyona yakın insanın
iradesinin yok sayılarak 21 belediyenin gasbı ve birçok belediye eş
başkanımızın tutuklanması cumhuriyeti demokratikleştirmenin zaruretini ortaya
koymaktadır. Cizre Belediye Başkanının hem de Cumhuriyet Bayramı’nda görevden
alınması bize şunu gösteriyor ki cumhuriyetin en kısa tanımı “Halkın kendi
kendini yönetmesi.” değilmiş; AKP iktidarı bu tanımı değiştirmiş, cumhuriyetin
en kısa tanımı “Erdoğan iktidarında halkı kayyumların yönetmesi.” olmuş. 
Kayyum
politikanızla halka yönelik tecrit uyguluyorsunuz. İktidarınıza destek
verenleri millet iradesi olarak görüyorsunuz ama politikalarınıza karşı
çıkanları, itiraz edenleri, eleştirenleri düşman ilan ediyorsunuz. Kayyum
atamalarında insan haklarına yönelik bir darbe gerçekleştiriyorsunuz, kayyum
politikanızla seçme ve seçilme hakkını yok ediyorsunuz. Utanmasanız “Bundan
sonra bizim kazanmadığımız yerlerde seçim yapılmayacaktır.” diyeceksiniz. 
Neden
kayyum atıyorsunuz? Çünkü çaresizsiniz. Neden kayyum atıyorsunuz? Çünkü
siyasetsiz kalmışsınız. Neden kayyum atıyorsunuz? Çünkü korkuyorsunuz.
Yönetemeyen bir iktidarla karşı karşıyayız ve korkuyorlar. Basın
açıklamalarından korkuyorsunuz, insanların düşüncelerini ifade etmelerinden
korkuyorsunuz, sosyal medyadan korkuyorsunuz. Bu korkuyla aslında bir bütün
olarak ülkeyi açık bir cezaevine çevirmiş durumdasınız. 
Kayyumlar
korkuyor çünkü bizler HDP olarak toplumcu belediyecilik anlayışımızla, radikal
demokrasi anlayışımızla halkın kaynaklarını halkla beraber yöneteceğimizi
söylüyoruz. Sizler ise halkın kaynaklarını gasbeden, ranttan beslenen bir
anlayışa sahipsiniz. İşte bu rantı kaybetmekten korkuyorsunuz ve bu yüzden de
vesayet rejimini her yere yaymak istiyorsunuz. 
Türkiye’de
yönetimin adını değiştirdiniz -belki farkındasınız, belki değilsiniz- yönetimin
adı artık “cumhuriyet” falan değil, yönetimin adı “kayyum” oldu. Belediyelerimize
yönelik ikinci kez geliştirmiş olduğunuz kayyum uygulaması bunun açık
kanıtıdır. Kadınların, gençlerin, bütün halkların ilmek ilmek dokudukları
emeklerini gasbettiniz. Bugünler de geçecek; nasıl ki daha önceki kayyum
uygulamanıza bu halk karşılık verdiyse, gereken cevabı verdiyse bu durumda da
elbet size cevap verecektir; bu halk, iradesine sahip çıkacaktır. 
Seçilmişseniz
ve kayyumlara karşı sessiz kalıyorsanız bu utanç boynunuza asılmış bir
belgedir. Kayyumlara karşı çıkmak en temel vatandaşlık görevidir. Bugün
kayyumlara sessiz kalıyorsanız vatandaşlık hakkından feragat ediyorsunuz
demektir, seçme ve seçilme hakkından feragat ediyorsunuz demektir. Hele hele
sizler seçilmişlerseniz, sizler halkın temsilcileriyseniz; sizler belediye
başkanı, meclis üyesi, muhtar veya milletvekiliyseniz ve bu kayyumlara sessiz
kalıyorsanız bu utanç sizin boynunuza asılı kalmıştır. Kayyumlara sessiz
kalmak, hangi partiden olursanız olun, aslında kendinizi inkâr etmek demektir;
kendisini inkâr edenden de bu halka bir yarar gelmez. O yüzden, buradan hem
Meclise hem tüm Türkiye’ye bir kez daha sesleniyorum: Gelin, bu kayyumlara son
vermek için inisiyatif alalım. 
Bizim
belediyelerimize kayyum atıyorsunuz, kayyum atayamadığınız ve sizin
yönetiminizde olmayan yerlerde ise yetkileri törpüleyerek üstü kapalı bir
kayyum politikası uyguluyorsunuz. Bunun en iyi örneği, boğazların yönetiminin
İstanbul Büyükşehir Belediyesinden alınıp Cumhurbaşkanına verilmek istenmesidir
ve aynı şekilde, büyükşehir belediyelerindeki genel sekreterlerin ve genel
müdürlerin de Cumhurbaşkanı tarafından atanacağını duyuyoruz. 
Burada
özellikle muhalefete seslenmek istiyorum: Bu politikalara hep birlikte karşı
çıkmazsak bunun vebali sizler için de çok ağır olacaktır.
Sayın
Başkan, değerli milletvekilleri; başkaca ülkelerde “Savaşa hayır.” demek
sıradan bir olaydır ve herkes tarafından desteklenir, yürüyüşler düzenlenir;
günümüz Türkiyesinde artık bu mümkün değil, “Savaşa hayır.” demek suç
sayılıyor. Bunu söylediğimiz zaman diyorsunuz ki: “Durum aynı değil.” Yahu, her
durum birbirine benzemek zorunda değil ama sonuçta silah var ama sonuçta kurşun
sıkılıyor ve insanlar ölüyor. Bakın, Irak işgali döneminde İngiltere’de 1
milyon insan sokaklara çıktı ve o dönemki başbakanlarına “Yalancı.” dedi. Daha
bir başka örnek: Fransa’nın Cezayir işgali döneminde ünlü Fransız yazar
Jean-Paul Sartre, Fransa’ya “işgalci” demekle kalmadı, aynı zamanda “katil
Fransa” dedi ve bunun üzerine Sartre’ın cezalandırılmasını isteyen
milliyetçilere o dönemin Fransa Cumhurbaşkanı de Gaulle’ün cevabı hepimiz için
ibret verici olmalıdır. De Gaulle, o çevrelere “Sartre Fransa’nın vicdanıdır.”
cevabını veriyor. Bizdeyse bunları söylemek, böyle bir şey söylemek mümkün
değil, günümüz Türkiyesinde artık bu mümkün değil
Sayın
Başkan, değerli arkadaşlar. Türkiye’nin sürekli dile getirdiği bir diğer önemli
şey var: Türkiye’nin güvenli bölge istemesi. Bunun nedeni basit bir sınır
güvenliği tehdidi değildir; Kürtlerin geniş bir coğrafyada, kendilerine ait
özerk yönetim oluşturmasına katlanılamıyor. Siyasi iktidarın temel sorunu
güvenlik değil, Kürtlerin kazanımlarını yok ederek yeni Suriye’nin inşasında
siyasi statü elde etmesini önlemektir. Bu amaçla, bütün enerjisini ve
imkânlarını ABD ve Rusya arasında tüketmekte ve Türkiye’yi dünya kamuoyu önünde
IŞİD türevi çetelere hamilik yapan bir ülke konumuna düşürmektedir. İdlib’te
çetelere hamilik, Rojava’da Kürtlere düşmanlık politikası, siyasi iktidarı
Suriye iç savaşının sona ermesi ve siyasal çözüm sürecinin önünün açılmasının
en büyük engellerinden birine dönüştürmüştür. 
Sayın
Başkan, bu politika, Suriye’de mültecilerin yaşam ve güvenlik ihtiyaçlarını
karşılamaktan çok uzaktır. Adına “güvenli bölge” denilen yerlerin ne kadar
güvenli olduğu ortaya çıkmıştır. Demokratik Suriye Güçleri ve ABD’nin ortak
operasyonuyla öldürülen IŞİD lideri Ebu Bekir el-Bağdadi’nin aylardır bu
güvenli bölgede barındığının açıklanmasıyla söz konusu bölgelerin ne kadar
güvenilir olduğu da ortaya çıkmıştır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Toğrul. 
MAHMUT
TOĞRUL (Devamla) – İktidarın mevcut politikasının Suriye iç savaşının
derinleşmesine, Suriyeli mülteciler sorununun devasa boyutlara ulaşmasına, Kürt
sorununun da 90’lı yılları aratacak yere sürüklenmesine, savaş ve yıkımlara
neden olduğu aşikârdır. 
“Son
yıllarda siyasi iktidar buraya nasıl sürüklendi?” sorusunun yanıtı zor değil.
Suriye politikasının ilk mimarlarından olan ve bugün kenarda oturtulan
Davutoğlu ve iktidarınızın öngörüsüzlüklerinin sonucu bizi buralara kadar
sürükledi. 
Kürt
meselesinde ortaya çıkan her çözüm önerisinin üzerine topla tüfekle
gidiyorsunuz. Bırakın çözüm üretmeyi, Kürt meselesini daha da çözülemez,
içinden çıkılamaz hâle getirdiniz. Daha önce sizi uyarmıştık, çözmezseniz Kürt
sorunu küreselleşir demiştik; nitekim öyle de oldu. Şimdi bu küresel meselenin
çözümüne siz katkı sağlamak yerine, ortaya çıkan her çözüm önerisinin üzerine
topla tüfekle ve savaş çığırtkanlığıyla, ayrımcılıkla, nefretle gidiyorsunuz.
Bu, böyle çözülmez. Biz diyoruz ki halklar, inançlar arasına nifak tohumları
ekmeyin ve bu mutlak tecridi kaldırın.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Toğrul. 
MAHMUT
TOĞRUL (Devamla) – Bitiriyorum Sayın Başkanım, lütfen son bir…
BAŞKAN
– Verdim, buyurun. 
MAHMUT
TOĞRUL (Devamla) – Tamam, teşekkür ederim. 
Halkların
üzerindeki tecrit kaldırılmalı, halkların düşüncelerini özgürce ifade etmesinin
imkânı yaratılmalı. Müzakere, diyalog ve konuşma kültürünü oluşturmak
zorundayız. 
Türkiye
halklarına karşı sorumluluğumuz gereği siyasi iktidarı bir kez daha uyarıyoruz:
Başlattığınız savaş yıllarca sürse de dönüp dolaşacağınız yer yine demokratik
siyasal çözüm olacaktır, olmak zorundadır. Yol yakınken başta Kürtler olmak
üzere Türkiye halklarına ağır bedeller ödeten savaştan, şiddetten, halklar
arası düşmanlığı körükleyen politikalardan vazgeçin. Washington’da, Moskova’da
çözüm üretmenize gerek yok. Çözümün adresi bir adım ötenizdedir; İmralı’dadır,
seçilmişlerdedir, belediye eş başkanlarındadır, milletvekillerindedir, Kürt halkının
siyasi iradesini yansıtan siyasi partilerdedir. Aksi yaklaşımların tamamı
çözümsüzlüktür, çıkmazdır ve bir bütün olarak ülkeye kurulmuş karanlık bir
tuzaktan başka bir şey değildir. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Söz sırası, Cumhuriyet Halk Partisi Grubu adına Edirne Milletvekilimiz Sayın
Okan Gaytancıoğlu’na aittir. (CHP sıralarından alkışlar)
Süreniz
on dakika Sayın Gaytancıoğlu. 
CHP
GRUBU ADINA OKAN GAYTANCIOĞLU (Edirne) – Sayın Başkan, değerli milletvekilleri;
görüşülmekte olan Su Ürünleri Kanunu’yla ilgili teklifin ikinci bölümü üzerine
Cumhuriyet Halk Partisi Grubu adına söz almış bulunmaktayım. Genel Kurulu
saygıyla selamlıyorum. 
Önce
bir anma yapmak istiyorum, kısa bir yazı okuyacağım: “Maden ocağına bir kere
inmek... Yerin yüzlerce metre altında, denizin sularından, günden ve geceden
derinde, karanlık, ıslak, soğuk dehlizlerde uzun uzun yürümek... Hayatta bir
kez, bir kömür işçisinin yer altı yaşantısını yaşamak da değil, sadece görmek…
İnsanın
sobasında yanan kömürle birlikte içinin yandığını hissediyorsan ortanın solunda
bir insansın.” Siz hissetmiyor olabilirsiniz çünkü yasa sizin yasanız, bir elin
parmakları kadarsınız, yoksunuz. 
Evet,
böyle bir giriş yaptım. 3’üncü Genel Başkanımız, Türkiye Cumhuriyeti
Başbakanlarından Sayın Bülent Ecevit’in 13’üncü ölüm yıl dönümü. Saygıyla
anıyoruz. (CHP sıralarından alkışlar)
Su
Ürünleri Yasası’na devam ediyoruz. Evet, geçen hafta da söyledik, Cumhuriyet
Halk Partisi olarak bu yasayı doğru buluyoruz, olumlu buluyoruz; cezalar
artırılıyor, iyi, güzel ama eksikleri olduğunu söylüyoruz. Niye söylüyoruz?
“Yeterince tartışmadık.” diyoruz. Bilim adamları doğru dürüst tartışmadı, bu
işle muhatap olan kooperatifler, birlikler devre dışı bırakıldı. Yasanın önceki
hâli –ki elli yıl önce yazıldığını söylüyoruz- daha demokratikti. Neden? İçinde
birlikler vardı, kooperatifler vardı, üretimde birliklere, kooperatiflere
öncelik tanınıyordu; karada veya deniz ya da iç sularda av ve üretim
sahalarının belirlenmesinde, korunmasında, işletilmesinde kooperatiflere,
birliklere öncelik tanınıyordu. Şimdi ise bu, sadece avcılıkla sınırlandırıldı.
Yani siz sadece diyorsunuz ki: “Şirketler bu işi yapsın.” Yani yetiştiricilik
konusunda aslan payı kime verilmiş? Şirketlere verilmiş. Tabii “şirketler”
deyince bizim aklımıza ne geliyor? Yandaş şirketler geliyor. AKP Konfüçyüs’ün
sözünü bile -bana göre- kendine göre değiştirdi. Konfüçyüs ne demişti, sözü
neydi? Su ürünleri yasasıyla ilgili olduğu için söylüyorum: “Bana balık verme,
balık tutmasını öğret." demişti. AKP ne diyor? “Yandaşlarıma hem balık ver
hem de sadece balıkları onlar tutsun." Biz böyle anlıyoruz. 
HACI
TURAN (Ankara) – Yanlış anlamışsınız. 
OKAN
GAYTANCIOĞLU (Devamla) – Doğru anladık.
Yasa
teklifi bu hâliyle geçerse kafeslerde ve havuzlarda su ürünleri üretimi yapılan
ve yapılacak sahaların kiralanmasında sermaye açısından güçlü şirketler, güçlü
firmalar ve holdingler korunacak yani buna neden olacak bu yasa. Hatta
kiralamalar 2886 sayılı Devlet İhale Kanunu kapsamında değil, Tarım Bakanlığı
karar verecek yani adrese teslim ihale dönemine geçilebilir. “Geçilebilir”
diyorum, “geçilecek” demiyorum; inşallah, siz bunu güzel bir şekilde
denetlersiniz. 
Teklifte,
cezalar dışında ekosistemi koruyacak, balık popülasyonunu koruyacak, su
ürünleri popülasyonunu koruyacak, bunu artıracak herhangi bir madde yok;
varlığımızı artıracak, gelecek nesillere miras olarak bırakabileceğimiz bir
önlem yok, bir politikanın oluşturulamadığını görüyoruz. Nereden biliyoruz? En
yakın örneğini daha geçen gün yaşadım, cuma günü Edirne Keşan Saros Körfezi’nde
bunu yaşadık. Şimdi, orası neresi biliyor musunuz? Doğal sit alanı. Saros
Körfezi, kendi kendini temizleyebilen, yenileyebilen su akıntısına sahip; balık
popülasyonu açısından, su ürünleri popülasyonu açısından çok zengin bir yer ama
doğal sit alanı olmasına rağmen, oraya sıvılaştırılmış doğal gazı, yeni gaz
hâline getirecek “FSRU” denilen bir liman yapılıyor. O limanın yapılması belki
güzel ama 2,5 kilometre ilerisinde fay hattı var. Bilirkişiler cuma günü
geldiler “Ya, burada bu kadar bitki çeşitliliği var, bu mevsimde bu yapılmazdı,
bununla ilgili bir çalışma yaptınız mı?” diye soruyor bilirkişi oradaki
yetkililere, yetkililer de şunu diyor: “Dosyada hepsi yazıyor.” Ya bilirkişi
dosyayı görmeden nasıl keşif yapacak? Başka bir bilirkişi şunu soruyor, diyor
ki: “Yahu, buraya büyük gemiler yanaşacakmış, gemiler yanaşacakmış, acaba bir
deniz kazası olursa bununla ilgili bir önlem düşünüldü mü?” Şirket yetkilisi
cevap veriyor: “Dosyada yazıyor, okuyun.” Yani dosyayı vermemişler ki bilirkişi
heyetine.
E,
deprem uzmanlarına ben sordum “Burada bir fay hattı olduğu söyleniyor, öyle
mi?” diye. İTÜ Jeoloji Mühendisliği Bölümünden bir hoca gelmiş, kendisi
gösteriyor “Evet, 2,5-3 kilometre ileride fay hattı var.” diyor. Şimdi, biz
deprem gerçeğiyle yaşıyoruz, neden o zaman böyle büyük bir yatırımı buraya, fay
hattına yapmayı düşünüyoruz? Oradaki balık popülasyonu ne olacak, su ürünleri
popülasyonu ne olacak? Tekrar, gelecek nesillere bu bırakılabilecek mi? Bunlar
tartışılmadan… Yani yasa teklifinde bunlar yok. Gelecek nesillere ne
aktaracağız, koruyabilecek miyiz? Elli yılda bir yasa çıkartıyoruz ama bunlar
yok, biz bunları görmek isterdik. Bunlar bilinmeden keşfe zorlanıyorlar.
Tabii
biz sizi çok iyi tanıyoruz. Neden çok iyi tanıyoruz? Çünkü Avrupa’nın çok önem
verdiği, ortak balıkçılık politikası izleyen ülkeler bütününe girmek istiyoruz
ama siz maalesef onlara göre de bir yasa hazırlamıyorsunuz, her şeyi kendinize
göre yapıyorsunuz. Türkiye tarımını da bu hâle getirdiniz. Süt teşvik primi
var; adı üzerinde, süt üretimini teşvik etmek için veriliyor. Nedir? Türkiye’de
kişi başına süt daha fazla içilsin, daha fazla üretim yapılsın diye, onun için
destek veriliyor. Yerel seçimlerden önce uyanıklık yapıyorsunuz, 10 kuruştan 25
kuruşa çıkarıyorsunuz -kim kanarsa diye bu mantık- şimdi, geçen hafta tekrar 10
kuruşa çekiyorsunuz hem de mayıs ayından geçerli olmak üzere, yasayı geriye
yürütüyorsunuz. Neden? Para yok. Böyle olur mu? Böyle süt üretimi nasıl artar,
nasıl özendirici olur? 
Toprak
Mahsulleri Ofisine, istenilen ülkeden istediği kadar her ürünü ihalesiz bir
şekilde ithal etme yetkisini veriyorsunuz. Arkadaşlar, biz tarım ülkesiyiz;
bizim neslimiz, Türkiye dünyada kendi kendine yeten 7 ülkeden biri diye büyüdü,
bütün derslerde bunlar anlatıldı ama şimdi her ürünü ithal eder konuma geldik. 
2020
bütçesinde 2019’da uygulanan destekleme rakamları açıklandı. Türkiye'nin en çok
kullandığı ürünler yağlı tohumlu bitkilerde bir kuruş bile artış yok. Ben merak
ettim, baktım; dört yıldan beri ayçiçeğinin destekleme primi artmamış, 40 kuruş
arkadaşlar ama dört seneden beri mazot kaç paradan kaç paraya geldi, gübre kaç
paradan kaç paraya geldi. Demek ki siz, tamamen ithalata dayalı politikalar
izliyorsunuz, her şeyde ithalata dayalı politikalar izliyorsunuz. Şimdi, benim
aklıma da şu geliyor: Süt teşvik primini artırmamamızın arkasından acaba süt
tozu ithalatı mı yapacaksınız? Ben bundan şüpheleniyorum, olabilir çünkü sizden
her şey beklenir arkadaşlar. 
Ispanak
konusunda da her tarafı karıştırdınız -Temel Reis, adı üzerinde, biz bununla
büyüdük- ıspanakta demir var, çok tüketmemiz lazım ama ıspanak üreticimizi de
düşünmemiz lazım. Ne var bunun arkasında, bunu bir an önce açıklasınlar; yoksa
hem yetiştirici hem tüketici mağdur olur. Fiyatları düşürme politikası mı var
bunun arkasında? Çünkü tavukçulukta buna benzer politikalar güttünüz, dediniz
ki: “Aman, tavuk yemeyin." Sonra bir baktınız, Türkiye'nin en önemli büyük
firmaları yabancıların eline geçti. Niye? Çünkü fiyatları ciddi anlamda düştü,
borsa değerleri düştü, kartellerin, başka şirketlerin eline geçti yani vahşi
kapitalizme maalesef alet oldunuz. Acaba buralarda da birtakım olaylar mı var? 
Patates
olayını da yine biz ortaya çıkardık. Bizim patatesler önce Suriye’ye gitti,
ondan sonra aynı patatesler geri geldi. Kamyoncu bizi aradı, dedi ki: “Sayın
Vekil, ya, aynı patatesleri geri getiriyoruz, bunda bir iş olmasın?” Dedim ki:
“Ya, olur mu, böyle bir iş olmaması lazım.” Ama bir baktık; evet, önce dışarı
sattık, sonra geri geldi. Niye? Fiyatlar yükselince birileri rant sağladı. 
(Mikrofon
otomatik cihaz tarafından kapatıldı) 
BAŞKAN
– Buyurun. 
OKAN
GAYTANCIOĞLU (Devamla) – Yani bu işlere girmeyelim. 
Elli
yıl sonra bir yasa çıkartıyoruz, Su Ürünleri Yasası. Bakın, birkaç maddede uzlaştık,
bazı konuları burada söylemek istemiyorum. Niye? Uzlaştığımız için söylemiyorum
ama şu kooperatifler konusunda, birlikler konusunda artık biz de dünyayı takip
edelim. Dünyada birleşenler kazanıyor. Küçük ülkeler bile kooperatifçiliğin,
birliklerin önemini anladılar. Suyu bölüşüyorlar, ürünü bölüşüyorlar, önce
üretiyorlar, sonra parayı da bölüşüyorlar ama şirketler gelince, şirketler hem
doğayı tanımıyorlar, kirletiyorlar hem de kimseye bundan bir pay vermiyorlar,
gelecek nesilleri düşünmüyorlar çünkü şirketlerde asıl amaç kârdır ama
kooperatiflerde, birliklerde asıl amaç, kim bunların ortağıysa -ki çok sayıda
ortakları vardır- bunların ortak çıkarlarıdır. O yüzden bu yasayı gelin, eski
hâliyle, en azından kooperatifler ve birlikler bölümünü eski hâliyle kabul
edelim, bunlar birlikte üretim yapsınlar diyorum. 
Genel
Kurulu saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN
– İkinci bölümde şahıslar adına söz taleplerini karşılayacağım. 
Şahıslar
adına ilk söz Kahramanmaraş Milletvekilimiz Sayın Sefer Aycan’a aittir. 
Buyurun.
(MHP sıralarından alkışlar) 
Süreniz
beş dakika. 
SEFER
AYCAN (Kahramanmaraş) – Sayın Başkan, değerli milletvekilleri; görüşülmekte
olan Su Ürünleri Kanunu’nun ikinci bölümü üzerine şahsım adına söz almış
bulunuyorum. Genel Kurulu saygıyla selamlıyorum. 
Su
ürünleri insan beslenmesini çok ilgilendiren ve dolayısıyla da sağlığını
etkileyen bir konudur. Bu hafta sağlıkla ilgili bir başka konu da lösemi
konusudur. Bu hafta, bilindiği gibi, Lösemili Çocuklar Haftası’dır. Bunları
birbiriyle ilişkilendireceğim ama öncelikle lösemili çocuklarımıza Allah’tan
yardım diliyorum, ailelerine sabır diliyorum. 
Evet,
lösemi çocukluk döneminde en çok görülen kanserlerdendir, bir kan kanseridir
lösemi ve ciddi bir hastalıktır. Maalesef, Türkiye’de sık görülen bir
hastalıktır ve çocukların sağlığını direkt ilgilendiren bir konudur fakat
lösemi tedavi edilebilen bir hastalıktır aynı zamanda. Bugünkü bilgilerimizle
lösemiyi çok iyi bir şekilde tedavi edebiliyoruz, tedavide bir sorunumuz
yoktur. Tedavide, sağlık hizmetleri açısından, hekimlerimiz, hemşirelerimiz ve
ekip bunu başarıyla tedavi etmektedir. Tabii, uzun süreli bir hastalık olduğu
için de tedavi sırasında desteğe ihtiyaç vardır. Ailelerin ve çocukların
psikolojisi çok önemlidir. Bu dönemde yapılacak destek çok önemli bir katkı
sağlayacaktır. 
Dediğim
gibi, tedavide sorun yoktur. Esas sorun, bence hastalığın oluşmasını
önlemektir. Yoksa elbette tedavi ediyoruz ama hiç kimse lösemi olmasın diye
uğraşmamız lazım çünkü çok ciddi bir hastalık, ölümcül olabilen bir hastalıktır
ama löseminin nedenlerine bakmak lazım yoksa tedavi üzerindeki rantın, tedavi
üzerindeki işletmenin bir faydası yok. Birçok insanımızın lösemi olmasına
fırsat vermememiz lazım. Bu, teorik olarak mümkün. 
Nasıl
yapabiliriz? Lösemi nasıl bir hastalık, ona bakmak lazım. Burada eksiklerimiz
var çünkü lösemi hâlâ çok ciddi bir şekilde oluşmaktadır. Bu da direkt çevre
sağlığıyla ilişkili bir konudur. Lösemi genetik geçişli bir hastalıktır ama
daha önemlisi, çevre kirliliğiyle ilişkili bir hastalıktır; radyasyonla,
petrokimya ürünleriyle, benzenle alakalı bir hastalıktır; sigara tüketimiyle
alakalı bir hastalıktır. Onun için, önemli olan, löseminin oluşmasını
önlemektir. Bu konuda Türkiye çok başarılı değil. Maalesef, lösemi sıklıkla
görülmeye devam etmektedir. Önleme konusunda Türkiye’de ciddi bir yetersizlik
vardır. Tedavi konusunda sorunumuz yok, bugün hastanelerde lösemiyi çok iyi
tedavi ediyoruz ama önemli olan, lösemiyi önlemek. Bu konuda ciddi bir eksikliğimiz,
organizasyon yetersizliğimiz vardır. 
İşte,
konuşulduğu gibi, su ürünleri de aslında sağlığı etkileyen ürünlerdir. Bugün
çevresel kirlilik, özellikle plastik atıklar denizlerde mikroatıklara
dönüşmektedir, mikrokirliliğe sebep olmaktadır. Bu kirlilik maalesef deniz
ürünlerinin içerisinde yer almaktadır. Bu yenildiği takdirde insana da
geçmektedir ve geçen bu mikroürünlerin insan sağlığı üzerinde ne gibi etkiler
yaptığı çok iyi bilinmemektedir. Kullanılan hormonların, kullanılan ilaçların,
kimyasalların ne gibi etkileri olduğunu çok iyi bilmiyoruz. Onun için, bu
konuda ciddi bir başarısızlık, Türkiye’de sağlık hizmetlerinde ciddi bir
eksiklik var. Sadece lösemi oluşmasında değil, tüm hastalıkların oluşmasında
genel bir başarısızlığımız, genel bir yetersizliğimiz var. Bu da halk sağlığı
hizmetlerine, koruyucu hizmetlere önem vermediğimizden kaynaklanan bir
durumdur. Löseminin önlenmesinde primer korunma yanında “ikincil korunma”
dediğimiz erken tanı konusuna da önem vermek lazım, fırsatları değerlendirmek
lazım. Çocukta görülen kanamalar bir lösemi belirtisi olabilir. Ateş
değişikliklerini, kan tablosundaki değişiklikleri de ciddi bir şekilde takip
etmek ve bunları da erken tanı için bir fırsata dönüştürmek lazımdır. Bu
yapılırsa lösemi görülmesini azaltabiliriz, o zaman daha sağlıklı bir Türkiye
gerçeği de oluşmuş olacaktır. Onun için herkese lösemisiz, sağlıklı günler
diliyorum. 
Sayın
Başkan, müsaadenizle bir konuya daha değinmek istiyorum. Bugün, rahmetli Bülent
Ecevit’in ölüm yıl dönümüdür. Ben de Sayın Bülent Ecevit’le 57’nci Hükûmet
döneminde beraber çalışmış bir kişiyim. Hükûmetin son günlerinde Sağlık
Bakanlığı Müsteşarıydım.
(Mikrofon
otomatik cihaz tarafından kapatıldı) 
BAŞKAN
– Devam edin.
SEFER
AYCAN (Devamla) – Tabii, o, hastanedeyken ziyaretine gitmiş ve tedavisiyle de
yakından ilgilenmiştim. O zamanki partisinin bir kısım milletvekillerinin bile
haksızlık yaptığı, ihanet ettiği, partisine zarar verdiği ve Bülent Ecevit’i
yalnız bıraktığı günleri hatırlıyorum. Sayın Genel Başkanımız çok nezaket
göstererek sabırla koalisyonu yürütürken, tüm emperyalist güçlerin özellikle
57’nci Hükûmeti bölmeye çalıştığını, yıkmaya çalıştığını, Ecevitsiz ve Devlet
Bahçeli olmayan bir hükûmet kurma modeliyle olaya yaklaştıklarını ve kumpas
yaptıklarını da biliyoruz. Ama beni o gün en çok üzen, Sayın Ecevit’i hastanede
yalnız bırakan kendi partisinin bir kısım milletvekillerini de buradan kötü
anarak geçmek istiyorum. O, hastanede tek başına, Rahşan Hanım’la, mücadele
ederken de yalnız kalmıştı. Allah rahmet eylesin. 
Türkiye’de
emperyalist güçlere karşı ciddi bir mücadele veren bir Başbakan olarak
hatırlanacaktır.
Hepinize
saygılar sunuyorum. 
Teşekkür
ederim. (MHP sıralarından alkışlar)
BAŞKAN
– Sayın Özel…
ÖZGÜR
ÖZEL (Manisa) – Sayın hatibin konuşmasının hem lösemiyle ilgili kısmından çok
faydalandık hem son değerlendirmelerini de büyük bir memnuniyetle takip ettik.
Cumhuriyet Halk Partisinin 3’üncü Genel Başkanı Sayın Bülent Ecevit’le ilgili
söylediği değerlendirmelere çok teşekkür ediyoruz. 
Tabii,
Bülent Ecevit olmaksızın ve Sayın Bahçeli olmaksızın bir hükûmet tasavvur eden
emperyalistlerin çabalarından bahsetti. O çabaların bir ölçüde o koalisyonu
daha sonra bozduğunu ve ardından bu iki liderin de bulunmadığı bir Meclis
kompozisyonu ve onların görev almadığı bir hükûmetin olduğunu ve o hükûmetin
2’nci Başbakanının da kendisini Büyük Ortadoğu Projesi’nin eş başkanı olarak
nitelendirdiğini de kayıtlara geçirmek isterim.
Teşekkürler.
BAŞKAN
– Söz sırası, Ankara Milletvekilimiz Sayın Ayhan Altıntaş’a aittir. (İYİ PARTİ
sıralarından alkışlar) 
Süreniz
beş dakika Sayın Altıntaş.
AYHAN
ALTINTAŞ (Ankara) – Sayın Başkan, değerli milletvekilleri; Su Ürünleri
Kanununda Değişiklik Yapılmasına Dair Kanun Teklifi üzerine şahsım adına söz
almış bulunuyorum. Hepinizi saygıyla selamlıyorum.
Değerli
milletvekilleri, su ürünlerinden bahsederken çok başarısız olduğumuz bir
alandan söz ediyoruz. En temiz sularımızın aktığı Karadeniz derelerini,
ekosistemini ve doğasını nehir tipi elektrik santralleri kurarak tahrip ettik;
dere yataklarını değiştirerek, su debisini düşürerek lokal türler açısından
fakirleştirdik. Trakya’nın Enez, İç Anadolu’nun Sakarya ve Kızılırmak’ını ve
daha birçok akarsuyu sanayi atıklarıyla doldurduk. Pek çok defa balıkların
ölümlerini televizyonlardan izledik. Hepimiz biliyoruz ki özellikle son
yıllarda güzel ülkemizin bağlarını, bostanlarını, yaylalarını betonla
doldurduk, şehirlerini yağmaladık, göllerini kuruttuk, meralarını, ormanlarını
peşkeş çektik. Karadeniz’in muhteşem derelerini tahrip ettik, oradaki canlıları,
ağaçları katlettik. Yer altı sularının hoyratça kullanımı sonucu sular
derinlere indi, Konya Ovası’nda obruklar oluştu. Aşırı bilinçsiz avcılıkla
gölleri fakirleştirdik. Göl ekosistemi içerisine farklı türler bırakarak mevcut
türleri yok ettik, biyolojik dengeyi bozduk. Eğirdir Gölü buna bir örnek olup
göle getirilen gümüş balığı, tatlı su kolyozu gibi türler sonucu doğal kerevit
popülasyonu azalmaktadır. “Gölden faydalansın.” diye onay verdiğimiz
kullanıcılar bilgisizce kısa vadeli rant ve kâr kaygısıyla hareket ederek
göllerdeki biyolojik canlılığı ve su ürünlerini yok etti. 
Denizlerimize
gelecek olursak kıyılarımızdaki balık zenginliği yıldan yıla azalmaktadır.
Balık mevsimine girdik, kilosu 20 liranın altında balık yok, balıkçılar ise
gelir elde edemediklerinden yakınıyorlar. Yeterli denetim yapılamadığı için
yavru balıkları avladık. Misina ağların denizde yırtılıp kalmasıyla balıklar
zarar gördü. Trolle balık avlayarak balıkların yuvalarını bozduk. Aşırı ve
bilinçsiz avcılık, çevresel olumsuz etkenler sebebiyle doğal balık kaynakları
hızla azalmaya başladı, hatta bazı türler nesli tükenme tehlikesi altına
girmeye başlamıştır. Kısacası, denizlerimiz su ürünleri açısından fakirleşti. 
Diğer
bir önemli ancak kanunda bulunmayan husus ise çevre konusudur. Örneğin,
avlanmada biyoçeşitliliği koruma adına derinlik sınırında da düzenleme
yapılması gerekirdi. Bu da hem balıkların üremesi açısından çok önemli olan
derinliklerde av yapılmaması hem de deniz canlıları için hayati önem taşıyan
deniz çayırlarının ve diğer üreme alanlarının korunması anlamına geliyor. 40
metre yasağı işte bu çayırları koruma amacıyla konulmuş bir sınır. Bu
çayırların üzerine ağ atmak, sadece oradaki balığı değil, balığın geleceğini de
yok etmektir. Bizde bu sınır ne yazık ki 24 metredir. Bu konunun da ayrıca ve
açıkça düzenleme konusu yapılması gerekirdi.
Bütün
bu mülahazalar dikkate alındığında böyle bir yasaya ihtiyaç olduğu açıktır
ancak yasa maddeleri sürdürülebilir su ürünleri üretimine yönelik başarı
sağlayabilecek midir sorusu hemen akla gelmektedir. Bu nedenle teklife
muhalefet etmekteyim. 
Türk
tarımı her geçen gün kan kaybetmektedir. Çiftçinin borcu sürekli artmaktadır.
Girdi maliyetlerinde dolar ve avronun etkisi oldukça yüksektir çünkü tarım
sektörümüz ithalata bağımlıdır. Örneğin hayvancılık; hayvan ithalatını
belirtmeme gerek yok sanırım. İthal edilen hayvanları da ülkemizdekileri de
beslememiz gerekiyor. Hayvan üretiminde girdi maliyetlerinin başında yem
gelmektedir. Süt sığırcılığının yüzde 60’ını, besi sığırcılığının da yüzde
40’ını yem girdileri oluşturmaktadır. Kullandığımız yem ham maddesinin yaklaşık
yüzde 50’sini ithal ediyoruz. Meralarımız da gittikçe küçülüyor. Bu küçülme
çiftçiyi dolar ve avroya daha bağımlı hâle getiriyor. Meralar 1980’lerde 20
milyon hektardan bugün 14 milyon hektarlara kadar düşmüştür. Bu düşüşün altında
mera alanlarının imara açılması ve tarım faaliyetlerinin dışında bilinçsiz ve
kontrolsüz kullanılması da yatmaktadır. 
Sonuç
olarak, tarım konusunda acil ve ciddi tedbirler almak lazım diyor, Genel Kurulu
saygılarımla selamlıyorum. (İYİ PARTİ sıralarından alkışlar)
BAŞKAN
– Değerli milletvekilleri, şimdi on beş dakika süreyle soru-cevap işlemine
başlayacağız. Bu sürenin yarısını sayın milletvekillerimiz, yarısını da Sayın
Komisyon kullanacak. Komisyonumuz, kendi görev alanına girmeyen konuları daha
sonra yazılı olarak da bildirebilir. Arkadaşlarımızın ihtiyaçlarını
karşılayalım. 
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Ekonomimiz
can çekişmekte, son yılların en yüksek işsizlik rakamlarıyla karşı karşıyayız.
Türkiye ekonomisi üretemiyor, ithalata bağımlı hâlde, sıkıntı içinde yerinde
sayıyor. Üretebilen ve ticaret yapan en önemli sektörlerden biri olan esnaf ve
sanatkârlarımız siftah yapamıyor, BAĞ-KUR borçlarını, primlerini, vergilerini
ödeyemiyor. Önümüzdeki günlerde yeni bir vergi yasasının geleceği, vergilerin
artacağı konuşuluyor. İşçinin, çiftçinin, esnafın, emeklinin, dar gelirlinin
gelirlerini, yaşam standartlarını yükseltmeden yeni vergilerin alınması son
derece yanlış olacaktır. 
Borcunu
ödeyemeyen, kısmen ödeyen, yapılandırması bozulan yurttaşlarımız için yeni bir
borç yapılandırması planlıyor musunuz? Çiftçilerimiz çok borçlu. Bugünlerde
çıkarılan yapılandırmalarda çiftçi borç ve faizleri hiç yapılandırılmadı.
Çiftçi borçlarının yeniden yapılandırılması konusunda bir çalışmanız var mı?
BAŞKAN
– Sayın Çakırözer…
UTKU
ÇAKIRÖZER (Eskişehir) – Sayın Başkan, çok teşekkür ederim. 
2020
yılı Cumhurbaşkanlığı Programı’nda, Alpu Ovası’nda 60 bin metre sondaj yapılacağı
yönünde bir planlamadan bahsedilmekte. Eskişehir’de gerek Alpu’daki
çiftçilerimiz, kadınlarımız gerek Eskişehir’deki sivil toplum örgütlerimiz,
meslek odalarımız yani Eskişehir’in yaklaşık 1 milyon yaşayan insanı, bu zehir
santraline, Alpu’da bir termik santral yapılmasına karşı olmasına rağmen, hâlâ
programa alınmasını anlamamaktayız ve buna şiddetle karşı çıkmaktayız. 
Seçim
öncesinde gelip “Alpu Ovası’nı korumalıyız.” diyenlerin, haziran ayında 7 kez
iptal edilen bu ihaleye karşı çıkanların şimdi tekrar bunu programa alıyor
olması kabul edilemez. Eskişehir’in havasını, suyunu, toprağını korumak
hepimizin görevidir, sonuna kadar da koruyacağız. 
(Mikrofon
otomatik cihaz tarafından kapatıldı) 
BAŞKAN
– Sayın Şahin…
SUZAN
ŞAHİN (Hatay) – Teşekkürler Sayın Başkan. 
İşsizlik
ödeneği için 2 milyona yakın vatandaşımız başvuruda bulundu. 2018 yılında
841.847 kişiye toplam 4.8 milyar lira ödeme yapıldı. Oysa İşsizlik Sigortası
Fonu’nda biriken para yaklaşık 130 milyar liraya ulaşmış durumda. Bu kaynağın çok
az bir bölümü işsizler için harcandı. Ayrıca milyonlarca işsize karşın, İŞKUR
verilerine göre 2019 yılında sadece 640 bin kişi işsizlik maaşından
yararlanabildi yani İşsizlik Sigortası Fonu da işsizin derdine derman olamadı.
İşsizlik Sigortası Fonu’nda biriken para işsizler için harcanmadıysa nereye
harcanmıştır? Hükûmetin her alanda görülen bu plansızlığına ve bütçeyi amaç
dışı kullanım politikalarına son verilmesini talep ediyor, bütçede ayrılan,
devletin işçiye, çiftçiye, emekliye olan borcunun vadedildiği gibi ödenmesini
bekliyoruz. 
BAŞKAN
– Sayın Tığlı…
NECATİ
TIĞLI (Giresun) – Teşekkür ederim Sayın Başkan. 
AKP’nin
her konuda 2023 hedefi üzerine söylem inşa etmesi malumunuzdur. Atanamayan
öğretmen sayımız önümüzdeki öğretim yılında 500 bini, dilinizden düşürmediğiniz
2023’te ise 1 milyonu geçecektir. Avrupa’nın en genç nüfusuna sahip ve en fazla
eğitimciye ihtiyacı olan ülkemizde öğretmen açığımız yüz binleri bulmuştur.
Atama bekleyen engelli öğretmen mi dersiniz, güvencesiz, sözleşmeli, ücretli çalıştırılan
öğretmen mi dersiniz, hepsi çözüm bekliyor. 
Bir
taraftan da işsizken Kredi ve Yurtlar Kurumuna borcunu ödemeyen mezunları da
icralık ediyorsunuz. Çözüm için öğrenim ve kredi borçlarını neden
yapılandırmıyorsunuz? Neden af çıkarmıyorsunuz? 
BAŞKAN
– Sayın Şimşek? Yok.
Sayın
Erbay…
BURAK
ERBAY (Muğla) – Teşekkür ediyorum Sayın Başkan.
Turizm
sektörü ülkemiz açısından en önemli gelir ve istihdam kaynaklarından biridir.
Ancak turizm sektörümüz AKP iktidarı tarafından üst üste getirilen turizm payı
ve konaklama vergileriyle zor duruma düşmektedir. Son üç ay içerisinde ciro
üzerinden binde 7,5 pay alınmaya başlanmıştır. Şimdi de Komisyonda kabul edilen
yeni yasa teklifiyle konaklama vergisi getirilmek istenmektedir. Turizm
sektörümüzün 2012 yılı gelir ve satış rakamlarını henüz yakalayamadığı bir
dönemde yeni vergilerle sektörün üzerine bu kadar yüklenilmesi turizmcimizi
çıkmaza sürüklemektedir. Ülkemiz için hayati öneme sahip bu sektörü büyük
zorlukların içine sürükleyecek bu yanlıştan bir an önce dönülmelidir. Aksi
hâlde, yeni toparlanmaya başlayan sektörün ülke ekonomisine ve istihdamına
sağladığı katkıların azalacağı belirtilmektedir. Turizm temsilcilerinin
beklentisi sektöre…
(Mikrofon
otomatik cihaz tarafından kapatıldı) 
BAŞKAN
– Sayın Kılavuz…
Sayın
Kaboğlu…
İBRAHİM
ÖZDEN KABOĞLU (İstanbul) – Bülent Ecevit’in “Pülümür’ün Yaşsız Kadını”
şiirinden:
“Pülümür’ün
bir dağ köyünde gördüm onu
Yaşını
sordum bir giz gibi güldü
Kimi
seksen dedi köylülerden kimi yüz
Yüzüne
baktım bir giz gibi güldü

Bir
Hititliydi o bir Selçuklu’ydu
Bir
Ermeni’ydi bir Kürt’tü
Bir
Türk

Yaşını
sordum bir giz gibi güldü
Koluma
girdi bir soylu kadınca
Tozlu
köy yolunda sürüyerek eteğini
Beni
tek gözlü sarayına götürdü
Köy
yapısı kulübesinin

Zamanı
onda yitirdim ben
Yitik
zamanlara onda eriştim
En
soylu yoksulluğun toprak döşeli sarayında
Bir
taç gibi kondu başıma Türkiyeliliğim
Bülent Ecevit”
(CHP
sıralarından alkışlar)
BAŞKAN
– Sayın Ünsal…
SERVET
ÜNSAL (Ankara) – Teşekkür ederim Sayın Başkan.
Aile,
Çalışma ve Sosyal Hizmetler Bakanlığının bazı pozisyonlar için açtığı sınavlara
dair soru işaretleri ve yurttaşları mağdur eden uygulamalar var. Çok sayıda
insan sınav sonuçlarının açıklanmasını beklemektedir. Bu süreler makul zamanı
çok fazla aşmıştır ve bu durumun nedenine dair tatmin edici bir açıklama da
yapılmıyor. İş müfettişi yardımcılığı sınavı sonucu yaklaşık on dokuz aydır
açıklanmadı. SGK müfettiş yardımcılığı sınavı sonuçları on dört aydır, İŞKUR
istihdam uzman yardımcılığı mülakatı yedi aydır, sözleşmeli avukat alımı sınavı
sonuçları ise beş aydır açıklanmıyor. Yeni hükûmet sisteminde her şeyin hızlı
şekilde yapılacağı iddia edilmişti ancak yine görüyoruz ki gerçekler çok
farklı. Sonuç bekleyenlerin mağduriyetlerinin ve soru işaretlerinin ortadan
kalkması için Aile, Çalışma ve Sosyal Hizmetler Bakanlığının, sonuçların neden
bekletildiği ve sürenin neden bu kadar uzadığı konusunda açıklama yapmasını
bekliyoruz.
Teşekkürler.
BAŞKAN
– Sayın Durmuşoğlu…
MÜCAHİT
DURMUŞOĞLU (Osmaniye) – Teşekkürler Sayın Başkanım.
Barış
Pınarı Harekâtı kapsamında Suriye’nin Resulayn bölgesinde EYP araması sırasında
4/11/2019 günü meydana gelen patlama sonucu kahraman hemşehrimiz İstihkâm Uzman
Çavuş Suat Topçu’yu bugün Kadirli’deki cenaze namazının ardından ebedî
istirahatgâhına uğurladık. Şehidimize ve tüm şehitlerimize Allah’tan rahmet,
ailesine ve Türk Silahlı Kuvvetleri mensuplarına başsağlığı diliyorum. Ruhu
şad, mekânı cennet olsun.
Genel
Kurulu saygıyla selamlıyorum.
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Teşekkür ederim Sayın Başkanım.
Enflasyon
düştü diyoruz ama gecikme faizlerine yüzde 22 faiz uyguluyoruz. Yine, Ziraat
Bankası, konut ve araç kredilerinde, taşıt kredilerinde faizleri aşağı çekmiş
olmasına rağmen, tarımsal kredilerde, sübvanseli kredilerde hâlâ yüzde 16
uygulamaya devam etmektedir. Tarım Bakanlığı ne zaman uykudan uyanacaktır?
Yine,
bakınız, engelli vatandaşlarımızın atamaları için gün sayıyoruz. Engelliler
KPSS yapıldı ama hâlâ daha atama yok.
Yine,
bakınız, Tarım Kredilerin iştiraki olan TARKİM, Genel Müdürün arkadaşına yüzde
25-30 daha az fiyatla ilaç satarken Tarım Kredinin kendi insanları olan, kendi
ortakları olan çiftçilere ise yüzde 25-30 daha pahalı ilaç satmaktadır. Bu
konuda Bakanlık herhâlde uykudan uyanır diye düşünüyorum. 
Teşekkür
ederim.
BAŞKAN
– Sayın Komisyonumuzun Başkanı, buyurun.
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Teşekkür ederim Sayın
Başkan.
Söz
alan sayın milletvekillerinin konuşmalarını dinlediğimiz zaman genellikle su
ürünleriyle alakalı çok ciddi bir sıkıntı olmadığını sevinerek biz de buradan
müşahede etmiş olduk fakat Sayın Gaytancıoğlu’nun bir sorusu vardı, buna cevap
vermek isterim, çiftçi borçlarının ertelenmesiyle alakalı.
Sayın
milletvekilleri, bilindiği üzere, afetler sebebiyle çiftçi borçlarının ertelenmesi
için kararname Hazine ve Maliye Bakanlığı tarafından hazırlanmakta ve
Cumhurbaşkanımızın kararıyla yürürlüğe girmektedir. Türkiye genelinde meydana
gelen afetlerle ilgili veriler Hazine ve Maliye Bakanlığına bildirilerek 6
Eylül 2019’da, Hazine ve Maliye Bakanlığına, afetlerin durumu ve afetlerden
etkilenen çiftçilerimizin borçlarının ertelenmesi konusunda Tarım Bakanlığının
uygun görüşüyle talepte bulunulmuştur. 
MAHMUT
TANAL (İstanbul) – Google’da yazıldığı gibi de olmuyor ki Sayın Başkan. 
BURCU
KÖKSAL (Afyonkarahisar) – Maalesef yapmıyorsunuz, yapmıyorsunuz. Dazkırı’nın
Kızılören ve Darıcılar köylerine bahsedilen erteleme olmadı. 
BAŞKAN
– Bir dinleyelim arkadaşlar, cevapları bir dinleyelim. 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Dinleyelim lütfen. 
BAŞKAN
– Devam edin Sayın Kılıç. 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Yine, kanun teklifi
görüşülürken Hüseyin Yıldız Bey’in -CHP Milletvekili- bir iddiası vardı;
Suriye’den kalitesiz zeytinyağı ithal edildiği ve özellikle bunun da IŞİD
mensubu kişilerden alındığı, paralarının bunlara ödendiği ve bu zeytinyağının
da bizim çok kaliteli zeytinyağımıza katılarak ihracat yapıldığı ve bu
ihracattan da birçok ürünün geriye döndüğüyle alakalı iddiası vardı.
Arkadaşlar, tamamen asılsız, hiçbir kısmı doğru olmayan bir iddia bu. Evet,
doğru, biz oradan zeytinyağı ihracatı yapmaktayız fakat oradaki 300 değişik
üreticiden tek tek alınıyor ve PTT’den bizzat kendi hesaplarına aktarılmak
suretiyle yapılan ve oldukça kaliteli, Dünya Zeytinyağı Konseyinin kriterlerine
uygun olarak alınan zeytinyağları bunlar. Aynı zamanda, ihracattan da bugüne
kadar 1 litre zeytinyağı geriye dönmemiştir, özellikle bunu çok net olarak
ifade etmek isterim. 
Yine,
Hüseyin Yıldız Bey’in bir iddiası vardı, diyordu ki balıkçı barınaklarının yat
sahiplerine peşkeş çekilmesiyle alakalı, şu andaki teklif üzerinde çalıştığımız
maddeler içerisinde buna gelecek hazırlayan bir durum var diyordu. Oysa maddeyi
iyi okuduğunuz zaman tamamen bunun aksine bir durum için gayret sarf ediyoruz.
Şu anda hâlihazırda balıkçı barınaklarına şöyle ya da böyle sebeplerden,
özellikle az kullanılan balıkçı barınaklarına birtakım yatların, daha pahalı
araçların çekildiğiyle alakalı iddialar var. 
MAHMUT
TANAL (İstanbul) – Hüseyin Yıldız burada yok ki Başkan, şimdi böyle bir soru
yok. Sayın Başkan, Hüseyin Yıldız bu soruyu sormadı, burada da yok, böyle bir
soru da sorulmadı. 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Tanal, hep sizi
dinleyecek değiliz, siz de konuşulduğu zaman lütfen bizi dinleyin. 
BAŞKAN
– Sayın Kılıç, siz Genel Kurula hitap edin.
MAHMUT
TANAL (İstanbul) – Tabii dinleyeceksiniz, yanlış bilgi veriyorsunuz. 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Bu da bir soruydu,
cevaplıyorum.
MAHMUT
TANAL (İstanbul) – Hüseyin Yıldız burada yok ki böyle bir soru bugün sormadı ki
size. 
BAŞKAN
– Sayın Tanal, lütfen, Sayın Kılıç bilgi veriyor. 
MAHMUT
TANAL (İstanbul) – Sayın Başkan, Hüseyin Yıldız bugün burada yok ve böyle bir
soru da sormadı, geçen hafta sordu. 
BAŞKAN
– Sayın Komisyon kendisine gelen soruların içerisinden cevaplandırıyor. 
TARIM, ORMAN VE KÖYİŞLERİ KOMİSYONU BAŞKANI YUNUS
KILIÇ (Kars) – Bana, bize gelen soruları fırsat buldukça değerlendirip
anlatıyoruz. Bundan mutlu olmanız lazım Sayın Tanal. Cevaplamasak kızacaksınız,
cevapladığımız zaman da bağırmayın.
MAHMUT TANAL (İstanbul) – Şimdiki soruya cevap
verin. Siz zaman harcıyor, şimdiki soruya cevap vermiyorsunuz ki. 
BAŞKAN – Sayın Kılıç, devam edin siz.
TARIM, ORMAN VE KÖYİŞLERİ KOMİSYONU BAŞKANI YUNUS
KILIÇ (Kars) – Bu balıkçı barınaklarının özellikle balıkçılık yapan insanlar
tarafından kullanılmasına zemin hazırlamak için madde konuldu burada ve
yatların ve benzeri araçların, vasıtaların buraya çekilmesinin önüne geçilmek
için konuldu ve şöyle bir ilavesi var: Bu tür olumsuz ve amacının dışında
kullanmak isteyenlere, yöneticilere, kiralanan bu kooperatifin yöneticilerine
ilave cezalar getiriliyor. Daha önce olmayan bir şeyi getiriyor.
Bir de sayın milletvekilleri, genel olarak,
milletvekilleri, gene gerek bu sorular sırasında gerekse genelini
değerlendirirken bu Su Ürünleri Kanunu’nun su ürünleri servetimizi muhafazaya
yönelik maddeler içermediğini ifade ettiler. Ama takdir edersiniz ki sabah da
gıda ihlallerinin araştırılmasıyla alakalı, İYİ PARTİ’nin bir grup önerisi
vardı. Haklı olarak orada da önlenebilmesi için cezaların arttırılması,
denetimlerin arttırılması, uygulamanın iyi yapılmasıyla alakalı talepler vardı,
çok haklı…
LÜTFÜ TÜRKKAN (Kocaeli) – Ama kabul etmediniz. 
TARIM, ORMAN VE KÖYİŞLERİ KOMİSYONU BAŞKANI YUNUS
KILIÇ (Kars) – Çok haklı ama biz, o…
LÜTFÜ TÜRKKAN (Kocaeli) – Haklıyız ama kabul
etmediniz. Tenakuz var yani. 
TARIM, ORMAN VE KÖYİŞLERİ KOMİSYONU BAŞKANI YUNUS
KILIÇ (Kars) – Ama iyi yapıldığını anlattık. Burada da kanunun ruhunun, şu anda
1380 sayılı Kanun’da yapmak istediğimiz değişikliklerin ruhunun, hem bizim hem
dünyanın ortak serveti olan su ürünleri varlığımızı korumak ve yeni nesillere
aktarmak olduğunu ifade ediyorum. 
Daha ilerleyen safhalarda başka sorular olursa
Sayın Başkanım, cevaplamaya devam edeceğiz.
Teşekkür ederim.
ÖZGÜR ÖZEL (Manisa) – Sayın Başkan…
ÜMİT YILMAZ (Düzce) – Sayın Başkan…
BAŞKAN – Bir saniye değerli arkadaşlar.
Soru-cevap işleminde kalan süremiz var.
Sayın Şimşek…
BAKİ ŞİMŞEK (Mersin) – Teşekkür ederim Sayın
Başkan.
Sayın Başkan, belediyelerde çalışan yaklaşık 20
binin üzerinde 4/B’li sözleşmeli personel kadro beklemektedir. Bu personellerin
geleceği, 31 Aralık tarihine kadar belediye başkanlarının ağzından çıkacak olan
tek bir kelimeye bağlıdır. En son 2013 yılında, belediyelerde çalışan binlerce
personel kadroya alınmıştır yalnız 2013 yılından bu tarafa sözleşmeli yapılan personelin hiçbirinin kadro hakkı
yoktur ve 31 Aralık tarihine kadar da bu sözleşmeler yenilenmezse 20 binin
üzerinde insan işsiz kalacaktır. 
Mesleğine
ve sınıfına bakılmaksızın bütün kamu kurumlarındaki sözleşmeli personelin
kadroya alınmasını, bununla ilgili bir kanun teklifi verilmesini talep ediyor,
saygılar sunuyorum.
BAŞKAN
– Peki, teşekkür ediyorum.
ÜMİT
YILMAZ (Düzce) – Sayın Başkan…
BAŞKAN
– Değerli arkadaşlar, soru-cevap işlemi bitmiştir.
Ben
daha sonra değerlendiririm arkadaşlar yani merak etmeyin. 60’a göre söz
talepleri şeklinde karşılar, arkadaşlarımızın taleplerini alırım.
Buyurun
Sayın Özel.
VI.- AÇIKLAMALAR (Devam)
60.- Manisa Milletvekili Özgür Özel’in, görüşülen tekliflerle ilgili
soruların muhatabı olan bakanların Genel Kurul salonunda bulunmaması nedeniyle
sıkıntı yaşandığına ilişkin açıklaması 
ÖZGÜR
ÖZEL (Manisa) – Sayın Başkan, tabii, çarpık bir işle uğraşıyoruz. Rejime
kasteden Anayasa değişikliği ve ona uyumlaştırılmaya çalışılan İç Tüzük,
devletin işini görecek milletin bakanlarını buradan söküp attığından beri
soru-cevap meselesi son derece işlevsiz ve son derece sıkıntılı. Bazen sorulan
sorunun muhatabı burada olmadığı için sıkıntıya düşüyoruz, bazen sorunun
muhatabının cevap vermesinden dolayı ama sistemsel bir sıkıntı var. 
Şu
anda Sayın Tarım Komisyonu Başkanı kendisine sorulan soruların bir kısmını
cevaplandırmaya maalesef –orada ben de olsam fark etmez- ehil değil. O da
zamanı tüketmek için geçen hafta Komisyonda kendisine Hüseyin Yıldız’ın
söylediği bir şeyi söylüyor. Hüseyin Yıldız salonda yok. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özel.
ÖZGÜR
ÖZEL (Manisa) - Meclisimizde böyle bir usul yok ama meselenin kendisi, rejime
kasteden Anayasa değişikliği ve ona uyumlaştırılmış İç Tüzük’ün çarpıklığından
kaynaklanıyor.
Bu
arada, Sayın Komisyon Başkanı bu Afrin yağını söylüyor ama eğer kendi
Komisyonunun tutanaklarına bakacak olursa, geçen hafta, Sayın Bekir
Pakdemirli’nin o Komisyonda, Afrin’deki 600 tonluk yağın Türkiye’ye
getirildiğini, bunun piyasayı bozduğunu, hatta ve hatta “Ne yapsaydık,
bıraksaydık da terör örgütü PKK’nın eline mi kalsaydı?” dediğini ve daha sonra
da Marmarabirlik’in ve bu birliğin yöneticilerinin de bu işten duyduğu
rahatsızlıkları ve hem imajımızın bozulduğunu hem fiyatların bozulduğunu
söyledikleri bir vakıa. 
Şimdi,
bu, “Böyle bir şey yok. Böyle bir şey yok.” demekle yok olmuyor. Tutanak
altında, Bakan söylüyor. Ha, derseniz ki “Kuvvetler ayrılığı varmış gibi
yapıyoruz. Bakan öyle konuşur ama ben yasamanın bir Komisyon Başkanı olarak
Bakanı yalanlıyorum.”, ona söyleyecek bir sözüm yok. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özel, maddelere başlayacağız. 
ÖZGÜR
ÖZEL (Manisa) – Bitiriyorum Sayın Başkan. 
Ama
tutanak altında, Bekir Pakdemirli’nin ne söylediği ortada. Biz tutanaktan
okuyoruz, arkadaşların yaptığı eleştiriler de o kapsamdadır. Buna karşı, bunu
burada, Genel Kurulda inkâr ediyor olmak Bakanın yaptığı itirafı değiştirmez. 
Teşekkür
ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Edirne Milletvekili Fatma Aksal ve Kayseri Milletvekili İsmail Emrah
Karayel ile 40 Milletvekilinin Su Ürünleri Kanununda Değişiklik Yapılmasına
Dair Kanun Teklifi (2/2214) ve Tarım, Orman ve Köyişleri Komisyonu Raporu (S.
Sayısı: 106) (Devam)
BAŞKAN
– İkinci bölüm üzerindeki görüşmeler tamamlanmıştır. 
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
11’inci
madde üzerinde 1 önerge bulunmaktadır, önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin çerçeve 11’inci maddesiyle değiştirilen
1380 sayılı Kanun’un 36’ncı maddesinin birinci fıkrasının (k) bendinin ikinci
paragrafına "aydınlatma hariç,” ibaresinden sonra gelmek üzere
"ağlarla” ibaresi, "avlanma amaçlı ışık kullanan” ibaresinden sonra
gelmek üzere "veya bu amaca uygun ışık donanımı bulunduran” ibaresinin
eklenmesini ve (p) bendinin madde metninden çıkarılmasını ve diğer bentlerin
buna göre teselsül ettirilmesini arz ve teklif ederiz. 
 Cahit
Özkan Engin Özkoç Fatma
Kurtulan
 Denizli Sakarya Mersin
 Dursun
Müsavat Dervişoğlu Mehmet
Doğan Kubat
 İzmir İstanbul
BAŞKAN
– Evet, ortak bir önerge gördüğüm kadarıyla. 
Komisyon
önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Uygun görüşle takdire
bırakıyoruz Sayın Başkanım. 
BAŞKAN
– Önerge üzerinde söz talebi yok.
Gerekçeyi
okutuyorum. 
Gerekçe:

Önerge
ile balık stokları üzerinde etkisi yok sayılabilecek olta ve kepçe gibi küçük istihsal
vasıtaları ile birlikte ışık kullanarak avcılık yapanların ilgili maddede
öngörülen idari yaptırıma konu olmaması amaçlanmaktadır. Ayrıca 8 inci
maddedeki değişikliğe uygun düzenleme yapılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir. 
12’nci
madde üzerinde 3 ayrı önerge vardır, önergeleri aykırılık sırasına göre okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 12’nci maddesinin kanun teklifi
metninden çıkarılmasını arz ve teklif ederiz.
 Meral
Danış Beştaş Mahmut Toğrul Ali
Kenanoğlu
 Siirt Gaziantep
 İstanbul
 Semra
Güzel  Oya
Ersoy
 Diyarbakır  İstanbul
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde söz isteyen Siirt Milletvekilimiz Sayın Meral Danış Beştaş.
Buyurun.
(HDP sıralarından alkışlar) 
Süreniz
beş dakika Sayın Beştaş.
MERAL
DANIŞ BEŞTAŞ (Siirt) – Sayın Başkan, değerli milletvekilleri; evet, 4 Kasım
darbesinin yıl dönümündeyiz, 3’üncü yıl dönümü. Bu, Meclisin kendi kendine
yapmış olduğu bir darbeydi. Arkadaşlarımız anlattılar ama maalesef HDP Grubu
dışında hiçbir partiden bir tek milletvekili çıkıp burada “Milletvekillerinin
bu şekilde muameleye tabi tutulmasını kabul etmiyoruz.” demedi. Ama gün olur
devran döner, bugün bizim arkadaşlarımız rehin tutuluyor, yarın bu size de
dönebilir, bunu asla unutmayın. Bin doksan yedi gündür partimizin önceki dönem
Eş Genel Başkanları Figen Yüksekdağ, Selahattin Demirtaş başta olmak üzere
diğer milletvekili arkadaşlarımız AKP Genel Başkanının yönettiği, karar verdiği,
talimatlarını bizzat takip ettiği bir süreçle hapishanede tutuluyorlar. 
Niye
bunu diyorum? Emin olun bu konuda bir milyon gerekçemiz var yani bunu
ispatlamak için üç yıldır burada söylemediğimiz hiçbir veri kalmadı ama
karşımızda cevap olarak beş cümleyi geçmeyen yanıtlarla karşı karşıyayız. 
“Teaser”
nedir bilirsiniz değil mi ya da “fragman” başka bir adıyla? AKP bir “teaser”
partisi aslında, bir fragman partisi, bir reklam partisi çünkü bize verilen
cevaplarla a Haberde ve diğer ilgili kanallarda yapılan “teaser”lardan hiçbir
farkı yok, cevaplar aynı: “Terör” “Terörizm” işte “Şunu söylediler, bunu
söylediler.” Ya, ciddi olun ya! Biz size veriyle geliyoruz, veriyle; Erdoğan’ın
konuşmalarıyla geliyoruz. 
Kaç
fezleke kaç yıl içinde arttı, hangi konuşmadan sonra ne oldu, bunları şimdi
size tarih tarih söyleyeceğim ve üstelik bu gizlenmiyor ki zaten, bu
gizlenmiyor ki. Bu, kamuya açık bir şekilde…
İSMAİL
TAMER (Kayseri) – Ben de sana şehitleri söyleyeceğim, şehitleri!
MERAL
DANIŞ BEŞTAŞ (Devamla) – Sen bir sus önce, bir dinle! Haddini bil!
İSMAİL
TAMER (Kayseri) – Dinliyorum ben!
BAŞKAN
– Değerli arkadaşlar… Sayın Tamer…
MERAL
DANIŞ BEŞTAŞ (Devamla) – Haddini bil!
İSMAİL
TAMER (Kayseri) – Sen de haddini bil!
BAŞKAN
– Değerli arkadaşlar, lütfen…
MERAL
DANIŞ BEŞTAŞ (Devamla) – Hadsiz! (AK PARTİ sıralarından gürültüler)
BAŞKAN
– Sayın Beştaş, siz Genel Kurula… Bir dakika Sayın…
İSMAİL
TAMER (Kayseri) – O nasıl bir üslup! Özür dilemesi lazım.
MERAL
DANIŞ BEŞTAŞ (Devamla) – Şimdi, dokunulmazlıkların kaldırıldığı süreçte…
İSMAİL
TAMER (Kayseri) – Özür dileyecek!
BAŞKAN
– Lütfen, ama siz müdahale ediyorsunuz, olur mu öyle şey!
MUSTAFA
CANBEY (Balıkesir) – “Haddini bil!” ne demek?
İSMAİL
TAMER (Kayseri) – Doğrularla müdahale edince “Hadsiz!” mi diyecek!
MERAL
DANIŞ BEŞTAŞ (Devamla) – Dokunulmazlıkların kaldırıldığı süreçten bugüne kadar…
Sayın Başkan…
BAŞKAN
– Rica ediyorum…
BAHAR
AYVAZOĞLU (Trabzon) – Hakaret etmek için mi çıktınız oraya hanımefendi? O ne
biçim söz!
MERAL
DANIŞ BEŞTAŞ (Devamla) – Tahrikçi sizsiniz, siz!
İSMAİL
TAMER (Kayseri) – Ben de sana terörü hatırlatıyorum, şehitleri hatırlatıyorum
sana!
BAHAR
AYVAZOĞLU (Trabzon) – Hakaret etmek için mi çıktınız?
MERAL
DANIŞ BEŞTAŞ (Devamla) – Siz, milletvekillerini tutuklatan bir partisiniz. Siz,
halk iradesine darbe yapan bir partinin milletvekillerisiniz; bunu söylemeye
hakkınız yok. (AK PARTİ sıralarından gürültüler)
BAŞKAN
– Değerli arkadaşlar, lütfen hatibi dinleyin.
MERAL
DANIŞ BEŞTAŞ (Devamla) – Şu anda bizim hapishanede rehin tutulan
arkadaşlarımızın bugün yıl dönümü diyorum.
ABDULLAH
GÜLER (İstanbul) – Tutuklu, tutuklu.
MERAL
DANIŞ BEŞTAŞ (Devamla) – Ve şunu söylüyorum: Bir reklam partisi işte burada da
böyle müdahale eder çünkü bir derinlik yok, bir cevap üretme yok, bir mantık
yok.
İSMAİL
TAMER (Kayseri) – Sen terörü inkâr edersen ben her zaman müdahale ederim!
BAŞKAN
– Sayın Tamer, rica ediyorum… 
İSMAİL
TAMER (Kayseri) – Ederim ama!
BAŞKAN
– Rica ediyorum…
İSMAİL
TAMER (Kayseri) – Sizin de etmeniz lazım aslında Başkan.
MAHMUT
TOĞRUL (Gaziantep) – Çıkar cevabını verirsiniz ya!
MERAL
DANIŞ BEŞTAŞ (Devamla) – Şunu söylüyorum: AKP “Ben HDP’yi siyaseten tasfiye
edeceğim.” diyor. Ve buna nereden başlayacağım diyor? “Genel Başkanlarından
başlayacağım.” diyor. Bunun kararını veriyor çünkü Cumhurbaşkanlığı seçiminde
rakibi olan Demirtaş’ın bugün Erdoğan’ın kararıyla hapiste tutulduğunu bütün
dünya biliyor. 
Bir
insan hukuken kaç kere tutuklanabilir, kaç kere tahliye olabilir? 1 kere
tutuklanır, 1 kere tahliye olur aynı dosyadan değil mi? Demirtaş hakkında size
tahliye kararlarını söylüyorum: 20 Kasım 2018’de AİHM “Derhâl serbest
bırakılmalıdır.” dedi. 
MUSTAFA
CANBEY (Balıkesir) – 6-7 Ekim olaylarının talimatını kim verdi?
MERAL
DANIŞ BEŞTAŞ (Devamla) – Erdoğan “İşi bitiririz.” dedi karşı hamleyle. ACM
tarafından 2 Eylülde tekrar tahliye kararı verildi, hemen tekrar açıklama
geldi. En son, 1 Kasım yargı paketiyle infaz tekrar durduruldu ve tahliye
kararı verildi. 3’tür tahliye kararı verildi ama Demirtaş hakkında dosyada
-Sayın Tanrıkulu da söyledi, ben de söyleyecektim, tekrar ediyorum-
sahtecilikle, olmayan bir suçtan, tümüyle daha önce tutuklandığı bir dosyadan
yeni bir sahte tutuklama kararı verdiler ve Demirtaş şu anda hapiste. Figen
Yüksekdağ, milletvekilliği ilk düşürülen arkadaşlarımızdan biri. Bu “teaser”larla
var ya, yıllardır, yok “Sırtımızı şuraya yasladık.” yok “Sırtımızı buraya
yasladık.” diyerek propaganda yapıyorlar. 
İSMAİL
TAMER (Kayseri) – Söylemedi mi? 
MUSTAFA
CANBEY (Balıkesir) – Söylemediniz mi?
MERAL
DANIŞ BEŞTAŞ (Devamla) – Ya, siz hukukla gelin, hukukla! Hukuk yok ki elinizde.

İSMAİL
TAMER (Kayseri) – Tehditle olmaz bunlar, tehditle!
BAŞKAN
– Sayın Tamer…
MERAL
DANIŞ BEŞTAŞ (Devamla) – Gerçekten, kanuna dair, hukuka dair, insanlığa dair,
adalete dair hiçbir veri yok elinizde. Siz, partimizi tasfiye etmek için,
iktidarınızı devam ettirmek için, haksızlığınızı, zulmünüzü, yoksullaştırma
siyasetinizi, rant politikalarınızı devam ettirmek için HDP’ye saldırıyorsunuz.
(Mikrofon
otomatik cihaz tarafından kapatıldı)
BAHAR
AYVAZOĞLU (Trabzon) – İnsanlıktan bahsedecek son parti sizsiniz.
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Devamla) – Şimdi son olarak şunu söyleyeceğim…
Maalesef
yetişmedi, başka bir konuşmamda anlatacağım. Burada bu “teaser”larla siyaset
yapanlara bir cevap var merak edenlere; Erdoğan’ın hangi gün ne söylediğini, o
günden sonra nasıl fezlekelerin arttığını göreceksiniz.
Evet,
George Orwell’ın çok sevdiğim bir sözü var gerçekten “Artık yasa diye bir şey
yoktu çünkü her şey yasa dışıydı.” diyor. Şu anda yasa diye bir şey yok ortada,
kanun devleti bile olmanın çok gerisindeyiz, kanun yok çünkü. Kanun olsa İdris
Baluken tahliye olduktan on beş gün sonra hastanede tutuklanmaz. 3 kere verilen
tahliye kararına rağmen, bu ülkenin Cumhurbaşkanlığı koltuğunda oturan kişi
“Biz onu bırakamayız.” demez, bu kadar ileri gidemez diyorum.
Teşekkür
ediyorum. (HDP sıralarından alkışlar) 
BAHAR
AYVAZOĞLU (Trabzon) – Teröristlere geçit yok! Teröristlere geçit yok! 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
VI.- AÇIKLAMALAR (Devam)
61.- İstanbul Milletvekili Mehmet Muş’un, Siirt Milletvekili Meral Danış
Beştaş’ın 106 sıra sayılı Kanun Teklifi’nin 12’nci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; konuşmak iyidir,
konuşmanın yanında ortaya koyduğunuz fiiller de çok önemlidir. Sayın Beştaş
milletvekilimize had bildirmeye kalkıyor.
MERAL
DANIŞ BEŞTAŞ (Siirt) – Evet, o da hadsiz çünkü.
MEHMET
MUŞ (İstanbul) – Ya, siz DHKP-C sempatizanı birisiniz; siz, milletvekilimize
had bildiremezsiniz. (AK PARTİ sıralarından alkışlar) 
MAHMUT
TOĞRUL (Gaziantep) – Ya siz kimin sempatizanısınız? IŞİD’in sempatizanısınız. 
MEHMET
MUŞ (İstanbul) – Siz, bir savcıyı şehit eden örgüte teşekkür eden bir
insansınız, hangi hukukçu kimliğinizle bize had bildirmeye çalışıyorsunuz? Bu
milletvekilimizden özür dileyeceksiniz siz, anlatabiliyor muyum?
İSMAİL
TAMER (Kayseri) – Özür dileyecek benden.
MERAL
DANIŞ BEŞTAŞ (Siirt) – “Teaser”lara devam, reklamlara.
MEHMET
MUŞ (İstanbul) – Şehit Mehmet Kiraz’ı katleden DHKP-C terör örgütüne teşekkür
eden birisidir. Lafa gelince “Hukukçuyum.” diye ahkâm keserler ve
milletvekilimize had bildirmeye kalkar.
İSMAİL
TAMER (Kayseri) – Utanmadan gülüyorsun bir de be!
MERAL
DANIŞ BEŞTAŞ (Siirt) – IŞİD’i kucağımda taşımadım, IŞİD’i, IŞİD’i.
İSMAİL
TAMER (Kayseri) – Bir bayan olarak utanmadan gülüyorsun be!
MAHMUT
TOĞRUL (Gaziantep) – Sen utan be!
İSMAİL
TAMER (Kayseri) – Bağırma!
MERAL
DANIŞ BEŞTAŞ (Siirt) – Utan be!
MAHMUT
TOĞRUL (Gaziantep) – Terbiyesiz ya! Yaşına başına bakıp utanmıyor!
MEHMET
MUŞ (İstanbul) – Biraz utanma olsa, biraz utanmanız olsa kalkıp da burada siz
milletvekilimize had bildiremezsiniz, kalkıp da hukuktan, haktan, adaletten
konuşamazsınız. 
Dolayısıyla,
bir savcıyı katleden bir terör örgütüne teşekkür eden, onların kendilerini
desteklediğini ifade eden bir milletvekilinin hukuk anlamında bu Parlamentoda
söyleyebileceği hiçbir şey yoktur. (AK PARTİ sıralarından alkışlar) 
BAŞKAN
– Bir saniye arkadaşlar…
Buyurun
Sayın Beştaş.
MERAL
DANIŞ BEŞTAŞ (Siirt) – Açık bir sataşma var.
BAŞKAN
– Buyurun, iki dakika süre veriyorum.
MEHMET
MUŞ (İstanbul) – Söylesin “Yapmadım.” desin.
MERAL
DANIŞ BEŞTAŞ (Siirt) – Sen de “Bağdadi’yi beslemedim.” desene.
BAŞKAN
– Değerli arkadaşlar, karşılıklı tartışmalar yaratmayalım. 
MEHMET
MUŞ (İstanbul) – DHKP-C sempatizanı…
BAŞKAN
– Bakın, değerli milletvekilleri, kürsüde konuşan milletvekillerine her zaman
diğer partilerin grup başkan vekilleri söz alıp karşı söylemlerini belirtebilirler.
Hatipleri dinleyeceğiz arkadaşlar, bu işin kuralı bu.
Buyurun
Sayın Beştaş.
X.- SATAŞMALARA İLİŞKİN KONUŞMALAR
1.- Siirt Milletvekili Meral Danış Beştaş’ın, İstanbul Milletvekili
Mehmet Muş’un yaptğı açıklaması sırasında Halkların Demokratik Partisine ve
şahsına sataşması nedeniyle konuşması
MERAL
DANIŞ BEŞTAŞ (Siirt) – Bize “terörist” diyenlerin ağababalarıdır terörist. Bizi
terörizmle suçlayanlar terörizmle iç içe yaşayan, kendi kucağından FETÖ terör
örgütünü doğuran partidir. Siz bize “terörist” diyemezsiniz.
BAHAR
AYVAZOĞLU (Trabzon) – Hadi oradan!
İSMAİL
TAMER (Kayseri) – Teröristin ağababası sensin, ağababası sensin teröristin!
MERAL
DANIŞ BEŞTAŞ (Devamla) – Bu ülkeye terörü siz getirdiniz, siz, her türlü terörü
siz getirdiniz. Şu anda birlikte iktidarda yıllarca halkı sömürdüklerinizle
fotoğraflarınız çarşaf çarşaf çıkıyor. 15 Temmuz bahanesiyle yok “Bu terörist.”
yok, “Bu terörist.” Geçin onları. “Reklam partisi” dediğim tam da bu. FETÖ’yle
kol kola olanlar bugüne kadar sizin dışınızda hangi parti olsaydı şimdi bütün
üyeleri cezaevinde olurdu. Siz IŞİD’in… Kucağınızda taşıdığınız Bağdadi’yi
öldürdünüz. Onu da sattınız gerçi. Ya sattınız ya size rağmen öldürüldü.
MEHMET
MUŞ (İstanbul) – Onun da Allah belasını versin, PKK’nın da versin.
MERAL
DANIŞ BEŞTAŞ (Devamla) – Bunları geçin, geçin; bize ezberlerle konuşmayın.
İSMAİL
TAMER (Kayseri) – Bu ülkede terör yapan herkes cezasını bulacak, bulmaya
mahkûmdur.
MERAL
DANIŞ BEŞTAŞ (Devamla) – Eğer “Bu ülkede 6 milyon terörist var.” diyorsanız
sizin artık siyasetiniz tükenmiştir. 
Ama
sizi anlıyorum, gerçekten anlıyorum. Kaybettiniz. 
MEHMET
MUŞ (İstanbul) – Nerede?
MERAL
DANIŞ BEŞTAŞ (Devamla) – Kaybettiniz, düşüştesiniz. Savaştan medet umuyorsunuz,
medet. Gelip savaş açarak iktidarınızı devam ettirmeye çalışıyorsunuz.
İSMAİL
TAMER (Kayseri) – Onun için mi hendekleri kazdınız? Onun için mi terör
yapıyorsunuz?
MERAL
DANIŞ BEŞTAŞ (Devamla) – Ama şunu unutmayın: Bugünler dönecek ve nasıl 3 parti
çıktı ya içinizden, siz yakında 50’ye bölüneceksiniz çünkü rant bitti, rant
peşindesiniz. Siz belediyelere de sadece orada hırsızlık yapmak için bu
kayyumları atıyorsunuz. 
İSMAİL
TAMER (Kayseri) – Hırsızlara engel olmak için yapıyoruz bunu, hırsızlıklara
engel olmak için yapıyoruz! O hırsızlık yapanları durdurmak için yapıyoruz, o
hırsızları durdurmak için yapıyoruz!
MERAL
DANIŞ BEŞTAŞ (Devamla) – Boğaz Köprüsü’ne de bunu yapıyorsunuz, Amed’e de
yapıyorsunuz. Gelin… Bu konuda bize böyle –tekrar diyorum- hadsizlik yapanlara
cevap veririz. Siz kürsüde bizi tehdit edemezsiniz, biz de sizin gibi geldik
buraya. (HDP sıralarından alkışlar)
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Edirne Milletvekili Fatma Aksal ve Kayseri Milletvekili İsmail Emrah
Karayel ile 40 Milletvekilinin Su Ürünleri Kanununda Değişiklik Yapılmasına
Dair Kanun Teklifi (2/2214) ve Tarım, Orman ve Köyişleri Komisyonu Raporu (S.
Sayısı: 106) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
VI.- AÇIKLAMALAR (Devam)
62.- İstanbul Milletvekili Mehmet Muş’un, Siirt Milletvekili Meral Danış
Beştaş’ın sataşma nedeniyle yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Çok net bir şey söyledim: Biz DEAŞ’la da çok çetin bir
mücadele verdik, 3 bin DEAŞ teröristini Suriye’nin kuzeyine gömdük, PKK’lı
teröristleri de oraya gömdük. 
AYŞE
ACAR BAŞARAN (Batman) – Gördük, gördük, çok mücadele etmişsiniz! Bağdadi’nin…
BAŞKAN
– Sayın Başaran, lütfen…
MEHMET
MUŞ (İstanbul) - Bağdadi de cehennemi boyladı, diğer teröristbaşları da
cehennemi boylayacak. (AK PARTİ sıralarından alkışlar) Biz “teaser” veya reklam
partisi değiliz ama siz tabelayı indirdiniz, oraya bir terör partisi tabelası
astınız. Bakın, bir kadın milletvekili olarak burada konuşuyor. Ya, kadın diyor
ki il başkanlığının önünde: “Evladımı bunlar aldı, götürdü.” Tek kelime
edemiyor. 
İSMAİL
TAMER (Kayseri) – O anneleri de söyleyin siz, Diyarbakır’daki anneleri! Onlara
cevap verin!
MEHMET
MUŞ (İstanbul) - Dolayısıyla teröre kuluçka olan sizsiniz, teröre kucak açan
sizsiniz, çocukları kandırıp dağa götüren sizsiniz. Lafa geldi mi konuşursunuz
ama bir anne olarak, bir kadın milletvekili olarak çıkıp da o kız çocuklarını
dağa kaçırıp orada peşkeş çeken teröristlere tek laf edemediniz. Utanın
kendinizden! (AK PARTİ sıralarından “Bravo” sesleri, alkışlar)
AYŞE
ACAR BAŞARAN (Batman) – Bu ülkenin bütün çocuklarını siz ölüme götürüyorsunuz.
Bütün ölümlerin vebali sizin boynunuza. 
HAKKI
SARUHAN OLUÇ (İstanbul) – Sayın Başkan…
MERAL
DANIŞ BEŞTAŞ (Siirt) – Sayın Başkan…
BAŞKAN
– Sayın Oluç’a söz vereceğim Sayın Beştaş. 
MERAL
DANIŞ BEŞTAŞ (Siirt) – “Utanın!” dedi.
BAŞKAN
- Sayın Grup Başkan Vekiliniz söz istedi Sayın Beştaş. Yani ben grup başkan
vekilleri söz isteyince grup başkan vekillerine veriyorum.
Buyurun
Sayın Oluç, toparlayın lütfen.
HAKKI
SARUHAN OLUÇ (İstanbul) – Sayın Başkan, çok ağır sataşmalarda bulundu, kürsüden
cevap vermek istiyorum.
OYA
ERONAT (Diyarbakır) – Ne sataşması be! Allah Allah!
BAŞKAN
– Buyurun, size de iki dakika…
Sayın
Oluç, size de söz veriyorum ama sizden artık bu konuyu bir başka konu ya da münakaşaya
da çevirmemek kaydıyla, toparlamanız amacıyla veriyorum. Rica ediyorum
sizlerden arkadaşlar…
Buyurun.
X.- SATAŞMALARA İLİŞKİN KONUŞMALAR (Devam)
2.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklaması sırasında Halkların Demokratik Partisine
sataşması nedeniyle konuşması
HAKKI
SARUHAN OLUÇ (İstanbul) – Sayın Başkan, sayın vekiller; bu tartışmaları bu
şekilde yapmaya devam ettikçe içinden çıkılmaz bir noktaya da geliriz elbette
ki. Bakın, yani bağırsanız da çağırsanız da… Sayın Grup Başkan Vekili, sizin
bizi terörist olmakla suçlama hakkınız yok, bunu size vermiyoruz. Bize
“Terörist.” diyenin alnını karışlarız! Bu nedir ya! (AK PARTI sıralarından
gürültüler, HDP sıralarından alkışlar)
METİN
GÜNDOĞDU (Ordu) – Ne demek o ya! 
İSMAİL
TAMER (Kayseri) - Ne demek alnını karışlarım! 
METİN
GÜNDOĞDU (Ordu) – Sen kime diyorsun? Sen kimsin! Terbiyesizlik yapma!
HAKKI
SARUHAN OLUÇ (Devamla) – Evet, nedir bu?
OYA
ERONAT (Diyarbakır) – Hadi, alnımı karışla!
BAŞKAN
– Değerli arkadaşlar, lütfen…
Sayın
Oluç, siz devam edin. 
HAKKI
SARUHAN OLUÇ (Devamla) – Yok öyle! Sen kimsin! Öyle şey yok, dinleyeceksiniz!
METİN
GÜNDOĞDU (Ordu) – Teröriste destek veren herkes teröristtir.
HAKKI
SARUHAN OLUÇ (Devamla) – Hadi ya, konuşma! (AK PARTİ sıralarından gürültüler)
BAŞKAN
– Sayın Oluç, devam edin. 
HAKKI
SARUHAN OLUÇ (Devamla) – Yalan, palavra şeyler konuşuyorsunuz, buna pabuç
bırakmayız! Biz burada demokrasi mücadelesi veriyoruz, özgürlük ve eşitlik
mücadelesi veriyoruz, adalet mücadelesi veriyoruz. Sizin bu saçma sapan
laflarınıza kulak asmayız. Hayır efendim, dinlemiyoruz ve bu hakkı vermiyoruz
size!
OYA
ERONAT (Diyarbakır) – Hadi, alnımı karışla!
HAKKI
SARUHAN OLUÇ (Devamla) – Bunu bize söyleyemezsiniz! Kimse beni, arkadaşlarımı
teröristlikle… (AK PARTİ sıralarından gürültüler)
METİN
GÜNDOĞDU (Ordu) – Siz kimsiniz! Teröriste destek veren teröristtir.
İSMAİL
TAMER (Kayseri) – Siz kimsiniz!
HAKKI
SARUHAN OLUÇ (Devamla) – Otur yerine! Otur yerine! Yaşından utan be! 
BAŞKAN
– Sayın Oluç lütfen, sözlerimizi tamamlayalım, lütfen, rica ediyorum. 
HAKKI
SARUHAN OLUÇ (Devamla) – Senin grup başkan vekilin var, ne konuşup duruyorsun?
Otur yerine! Konuşma oradan! Allah Allah! (AK PARTİ sıralarından gürültüler)
İSMAİL
TAMER (Kayseri) – Burada da teröristlik yapıyorsun!
BAŞKAN
– Arkadaşlar lütfen, böyle bir usul yok. 
Sayın
Oluç, lüften...
HAKKI
SARUHAN OLUÇ (Devamla) – Diyeceğin bir şey varsa buraya gelir, konuşursun.
Yeter ya, nedir bu!
BAŞKAN
– Arkadaşlar, karşılıklı olmasın. Karşılıklı olmasın Sayın Tamer, rica
ediyorum. 
HAKKI
SARUHAN OLUÇ (Devamla) – Terörü siz estiriyorsunuz işte burada. Burada doğru
dürüst bir tartışma yapmaya çalışıyoruz, terör estiriyorsunuz. Nedir bu! Hayır,
buna pabuç bırakmayız! Yok böyle şey! 
BAŞKAN
– Değerli arkadaşlar, lütfen, rica ediyorum. 
HAKKI
SARUHAN OLUÇ (Devamla) – Yeter ya! Orada bağıra bağıra politika mı olur!
Dördünüz konuşacaksanız konuşun, tartışın; neyse konuşalım, tartışalım. İkide
bir aynı şey. Ben bugün de söyledim, görüş mesafesinde, 12 tane gözlem
noktasının arasında Bağdadi dolaşıyormuş, sizse ne yapıyordunuz? Hadi…
ABDULLAH
GÜLER (İstanbul) – Kim getirmiş oraya? 
HAKKI
SARUHAN OLUÇ (Devamla) – “Kim getirmiş oraya?” 12 tane gözlem noktasının
arasına… 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Batman) – Kim getirmiş?
ABDULLAH
GÜLER (İstanbul) – YPG getirdi oraya, YPG! Amerikan uşağı YPG…
AYŞE
ACAR BAŞARAN (Batman) – Otur yerine! Otur, otur!
MAHMUT
TOĞRUL (Gaziantep) – Sayın Başkan, niye müdahale etmiyorsun?
ABDULLAH
GÜLER (İstanbul) – …Amerika’dan aldığı talimatla Bağdadi’yi aldı, oraya
getirdi! Alçak PKK, YPG getirdi oraya! 
BAŞKAN
– Değerli milletvekilleri, lütfen oturunuz yerinize.
HAKKI
SARUHAN OLUÇ (Devamla) – Ya bırak, bırak! Hikâye anlatıyorsun.
ABDULLAH
GÜLER (İstanbul) – Amerikan uşağı alçak PKK getirdi oraya.
BAŞKAN
– Sayın Oluç, lütfen…
Değerli
arkadaşlar, birleşime beş dakika ara veriyorum. 
Kapanma Saati: 21.20
DÖRDÜNCÜ OTURUM
Açılma Saati: 21.34
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK
(Balıkesir)
-----0-----
BAŞKAN
– Türkiye Büyük Millet Meclisinin 13’üncü Birleşiminin Dördüncü Oturumunu
açıyorum.
106
sıra sayılı Kanun Teklifi’nin görüşmelerine devam ediyoruz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Edirne Milletvekili Fatma Aksal ve Kayseri Milletvekili İsmail Emrah
Karayel ile 40 Milletvekilinin Su Ürünleri Kanununda Değişiklik Yapılmasına
Dair Kanun Teklifi (2/2214) ve Tarım, Orman ve Köyişleri Komisyonu Raporu (S.
Sayısı: 106) (Devam)
BAŞKAN
– Komisyon yerinde. 
Değerli
milletvekilleri, 12’nci madde üzerindeki önerge işlemlerinde kalmıştık. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi'nin 12’nci maddesiyle değiştirilmesi
öngörülen 1380 sayılı Su Ürünleri Kanunu’nun ek 3’ncü maddesinin birinci
fıkrasının ilk cümlesinin aşağıdaki şekilde değiştirilmesini arz ve teklif
ederiz.
"36
ncı maddede yer alan idari para cezaları mahallin en büyük mülki amiri ile
Jandarma ve Sahil Güvenlik Komutanlığının yetki ve sorumluluk alanlarına göre Sahil
Güvenlik Komutanlığı yada Jandarma tarafından görevlendirilen personelle
birlikte hazır bulunacak Su Bilimleri ve Mühendisi, Su Ürünleri Mühendisi veya
Balıkçılık Teknolojisi Mühendisi ile beraber uygulanır.”
 Orhan
Sarıbal  Necati Tığlı  Ayhan
Barut
 Bursa Giresun Adana
 Bekir
Başevirgen  Cengiz Gökçel  Okan
Gaytancıoğlu
 Manisa Mersin Edirne
 Ömer
Fethi Gürer İlhami Özcan Aygun  Servet
Ünsal 
 Niğde Tekirdağ Ankara
 
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde söz isteyen, Giresun Milletvekilimiz Sayın Necati Tığlı. (CHP
sıralarından alkışlar)
Süremiz
beş dakika Sayın Tığlı. 
NECATİ
TIĞLI (Giresun) – Sayın Başkan, değerli milletvekilleri; Su Ürünleri Kanununda
Değişiklik Yapılmasına Dair Kanun Teklifi’nin 12’nci maddesi üzerinde söz almış
bulunmaktayım. Hepinizi saygıyla sevgiyle selamlıyorum. 
Geçtiğimiz
yıl Meclis Başkanlığına “Su Ürünleri Kanunu’nun 7 maddesinde değişiklik
yapılsın.” diye kanun teklifi sunmuştum ama bu teklifin Komisyonda okunmasını
ve görüşülmesini kabul etmediniz, oysa bilgilenme adına okusaydınız birazcık
daha güzel olurdu. 
Bu
kanun teklifinin ilk hedefi su ürünlerinin korunması ve gelecek nesillere
aktarılması olmalıydı. Teklif, sürdürülebilir hedeflerden yana olmalıydı,
ekolojik dengenin korunmasından yana olmalıydı; su ürünleri mühendisleri, su
bilimleri mühendisleri, balıkçılık teknolojisi mühendisleriyle ilgili olmalıydı
ama görüyoruz ki bunların hiçbiri yok. 
Görüştüğümüz
bu kanun teklifinin maddelerine balıkçılıkla ilgili hangi sivil toplum örgütü
olur verdi? Amatör olta balıkçılığı derneklerini dinledik mi? Hangi
akademisyenlere kulak verip bilimsel verileri inceledik? Acaba su ürünleri
mühendisleri dinlendi mi, görüş alındı mı? Biz bunların hiçbirini bilmiyoruz,
önergeye imza veren milletvekillerinin de bildiğini zannetmiyorum. Bilinen bir
tek şey var, bu kanunun “idari yaptırımlar” bölümünde bir sürü rakamsal
değişikliğin yapıldığı ama hiçbirinin koruyucu ve caydırıcı niteliği
olmadığıdır. Örnek vermek istiyorum: Ruhsat tezkeresi almadan ticari amaçlı su
ürünleri avlayan kişilere 1.000 lira ceza veriyoruz. Bu 1.000 lira cezanın
hiçbir caydırıcılığı yok. 1.000 lira 4-5 kasa palamudun fiyatı. Yine, aynı şekilde
kurallara uymayan amatör avcılara “250 lira ceza” diyoruz. Peki, 250 lira
cezanın bir caydırıcılığı var mı? Çok dikkat edelim sayın milletvekilleri,
1.000 lira ceza kesmekle, 250 lira ceza kesmekle caydırıcı falan olunmuyor. 
Sayın
milletvekilleri, değerli Komisyon üyeleri; dikkatinizi bu hassas konuya çekmek
istiyorum. Sizin kaçınız balık tutmaya gitti ya da balıkçılıkla
ilgileniyorsunuz ya da deniz kenarında yaşıyorsunuz? Livar nedir? Ağ nedir?
Misina nedir? Tırıvırı nedir? Balıklarda boy limiti ne olmalıdır, kilo limiti
ne olmalıdır? Bunları biliyor muyuz? Bunları bilenler su ürünleri
mühendisleridir, bunları bilenler sahada gezenlerdir, bunları bilenler balıkçı
dernekleridir, bunları bilenler balıkçılıkla haşır neşir olanlardır. Sofrasında
balık eksik olmayan Avrupa Birliği ülkelerinde gırgırla avlanma derinliği 50
metre ama bizde 24 metre. İktidar elinden gelse gırgır teknelerini plajlarımıza
kadar sokacak. Kasım ayı geldi, tezgâhlarda ne hamsi var ne istavrit var ne
mezgit var, palamudu hiç görmedik. Karadeniz’de üreyen uskumru tezgâhlara
Norveç’ten geliyor. Hani fakirin umuduydu balık? Fakir, balığı sadece
kitaplarda görüyor, ansiklopedilerde görüyor. Balıkların üzerindeki baskı
azalmadıkça, üremelerine izin verilmedikçe, boy limitlerine uyulmadıkça balığa
hasret kalacağımız günler çok yakındır. O nedenle, denizlerimizdeki av yasağı
dönemini bir an önce 1 Nisan ile 30 Eylül tarihleri arasında olarak
değiştirelim yoksa yarın çok geç olacak. Kiraya verilecek yerler belirlenirken
neden balıkçı derneklerinden ve su ürünleri mühendislerinden görüş alınmıyor?
Kiraya verilecek yerler de öyle beş on yılla falan verilmemeli, kiralama tek
bir balık türü için olmalı. Kiraya verilen yerlerde amatör olta balıkçıları
haftanın yedi günü avlanabilmeli. Karaya çıkartılan su ürünleri için denetime
açık şekilde merkezler belirlenmeli, çıkış noktasından satış noktasına kadar
tüm faaliyetler faturayla belgelendirilmeli, denetimler çok ciddi yapılmalı. Bu
kanuna göre, her dört yılda bir hazırlanan, amatör ve ticari amaçlı olmak üzere
su ürünleri avcılığını düzenleyen iki tebliğimiz var. Bu iki tebliğ neden her
yıl hazırlanmıyor da dört yılda bir hazırlanıyor? Buna da sayın
milletvekillerimin dikkatini çekmek istiyorum. 
Çok
önemli bir konuya değinmek istiyorum: İç sularda avlanma amaçlı kullanılan
elektroşok cihazları. İnsan ölümlerine neden olan elektroşok cihazlarıyla av
yapılması kanunda yasaklanmış olsa da tekne ve gemilerde bulundurmak yasak
değil. Bu cihaz suyla temas ettiğinde ölümcül bir cihazdır ve caydırıcı olması
için bulundurulması bile yasaklanmalıdır; ceza idari hükümlere göre değil, TCK
kapsamına göre belirlenmelidir. 
Sayın
milletvekilleri, siz bazı maddeleri güncellediniz diye kırk sekiz yıllık 1380
sayılı Su Ürünleri Kanunu hâlâ gençleşmedi, hâlâ kırk sekiz yaşında ve hâlâ
eski ve hâlâ uluslararası kriterlerde değil, zaten bu mantıkla da olması
beklenemez. 
(Mikrofon
otomatik cihaz tarafından kapatıldı)
NECATİ
TIĞLI (Devamla) – Bitiriyorum Sayın Başkanım.
BAŞKAN
– Tamamlayın Sayın Tığlı.
NECATİ
TIĞLI (Devamla) – Kısacası, yaptığımız bu kanun teklifi ne camiaya ne balıklara
ne denizimize ne Karadeniz’imize ne Akdeniz’imize ne de Ege Denizi’mize bir
fayda sağlamaz diyorum.
Genel
Kurulu saygıyla sevgiyle selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Su Ürünleri Kanununda Değişiklik Yapılmasına Dair Kanun Teklifi’nin 12’nci
maddesinin birinci fıkrasında yer alan “değiştirilmiştir” ibaresinin “yeniden
düzenlemiştir” şeklinde değiştirilmesini arz ve teklif ederiz.
 Dursun
Müsavat Dervişoğlu Ayhan Erel Mehmet
Metanet Çulhaoğlu
 İzmir Aksaray Adana
 Zeki
Hakan Sıdalı Behiç
Çelik
 Mersin Mersin
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde söz isteyen Mersin Milletvekilimiz Sayın Behiç Çelik. (İYİ
PARTİ sıralarından alkışlar)
Süreniz
beş dakika Sayın Çelik.
BEHİÇ
ÇELİK (Mersin) – Sayın Başkan, değerli milletvekilleri; 106 sıra sayılı 1380
sayılı Su Ürünleri Kanununda Değişiklik Yapılmasına Dair Kanun Teklifi’nin
12’nci maddesi için verdiğimiz değişiklik önergesi üzerine söz almış bulunuyorum.
Bu vesileyle Genel Kurulu saygıyla selamlıyorum. 
Değerli
arkadaşlar, cumhuriyetimizin kuruluşunun 96’ncı yıl dönümünü geçen salı günü
coşkuyla kutladık ama ne yazık ki müttefik bildiğimiz Amerika Birleşik
Devletleri’nin Temsilciler Meclisinde sözde Ermeni soykırımı kararını alması ve
ardından yaptırım kararını ezici çoğunlukla geçirmesi ittifak hukukuna ve
devletler genel hukukuna, uluslararası sözleşmelere, temel ahlaki değerlere,
Türkiye Cumhuriyeti’nin onuruna ve mevcudiyetine doğrudan saldırıdır. Bunu
kabul etmemiz mümkün değildir. Türkiye Cumhuriyeti’ni temsil eden makamların,
bağımsızlık ve egemenliğimizi hiçe sayarak başka bir devletçe aşağılanması,
Türk milletinin mücrim konumuna düşürülmesi… Buna tevessül edene haddini
bildirmek zorunlu hâle gelmiştir. Türkiye, sömürge değildir. Türkiye, nevzuhur
bir devlet de değildir. Türk milleti, iki yüz elli yıllık bir millet değildir,
en az beş bin yıllık uygarlık kurucusu ve taşıyıcısı büyük bir millettir. Bunu
anlamak istemeyene de hatırlatacak güç, irade ve imkânlarımız vardır. Sonuç
olarak, Amerika Birleşik Devletleri’nin bu çirkin kararlarını yok hükmünde
değerlendiriyoruz ve aynen iade ediyoruz. Bu arada, Sayın Cumhurbaşkanının
Amerika seyahatinin de bu bağlamda değerlendirilmesi önemlidir. 
Değerli
arkadaşlar, yarım asra yaklaşan Su Ürünleri Kanunu günümüz sektör ihtiyacını
karşılamaktan oldukça uzaktır. Bu sebeple, mevcut kanun üzerinde böyle geçici
muhtelif düzenlemeler getirilmesi de yine çözüm olmayacaktır. Tarım ve Orman
Bakanlığında ana hizmet birimi olarak yerini almış olan Balıkçılık ve Su
Ürünleri Genel Müdürlüğü, Türkiye su ürünlerini ve balıkçılığını takipten,
kalkındırmaktan ve sektörü geliştirmekten yoksundur. Bu Genel Müdürlük
güçlendirilmeli, tarım il müdürlükleri bünyesinde güçlü şube şeklinde
örgütlenmelidir. Zira, yeni teşkilat yapısının; deniz, kıyı, nehir, göl ve
gölet su ürünleri avcılığının temel alet edevatlarla, araç gereç, tekneleri ve
çalışanları kavrayacak anlayışı ve bunun teamülünü ortadan kaldırdığı açıktır. 
Sayın
Başkan, değerli milletvekilleri; bu değişikliklerle günümüz su ürünlerinin
güçlendirilmesiyle kontrol ve tecziye işlemlerinin artırılması isabetlidir.
Trol avcılığının çalışma derinliğinin sıkı bir şekilde takibi önemlidir. Su
ürünleri tesis ve işletmelerinin sürdürülebilir balıkçılığa uygun olmasının
denetlenmesi ya da yeni açılacak tesislerde bunun gözetilmesi önemlidir.
Cezalar artırılabilir. Nitekim 12’nci maddede ceza vermeye yetkili merciler
belirlenmiştir. 
(AK
PARTİ sıralarından uğultular) 
LÜTFÜ
TÜRKKAN (Kocaeli) – Arkaya çay gönderelim mi, kahve veya başka bir şey!
BEHİÇ
ÇELİK (Devamla) – Bunlar mahallî mülki amirler, Sahil Güvenlik Komutanlığının
yetki verdiği görevliler ile sair tutanak tutmaya yetki verilen diğer
görevlilerdir. Ayrıca “fahri su ürünleri müfettişi” ibaresinin maddeden
çıkarılması da olumlu değerlendirilmektedir. 
Ayrıca
deniz, göl ve akarsu kirliliği, aşırı ve hileli avlanma, yasa, kural, adet dışı
avlanma, stok yetersizliği başlıca sorunlar olarak karşımıza çıkmaktadır. Stok
alanları su ürünlerinin âdeta çiftlikleridir. Stok yetersizliği
balıkçılığımızın en önemli sorunlarından biridir. Buradan hareketle şunları
söyleyebiliriz: Balıkçılığımız alarm veriyor. Balıkçılık kooperatifleri etkin
gözükmüyor, mutlaka güçlendirilmelidir. Balık çiftlikleri artırılmalıdır.
Stoklar çoğaltılmalıdır. Kooperatiflere ve üyelerine kredi kolaylıkları
sağlanmalıdır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Çelik.
BEHİÇ
ÇELİK (Devamla) – Teşekkürler Sayın Başkan.
Su
ürünleri mühendislerinin statüleri yeniden tanımlanmalıdır. Nihayet yeni bir su
ürünleri kanununa ihtiyaç olduğu izahtan varestedir. 
Sayın
milletvekilleri, Lösemili Çocuklar Haftası’nı idrak ediyoruz. Lösemiyle ilgili
farkındalık yaratmak ve hastalara destek vermek temel insanlık görevimizdir. 
106
sıra sayılı Kanun Teklifi’nin 12’nci maddesi uyarınca vermiş olduğumuz
değişiklik önergesinin bu vesileyle kabulünü arz eder, saygılar sunarım. (İYİ
PARTİ sıralarından alkışlar) 
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
12’nci
maddeyi oylarınıza sunuyorum: Kabul edenler... Kabul etmeyenler... 12’nci madde
kabul edilmiştir. 
(AK
PARTİ sıralarından uğultular)
BAŞKAN
- Değerli arkadaşlarım, salonun özellikle şu arka tarafından bayağı uğultu
geliyor, arkadaşlarımızın konuşmasını çok büyük ölçüde engelliyorsunuz. Rica
ediyorum, dikkat edelim o konuya.
LÜTFÜ
TÜRKKAN (Kocaeli) – Hanımlar sanki altın günü yapmışlar orada, vallahi, altın
günü yapmışlar sanki!
MÜŞERREF
PERVİN TUBA DURGUT (İstanbul) – Sanki sadece kadınlar konuşuyor. 
BAŞKAN
– Değerli milletvekilleri, 13’üncü madde üzerinde 2 önerge bulunmaktadır,
önergeleri aykırılık sırasına göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 13’üncü maddesinin aşağıdaki gibi
değiştirilmesini arz ve teklif ederiz. 
MADDE
13- “EK MADDE 4- Tarım ve Orman Bakanlığı, su ürünleri avcılık ve
yetiştiricilik verilerini elde etmek, faaliyetlerini izlemek ve kural
ihlallerini tespit etmek amacıyla her türlü teknik alet ve sistemlerden
yararlanabilir, uzaktan algılama sistemleri kurabilir, kurdurabilir veya
işletebilir, bu konularda ilgili ulusal ve uluslararası kurum ve kuruluşlarla
işbirliği yapabilir.”
 Mahmut
Toğrul Erdal Aydemir Semra
Güzel
 Gaziantep Bingöl Diyarbakır
 Ali
Kenanoğlu   Oya
Ersoy
 İstanbul  İstanbul
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde söz isteyen Bingöl Milletvekilimiz Sayın Erdal Aydemir. (HDP
sıralarından alkışlar)
Süreniz
beş dakika Sayın Aydemir. 
ERDAL
AYDEMİR (Bingöl) – Sayın Başkan, değerli milletvekilleri; yaklaşık on günden
beridir Meclis Genel Kurulunun gündeminde özellikle parti grubumuz, partimize
yönelik hukuksuz uygulamaları dile getirdiği zaman maalesef ki AKP tarafından
muazzam tepkiyle karşılanmakta. Ben de Türkiye’deki yargının ne durumda
olduğunu çok kısa başlıklarla hatırlatmaya çalışmaya çalışacağım, gündemimize
sokmaya çalışacağım. 
Geçen
hafta bir hatip kendisinin on beş yıllık bir yargıçlık hayatının olduğunu
söyleyerek HDP’li milletvekillerine, eş belediye başkanlarına, encümenlerine,
yöneticilerine yapılan uygulamaların hukuki olduğuyla ilgili bazı açıklamalarda
bulundu. 
Arkadaşlar,
Türkiye’de yargı, tarafsızlığını ve bağımsızlığını yitirmiştir. Türkiye’deki
yargının tarafsızlığı ve bağımsızlığı kalmamıştır. Özellikle de söz konusu
Kürtler, Kürtlerin temsilcileri, milletvekilleri, belediye başkanları,
encümenleri, il-ilçe başkanları ve yöneticileri tamamen taraflı ve bağımlı
mahkemeler tarafından yargılanmaktadırlar. 
Yargı
kurumu âdeta yürütmenin, iktidarın bir yan kuruluşu olarak çalışmaktadır;
güvenilirliği kalmamış, itibarı yerle bir olmuş, yerlerde sürünmektedir. Yargı
kendisini bu hâle kendi uygulamalarıyla getirmiştir. İktidar ve onun başı gibi
düşünmeyen kişileri, kurumları, Alevileri, sendikacıları, akademisyenleri,
gazetecileri, sanatçıları cezalandıran ve AKP’nin bir bürosu gibi çalışan yargı
hâline gelmiş bir yargıdan söz etmekteyiz. 
Arkadaşlar,
Hükûmet yargıyı kullanarak yargı eliyle çeşitli mühendislik çalışmaları
yürütmektedir. En başta, 4 Kasım 2016 tarihinde Eş Genel Başkanlarımız
Selahattin Demirtaş ve Figen Yüksekdağ başta olmak üzere, yine aynı tarihte bu
Mecliste partimizin Grup Başkan Vekilliğini yapmış olan İdris Baluken’e yönelik
ve bunların şahsında 11 milletvekilimize yönelik yapılan bir hukuk operasyonu
neticesinde bu vekillerimiz ve genel başkanlarımız hâlen cezaevinde.
Şimdi,
yürütme ve onun başı neden yargıyı bu kadar etkilemekte, neden yargıyı
yönlendirmekte? Buna birkaç örnek verelim: Avrupa İnsan Hakları Mahkemesi
Selahattin Demirtaş kararında derhâl tahliye kararı verilmesine hükmetti.
Anayasa’nın 90’ıncı maddesi çok açık. Derhâl serbest bırakılması gereken
Demirtaş, yine yürütmenin başı tarafından “Bu karar bizi bağlamaz, karşı
hamlemizi yapıp bunu boşa çıkaracağız.” dedi. Bu, işte, açık bir şekilde,
iddiamızın ispatı, delili konumunda. Bunun neticesinde de Selahattin
Demirtaş’ın apar topar istinaf mahkemesinin vermiş olduğu karar neticesinde
hükmü kesinleştirildi, cezaevinde tutuldu.
Yine,
yerel mahkeme vermiş olduğu bir tahliye kararı sonucunda Demirtaş’ın serbest
bırakılmasına hükmetti. Yine yürütmenin başı “Biz hiçbir şekilde bunu serbest
bırakamayız. Eğer biz bunu serbest bırakırsak şehitlere hesap veremeyiz.” dedi.
Bunun neticesinde -yargı tarihinde, belki de dünya yargı tarihinde eşine az
rastlanır- aynı iddia ve ithamlarla yeniden ikinci kez tutuklanmak zorunda
bırakıldı ve tutuklandı. 
Yine,
Grup Başkan Vekilimiz İdris Baluken 24 Haziran seçimlerinde Batman ilinden
milletvekili adayı yapıldı ve birinci listedeydi. Liste açıklanır açıklanmaz,
açıklamanın üzerinden daha yirmi dört saat geçmeden, Antep İstinaf Mahkemesinde
olan dosyası bir gün içerisinde, arkadaşlar, bir gün içerisinde ele alınıp
kesinleştirildi ve İdris Baluken’in milletvekili adayı olmasına engel kondu. 
İşte,
bütün bunları bir araya getirdiğimiz zaman, hele hele son dönemde
belediyelerimize yönelik kayyum atamaları… Bakın arkadaşlar, Hakkâri Belediye
Başkanı, Yüksekova Belediye Başkanı, Nusaybin Belediye Başkanı, Erciş Belediye
Başkanı aynı gün ve aynı saatte gözaltına alındılar.
(Mikrofon
otomatik cihaz tarafından kapatıldı) 
BAŞKAN
– Tamamlayın.
ERDAL
AYDEMİR (Devamla) – Aynı gün ve aynı saatte savcılık soruşturmasına
çıkartıldılar ve yine aynı gün ve aynı saatte tutuklanıp cezaevine
gönderildiler. Bunlar bir tesadüf müdür arkadaşlar? Alın, işte bağımsız ve
tarafsız olan yargının düştüğü hâl! Bununla da yetinilmedi, başta Selçuk
Mızraklı olmak üzere, Kezban Yılmaz… Yine bugün yeni haberini almış olduğumuz
Hakkâri Belediye Başkanımız, Yüksekova Belediye Başkanımız ve Yüksekova Eş
Belediye Başkanımız bulundukları Van Cezaevinden Elâzığ Cezaevine sürgün
edildi, tıpkı Selçuk Mızraklı ve arkadaşlarının Kayseri’ye sürgün edilmeleri
gibi.
Arkadaşlar,
ceza hukukunun olmazsa olmaz ilkesi -eğer bir suç isnadı yapılmışsa- suçun
kişiselliği ilkesidir. Siz, bir kişiye vermiş olduğunuz cezadan dolayı onun
ailesi, eşi, çocukları ve yakınlarına da ceza veremezsiniz. Siz, bu sürgünlerle
bu kişilerin ailelerine de ceza vermiş duruma gelirsiniz.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Aydemir, toparlayın.
ERDAL
AYDEMİR (Devamla) – Çok özür dilerim, son sözlerim.
İşte,
yine konuyla ilgili Avrupa İnsan Hakları Mahkemesinin vermiş olduğu bir karar:
Tutuklandığı yerde eğer uygun cezaevi varsa kişi orada tutulur. Bunun nedeni de
ailesiyle, yakınlarıyla, eşiyle, çocuklarıyla rahat bir ortamda ilişkisinin
sağlanabilmesidir. İşte bütün bu kararlar olmasına rağmen Anayasa’nın 138’inci
maddesi bu ülkede her gün çiğneniyor; yürütme tarafından çiğneniyor, yürütmenin
başı tarafından çiğneniyor. Yürütmenin başı bir kelamda bulunuyor, aynı gün ve
saatte yargı gereğini yapıyor. Alın size bağımsız, tarafsız yargı! 
Son
olarak… Yine bir Alevi Konfederasyonu Başkanı olan Turgut Öker İstanbul
Cumhuriyet Savcılığının çıkarmış olduğu davete binaen ifade vermek için
İstanbul’a geldi, kendi rızasıyla bilerek isteyerek geldi ama karşılığında adli
tedbir uygulanarak, yurt dışı yasağı konarak seyahat etme özgürlüğü elinden
alındı. Bu da yine bir talimat neticesinde... 
(Mikrofon
otomatik cihaz tarafından kapatıldı) 
BAŞKAN
– Sayın Aydemir, tamamlayın, bitirin. 
ERDAL
AYDEMİR (Devamla) – İşte, yargının düştüğü hâl, talimat yargısı... 
Hepinizi
saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 13’üncü maddesiyle 1380 sayılı Su
Ürünleri Kanunu’na eklenen ek madde 4’ün ikinci fıkrasında yer alan “belirlenen
sürede” ibaresinin “verilen 30 günlük sürede” şeklinde değiştirilmesini arz ve
teklif ederiz. 
 İlhami
Özcan Aygun Ayhan Barut Okan
Gaytancıoğlu
 Tekirdağ Adana Edirne
 Bekir
Başevirgen Aziz Aydınlık Servet
Ünsal
 Manisa Şanlıurfa Ankara
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerine söz isteyen Adana Milletvekilimiz Sayın Ayhan Barut. (CHP
sıralarından alkışlar) 
Süreniz
beş dakika. 
AYHAN
BARUT (Adana) – Sayın Başkan, değerli milletvekilleri; hepinizi saygıyla
selamlıyorum. 
Görüşülmekte
olan Su Ürünleri Kanununda Değişiklik Yapılmasına Dair Kanun Teklifi’nin
13’üncü maddesi üzerine söz almış bulunuyorum. Maddede, su ürünleri, avcılık ve
izlenmesi amacıyla gemilerde ve yetiştiricilik tesislerinde bulundurulması
istenen sistem ve cihazların uygun ve işler durumda olmaması hâlinde Bakanlığın
eksiklerin giderilmesi için ilgililere “belirlenen sürede” şeklinde muğlak bir
ifade kullanılmıştır. Teklifte bu süre verilmediği için, uygulamada kişi ve
kuruma göre bir süre tanınması gerekir. Önergemizle bu sürenin tanımlanması ve
tüm tarafların bunu önceden bilerek hareket etmesi amaçlanmıştır. 
Sayın
Başkan, biz burada su ürünleriyle ilgili kanun teklifini görüşüyoruz ancak Plan
ve Bütçe Komisyonunda 1 Kasım Cuma günü yine tarımsal üretim kalemlerine
ilişkin bir değişiklik yapıldı ancak ne Tarım, Orman ve Köyişleri Komisyonu
olarak bizden ne de paydaşlarımız olan oda ve birliklerden yine görüş alınmadı.
Orada TMO Genel Müdürünün isteği üzerine bir düzenleme yapılıyor, bunu
kınıyorum. Kimse Meclisin itibarını, biz milletvekillerini ve komisyonları yok
sayamaz, saymamalı. Neden bunu söylüyorum? Başkanım, orada arpa, buğday, mısır,
mercimek, patates yani tarım ürünleri konuşuluyor ve tarımsal ürünlerin
yeterliliği, yetersizliği, üretim miktarları değerlendiriliyor; buna karşın,
sınırsız ithalat yetkisiyle bu ithalatın pazarlamasının Kamu İhale Kanunu’na
tabi tutulmadan, keyfîlik içerisinde yapılması isteniyor ve veriliyor da. Zaten
bu durumlar, ülkemizi de ithalat cennetine çevirmiş durumda ama Komisyonumuza
bir görüş dahi sorulmuyor. Neden? Tarımla ilgili bir konuda, Tarım, Orman ve
Köyişleri Komisyonumuzun tali komisyon olarak bir görüşünün dahi, bir
önerisinin dahi alınmamasını ve bu düzenlemenin bu şekilde Plan ve Bütçe
Komisyonunda yapılmasını ayıplıyorum. 
Sayın
Başkanım, değerli milletvekillerim; her konuda ve her alanda Kamu İhale
Kanunu’ndan kurtulmak isteyen bu tavrı ayrıca dikkatinize sunuyorum. Önerim şu:
Kamu İhale Kanunu’nun adını “saray ihale kanunu” yapın, tek maddeyle “Saray
hükûmeti, istediği işi, istediği kişiye sorgusuz sualsiz verir.” deyip geçin.
“Ben yaptım, oldu” yaklaşımı, ülkemiz tarımına çok ağır bir darbe vurmuştur,
hâlâ da vurmaya devam etmektedir. 
Bakınız,
ülkemizin 24 milyon hektar tarım arazisinin sadece yüzde 25’i sulanmaktadır
yani 6,2 milyon hektarlık alanı sulanabiliyor. 1991-2002 yılları arasında on
bir yılda 714 bin hektar alan sulamaya açılmış, 2003-2014 yılları arasında yine
on bir yılda 595 bin hektar alan sulamaya açılmış. Ne diyelim yani şimdi?
Sulamaya açılan arazi konusunda, AKP’nin söylediği gibi, şaha mı kalkmış
oluyoruz ya da yaya mı kaldık? Sizler söyleyin.
Değerli
milletvekilleri, AKP’den önce, ülkemizde yıllık ortalama 22-24 milyon ton
arasında buğday üretimi vardı, bugün 20 milyon tonun altına düştü. Yani 2002
yılı öncesinde kişi başına 380 kilogram buğday üretimi varken şu anda bu rakam
250 kilograma indi. 
Tarımda
kendi kendine yeten 7 ülkeden biriyken bugün bu iktidarın yanlış politikaları
nedeniyle kendi kendine yetmeyen bir ülke hâline geldik, ayrıca net bir şekilde
ithalatçı duruma düştük. Bir tarım ülkesi olan Türkiye’de AKP hükûmetleri
tarihinde ilk defa saman ithal edildi, cumhuriyet tarihinde ilk defa bir
yabancı ülkenin Tarım Bakanına devlet nişanı verildi. Soruyorum buradan,
“Yerliyiz, millîyiz.” diyenlere soruyorum: Nerede kaldı sizin yerliliğiniz,
millîliğiniz? 
Sayın
Başkan, kıymetli milletvekilleri; AKP’nin yanlışlarını say say bitiremiyoruz
ama tarihe de not düşmek adına yüce Meclis çatısı altında bazı gerçekleri de
haykırmak zorundayız. Çiftçinin ekip biçmekten vazgeçtiği, ekilmeyen 4 milyon
167 bin hektar alan var, tarımdan çıkarıldı. Yani bir deyişle, 2 Trakya
büyüklüğündeki alanda ekimden vazgeçildi ya da bir başka deyişle, Hollanda’nın
yüzölçümü kadar büyük bir alan tarımdan koparılmış oldu. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Barut. 
AYHAN
BARUT (Devamla) – İşte tüm bu nedenlerle cumhuriyet tarihinde ilk defa ekim
alanları, 20 milyon hektarın altına düştü. 2003 yılında 2,8 milyon olan çiftçi
sayısı, bugün 2,1 milyona geriledi. 2002 yılında çiftçilerimizin 4,5 milyar
olan borcu, 110 milyara kadar çıktı yani 25 kat arttı. Yazık değil mi bu
üreticilerimize? Sizlerin döneminde çiftçilerimiz cezaevleriyle tanıştı.
Soruyorum buradan: Çiftçilerimizle bir alıp veremediğiniz mi var? Nedir acaba
bu zorunuz? 
AKP,
güya ülkeyi uçurdu ya da ekonomik olarak gerçekten uçurdu ama çiftçinin
ekmeğini havaya, ülkeyi de uçurumdan aşağıya uçurdu. Bu kapsamda birkaç örnek
paylaşmak istiyorum: AKP iktidarından önce, 2002’de mazot 1 liraydı, bugün 6
kat artmış, 6 lira. Gübrenin tonu o günlerde, 2002’de ortalama 150 liraydı,
bugün 1.250 lira, 8 kat artmış. Süt yemi 200 lirayken 1.350 lira olmuş, tam 7
kat artmış. 
(Mikrofon
otomatik cihaz tarafından kapatıldı) 
AYHAN
BARUT (Devamla) – Bitiriyorum Başkanım.
BAŞKAN
– Sayın Barut, buyurun, selamlayalım.
AYHAN
BARUT (Devamla) - Besi tavukçuluğunda durum vahim, tam bir felaket; 2002’de 320
lira olan yem tam 13 kat artmış, 4.100 lira olmuş. 
Ürün
maliyetlerindeki fahiş artışları anlattık; peki, ürün fiyatları ne olmuş bu
dönemde? Buğday 2003 yılında 35 kuruş; 4 kat artmış, 1,35 lira olmuş. Mısır
2003’te 25 kuruş; 4 kat artmış, 1 lira 15 kuruş olmuş. Pamuk 65 kuruştan 3
liraya çıkmış, 4,5 kat artmış. Karkas et 2002’de 7 lirayken 4 kat artmış, 25-30
lira arasına gelmiş. Özetle, fahiş oranda artan maliyetlere kıyasla ürün
fiyatlarında elle tutulur bir artış olmadığı için üretici kazanamamıştır, kan
ağlamıştır; tüketiciler ise uygun fiyatlarla ürününe kavuşamamıştır. Ekonomiyi
uçurmuşlar mı? Ekonomiyi değil ama ülkeyi köklerinden havaya uçurmuşlar. 
Hepinize
sevgiler saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz.
BAŞKAN
– Arkadaşlar, bir yoklama talebi var. 
Sayın
Karabıyık, Sayın Karaca, Sayın Hancıoğlu, Sayın Özel, Sayın Köksal, Sayın Emir,
Sayın Aygun, Sayın Sümer, Sayın Bulut, Sayın Özkan, Sayın Sarıbal, Sayın Yeşil,
Sayın Tığlı, Sayın Özbek, Sayın Ünsal, Sayın Kadıgil, Sayın Barut, Sayın Kayan,
Sayın Baltacı, Sayın Şaroğlu.
Yoklama
için üç dakika süre veriyorum.
(Elektronik
cihazla yoklama yapıldı) 
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 22.11
BEŞİNCİ OTURUM
Açılma Saati: 22.20
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK
(Balıkesir)
-----0-----
BAŞKAN
– Türkiye Büyük Millet Meclisinin 13’üncü Birleşiminin Beşinci Oturumunu
açıyorum.
III.- YOKLAMA
BAŞKAN
– 106 sıra sayılı Kanun Teklifi’nin 13’üncü maddesi üzerinde Adana Milletvekili
Ayhan Barut ve arkadaşlarının önergelerinin oylanmasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım. 
Yoklama
için üç dakika süre veriyorum.
Pusula
veren arkadaşlar lütfen salondan ayrılmasınlar. Hepsini tek tek göreceğim
arkadaşlar. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Edirne Milletvekili Fatma Aksal ve Kayseri Milletvekili İsmail Emrah
Karayel ile 40 Milletvekilinin Su Ürünleri Kanununda Değişiklik Yapılmasına
Dair Kanun Teklifi (2/2214) ve Tarım, Orman ve Köyişleri Komisyonu Raporu (S.
Sayısı: 106) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
Değerli
milletvekilleri, 106 sıra sayılı Kanun Teklifi’nin görüşmelerine devam
ediyoruz.
Komisyon
yerinde.
14’üncü
madde üzerinde üç adet önerge bulunmaktadır, önergeleri okutup aykırılık
sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 14’üncü maddesinin aşağıdaki gibi
değiştirilmesini arz ve teklif ederiz.
MADDE
14- “EK MADDE 5- Bu maddenin uygulamasına ilişkin usul ve esaslarla zorunluluktan
muaf tutulacaklar ve istisna sağlanacak faaliyet ve durumlara ilişkin hususlar
Tarım ve Orman Bakanlığınca çıkarılan yönetmelikle düzenlenir.”
 Mahmut
Toğrul Oya Ersoy Semra
Güzel
 Gaziantep İstanbul Diyarbakır
 Ali
Kenanoğlu Rıdvan
Turan
 İstanbul Mersin
BAŞKAN
- Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım. 
Önerge
üzerinde söz isteyen, İstanbul Milletvekilimiz Sayın Oya Ersoy. (HDP
sıralarından alkışlar) 
Süreniz
beş dakika Sayın Ersoy. 
OYA
ERSOY (İstanbul) – Sayın Başkan, Genel Kurulu saygıyla selamlıyorum. 
Öncelikle,
bu yasa tasarısı tartışılırken asıl sormamız gereken soru, su ürünlerinin
yetiştirilmesinin ekosisteme etkisinin ne olduğu sorusudur. Balık çiftliklerinin
kurulmasının önü açılırken doğayı, toprağı, suyu, havayı ve gelecek nesillerin
ihtiyaçlarını koruyabiliyor muyuz? Dünyada birçok ülkeye baktığımızda su
ürünlerinde endüstriyel üretim miktarının doğal üretim miktarının çok altında
olduğunu görüyoruz ama bizde, 3 tarafı denizlerle çevrili, iç su kaynaklarının
oldukça fazla olduğu bir coğrafyada Çin örnek gösterilerek endüstriyel üretim
özendiriliyor. Peki, bu özenmenin sonucu ne oluyor? Her geçen gün doğal
yollarla su ürünü üretimimiz düşüyor, endüstriyel üretim hızla artıyor. Türkiye
İstatistik Kurumunun verilerine göre su ürünleri üretimimiz 2011-2018 yılları
arasında yüzde 10,6 geriledi. Bu düşüşün en önemli nedeni denizlerin kirlenmesi
ve buna bağlı olarak denizlerdeki canlı yaşamının zorlaşmasıdır. 
Tasarının
14’üncü maddesinde, su ürünlerinin belirlenen merkezlerde boşaltılmasının ve
nakledilmesinin denetimi düzenleniyor. Oysa denetleme, üretildikten sonra
değil, üretim öncesi yapılmalıdır. Doğal yollarla avlanarak üretim artırılmalı,
bunun için de denizlerimizdeki kirlenmenin önüne geçilmeli, balık üretiminin
bol olduğu yerlerde balık çiftliklerine izin verilmemeli, balık çiftliklerinin
de iç denetimi sağlanarak endüstriyel, kimyasal yemler ve ilaçlar
kullanılmasının önüne geçilmelidir. Denizlerdeki besleyici rolü olan
nehirlerin, derelerin üzerine HES yapıldığında deniz canlıları besinsiz
kalmaktadır. Bu durum, deniz ekosistemini altüst etmektedir.
Değerli
milletvekilleri, bu Meclisin görevi, aldığı her kararda doğanın yararını, kamu
yararını, halk yararını düşünmektir. Unutmayalım, ekolojik sisteme verdiğimiz
hiçbir zararın geriye dönüşü yoktur. Biz insanlar doğanın bir parçasıyız ve
temiz bir çevrede ve ekolojik sistemde yaşama hakkımız var. İşin bir diğer
boyutu ise gıda güvenliği ve sağlıklı beslenme sorunudur. Su ürünleri üretimini
ekolojik sistemle uyumlu hâle getirmeden, doğal su ürünü üretimini artırmadan
bu alanda yeterli verimliliğe ulaşamayız ve halkımız da sofrasında pahalı gelen
su ürünlerini tüketemez.
Değerli
milletvekilleri, buradan, halkın kürsüsünden sizlere ve bizi dinleyen halkımıza
seslenmek istiyorum. Bugün Türkiye’de iktidarın aldığı her karar, attığı her
adım ve bizzat rejimin kendi varlığı hakkında yüksek sesle sormalı ve
sordurmalıyız: Kimin yararına? Yargı kimin yararına kullanılıyor? Zamlar kimin
için yapılıyor? Özelleştirmeler, kamusal hizmetlerin piyasalaştırılması kimin
yararına? Vergilerimizle oluşan kamu bütçesini şirketlere aktaran, nesiller
boyu bizi borçlandıran o mega projeler kimin yararına? KYK borcunu ödeyemeyen 5
milyon öğrenci dururken şirketlere dağıtılan teşvikler kimin yararına? Vergi
sistemi kimin için? Doğamızı katleden ve varlıklarımızı sermayeleştiren maden,
HES, JES projeleri kimin yararına? En temel yurttaşlık hakkı olan seçme ve
seçilme hakkını gasbeden kayyum sistemi kimin yararına? Halkın kendi yaşamı,
yaşadığı kentler ve ülkemiz, geleceğimiz, bugünümüz, bütün bunlar hakkında söz
ve karar hakkının yok sayıldığı, iktidarı desteklemeyen ya da ona biat
etmeyenin yurttaş olarak kabul edilmediği bir sistem kimin yararına? AKP’nin
duvarında “Egemenlik kayıtsız şartsız sermayenin ve sarayın.” yazıyor. O
nedenle, tazminatlarını isteyen Soma işçilerinin önüne Jandarma barikatı
kuruluyor; o nedenle, hakları için Eskişehir’den Ankara’ya yürümek isteyen metal
işçilerinin önü polis tarafından kesiliyor; o nedenle, Ankara’da yapılmak
istenen ekoloji mitingi Valilik tarafından yasaklanıyor; o nedenle, halkın
seçtiği belediye başkanları, meclis üyeleri halkın belediyelerine giremiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
OYA
ERSOY (Devamla) – Bitiriyorum. 
Peki,
sizler, halkın Meclisinin duvarında asılı olan şu yazının yerine “Hâkimiyet
kayıtsız şartsız sarayın ve sermayenindir.” yazılmasını ister misiniz? 
Hepinizi
saygılarımla selamlıyorum. (HDP sıralarından alkışlar, AK PARTİ sıralarından
gürültüler) 
HABİBE
ÖÇAL (Kahramanmaraş) – Nerede yazıyor, göster!
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Hatip
konuşurken niye bağırıyorsunuz değerli arkadaşlarım? Yani, bakın, herkes
kürsüde konuşacak, cevap vermek isterlerse Grup Başkan Vekiliniz burada. Yani
artık birbirimizi yormayalım arkadaşlar.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi'nin 14’üncü maddesiyle 1380 sayılı Su
Ürünleri Kanunu’na eklenen Ek 5’inci maddenin birinci fıkrasında yer alan
“...noktalarından” ibaresinden sonra "Su Bilimleri ve Mühendisi, Su
Ürünleri Mühendisi veya Balıkçılık Teknolojisi Mühendisi bir yetkilinin
gözetiminde...” ibaresinin eklenmesi arz ve teklif ederiz.
 Orhan
Sarıbal Neslihan Hancıoğlu Ayhan
Barut
 Bursa Samsun Adana
 Cengiz
Gökçel Ömer Fethi Gürer Bekir
Başevirgen
 Mersin Niğde 
Manisa
 Okan
Gaytancıoğlu İlhami Özcan Aygun Servet
Ünsal
 Edirne Tekirdağ Ankara
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerine söz isteyen Samsun Milletvekilimiz Sayın Neslihan Hancıoğlu.
(CHP sıralarından alkışlar) 
Süreniz
beş dakika Sayın Hancıoğlu.
NESLİHAN
HANCIOĞLU (Samsun) – Sayın Başkan, değerli milletvekilleri; Su Ürünleri
Kanununda Değişiklik Yapılmasına Dair Kanun Teklifi’nin 14’üncü maddesi
üzerinde söz almış bulunuyorum. Genel Kurulu saygı ve sevgiyle selamlıyorum.
Müzakere
ettiğimiz madde ticari amaçlı su ürünleri avcılığı veya yetiştiricilik
faaliyeti sonucu elde edilen ürünlerin üretimden tüketime kadar olan her
aşamasını kayıt altına alma ve izlenebilirliğini sağlama iddiasıyla gündemimize
geldi. Gözümüzde şöyle bir canlandırırsak, balıkçı gemisi avını sonlandırdı,
karaya çıkış noktasına geldi; avını boşaltacak, devlet de bunu en rasyonel
şekilde kayıt altına alıp sürecin takibini yapacak. Peki, bu işi kayıt altına alma,
kanunlara, kurallara, nizama uygun olup olmadığının tespiti en rasyonel şekilde
nasıl yapılabilir? Tabii ki bu işin ilmini bilen, eğitimini almış insanlar
tarafından yapılırsa olur. Kimdir bunlar? Su bilimleri ve mühendisliği eğitimi
almış mühendislerimiz, su ürünleri mühendislerimiz veya balıkçılık teknolojisi
mühendislerimiz. Bu iş onların uzmanlık alanı. Bu görevin bu alanda eğitim
almış olan mühendislerimizce yapılacağı mutlaka ama mutlaka kanun hükmü hâline
getirilmelidir. Oysa madde bu hâliyle muğlak bırakılmış durumdadır, usul ve
esaslar sonradan çıkarılacak yönetmeliğe havale edilerek geçiştirilmiştir. 
Bu
teklifi hazırlayıp Genel Kurulun gündemine sunan milletvekillerimize şu
hatırlatmayı yapıyorum: İktidarlarınızın Avrupa Birliğiyle müzakerelerinde, bu
alanda yeterli uzman personel istihdam edilmediği tespiti yapıldı. Bu tespite,
müzakerenin ilgili faslını yürüten Türk tarafı da katıldı yani “Evet, yeterince
uzman personel çalıştırmıyoruz.” dendi. Peki, o hâlde gelin, bu sorunu ortadan
kaldıralım. Sağlıklı bir denetim sistemi kurabilmek için ne kadar ihtiyacımız
varsa o kadar su bilimleri ve mühendisine, su ürünleri mühendisine ve
balıkçılık teknolojisi mühendisine mesleğini yapma imkânı sunalım ve bunu da
kanun hükmü hâline getirelim ki suistimal edilmesin.
Sayın
Başkan, değerli milletvekilleri; eğer bir iş yapılacaksa onu bu işin ehline
yaptırmak zorundayız. Şayet bir işi, bunun ilmini almamış, yeterliliği olmayan,
ilgisi olmayan birine yaptırırsanız sonuç felaket olur. Ne demek istediğimi size
bir örnekle açıklamak istiyorum. Seçim bölgem Samsun. Çarşamba Ovası’nı hepiniz
bilirsiniz, Türkiye’nin en değerli ovalarından biridir burası. Bu ovanın
yaklaşık 600 bin dekarlık bölümünde tarımsal ürün üretilmektedir. 
Şimdi
Çarşamba Ovası’nın ortasına ne yapılıyor, biliyor musunuz? Bir enerji santrali.
Bu santral bitkisel atıkları, türü ve menşesi belli olmayan başka atıklarla
harmanlayıp yakacak, bu yolla enerji üretecek. Bu tesis yer altından günde
1.500 ton su çekecek, kaynatıp tekrar toprağa verecek. Günde 15 kilo kül
filtrelerden süzülecek, havaya karışacak. Bütün bunların ovayı ne şekilde
etkileyeceğini kim bilebilir? Tabii ki ziraat mühendislerimiz, çevre
mühendislerimiz yani bu işin bilimini öğrenmiş insanlar bilir.
Değerli
milletvekilleri, Çarşamba Ovamızda tarım dışı faaliyetler yürütülmesine yani
sanayi açılması çalışmalarına geçen yıl başlandı. Sanayicilerle, tüccarlarla
toplantılar yapıldı ama ziraat mühendislerinin, çevre mühendislerinin bilgisine
başvurulmadı. Sanayi tesisi kurulursa bu ova nasıl etkilenir; tarlalara,
bahçelere, yer altı sularına zarar verir mi, vermez mi? Bu soruların cevabını
verecek olan ilim irfan sahibi insanlara hiçbir şey sorulmadan bu süreç
başlatıldı. 
“Ben
yaptım, oldu. Ben nasıl istersem öyle yaparım. Kimseden akıl almam.” derseniz
felakete davetiye çıkarırsınız. Çarşamba Ovası’nın kaderi de denizlerimizdeki
zenginliklerimizin kaderi de bilime bağlı, akla bağlı, vicdana bağlı. Vicdanlı
olun, akıl ve bilimin yolundan sapmayın, milletle de inatlaşmayın.
Teşekkür
ediyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Su Ürünleri Kanununda Değişiklik Yapılmasına Dair Kanun Teklifi’nin
14’üncü maddesinin birinci fıkrasında yer alan “eklenmiştir” ibaresinin “ilave
edilmiştir” şeklinde değiştirilmesini arz ve teklif ederiz.
 Dursun
Müsavat Dervişoğlu Mehmet Metanet Çulhaoğlu Ayhan
Erel
 İzmir Adana Aksaray
 Tuba
Vural Çokal Aylin Cesur Zeki
Hakan Sıdalı
 Antalya Isparta Mersin
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde söz isteyen Isparta Milletvekilimiz Sayın Aylin Cesur. (İYİ
PARTİ sıralarından alkışlar)
Süreniz
beş dakika Sayın Cesur.
AYLİN
CESUR (Isparta) - Sayın Başkan, değerli milletvekilleri; Genel Kurulu saygıyla
selamlıyorum.
Su
Ürünleri Kanunu’nu görüşüyoruz. İçinde bulunduğumuz yüzyılda ekonomi, ekoloji
ve nüfus; bu 3 unsur sürdürülebilir olmazsa felaket kaçınılmaz. Bu 3 unsurun su
ve toprak kaynaklarıyla direkt ya da endirekt ilişkisi var çünkü.
Memleketimizin en büyük zenginliklerinden birinden, güzel Eğirdir’imizin
kalbinden, Eğirdir Gölü’nden söz etmek istiyorum sizlere. Şiirlere neden,
evlere dua, görene nefes, toprağın ateşine ilaç Eğirdir Gölü. Rüzgâra ve ışığa
göre renk değiştirdiği için “7 renkli göl.” diyor sevdalıları. Eğirdir Gölü’müz
maalesef her gün kirleniyor. Yanı sıra, gölde kaygı verici oranda su
çekilmeleri var, gerek bölge halkı gerek konuyla ilgili kişiler gidişattan
endişe duymakta. Çok duyarlı ve çaba gösteriyor Eğirdir halkı. Su Ürünleri
Enstitüsü eski Müdürü Sedat Karakoyun daha yeni 70 bölgeden gençleri topladı
orada bilgi vermek için, yıllardır çalışıyor ve çalıştaylar yapıldı, ben
araştırma önergeleri verdim, bu kürsüde defalarca konuştum ama hâlâ etkili bir
çözüm arayışına gidilmedi maalesef. Gölün su seviyesi 16 metreden 7-8 metreye
düştü, son iki yılda yaklaşık 100 metre çekildi. Bu yıl yağışlar bol, ona
rağmen gölün seviyesinde önemli oranda azalma var. 1950’li yıllarda
Türkiye'nin, hatta dünyanın en temiz gölü olan Eğirdir Gölü 1980’li yılların
ortalarından itibaren başta Gelendost olmak üzere göle sıfır noktasında
elmacılığın yaygınlaştırılması ve 2001 yılından bu tarafa yoğun kullanılan
yıllık ortalama 25 bin ton suni gübrenin yer altı ve yer üstü sularına
karışması başta olmak üzere, evsel ve endüstriyel atıklar nedeniyle 4-5 kat
fazla kirlenmiş durumda. TÜBİTAK’ın araştırmalarına ve bilimsel araştırmalara
göre göl suyu 2001’e göre günümüzde 5 kat fazla kirlenmiş ve gölün su kalitesi
1’inci kaliteden 4’üncü kaliteye düşmüş. 
İçme
ve kullanma suyu temin edilen Eğirdir Gölü’nün mevcut su kalitesinin korunması
ve sürdürülebilir kullanımının sağlanması için havzadaki her türlü faaliyetin
düzenlenmesi amacıyla yaklaşık kırk yıl önce içme suyu kullanma yasası
çıkarılmış, maalesef koruma için yeterli olmamış. 16 Haziran 2012’de Eğirdir
Gölü Özel Hükümleri çıkarılmış, ancak hükümler uygulanmıyor. Özel hükümlerin
uygulanması Çevre ve Şehircilik Bakanlığınca yürütülmekte ve geçen yasama
döneminde Eğirdir Gölü’nün sorunlarını defalarca gündeme getirmeme rağmen
iktidar tarafından çözüme yönelik hiçbir şey yapılmadı. Çözüm zor da değil eğer
istenirse. Çözüm, eş zamanlı olarak kirliliğin radikal bir şekilde durdurulması
ve temizliğin başlatılması. 
Gölümüz
dünya mirası, göldeki su kalitesinin bozulması balık ve kerevit stoklarını
olumsuz etkilemekte. Bunu engellemek için atık su arıtma tesisleri eksiksiz
kullanılıyor mu? Maalesef hayır. 1 Temmuz 2012 tarihinde uygulanmaya başlayan
Eğirdir Gölü Havza Koruma İş Programı çerçevesinde, göl havzasında yer alan
Eğirdir, Gelendost, Yalvaç ilçelerinde atık su arıtma tesisleri var, ancak
hepsi tam kapasiteyle kullanılmıyor. 2016 yılı sonu itibarıyla tamamlanması
gereken Uluborlu ve Senirkent atık su arıtma tesislerinin temeli bile hâlâ
atılmadı. 
Yine,
yaklaşık altı yıl önce gündeme getirilen, gölün tüm çevresinin kanalizasyon
yapılması, Kuşak Kanalizasyon Projesi gerçekleştirilmedi, hayal oldu diğer söz
verilen projeler gibi. Havzada yer alan köylerin doğal arıtmaları bitirilmedi,
yakınlarda Devlet Su İşleri Genel Müdürü Eğirdir Gölü için müjde verdi ve
Yalvaç, Gelendost, Büyükkabaca ve Barla arıtma tesislerinin 2020 Yatırım
Programı’na teklif edileceğini söyledi. Takipçisi olacağız ve önceki sözleriniz
gibi kâğıt üzerinde mi kalacak göreceğiz bakalım hep beraber. İnşallah kalmaz.
Sonuçta
durum şu: Devlet kendi koyduğu yasaları ve koruma hükümlerini uygulamıyor ya da
“gibi” bir durum var ortada. Acayip bir durum ve Orman ve Su İşleri Bakanı
Sayın Veysel Eroğlu –Sayın Bakan- 2012’de kendisi tarafından yürürlüğe konulan
Eğirdir Gölü Özel Hükümleri’ni açıklarken dedi ki: “Ben bu bölgenin çocuğuyum,
Eğirdir Gölü’yle ilgili çok orijinal bir fikrim var, Eğirdir Gölü’nün
etrafındaki köylerin tamamını ekolojik köy yapacağız, hem köylüler hem göl
kazanacak.” Bugüne kadar hiçbir ekolojik köy yok. 
Yetmedi
mi nedenler? Niye böyle olduk, devam edeyim: Özel hükümlerde yer alan, göl
sınırından itibaren 300 metre mesafedeki mutlak koruma alanında organik tarıma
geçilmedi. Eğirdir Gölü çevresinde elma ve tarım çok önemli, asla vazgeçemeyiz.
Bunun için Eğirdir Gölü havzası organik tarım konusunda pilot bölge ilan
edilmeli…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Cesur, buyurun. 
AYLİN
CESUR (Devamla) - …ve meyve yetiştiricileri üç ila beş yıl devlet tarafından
desteklenmeli, çiftçiyi de gölü de korumalı; Mogan Gölü’nde, Haliç’te yapıldığı
gibi. Gölün ortalama derinliği 6-7 metre. Haliç’te 60 metrede yaptınız bunu,
yapın burada da. Balıklar larval dönemde “plankton” denilen mikroorganizmalarla
besleniyor, planktonlar sular kirlenince yok oluyor ve balıklar âdeta doğmadan ölüyor.

Değerli
arkadaşlarım, Türkiye’nin köylüsü var, ziraatçısı var, mühendisi var, bilim
adamı var, Türkiye’nin her şeyi var ve hazıra kondunuz, kaynaklarımızdan
yararlanmıyorsunuz, seçim dönemlerinde müjdeler verip sonra unutuyorsunuz.
Sanki atari oynuyorsunuz, 1 can daha kazanıyorsunuz ama artık diyorum ki su
bitti, takat bitti, benden söylemesi “game over” yani oyun bitti. 
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
14’üncü
maddeyi oylarınıza sunuyorum: Kabul edenler… Kabul etmeyenler… 14’üncü madde
kabul edilmiştir. 
Değerli
milletvekilleri, 15’inci madde üzerinde 3 önerge bulunmaktadır. Önergeleri
aykırılık sırasına göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 15’inci maddesinin aşağıdaki gibi
değiştirilmesini arz ve teklif ederiz. 
“MADDE
15- 
EK
MADDE 6- Bu maddenin uygulamasına ilişkin usul ile esaslar Tarım ve Orman
Bakanlığınca belirlenir.” 
 Mahmut
Toğrul Habip Eksik  Ali
Kenanoğlu
 Gaziantep Iğdır İstanbul
 Semra
Güzel   Oya
Ersoy
 Diyarbakır  İstanbul
BAŞKAN
– Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım. 
BAŞKAN
– Önerge üzerine söz isteyen, Iğdır Milletvekilimiz Sayın Habip Eksik. (HDP
sıralarından alkışlar)
Sayın
Eksik, süreniz beş dakika. 
HABİP
EKSİK (Iğdır) – Sayın Başkan, değerli milletvekilleri; 106 sıra sayılı Su
Ürünleri Kanununda Değişiklik Yapılmasına Dair Kanun Teklifi’nin 15’inci
maddesi üzerinde söz almış bulunmaktayım. Hepinizi saygıyla selamlıyorum. 
Bu
maddeyle sulardaki biyolojik çeşitliliğin ve yaşam alanlarının korunması
amaçlanmış. Şimdi, bu maddeyi görünce ben özellikle bu yaz gördüğüm bir gölle
ilgili bir anımı anlatmak istiyorum. 
Değerli
milletvekilleri, Iğdır ve Ağrı illeri arasında, yaklaşık 2.241 metre
yüksekliğinde, 34 kilometrekare alanı olan bir göl var, lav set gölü. “Balık
Gölü” diye bilinir ve gerçekten çok zengin bir biyoçeşitliliğe sahip bir
gölümüz idi. Fakat geçmiş tarihte bir kaymakam, maalesef, bilinçsiz bir
şekilde, balıklandırma yöntemiyle oradaki biyolojik çeşitliliği yok ediyor,
oradaki insanların bütün itirazlarına rağmen, o güzelim gölün balıklarının ve
çeşitliliğinin yok edilmesine sebep oluyor. Ne yapıyor? Bir tane balık türü var
“takoz sazanı” diye, halk arasında da “İsrail sazanı” diye bilinen bu balığı
orada göle bırakıyor ve oradaki çeşitliliğin yok edilmesine sebep oluyor. O
gölün etrafında yaşayan köylüler, halk itiraz ediyor ve “Biz bu gölümüzden çok
memnunuz, balıklar çok verimli ve gerçekten bizim geçim kaynağımız. Lütfen
dokunmayın, bu zenginliğimizi yok etmeyin.” demelerine rağmen dönemin kaymakamı
“Hayır, olur mu öyle şey? Bu şekilde balıklandırarak aslında daha
güzelleştireceğiz.” deyip maalesef oradaki o güzelliği yok ediyor. 
İşte,
bu şeyi görünce benim de aklıma maalesef Birleşmiş Milletlerdeki bu fotoğraf
geldi. Bu fotoğrafta Türkiye Cumhuriyeti devletinin Cumhurbaşkanı yani AKP’nin
Genel Başkanı orada, şu bölgeye, Kürtlerin yaşadığı bölgeye, maalesef,
dışarıdan başka bir halkı götürüp, oradaki insanların yaşam alanlarını bitirip
kendince betondan bir alan oluşturacağını deklare etti. Sonrasını da ben size
söyleyeyim: Hani o göldeki biyolojik çeşitliliğin yok edilmesine sebep olan
kaymakam gibi -o “biyolojik istilacı” dediğimiz istilacı neticesinde o
çeşitliliğin yok edildiği gibi- oraya şu biyolojik istilacıları göndermeyi
maalesef uygun gördü. Maalesef oranın işgal edilmesine ve bu görüntülerin
ortaya çıkmasına… Hem de bizim yetiştirdiğimiz, bizim oraya gönderdiğimiz bu
biyolojik istilacıları oradaki insanların üzerine saldırttılar ve maalesef,
oradaki insanların o güzelim yaşam alanlarını yok etmeyi amaçlıyorlar. Bunun
için de bir an önce bu politikalardan vazgeçilmesini istiyoruz. Oradaki
insanların yaşam alanlarının yok edilmemesi gerektiğini, hepimiz gibi onların
da yaşamaya hakkı olduğunu hatırlatmak isteriz.
Şimdi,
bir diğer konu: Kanun yapıyoruz, bir şeyi kanunla korumaya çalışıyoruz, değil
mi? Yasa yapıyoruz, “Yaşam alanını koruyalım.” diye bazı yasaklamalar
getiriyoruz. Şimdi, bu da Hasankeyf. On iki bin yıllık tarihe sahip Hasankeyf,
insanlığın beşiği, insanlığın doğduğu yerlerden bir tanesi. Bakın, Hasankeyf’i
şimdi bu hâle soktu bu iktidar yani AKP iktidarı, oradaki insanların ve
canlıların yaşam alanını bu hâle soktu. Ve o insanlara reva gördüğü yaşam alanı
ne? Şu alttaki fotoğraf. Niçin? Çünkü, kendi iktidarını sürdürmek için, elli
yıl geleceği olan, elli yıl sürecek olan bir tane santral için. Aslında
dertleri santral de değil; dertleri orada yaşayan insanların kültürünün,
tarihinin yok edilmek istenmesi. Maalesef bu da apayrı bir sorun, apayrı bir
sıkıntı. Türkiye kamuoyunun da bu konuda inisiyatif almasını ve AKP iktidarına,
bu biyolojik istilacılara “Dur.” demesini ve aynı zamanda tarihimizi,
kültürümüzü yok etmemesi için AKP’ye “Dur.” demelerini istiyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Eksik.
HABİP
EKSİK (Devamla) – Teşekkürler Sayın Başkan.
Arkadaşlar,
şimdi, bir diğer konu kayyumlar. Bakın, burada, Diyarbakır Büyükşehir
Belediyesi Eş Başkanı Sayın Selçuk Mızraklı elleri kelepçeli ve bu şekilde
zorbaca gözaltına alınıyor. Bu da Diyarbakır Büyükşehir Belediyesinin abluka
altına alınma fotoğrafı. Oradaki insanların yani bizim yüksek oranla
belediyelerini kazandığımız bölgedeki insanların yaşam alanlarına yönelik
maalesef bu iktidar tamamıyla bir sömürge mantığıyla yaklaşıyor, sömürge
valilerini oraya kayyum olarak atıyor. Bunun adı “sömürge valisi”dir ve
maalesef, zorbalıktır, halk iradesini tanımamaktır.
Bakın,
Van’a atanan, halk iradesini tanımayan, oraya hırsızlık için, talan için
gönderilen Van’ın kayyumu Van Gölü’nün kurtarılması için, Van Gölü havzasının
ıslah edilmesi için yapılan çalışmayı durdurdu.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Eksik.
HABİP
EKSİK (Devamla) – Teşekkürler Sayın Başkan.
Bakın,
Van Gölü’nün yirmi beş yıl ömrü kaldığı söyleniyor ve bunun için oradaki
belediyelerimiz, yüksek oranda halk oyuyla kazandığımız belediyelerimiz orada
bir çalıştay yapıyor ve bir karar alıyor, diyor ki: “Biz Van Gölü’nü kurtarmak
için çalışma yürüteceğiz.” Bütün belediyeler bir oluyorlar ve bir birlik
kuruyorlar fakat kayyum atandıktan sonra kayyum efendi oradaki o projeyi askıya
alıyor, oranın kurtarılması için kesinlikle bir adım atmıyor. Zaten biliyoruz,
amaçları halka hizmet değil; amaçları yolsuzluktur, zorbalıktır; halk
iradesini, halkın oradaki emeğiyle, oylarıyla kazanılan belediyeleri gasbedip
talan etmektir.
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Sayın Başkan, kayyumlar, oraya, halka hizmeti götürmek için
vardır; talanı, yağmayı, kamu kaynaklarının farklı amaçlar için kullanılmasını
engellemek için vardır; sömürge değildir, orası Türkiye Cumhuriyeti devletinin
topraklarıdır, 780 bin kilometrekarenin içerisindedir. Sömürgeciler,
emperyalist devletler başka yerlerde olur; orası Türkiye Cumhuriyeti’nindir.
Dolayısıyla, o kaynaklar insanlar için kullanılacak. Bunun bilinmesini istedim.
(AK PARTİ sıralarından alkışlar) 
BAŞKAN
– Diğer önergeyi okutuyorum… 
HABİP
EKSİK (Iğdır) – Sayın Başkan… 
BAŞKAN
– Buyurun. 
HABİP
EKSİK (Iğdır) – Benim konuşmama zaten o şekilde şey yapıyor… 
ERKAN
KANDEMİR (İstanbul) – Ne var!
MUSTAFA
DEMİR (İstanbul) – Ne yapıyor? 
BAŞKAN
– Bir saniye değerli arkadaşlar… Bir saniye… 
HABİP
EKSİK (Iğdır) – Eğer müsaade ederseniz ben kürsüden 60’a göre cevap vermek istiyorum.
(AK PARTİ sıralarından gürültüler)
BAŞKAN
– Değerli arkadaşlar, rica ediyorum, burada bir müzakere yürütüyoruz. 
ALİ
ŞAHİN (Gaziantep) – Ne müzakeresi, kumpanya!
BAŞKAN
- Buyurun Sayın Eksik. 
HABİP
EKSİK (Iğdır) – Benim konuşmama yönelik bir eleştirisi oldu ve müsaadenizle ben
60’a göre söz istiyorum. (AK PARTİ sıralarından gürültüler) 
BAŞKAN
– Size karşı bir sataşmada bulunmadı ama Sayın Eksik.
HABİP
EKSİK (Iğdır) – Benim konuşmama yönelik… 
BAŞKAN
- Sayın Eksik, ben bir sataşma görmedim, bir değerlendirme görmedim. 
HABİP
EKSİK (Iğdır) – Kayyumların ne yaptığını zaten biz biliyoruz. 
BAŞKAN
– Tamam. 
HABİP
EKSİK (Iğdır) – O takım elbisenin de hesabını vermeniz lazım. O takım elbiseyi
de bilmeniz gerekir. 
BAŞKAN
– Sayın Eksik, kayıtlara geçmiştir, teşekkür ediyorum. 
HABİP
EKSİK (Iğdır) - Kendi eşi için alınan yemek takımını da halk biliyor. Halk,
yapılan yolsuzlukların hepsini görüyor. 
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 15’inci maddesiyle 1380 sayılı Su
Ürünleri Kanunu’na eklenen Ek Madde 6’da yer alan “Tarım ve Orman
Bakanlığından” ibaresinin “Tarım ve Orman Bakanlığının Balıkçılık ve Su
Ürünleri Genel Müdürlüğünden” şeklinde değiştirilmesini arz ve teklif ederiz. 
 Orhan
Sarıbal Ayhan Barut Okan
Gaytancıoğlu
 Bursa Adana Edirne
 İlhami
Özcan Aygun Bekir Başevirgen Hasan
Baltacı
 Tekirdağ Manisa Kastamonu
 Servet
Ünsal
 Ankara
BAŞKAN
– Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde söz isteyen Kastamonu Milletvekilimiz Sayın Hasan Baltacı.
(CHP sıralarından alkışlar) 
Süreniz
beş dakika Sayın Baltacı. 
HASAN
BALTACI (Kastamonu) – Sayın Başkan, değerli milletvekilleri; Su Ürünleri
Kanununda Değişiklik Yapılmasına Dair Kanun Teklifi üzerinde söz almış
bulunuyorum. Yüce Meclisi saygıyla selamlıyorum. 
Değerli
milletvekilleri, sözlerime, baba ocağı Kastamonu olan, siyasi yaşamı boyunca
halkçı kimliğinden ödün vermemiş bir devlet adamı, aynı zamanda gerçek bir
aydın olan 3’üncü Genel Başkanımız Bülent Ecevit’i ölümünün 13’üncü yılında
saygıyla anarak başlamak istiyorum; ruhu şad olsun. (CHP sıralarından alkışlar)

19
maddelik bu kanun teklifini incelediğimizde, su ürünleri üretimi ve
pazarlamasıyla ilgilenen kooperatiflere, kooperatif birliklerine veya köy
birliklerine tanınan hakların ve yetkilerin baypas edildiğini görüyoruz. 
Yine,
bu teklifle birlikte, su ürünleri üretimi yapılabilen alanların kiraya
verilmesi işlemleri Kamu İhale Kanunu’nun dışına çıkarılırken balıkçı
barınaklarının gerçek ve tüzel kişilere Tarım ve Orman Bakanlığınca kiraya
verilebilmesinin önü açılıyor. Bu uygulamanın, balıkçılık sektörünün ileride
karşı karşıya kalacağı en büyük sorunlardan biri olacağını şimdiden söylemek
mümkün. 
Geçtiğimiz
hafta seçim bölgem Kastamonu’nun en büyük sahil ilçelerinden biri olan İnebolu’da
balıkçılarımızın yaşadığı sıkıntıyı burada, Meclis sıralarında dile
getirmiştim. Barınakların işletilmesinin belediyelerin ve kooperatiflerin
elinden alınıp gerçek kişilere, şirketlere, holdinglere verilmesinin geçimini
denizden sağlayan balıkçılarımızı ve o yerleşim yerlerini nasıl olumsuz
etkilediğini anlatmaya çalışmıştım. Bu konuyu biraz daha açmak istiyorum.
İnebolu’nun
tarihî limanı AKP’nin bitmek bilmeyen ısrarı nedeniyle Cengiz Holdinge
devredildi. Bugün tarihî İnebolu Limanı Cengiz Holdinge bağlı olan Eti Bakır AŞ
tarafından işletiliyor. Hatırlayacağınız gibi, Eti Bakır AŞ, kasasındaki nakit
parası, stoklarında hemen nakde çevrilebilir konsantre bakır rezervi ve değerli
arazileriyle birlikte Cengiz Holdinge satılmıştı. Eti Bakır AŞ, limanın ve balıkçı
barınağının işletmesini devralmasıyla birlikte, limanın içine girilmesini,
İneboluluların gümrük iskelesi mevkisinde balık tutmasını yasakladı. Balıkçı
barınağı limanın özelleştirilmesinden önce belediye tarafından işletiliyordu ve
balıkçı teknelerinden para alınmıyordu; ilçe ekonomisi göz önünde
bulundurulduğundan, barınağa balık boşaltmak için gelen balıkçı teknelerinden
ücret alınmıyordu. Liman ve barınağın işletmesini devralan Eti Bakır AŞ, bugün
bu ücretleri misliyle tahsil ediyor. Balık yüklemeye gelen kamyoncular için de
durum farklı değil. Sezon başlayalı iki ayı geçti ama ilçeye gelen tekne
sayısında büyük düşüş var. Çoğu tekne başka limana, çoğu balıkçı da başka
barınağa balık boşaltmaya gidiyor. Gelen tekneler ise açığa demirliyor. Bu durumda
da tekne ve personeli ihtiyaçlarını karşılamak için ilçeye gelemiyor ve ilçe
esnafı bu durumdan derin etkileniyor. Açıktır ki Cengiz Holding İnebolu
Limanı’nı sadece kendi çıkarları için kullanmak istiyor. Bu kanun çıktığında
İnebolu’daki balıkçılarımızın yaşadığı sıkıntılar bütün barınaklara sıçrayacak
ve maalesef balıkçılarımız büyük mağduriyet yaşayacaktır.
Değerli
milletvekilleri, 170 kilometreyle Karadeniz’in en uzun sahiline sahip olan
seçim bölgem Kastamonu’nun Cide, Doğanyurt, İnebolu, Bozkurt, Abana ve
Çatalzeytin ilçelerini ne zaman ziyaret etsem, balıkçılarla ne zaman sohbet
etsem iki önemli taleple karşılaşıyorum. 225 teknesi olan Kastamonu’da 2 bine
yakın vatandaşımız doğrudan balıkçılık sektöründe istihdam ediliyor. Türkiye
genelinde bu sayı 50 binin üzerinde ama çoğunun sigortası, sosyal güvencesi
yok. 12 metrenin üzerindeki tekneler için bir zorunluluk getirildi ancak ömrü
bu denizlerde geçen balıkçılarımıza geriye dönük borçlanma hakkı tanınması için
Sosyal Sigortalar ve Genel Sağlık Sigortası Kanunu’nda değişiklik yapılmasına
ihtiyaç vardır. Ekmeğini denizden çıkartan balıkçılarımız bizden bunu bekliyor.

Bir
diğer konu ise AB kara sularında 50 metre, bizde 24 metre olan gırgır
avcılığıyla avlanma derinliğinin 18 metreye indirilmesidir. Bu talebin lehine
yapılacak her düzenleme, denizlerdeki yok oluşun hızlandırılması, sucul
ekosistemin idam fermanı anlamına gelmektedir. Sucul canlı kaynakların
korunması ve sürdürülebilir balıkçılık için, böyle bir hataya düşülmemesi
gerektiğini bir kez daha vurgulamak istiyorum. 
Unutulmamalıdır
ki limanlar ve balıkçı barınakları halkındır, denizler geleceğimizdir. 
Teşekkür
ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Su Ürünleri Kanununda Değişiklik Yapılmasına Dair Kanun Teklifi’nin
15’inci maddesinin birinci fıkrasında yer alan “eklenmiştir” ibaresinin “ilave
edilmiştir” ibaresiyle değiştirilmesini arz ve teklif ederiz. 
 Dursun
Müsavat Dervişoğlu Mehmet Metanet Çulhaoğlu  Ayhan
Erel
 İzmir Adana
 Aksaray
 İmam
Hüseyin Filiz  Zeki
Hakan Sıdalı
 Gaziantep  Mersin
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılmıyoruz Sayın
Başkanım, katılamıyoruz.
BAŞKAN
– Önerge üzerinde söz isteyen Mersin Milletvekilimiz Sayın Zeki Hakan Sıdalı.
(İYİ PARTİ sıralarından alkışlar) 
Süreniz
beş dakika Sayın Sıdalı.
ZEKİ
HAKAN SIDALI (Mersin) – Sayın Başkan, değerli milletvekilleri; görüşmekte
olduğumuz maddenin gerekçesinde “sulardaki biyoçeşitliliğin ve yaşam
alanlarının korunması” ifadesine yer veriliyor. Bunu elbette ki destekliyoruz
ancak devlet tarafından yapılacak balıklandırma işleminin de çok kontrollü bir
şekilde yapılması gerekiyor. Suya bırakılan bir türün alandaki diğer canlılara
olumsuz etkisinin sonradan anlaşılması durumunda bundan dönüş ne yazık ki
mümkün değil. Yani size tavsiyemiz, kanun yaparken göstermediğiniz hassasiyeti
balıklandırma yaparken gösterin çünkü bu sefer “Ne olacak, yine değiştiririz.”
deme gibi bir lüksünüz de olmayacak. 
Sayın
milletvekilleri, son yıllarda Mersin kıyılarımızda artış gösteren ve büyük
tehlikeler barındıran istilacı balık türlerinden de bahsedeceğim. İklim
değişikliği nedeniyle artan deniz suyu sıcaklığı deniz canlılarını göçe
zorluyor. Bu göçler neticesinde Akdeniz’de yaşamaya başlayan yabancı türlerin
sayısı bini bulurken Türkiye kıyılarındaki tür sayısı ise 500’ü aşmış durumda. Bu
türlerin yaklaşık 450 tanesi ise doğrudan tehlike arz eden istilacı türler.
Akdeniz’e ulaşan yabancı türlerin yüzde 74’ü Süveyş Kanalı vasıtasıyla geliyor
yani davetsiz misafirlerin ilk uğradıkları yer Mersin. Kentimizin kıyılarında
normal şartlarda olmaması gereken ancak son yıllarda sıkça görülen balon
balığı, aslan balığı, zehirli denizanası, mandagöz balığı, şeytan balığı gibi
balıklar istilacı türler. Bu türler deniz ekosistemine, biyoçeşitliliğe ciddi
zararlar veriyor; yerli türlere parazit ve hastalık bulaştırıyor ve hatta
nesillerini tehlikeye atıyor. 
Balıkçılık
ve turizmi doğrudan etkileyen bu istilacı türler insanlarımız için de
tehlikeler barındırıyor. Şunu itiraf etmeliyiz ki yakın gelecekte bizleri ciddi
bir biyogüvenlik sorunu bekliyor. Yakında, denizlerimizin biyogüvenlik beka
sorunu olacak. İstilacı türler arasında yer alan aslan balığı Edremit’te bir
balıkçımızın ağlarına takılabiliyorsa burada balıkçılığımız için büyük bir
sorun var demektir. Dikenlerindeki zehir büyük bir tehlike yaratan aslan balığı
çok hızlı ürüyor ve özellikle yavru balık ile kabuklu canlı popülasyonunu hedef
alıyor. Aynı türün Hint Okyanusu, Batı Atlantik ve Karayipler’de yarattığı
tahribat raporlarla sabitken gelecekte bizim ekosistemimize de zarar vermesi ne
yazık ki kaçınılmaz. Bu bölgelerde yürütülen aslan balığının kontrol altına
alınması çabaları dikkatle takip edilmeli, deneyim aktarımı sağlanmalı ve
gerekirse ortak çalışma grupları oluşturulmalı.
Diğer
bir istilacı tür olan balon balıkları Mersin kıyılarında son yıllarda büyük bir
artış gösterdi. Zehirli balıklar sınıfında yer alan bu balığın zehri siyanürden
bin kat, arseniktense 1.200 kat daha etkili ve panzehri henüz mevcut değil.
İki
hafta önce Akdeniz’de balıkçıların ağlarına takılan yüzlerce balon balığı denizlerimizdeki
tehlikeyi de gözler önüne sermekte. Üç gün önce, kıyıya vuran balon balıklarını
yiyen Mersin’deki kediler öldü. Yanı sıra, geçtiğimiz yaz Anamur ilçesinde çok
üzücü bir olay yaşadık; denizde yüzen 8 yaşındaki bir yavrumuza saldıran balon
balığı, kızımızın parmağını kaybetmesine sebep oldu. Biz Mersinliler olarak,
yeni saldırıların gerçekleşmesinden endişeliyiz. Bu türlerin kentimize gelen
turistleri de etkilemesinden endişeleniyoruz. Denizlerimizdeki ekosistemin
bozulmasından endişeliyiz. Devletimiz bu endişeleri gidermekten sorumludur. 
Hükûmete
çağrımız, her şey için çok geç olmadan, istilacı türler henüz kontrol altına
alınabilecek düzeydeyken acilen deniz ve kıyı koruma alanları ağı
oluşturulmasıdır. Tüm denizlerdeki koordinasyonu sağlamak, dünyadaki mücadele
yöntemlerini kendi denizlerimizde de uygulamak ve istilacı türlere karşı eylem
planları geliştirmek devletin görevidir. Bunların sağlanması, deniz
ekosisteminin sağlığı ve sürdürülebilirliğinin yanında biyogüvenliğimiz
açısından da çok önemlidir.
Yüce
Meclisimizi saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
15’inci
maddeyi oylarınıza sunuyorum: Kabul edenler... Kabul etmeyenler... 15’inci
madde kabul edilmiştir. 
Değerli
milletvekilleri, 16’ncı madde üzerinde 2 önerge bulunmaktadır, önergeleri
aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 16’ncı maddesinin aşağıdaki gibi
değiştirilmesini arz ve teklif ederiz.
MADDE
16- "EK MADDE 7- Başka ülkelerin karasularında, münhasır ekonomik
bölgelerinde veya uluslararası sularda ticari su ürünleri avcılığı yapacak
gemilerin sahip veya donatanlarının Tarım ve Orman Bakanlığınca belirlenen
koşullara uyması zorunludur.”
 Züleyha
Gülüm Mahmut Toğrul Ali
Kenanoğlu
 İstanbul Gaziantep İstanbul
 Erol
Katırcıoğlu Oya Ersoy Semra
Güzel
 İstanbul İstanbul Diyarbakır
BAŞKAN
- Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım. 
BAŞKAN
– Önerge üzerinde söz isteyen, İstanbul Milletvekilimiz Sayın Züleyha Gülüm.
(HDP sıralarından alkışlar) 
Süreniz
beş dakika. 
ZÜLEYHA
GÜLÜM (İstanbul) – Ben biraz, tartışılmayan, görülmeyen ciddi bir toplumsal
sorun üzerine konuşmak istiyorum; intihar meselesi üzerine konuşmak istiyorum.
Zira bu mesele, sanki bu ülkede hiç yokmuş, bir artış göstermiyormuş, sadece
psikolojik sorunlardan kaynaklıymış gibi algılanan çok ciddi bir mesele
aslında. 
Son
on beş yılda Türkiye’de ölümle sonuçlanan toplam intihar sayısı 44.277. Bu bir
sayı değil, bir candan, hayattan bahsediyoruz. İntihar girişiminin ise bunun 20
katı olduğu tahmin ediliyor, tabii ki istatistiki bilgi çıkmamasına rağmen. Bu
insanlar rakamlardan ibaret değil. Hayatlar var, görmek istemiyor olabiliriz,
duymak istemiyor olabiliriz ama her biri ayrı bir hikâye, her biri derin bir
yara. 
İntihar
sadece yitirdiğimiz insanı etkilemiyor; ailesini, arkadaşlarını, çevresini ve
aslında toplumun tamamını etkiliyor. Mesela, bir örnek: 28 yaşındaki mimar Onur
Yaser Can 2 Haziran 2010’da İstanbul Harbiye’de gözaltına alındı; polisin
işkencesine, cinsel tacizine, aşağılamalarına maruz kaldı, ardından muhbirliğe
zorlandı, tehdit edildi ve intihar etti. Oğullarının yaşamını yitirmesinin
ardından adalet mücadelesi başlatan aile bir sonuç alamadı, üç buçuk yıl
boyunca hukuk mücadelesi verdi. Bir şey çıkmayınca, saraya bağlı yargıdan bir
adalet çıkmayınca anne intihar etti. Arkasından, baba Mevlüt Can bu acılara
dayanamadı ve o da hayatını yitirdi. 
İktidarın
OHAL ve KHK’lerle getirdiği ihraç ve tutuklamalar, toplumda, halklar arasında
yarattığı kutuplaştırıcı, düşmanlaştırıcı politikanın kendisi, ötekine öfke ve
kendinden olana koşulsuz destek ama diğerine düşmanlık siyaseti, adaletin yok
edilmesi, güvencesiz, yarını göremeyen bir hayatın dayatılması, seçme ve
seçilme hakkı dâhil tüm demokratik hakların yok edilmesi, insanların
iradelerinin hiçe sayılması, yok sayılma, çözümsüz bırakılma, kişilerde,
insanlarda öfke birikmesine ama bunu gösterecek kanalların, demokratik
kanalların olmaması nedeniyle de içe dönmeye ve intiharlara neden oluyor. 
OHAL
döneminde yaşanan ihraçlardan sonra soruşturma ve kovuşturmaya uğrayan, hukuksuzca
tutuklanan pek çok kişi, psikolojik, maddi sorunlar yaşadı. Yine “güvenlik
soruşturması” adı altında ataması yapılmayan ya da ataması yapılıp daha sonra
atamaları iptal edilen birçok insan yaşamına son verdi. 
2017
yılında 52 öğretmen intihar etti. 2015-1017 yılları arasında 431 sağlık
çalışanı yaşamına son verdi. Son bir yılda geçim zorluğu, baskı sebebiyle 12
avukat intihar etti. Aydın’da 25 yaşındaki öğretmen Merve Çavdar, atamasının
yapılmaması ve işsizlik nedeniyle -avukat meslektaşlarımızdan birisiydi-
yaşamına son verdi. 
Kapitalizmin
krizi ve on yedi yıldır AKP’nin uyguladığı politikalar sonucu ülke derin bir
ekonomik krize sürüklendi. Özellikle genç işsizlik başta olmak üzere
milyonlarca insan işsiz. Esnaf ya dükkânını kapatıyor ya da bir umut, belki
düzelir diye borç batağında hayatını sürdürmeye çalışıyor. Çiftçiyi üretemez,
çalışamaz hâle getirdiniz. Milyonlarca insan ödeyemedikleri borçları nedeniyle
icra takiplerine maruz kalıyor. Yıllarca gece gündüz demeden çalışarak
alabildikleri evleri haciz yoluyla satılıyor. Başlarını sokacak bir yerden bile
mahrum ettiniz. Evsizlik ne demek, biliyor musunuz? Evine ekmek götüremeyen
insanlar “Açız.” diye bağırıyor ama siz, duymak yerine, soruna çözüm üretmek
yerine seslerini kesmeye çalışıyorsunuz. Ekonomik krizin faturasını işçilere,
emekçilere yüklüyor; sermayeyi, yandaşlarınızı kurtarmaya çalışıyorsunuz. Sizin
mutfaktaki yangından haberiniz var mı? Evine ekmek götürememek, çocuğuna
pantolon alamamak nasıl bir duygu, biliyor musunuz? Sırça köşklerinizden,
muhteşem sofralarınızdan kaldırın başlarınızı da yoksullara bir bakın; oy
aldığınız ya da almadığınız milyonların yaşam koşullarına bakın. Bir süredir
işsiz olan İsmail Devrim, liseye giden oğlunun okul kıyafeti olmadığı için
derse alınmak istenmediğini öğrenince intihar etti. Babanın intiharının
çocuklar üzerindeki etkisini düşünebiliyor musunuz acaba ya da gerçekten
düşünmek istiyor musunuz? 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ZÜLEYHA
GÜLÜM (Devamla) - Türkiye’de kadınların yaşam haklarına yönelik saldırıların
nasıl boyutlandığının, kadın düşmanı politikalarınızın kadınları nasıl
katlettiğinin farkında mısınız? Kadınlar bu şiddet sarmalı içerisinde nasıl
intihara sürükleniyor, bunun farkında mısınız? Bu rakamlara rağmen, bu kadın
intiharlarına rağmen, siz, kadınların kazanımlarını yok etmeye, çocuk
tecavüzcülerine af getirmeye, kadınları şiddet dolu ortamlara mahkûm etmeye
çalışıyorsunuz. 
İntihar,
önlenebilecek bir davranış. Tüm toplumda insanların intihar eğilimini artıran
etkenlerin belirlenerek ortadan kaldırılması gerekiyor. En başta yaşam ve
özgürlük olmak üzere, sağlık, eğitim, yiyecek, barınma, toplumsal hizmetlerin
de içinde olduğu, sağlık ve esenliğe uygun bir yaşam düzeyine kavuşma, yasanın
koruyuculuğundan yani adalet mekanizmasından eşit olarak yararlanma, barışçıl
amaçlar için toplanma ve dernek kurma, çalışma hakkı, işini seçme özgürlüğü,
din ve vicdan özgürlüğü, düşünce ve ifade özgürlüğü…
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ZÜLEYHA
GÜLÜM (Devamla) – …seyahat özgürlüğü, gelecek kaygısı olmadan sürdürülebilir
bir yaşam ve en önemlisi de ne biliyor musunuz, savaş ve militarist koşullar
yerine barış içinde bir yaşam hakkının sağlanması gerekiyor intihar vakalarının
önlenebilmesi için. 
Öyle
bir ülke hâline getirdiniz ki komşunun komşuya düşman olduğu, akrabaların
birbirlerini öldürdüğü, herkesin birbirine kin ve öfkeyle baktığı bir ülke
yarattınız. Zannetmeyin ki sırça köşklerinizde yaşıyorsunuz, siz bunlardan muaf
olacaksınız, elbette bunun hesabını halk bir gün sizden soracak. 
Teşekkürler.
(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 16’ncı maddesiyle 1380 sayılı Su
Ürünleri Kanunu’na eklenen ek madde 7’de yer alan “sahip” ibaresinden sonra
“sahipleri” ibaresinin eklenmesini arz ve teklif ederiz. 
 Bekir
Başevirgen  Okan Gaytancıoğlu  İlhami
Özcan Aygun
 Manisa
 Edirne  Tekirdağ
 Ayhan
Barut   Servet
Ünsal 
 Adana
  Ankara

BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkan. 
BAŞKAN
– Önerge üzerinde söz isteyen, Tekirdağ Milletvekilimiz Sayın İlhami Özcan
Aygun.
Buyurun.
(CHP sıralarından alkışlar)
Süreniz
beş dakika Sayın Aygun. 
İLHAMİ
ÖZCAN AYGUN (Tekirdağ) – Sayın Başkan, değerli milletvekilleri; Su Ürünleri
Kanununda Değişiklik Yapılmasına Dair Kanun Teklifi’nin 16’ncı maddesi üzerinde
söz almış bulunmaktayım. Yüce heyetinizi saygıyla ve sevgiyle selamlıyorum. 
Sözlerime
Türk siyasetinin unutulmaz ismi, Kıbrıs fatihi, büyük devlet adamı, halkçı
Bülent Ecevit’i sevgi, saygı ve rahmetle anıyorum. (CHP sıralarından alkışlar)
Sayın
Başkan, değerli milletvekilleri; kanunun 16’ncı maddesinde yapılan
değişiklikle, Türkiye Cumhuriyeti vatandaşlarının, gemileriyle başka bir
ülkenin karasularında, münhasır ekonomik bölgelerinde veya uluslararası sularda
avcılık yapabilmeleri için Tarım ve Orman Bakanlığının belirlediği şartlara
uymaları zorunluluğu getirilmektedir. Bu madde muğlaktır. Standartlar nedir,
nasıl konulacaktır? Üreticimizin yükümlülükleri ağır mı olacaktır? Bu konuda
Deniz Ürünleri Avcıları Üreticileri Merkez Birliği Başkanı Ali Güney’i
Komisyonda dinlemiştik. Ali Güney şöyle diyor: “Türkiye karasularında av
baskısını azaltmak isteyen üreticilerimiz Senegal, Moritanya gibi ülkelere
giderek balık avlamaktadır. Balıkçılarımız burada Türk Bayrağı’yla avcılık
yapmakta, tuttukları balıkları da oradaki firmalara tonu 125-150 dolardan
satmaktalardı. Tayfalarının yüzde 85’i Türk, yüzde 15’i de o ülkenin
vatandaşıdır; böylece, vatandaşlarımıza da istihdam olanağı sağlamaktadırlar.
Ancak ülkemize döviz kazandıran ve yabancı sularda yapılan bu avcılıkta,
maalesef, üreticimiz yalnız kalmaktadır. Yabancı ülkelerde yapılacak balıkçılık
için Türkiye Cumhuriyeti’nin devreye girmesi gerekmektedir. Bu ülkelerle
yapılan anlaşmalarda balıkçılarımızdan taraf olunmalıdır.” Ancak Ali Güney
Beyefendi’nin de işaret ettiği üzere, burada tutulan balıkların yüzde 25’ini de
Türkiye’ye getirebilmek, bu tip anlaşmalar yapabilmek mümkündür. Böylece hem iç
tüketime dönük adım atılmış olacak hem de balıkçılarımız kendilerini daha
güvende hissedeceklerdir. 
Bir
diğer husus da balıkçılarımızın Ziraat Bankasından 2017-2018 yıllarında
kullanmış oldukları sübvanseli, yüzde 4,5’luk kredilerin yurt dışında
avlanmaları sebebiyle Ziraat Bankasınca geri istenmesi ve ticari faiz uygulamalarıyla
karşı karşıya kalmalarıdır; bu da kabul edilemez. Bu durumda üreticilerimiz
zora düşmüş, Dışişleri Bakanlığına, Tarım ve Orman Bakanlığına, Hazineye yazı
yazan üreticilerimiz, maalesef, sonuç alamamışlardır. Buradan sesleniyoruz:
Ülkemize döviz getiren üreticimizi, balıkçımızı perişan etmeyin, üreticimizin
sesine kulak verin, dertlerine derman olun.
Esasında
bu yasa teklifiyle -bütün olarak baktığımızda- maalesef, küçük üretici değil
sadece patronlar korunmaktadır. Ülkemizde 554 tane su ürünleri kooperatifi
bulunmasına rağmen, küçük kooperatiflerimizin bünyesinde örgütlenmiş küçük
balıkçıların desteklenmemesinin dışında, sektör paydaşları dahi
faydalanmamaktadır. Zaten ülkemizin en önemli eksiklerinden biri de
kooperatifçiliğimizin desteklenmemesidir. 2020 bütçesine baktığımız takdirde,
su ürünleri örgütleri ile il müdürlüklerinin kapasitelerinin geliştirilmesi
projesi için sadece 100 bin lira para ayırmışsınız sevgili arkadaşlar.
Baktığınız zaman, bu da şaşılacak bir durum değil çünkü siz kooperatifçiliği
düşünmüyorsunuz, siz küçük ölçekli işletmeleri düşünmüyorsunuz; sizin için
varsa yoksa 5 iş adamı ve sizin dertleriniz arasında kooperatifleri
güçlendirmek yok. 
Balıkçılığın
gelişmesi için, limanları kiralayan kooperatiflere balık satışı açısından da
izin verilmesi, barınaklarda satış yerlerinin açılması gerekmektedir. Bugün
esnafımız, çiftçimiz, üreticimiz, balıkçımız para kazanamadığı için kan
ağlamaktadır. Bu durum dikkate alınarak küçük balık üreticilerinin de
desteklenmesi önemlidir.
Sözlerimi
değiştirmem gerekiyor. Ya, ne değişti? Süt üreticisi vardı. Seçim öncesi
çıktınız, seçim için, oy için, oy devşirmek için 10 kuruş prim desteğini 25
kuruşa çıkardınız ama şapka düştü, kel göründü, seçim bitti, maalesef, arzu
ettiğiniz sonuçları alamadınız ve o zaman geldiniz, çiftçiyi cezalandırdınız.
Mayıs ayı geldiğinde 25 kuruş olan prim desteğini 10 kuruşa çektiniz.
Arkadaşlar, maç bitti, oyun bitti, siz oyunu tekrar başa alıyorsunuz,
diyorsunuz ki: “Oyunun kuralları değişti.” Sonuçta, çiftçinin hak etmiş olduğu
25 kuruş prim desteğini siz gasbettiniz. Cumhuriyet tarihinde olmayan bir şeye
AK PARTİ iktidarları imza attı. Geriye dönüp çiftçinin parasını gasbettiniz.
Nasıl? Kanunen hakkı olan gayrisafi millî hasılanın yüzde 1’inin verilmesi
gerekirken -gasbettiğiniz destekler gibi- yine çiftçinin süt primini
gasbettiniz.
Sayın
Başkan, değerli milletvekilleri; diğer bir konu da kendi bölgem Ergene’yle
ilgili. Ergene’de geçmişte, baktığımız zaman, dedelerimiz 22 tane balık türünü
tutarken bugün ise o Ergene’den maalesef, ağır metaller akmakta ve Ergene
ağlamaktadır. Geldiğimiz noktada, baktığınız zaman, Türkiye’de istatistiklerde
kanserden ölümlerde kendi ilim 5’inci sırada arkadaşlar.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Aygun.
İLHAMİ
ÖZCAN AYGUN (Devamla) – Yine, bakınız, geçtiğimiz günlerde Çorlu Kurudere’de…
Mayıs başında, maalesef, Kurudere aynen böyle olmuştu. Kurudere’de balıklar
öldü, Çevre ve Şehircilik İl Müdürlüğünün almış olduğu tahlillere bakıyorsunuz,
maalesef, diyor ki: “Alınan atık su temiz.” Vicdanlara sesleniyorum, balıklar
ölmüş ama sizin laboratuvarlarınızdaki sonuç “temiz” diyor. Bu dünya da var,
öteki dünya da var arkadaşlar. Bugün laboratuvarda bunu aklayabilirsiniz ama
vicdanlarınızda bunu aklayamazsınız diyorum.
Bu
düşüncelerle saygılarımı sunuyorum ve inşallah, sizler de bir gün kanserle
mücadele etmezsiniz, kanserli bir yakınınız olmaz temennisinde bulunuyorum.
(CHP sıralarından alkışlar)
BAŞKAN
– Önergeyi oylarınıza sunacağım. 
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Sayın Başkanım, yoklama talebimiz var. 
BAŞKAN
– Ama bir yoklama talebi var; isimleri tespit edeceğim. 
Sayın
Özel, Sayın Köksal, Sayın Karaca, Sayın Kılıç, Sayın Hancıoğlu, Sayın Yeşil,
Sayın Serter, Sayın Kılınç, Sayın Sümer, Sayın Aygun, Sayın Tutdere, Sayın
Özkan, Sayın Barut, Sayın Gaytancıoğlu, Sayın Ünsal, Sayın Sarıbal, Sayın
Şahin, Sayın Süllü, Sayın Şaroğlu, Sayın Tokdemir. 
Pusula
gönderenler lütfen, ayrılmasınlar salondan. 
Yoklama
için üç dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Edirne Milletvekili Fatma Aksal ve Kayseri Milletvekili İsmail Emrah
Karayel ile 40 Milletvekilinin Su Ürünleri Kanununda Değişiklik Yapılmasına
Dair Kanun Teklifi (2/2214) ve Tarım, Orman ve Köyişleri Komisyonu Raporu (S.
Sayısı: 106) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
16’ncı
maddeyi oylarınıza sunuyorum: Kabul edenler… Kabul etmeyenler… 16’ncı madde
kabul edilmiştir.
17’nci
madde üzerinde 1 önerge bulunmaktadır, önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 17’nci maddesinde yer alan “Tarım ve
Orman Bakanlığınca” ibaresinin “Tarım ve Orman Bakanlığı tarafından” şeklinde
değiştirilmesini arz ve teklif ederiz. 
 İlhami
Özcan Aygun  Ayhan Barut  Okan
Gaytancıoğlu
 Tekirdağ
 Adana  Edirne
 Seyit
Torun  Abdurrahman Tutdere  Mustafa
Adıgüzel
 Ordu
 Adıyaman  Ordu
BAŞKAN
– Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI YUNUS
KILIÇ (Kars) – Katılamıyoruz Sayın Başkanım.
(Uğultular)
BAŞKAN – Arkadaşlar, şu yoğunluğu bir
oturtturalım lütfen. Bir sessiz olalım, birkaç maddemiz kaldı, sabırlı olalım
bir parça. Bu noktaya kadar getirdik, artık bu işi bugün bitirelim burada. 
Önerge üzerinde söz isteyen, Adıyaman
Milletvekilimiz Sayın Abdurrahman Tutdere. (CHP sıralarından alkışlar) 
Süreniz beş dakika Sayın Tutdere.
Biraz sessiz olalım arkadaşlar, 2 maddemiz kaldı
bundan sonra, acele etmeyelim. 
ABDURRAHMAN
TUTDERE (Adıyaman) – 106 sıra sayılı, Su Ürünleri Kanunu’nda değişiklik öngören
Yasa Teklifi üzerine söz almış bulunmaktayım. Genel Kurulu saygıyla
selamlıyorum. 
Değerli
milletvekilleri, 22/3/1971 tarihli, 1380 sayılı Kanun’da 2019 yılında
değişiklik yapılıyor olması anlamlı ancak bu kanun teklifiyle de yapılan
değişiklikler, hızla kirlenen denizlerimizde, iç sularımızda, barajlarımızdaki
doğal yaşamı, su ürünlerini korumaya yeterli olacak mı, bir buna bakmak lazım.
Şu andaki teklife bakıldığında, özellikle bazı konularda birtakım eksiklerin
bulunduğunu üzülerek görmekteyiz. 
Kanun
maddesine baktığımızda, kanunun ruhuna baktığımızda, su ürünlerinden kasıtla,
denizlerde, iç sularda bulunan bitkilerin, hayvanların ve bunların
yumurtalarının tanımlandığını görmekteyiz.
Peki,
şu anda görüşmelerini yapmış olduğumuz teklif, bizim, Türkiye’de, özellikle iç
sularımızdaki su ürünlerinin tamamını koruyacak şekilde düzenlemeler içeriyor
mu, buna bir bakmak lazım. Kanaatimce çok ciddi anlamda eksiklikler var.
Değerli
milletvekilleri, özellikle ülkemizin çok büyük doğal güzellikleri olan yüzen
adalar konusunda çok ciddi eksiklikler var. Tabii, “yüzen ada” deyince bazı
arkadaşlarımızın, özellikle teklif sahiplerinin aklına yatlar, gemiler,
gemicikler gelebilir ama benim kastım tabii ki onlar değil. Benim kastım,
Türkiye’de, özellikle Adıyaman, Erzurum, Rize, Denizli ve Türkiye'nin değişik
illerinde bulunan doğal güzellikler. Bu doğal güzellikler yüzen adalar. 
Şu
anda göstermiş olduğum bu fotoğraf, Adıyaman’ımızın Çelikhan ilçesinde Çat
Barajı’nda bulunan yüzen adalar. 
Değerli
milletvekilleri, bu yüzen adalar, bitki köklerinin uzunca bir süre sonra, yüz
yıl, bazılarında bin yıllık geçmişle ortaya çıkan tarihî ve doğal güzellikler.
Şu anda mevcut teklifte bu doğal güzellikleri koruyacak herhangi bir düzenleme
var mı? Ben Komisyondaki arkadaşlara ve teklifte imzası bulunan milletvekili
arkadaşlarıma soruyorum: Şu anda Çat Barajı’ndaki bu yüzen adaya yapılacak bir
saldırıda veya bu yüzen adayı tahrip eden, yok eden herhangi bir kimseye bu
kanuna göre ne ceza verilecek? Buna ilişkin bir düzenleme var mı?
Bakınız,
kanunun 11’inci maddesinde -eğer bunu su ürününden sayarsak ki su ürünüdür -
bin liradan 5 bin liraya kadar para cezası öngörülüyor. Değerli
milletvekilleri, şimdi, bin yıllık tarihi olan, bin yılda oluşabilen bu doğal
güzelliği bin liralık idari para cezasıyla nasıl koruyacaksınız? Bu konuda,
maalesef, bu yasa bu doğal güzellikleri koruyacak tedbirleri, müeyyideleri
içermemektedir. Onun için, ben, buradan, ülkemizin gerçekten çok büyük bu doğal
güzelliklerinin korunması anlamında bütün gruplara çağrıda bulunuyorum: Gelin,
hep beraber, bu yasaya özellikle yüzen adaların korunması, gelecek nesillere
aktarılması konusunda iş işten geçmeden bir ekleme yaparak mevzuata bir hüküm
koyalım ve bu adalar da gelecek nesillere intikal edebilsin. 
Değerli
arkadaşlar, sayın milletvekilleri; bunun yanında, son dönemlerde, özellikle
iktidar tarafından akarsularda HES’lerin ön plana çıkarılarak Anadolu’nun bütün
nehirlerinin, çaylarının, derelerinin HES’lerle kapatıldığı bir ortamda sular
hızla kirletilmektedir. Şimdi bu kanunda, evet, avlanmaya ilişkin yasaklar var,
hangi yöntemlerle avlanmanın yapılacağı var; peki, dolaylı yollardan suları
kirleten, binlerce balığın veya canlının ölümüne sebebiyet verenler hakkında
herhangi bir müeyyide var mı? Bunu da Komisyondaki arkadaşlara ve teklifte
imzası bulunan arkadaşlara soruyorum. 
Seçim
bölgem olan Adıyaman’da Türkiye’nin en büyük barajı Atatürk Barajı var. Atatürk
Barajı son günlerde yeşile boyandı, hızla akan endüstriyel atıklar ve evsel
atıklar barajın rengini değiştirmiş durumda. Yine, bundan yaklaşık bir ay önce
Atatürk Barajı’nın kıyısında binlerce ölü balık bulundu. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Tutdere. 
ABDURRAHMAN
TUTDERE (Devamla) – Bu balıklar suyun hızla kirlenmesi sebebiyle ölmüşlerdir.
Sonra, ilgili kurumlar tarafından yapılan araştırmalarda, özellikle
kanalizasyonlar sebebiyle oradaki suyun yoğun bir şekilde kirlenmesi sonucu
balıkların öldüğü tespit edilmiştir. Daha dün, Besni ilçemizdeki bir HES’te, özellikle
şirket sahipleri aşırı kâr hırsıyla deredeki bütün suyu kanala verdikleri için,
dereye su bırakamadıkları için yine binlerce balık ölmüştür. Peki, bu kanunla
biz bu eylemi gerçekleştirenleri, bu kabahati işleyenleri cezalandırabiliyor
muyuz? Bunlara ilişkin bir hüküm var mı, bunlara ilişkin bir düzenleme var mı?
Üzülerek belirteyim, yok. 
Dolayısıyla
bu teklif bu yönleriyle eksiktir. Türkiye’deki iç sulardaki, denizlerdeki su
ürünlerinin korunması için bu eksikliklerin de giderilmesi gerekiyor. Biz eğer
bu eksiklikleri gideremezsek ne denizlerimizi koruyabileceğiz ne de iç
sularımızdaki barajlarımızı, göllerimizi koruyabileceğiz.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
17’nci
maddeyi oylarınıza sunuyorum: Kabul edenler... Kabul etmeyenler... 17’nci madde
kabul edilmiştir. 
Değerli
milletvekilleri, 18’inci madde üzerinde 2 önerge bulunmaktadır, önergeleri
okutup aykırılık sırasına göre işleme alıyorum:
Türkiye Büyük Millet Meclisi Başkanlığına
Görüşülmekte
olan 106 sıra sayılı Kanun Teklifi’nin 18’inci maddesinin aşağıdaki gibi
değiştirilmesini arz ve teklif ederiz.
“Madde
18- Bu Kanun 1/1/2020 günü yürürlüğe girer.”
 İlhami
Özcan Aygun Fikret Şahin Okan
Gaytancıoğlu
 Tekirdağ Balıkesir Edirne
 Ayhan
Barut  Mustafa
Adıgüzel
 Adana  Ordu
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde söz isteyen Balıkesir Milletvekilimiz Sayın Fikret Şahin.
Buyurun.
(CHP sıralarından alkışlar) 
Süreniz
beş dakika Sayın Şahin.
FİKRET
ŞAHİN (Balıkesir) – Sayın Başkan, değerli milletvekilleri; konuşmama öncelikle
3’üncü Genel Başkanımız, Kıbrıs kahramanı, büyük siyaset adamı Bülent Ecevit’i
saygı ve rahmetle anarak başlamak istiyorum. Bugün, bilindiği üzere, ölümünün
13’üncü yıl dönümüydü.
Sayın
Başkan, konuşmama, Genel Başkanımızın da sıklıkla gündeme getirdiği, kamuoyunun
da cevaplarını merakla beklediği birkaç soruyu tekrarlayarak başlamak
istiyorum. 
Süleyman
Şah Türbesi 22 Şubat 2015 tarihinde, bilindiği üzere, Türk topraklarından
taşınmıştı. Süleyman Şah Türbesi neden Türk topraklarından kaçırılmış ve neden
gereken müdahale yapılmamış ve IŞİD’e, bir terör örgütüne teslim edilmiştir? 
Yine,
Sakarya’da ordumuza ait tank palet fabrikası hangi ihaleyle BMC firmasına
verilmiştir? İhale ilanı nerede yayınlanmıştır? Tank palet fabrikasının kâr
garantili, ihalesiz olarak BMC firmasına verildiği doğru mudur?
Diğer
bir sorum: 15 Temmuz şehit ve gazilerimize yardım amacıyla kurulan vakfın
adresi nedir? Yönetim kurulunda kimler vardır? Yardım için toplanan 309 milyon
liraya ne olmuştur? Harcandı ise kimler için harcanmıştır?
Bu
soruların cevabını kamuoyu ve bizler bekliyoruz.
Efendim,
diğer konumuz: Cumhuriyet Bayramı öncesi yaptığım kısa konuşmada, Diyanet
İşleri Başkanlığının internet sitesinde yer alan “Kuruluş” bölümünde ve yine,
2015 yılından bu yana Diyanet İşleri Başkanlığının yayınlamış olduğu 245 cuma
hutbesinde kurucusu Mustafa Kemal Atatürk’ün adının anılmadığını belirtmiştim
ve 29 Ekim Cumhuriyet Bayramı öncesi cuma gününde yayınlanacak olan hutbede
Mustafa Kemal Atatürk’ün adı anılacak mı diye sormuştum. Maalesef, o zamandan
bu yana cuma hutbesi sayısı 247’ye yükselmiş olmasına rağmen, yine Mustafa
Kemal Atatürk’ün adı cuma hutbesinde yer almadı. Birkaç örnek vermek istiyorum
sizlere: Bakınız, elimde, 18 Mart 2016 Cuma günü yani Çanakkale Zaferi’nin
tesadüf ettiği cuma günü hutbesinde Mustafa Kemal Atatürk’ün adı yok, Çanakkale
Zaferi’nde. Yine, 19 Mayıs 2017, 19 Mayıs Atatürk’ü Anma, Gençlik ve Spor
Bayramı, yine cuma günü ve burada yine Mustafa Kemal Atatürk’ün adı yok. Yine,
10 Kasım 2017, Mustafa Kemal Atatürk’ü anma günümüz, yine burada Mustafa Kemal
Atatürk’ün adı yok. Ve yine, 30 Ağustos -Zafer Bayramı’mız- 2019 tarihinde de
Mustafa Kemal Atatürk’ün adı yok. Tabii, bunlar bizler için elbette yaralayıcı
ve üzücü. 
Şimdi
diyeceksiniz ki: Hiç olumlu bir şey olmadı mı? Elbette olumlu şeyler olmuştur.
En son yaptığımız konuşmadan sonra Diyanet İşleri Başkanlığının internet
sitesinde “Kuruluş” bölümünde kurucusunun Mustafa Kemal Atatürk olduğuna dair
-evet- yazıyı görmüş olduk; bu, bizim adımıza sevindirici. Yine, Diyanet İşleri
Başkanlığının cumhuriyetimizin 96’ncı yıl dönümü münasebetiyle yayınlamış
olduğu kutlama mesajında cumhuriyetimizin kurucusu Mustafa Kemal Atatürk’ün
adını rahmetle ve minnetle anmasından da oldukça memnun olduğumuzu belirtmek
isterim.
Diyanet
İşleri Başkanlığı yayınladığı kutlama mesajında cumhuriyeti şöyle tarif ediyor:
“Cumhuriyet, millet iradesini görmezden gelen ya da hiçe sayan hiçbir tavrın
meşru olmadığının ve asla kabul edilmeyeceğinin de ilanıdır.” Bakınız,
dikkatinizi çekiyorum “millet iradesini görmezden gelen” diyor. Şimdi, bir
milletvekili olarak, milletin bir temsilcisi olarak işte bize burada görev
düşüyor. Milletimiz, Diyanet İşleri Başkanlığına şöyle diyor: “Bizler Mursi
için gıyabi cenaze namazı kılıyoruz, efendim, Suudi Kralın ölümü için yas tutuyoruz
ama bu topraklarda yüce İslam dininin yaşanmasını sağlayan, cumhuriyetimizin ve
ülkemizin kurucusu Mustafa Kemal Atatürk’ün adının millî günlerde, cuma
hutbesinde anılmasını istiyoruz ve onun ruhuna bir Fatiha okunmasını
istiyoruz.” Benim de bir milletvekili olarak görevim işte burada başlıyor;
Diyanet İşleri Başkanlığının yayınlamış olduğu kutlama mesajında millet
iradesini görmesini istiyoruz.
Önümüzde
10 Kasım var. Bakınız, bu pazar 10 Kasım Mustafa Kemal Atatürk’ün 81’inci ölüm
yıl dönümü, anacağız hep birlikte. 8 Kasım Cuma günü Diyanet İşleri
Başkanlığının hutbesini millet adına dikkatlice takip edeceğiz. Umarız artık bu
inatlaşmadan Diyanet İşleri Başkanlığı vaz geçer ve ülkemizin kurucusu Mustafa
Kemal Atatürk’ün hutbede isminin yer almasını sağlar. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
FİKRET
ŞAHİN (Devamla) – Çok teşekkür ediyorum Sayın Başkanım.
Hepinizi
saygıyla selamlıyorum. 
Sağ
olun. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Su Ürünleri Kanununda Değişiklik Yapılmasına Dair Kanun Teklifi’nin
18’inci maddesinin aşağıdaki şekilde değiştirilmesini arz ve teklif ederiz.
“MADDE
18- Bu Kanun yayımı tarihinden on gün sonra yürürlüğe girer.”
 Dursun
Müsavat Dervişoğlu Mehmet Metanet Çulhaoğlu Hasan
Subaşı
 İzmir Adana Antalya
 Zeki
Hakan Sıdalı  İmam
Hüseyin Filiz
 Mersin
  Gaziantep
(AK
PARTİ ve CHP sıraları arasında karşılıklı laf atmalar)
BAŞKAN
– Değerli arkadaşlar, biraz sessizlik olsun lütfen ve değerli arkadaşlarım,
konuşmacılara lütfen müdahil olmayalım yani bir yasama faaliyetinin sonuna
geliyoruz. Sizlerden, hepinizden birazcık soğukkanlı ve serinkanlı olmanızı
bekliyoruz. 
Komisyon
önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım.
BAŞKAN
– Önerge üzerinde konuşmak isteyen Antalya Milletvekilimiz Sayın Hasan Subaşı.
Buyurun
Sayın Subaşı. (İYİ PARTİ sıralarından alkışlar) 
Süreniz
beş dakika.
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum.
Sözlerime
başlamadan önce eski Başbakanlarımızdan merhum Bülent Ecevit’i ölüm yıl
dönümünde rahmetle ve saygıyla anıyorum. 
Sayın
milletvekilleri, 22/3/1971 tarihli, 1380 sayılı kırk sekiz yıllık Su Ürünleri
Yasası’nın değiştirilmesi elbette yararlıdır ancak “ben yaptım oldu”
anlayışıyla yapılan düzenlemeler, maalesef, yine beklentileri çözmekten hayli
uzak kalmıştır. 
Denizlerimize
musallat olan işgalci göçmen balıklar denizlerdeki canlı varlıklarımıza önemli
zararlar vermektedir ve henüz hiçbir tedbir alınmamıştır. Balon balığı olarak
bilinen yabancı balığın bir çocuğa saldırıp parmağını kaybetmesine neden
olması, yine, bu balığı yiyen kedi ve köpeklerin ölmesi günlerce medyayı meşgul
etmiştir. 
Tesislerin
arıtmalarında temizlik için kullanılan kimyasalların denize karışması sonucu
deniz çayırları ve bitki türleri zarar görmekte ve balık yumurtalarının deniz
dibinde barınacağı canlı alan yok olmaktadır. Bilinçsiz balık avlama ve trol
avcılığının büyük zararlar verdiği bilinmektedir ki yine yeterli önlem
alınmamıştır. 
Geçen
hafta Demre Belediye Başkanımız Okan Kocakaya’nın düzenlediği Demre-Kekova
kültür sanat festivaline katılarak güzel etkinliklerini izledim, Demreli ve
Kaşlı balıkçılarla sohbet imkânı buldum. Festival Demre’nin kültür ve tarih
değerlerini tanıtmak ve Kekova gibi değerli bir alanı duyurmak için
düzenlenmişti, başarılı da oldu. 
Demre
ilçemizde St. Nicholas gibi Ortodoks dünyasının ziyaret merkezi sayılan bir
kilise vardır. Ayrıca Roma, Bizans, Likya medeniyetlerinin tarih ve kültür
varlıklarını barındıran antik kentlere, temiz deniz ve koylara ve Türkiye'nin
en büyük dalyanına sahiptir. Kekova ise üzerinde Likya ve Roma tarihî eserleri
olan ve 2’nci yüzyılda yaşandığı düşünülen deprem nedeniyle önemli bir bölümü
denizin içine batmış, bir kısmı da karada olan bir antik kente sahiptir.
Dünyada eşi olmayan bu ilginç batık şehir yat turizmi için gelenlere ve
teknelerle gezenlere eşsiz bir manzara sunmaktadır. Demre-Kekova festivaliyle
Kekova Adası’ndaki batık şehri tanıtmak ve koyun dünya çapında bir dalış ve
turizm merkezi olması için izinli dalışlara açılması amaçlanmıştı. Aynı zamanda
izinsiz, korsan dalışların ve yarattığı tahribatın da kontrol altına
alınabileceği düşünülüyordu. 
Birlikte
sohbet imkânı bulduğum Demreli ve Kaşlı hemşehrilerim balon balığının
balıkçılığa büyük ölçüde zarar verdiğinden yakındılar. Ağlara çok fazla sayıda
takılan bu balığın tekrar denize atılmasının çözüm olmadığını ancak -bir ücret
karşılığında- Bakanlığın ya da Su Ürünlerinin bu balığı yakalayanlara ödeme
yapması hâlinde balon balıklarının azalıp büyük tehlike olmaktan çıkacağı
önerisinde bulundular. Bu konuda yaptığım araştırmada, balıkta bulunan toksin
maddenin ilaç sanayisinde değerlendirildiğini öğrendim. Bu husus, bu balığın
toplanması için de bir teşvik unsuru olabilir düşüncesindeyim. 
Değerli
milletvekilleri, Kaş ilçemiz, dünya sualtı şampiyonalarının yapıldığı
Türkiye’nin en büyük dalış merkezidir ancak hâlâ bir basınç odası yoktur. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Subaşı. 
HASAN
SUBAŞI (Devamla) – Bu sebeple, geçen haftalarda Jandarma Sualtı Kurtarma
Ekibinden 4 askerimizin vurgun yediği ve 1’inin maalesef kurtarılamayarak şehit
olduğu basına yansıdı. Bölgedeki dalış uzmanları ve vatandaşlar, Kaş’a en yakın
basınç odasının 200 kilometreden fazla mesafede, Antalya merkezinde olması
nedeniyle önemli kazalar sonucu ölümlere engel olunamadığından yakındılar.
Bölgede basınç odasının kurulması Kaş ilçemizde dalış yapanlar için hayati
önemdedir. 
Yine
Demreli hemşehrilerimiz, Demre’nin Türkiye’nin sebze ihtiyacının yüzde 15’ini
karşıladığını ama tarımdaki girdi fiyatlarının yüksekliği nedeniyle tarım
sektörünün giderek cazibesini kaybedeceğini söylediler. Gerçekten tarım
politikalarının değişmemesi, tarımın bir reform niteliğinde desteklenmemesi
hâlinde Türkiye kısa zamanda, korkarım, birçok tarım ürününü ithal etmek
zorunda kalacaktır. 
(Mikrofon
otomatik cihaz tarafından kapatıldı)
BAŞKAN
– Tamamlayın, buyurun Sayın Subaşı. 
HASAN
SUBAŞI (Devamla) – Toprak Mahsulleri Ofisine her türlü ürünü ithal etme yetkisi
verilmesi, Hükûmetin gündeminde tarımı geliştirmenin bulunmadığını, hatta
çiftçiyi yok saydığını bir kere daha açıkça ortaya koymuştur. 
Teşekkür
ediyorum, Genel Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
18’inci
maddeyi oylarınıza sunuyorum: Kabul edenler… Kabul etmeyenler… 18’inci madde
kabul edilmiştir. 
Değerli
milletvekilleri, 19’uncu madde üzerinde aynı mahiyette 2 önerge vardır. Aynı
mahiyetteki bu önergeleri birlikte okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan Su Ürünleri Kanununda Değişiklik Yapılmasına Dair Kanun Teklifi’nin
19’uncu maddesinin aşağıdaki şekilde değiştirilmesini arz ve teklif ederiz. 
“MADDE
19- Bu Kanun hükümleri Cumhurbaşkanı tarafından yürütülür.”
 Mehmet
Metanet Çulhaoğlu Tuba Vural Çokal Enez
Kaplan
 Adana Antalya Tekirdağ
 Ayhan
Erel Zeki Hakan Sıdalı Yasin
Öztürk
 Aksaray Mersin Denizli
 Dursun
Müsavat Dervişoğlu
  İzmir
Aynı
mahiyetteki diğer önergenin imza sahipleri:
 İlhami
Özcan Aygun  İbrahim Özden Kaboğlu Okan
Gaytancıoğlu
 Tekirdağ İstanbul Edirne
 Ayhan
Barut  Mustafa
Adıgüzel
 Adana  Ordu
BAŞKAN
– Komisyon aynı mahiyetteki önergelere katılıyor mu? 
TARIM,
ORMAN VE KÖYİŞLERİ KOMİSYONU BAŞKANI YUNUS KILIÇ (Kars) – Katılamıyoruz Sayın
Başkanım. 
BAŞKAN
– Aynı mahiyetteki önergeler üzerinde söz isteyen, Tekirdağ Milletvekilimiz
Sayın Enez Kaplan. (İYİ PARTİ sıralarından alkışlar)
Süreniz
beş dakika Sayın Kaplan. 
ENEZ
KAPLAN (Tekirdağ) – Sayın Başkan, değerli milletvekilleri; Su Ürünleri
Kanununda Değişiklik Yapılmasına Dair Kanun Teklifi’nin 19’uncu maddesi için
verdiğimiz değişiklik önergesi üzerine İYİ PARTİ Grubumuz adına söz almış
bulunuyorum. Genel Kurulu saygıyla selamlıyorum. 
Değerli
milletvekilleri, Tarım ve Orman Bakanlığının Karadeniz kıyılarında avlanma
derinliğini 24 metreden 18 metreye düşürmesiyle yeni balık sezonu tartışmalarla
birlikte başlamıştır. Avrupa Birliğinin kararıyla Akdeniz’e kıyısı olan
ülkelerde bu derinlik 50 metredir. Kim istiyor 18 metrede avlanmayı? Yani,
çocuklarımızın geleceği kimlerin elinde? 
20
Aralık 2018 tarihinde Sayın Tarım Bakanına yazılı olarak cevaplanması istemiyle
bir soru önergesi vermiştim. Neredeyse bir yıl olmuş, daha hâlâ cevap
gelmemiştir arkadaşlar. Şimdi bu soru önergesini hazır yeri gelmişken sizlerle
paylaşmak istiyorum: 
“Yapılan
araştırmalara göre Karadeniz’de 26, Marmara’da ise 124 balık türünün artık
olmadığı; araştırmacılar, bugün var olanların ise gerekli önlemler alınmazsa
yok olan türlerle aynı sorunu yaşayacağı endişesi taşımaktadır. 
Bu
bağlamda;
Bugüne
kadar kaç balıkçı teknesinin ağ gözleri bakımından ve avladıkları balık boyu
büyüklüğünden dolayı ceza kesilmiştir?
Bugüne
kadar kaç balıkçı teknesine avlanma sahası dışında avlandığı gerekçesiyle ceza
kesilmiştir?
Bugüne
kadar tezgâhlarda küçük balık satan kaç esnafa ceza kesilmiştir?
Bazı
ceza türlerinde olan ihbar ve yakalama primlerinin, denizlerimizde kaçak ve
yasa dışı avcılık yapanlar için hayata getirilmesi düşünülmekte midir?
Denizlerimizde
yok olan türlerin tekrar hayat bulması ve var olan türlerin de hayatlarını
gelişerek devam ettirebilmesi için hedefler, planlar ve stratejiler nelerdir?”
Önergemize
hâlâ cevap verilmemiştir. 
Değerli
milletvekillerim, ülkemizin kıyı şeridi uzunluğu adalarla beraber 8.333
kilometredir. Bu uzunlukta dünyada 14’üncü sıradayız. Gazi Mustafa Kemal
Atatürk “Denizciliği Türk'ün büyük milli ülküsü olarak benimsemeli ve az
zamanda başarmalıyız.” demiştir. Lakin hâlâ denizcilik bakanlığı
kurulamamıştır; denizler âdeta kendi hâline bırakılmış, vahşice yağmalanmaya
maruz kalmıştır. Hiç düşündünüz mü, çocuklarımız lüfer yiyecek mi? Peki, size
soruyorum, en son ne zaman kofana yediniz? Hemen hemen her gün medyada zehirli
Akdeniz balon balığı haberlerini görüyoruz. Sayın Bakan bu konuyla ilgili
noktalardan bizleri haberdar ederse seviniriz. Gerçi yazılı soru önergemize
cevap alamadık, buna da cevap alacağımız yoktur. 
Değerli
milletvekilleri, çıkaracağımız bu kanunlarla daha caydırıcı olabiliriz. Usulsüz
balık avcılığı vatana ihanettir; ha ormanları yakmışız ha bu işi yapmışız. Yok
olan türlerle ilgili çalışmalar için su ürünleri fakültesinden destek
almalıyız. Koruma altındaki türlerle ilgili daha caydırıcı yaptırımlar
uygulanmalıdır. Ağ ambarları, ağ gözenekleri bakımından tekneler limanlardan
çıkarken yetkililerce kontrol edilmeli, balığı denizden yavrularıyla beraber
çekme işi son bulmalıdır. Yasak yerlerde ve yasak zamanlarda trolcülük
yapanlar, resifleri yani balık yuvalarını bozanlar hakkında hapis cezaları uygulanmalıdır.

Bu
yıl tezgâhlarımızda palamut yok, lüfer zaten yok, çinakopun ise büyümesine asla
izin vermiyoruz. Tüm bu olumsuzluklar yetmiyormuş gibi Karadeniz kıyılarında
avlanma derinliği 24 metreden 18 metreye düşürülmektedir. Bu da denizlerimizde
40 metreye kadar yayılım gösteren ve koruma altında bulunan endemik deniz
çayırlarına hasar vermekten ve bu çayırlarda balıklarımızın barınma, beslenme,
avlanma ve üreme gibi yaşamsal faaliyetlerini engelleyerek âdeta balıkları
beşiğinde boğazlamaktan başka bir şey değildir. 
Bu
yanlışlıkların en kısa zamanda düzelmesini temenni eder Genel Kurulu saygıyla
selamlarım. (İYİ PARTİ ve CHP sıralarından alkışlar) 
BAŞKAN
– Aynı mahiyetteki önerge üzerinde söz isteyen İstanbul Milletvekilimiz Sayın
İbrahim Özden Kaboğlu. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, Divan, milletvekilleri; Su Ürünleri
Kanununda Değişiklik Yapılmasına Dair Kanun Teklifi’ni ele almadan önce çevreyi
ilgilendiren yasalarda yapılan değişikliklere değineceğim, sonrasında da aynı
konuda bekleyen kanun tekliflerine değineceğim.
Mera
Kanunu, İmar Kanunu, Kıyı Kanunu, Çevre Kanunu, Maden Kanunu, şimdi Su Ürünleri
Kanunu, hemen hemen hepsi torba şeklinde görüşüldü ve bu kanun da dâhil olmak
üzere şu ana kadar 71 maddede değişiklik yapıldı; bunlar ikişer kez
değiştirildi. Şimdi, bunların dışında, sırada olan 2 yasa teklifi var:
Birincisi, Boğaziçi Kanunu’nun değiştirilmesi; ikincisi, Tapu Kanunu’nun
değiştirilmesi. Dolayısıyla bütün bunları birlikte ele alacağız.
Birlikte
ele aldığımız zaman, özellikle AK PARTİ Grubuna yönelerek tabii ki şu temel
çelişkiye öncelikle değinmek isterim: Eleştiri yöneltildiği zaman “Türkiye
hukuk devletidir.” diyorlar fakat hukuk devletinin ilk ölçütü Anayasa’ya
saygıdır, Anayasa’nın üstün ilkelerine, üstünlüğüne saygıdır, hukukun genel
ilkelerine saygıdır. Biz “Meşru değil bu Anayasa ama yürürlükte.” diyoruz,
saygı göstermeyenlerse “Meşrudur ama yürürlükte değil.” demek istiyor. Şimdi,
burada çok ciddi anayasal sorun var, bu konuda mutabakat sağlamak lazım. 
İkincisi:
Bu salonda sıkça vatan haini-vatansever ayrımı ve çatışması yaşanıyor; oysa,
çevre ve ülkeyi düzenleyen yasalara dikkat edenler mi acaba daha çok vatansever
oluyor yoksa çevre ve doğal değerleri torbalara dolduranlar mı? Bu soruyu
sağlıklı bir biçimde yanıtlamak gerekir.
Şimdi,
bu konuda bu yasa teklifinin, görüşmekte olduğumuz yasa teklifinin en olumlu
tarafı -konuşmacıların da belirttiği gibi- torba yasa olmayışı, bu bizi teselli
ediyor fakat olumsuz tarafı bir, bunun biyosfer, ekosistem ve ekoloji bütününde
ele alınmaması, bu ögelerin ihmal edilmesi. 
Şimdi,
bu konulara girmeyeceğim fakat hukuk açısından esasen ihmal edilen uluslararası
sözleşmeler; Türkiye’nin taraf olduğu uluslararası sözleşmeler; bölgesel,
özellikle tam bu konuyu ilgilendiren Barcelona Sözleşmesi yani Akdeniz'in
Kirliliğe Karşı Korunması Sözleşmesi ve Bükreş Sözleşmesi yani Karadeniz'in
Kirliliğe Karşı Korunması Sözleşmesi veya Biyolojik Çeşitlilik Sözleşmesi.
Mesela, geçen hafta burada verilen önergede Karadeniz’in Kirliliğe Karşı
Korunması Sözleşmesi dikkate alınsaydı pekâlâ başka ülkelere karşı da bizim
kozlarımız olabilirdi. 
Ben,
bunlar üzerinde durmayacağım, esasen benim üzerinde duracağım husus birçok
hatibin de değinmiş olduğu üzere, anayasal açıdan bu düzenlemenin ne ifade
ettiği çünkü esasen bu düzenleme, Su Ürünleri Kanunu, Türkiye açısından
Anayasa’nın 3’üncü maddesi “Türkiye Devleti, ülkesi ve milletiyle bölünmez bir
bütündür.” maddesinden başlayarak Anayasa’nın birçok maddesi açısından değerlendirilmelidir;
ciddi açıdan, ciddi olarak sorunludur. Bunlar: Esasen, yasayla düzenlenmesi
gereken ama yönetmeliğe bırakılan hususlar açısından -madde 2, madde 11, madde
137- öte yandan, özellikle su ürünlerinde uyulması gereken kuralların, bu
konuda örgütlenme ve kooperatifçiliğin, Anayasa’nın ilgili maddeleri açısından
değerlendirilmesi gereklidir. Bunun yanı sıra mesela, burada, İhale Kanunu’nda
yapılan istisna, esasen Anayasa madde 48 açısından, çalışma özgürlüğü
bakımından sorunludur ama iktisadi liberalizmin yağma düzenine dönüşmesi
açısından da sorunludur. Bu konuda kooperatiflere yer verilmemesi
kooperatifçiliğin gelişmesine dair Anayasa’nın 171’inci maddesi açısından
sorunluğu olduğu gibi, özellikle konunun uzmanlarının dışlanmış olması hem
Anayasa madde 70 hem de sosyal devlet bakımından, Anayasa madde 2 çerçevesinde
ciddi soru işaretleri taşımaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
İBRAHİM
ÖZDEN KABOĞLU (Devamla) – Teşekkür ederim Sayın Başkan. 
Bu
açıdan, tabii ki konuya Anayasa bütününde baktığımız zaman, esasen, devletin
çevre kirliliğini önleme, çevreyi koruma ve geliştirme ödevi su alanları
açısından da geçerli olduğu için, bu alanların yerel yönetimlere verilmesi
yerine merkezî yönetime geçirilmesi de yine anayasal açıdan ciddi sorunlar
yaratmaktadır; tabii ki madde 171 kooperatifçilik ve madde 172 tüketicilerin
korunması açısından da sorunludur. 
Şimdi,
bunun yanı sıra değineceğim özellikle Boğaziçi Kanunu’nda yerel yönetimler ve
koruma kurulları için öngörülen yetkilerin Çevre Bakanlığına ve
Cumhurbaşkanlığına aktarılması, Anayasa’nın amir hükmü olan, değişmez maddesi
olan 2’nci maddesine aykırı olduğu gibi, 127’nci maddeye da açıkça aykırıdır.
Zaten bu alanın Çevre Bakanlığına verilmesi de Anayasa’ya aykırı idi. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, toparlayayım izninizle. 
BAŞKAN
– Lütfen.
Buyurun.

İBRAHİM
ÖZDEN KABOĞLU (Devamla) – Teşekkür ederim. 
Bu,
bürokratlar tarafından hazırlanmış olan metin eğer burada kanun teklifi olarak
ele alınırsa Anayasa’ya çifte aykırılık olacak çünkü teklifin sahibi bu Meclis
olmalıdır ama esasen, bu yasalaşırsa tam da birçok Anayasa maddesine
aykırılığın ötesinde İstanbul Büyükşehir Belediye Başkanlığına kayyum tayin
edilmiş olacaktır. Bu, çok tehlikeli bir girişimdir; dileriz ki bu
gerçekleşmez.
Diğer
kanun ise meralarda yapılaşmanın önünü açan, kıyılarda yapılaşma hususunda
yabancılara mülk satışına kadar birçok hüküm getiren düzenleme de Türkiye
bütününü kıskaç altına almak anlamına gelmektedir. Bu da çok yönlü olarak
aykırılık taşımaktadır; tabii ki Anayasa’ya aykırılık taşımaktadır. Anayasa’nın
2’nci maddesi açısından her 2 kanun teklifi diğerleriyle birleştirildiği zaman
Türkiye ülkesinin bölünmezliği ilkesine aykırılık taşınmaktadır.
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – Sayın Başkan, yarım dakika alabilir miyim. 
BAŞKAN
– Bir dakika vereyim ben Hocam, buyurun. 
İBRAHİM
ÖZDEN KABOĞLU (Devamla) – Çok teşekkür ederim. 
Şimdi,
bu kanun açısından belki tek teselli kaynağımız, bir çevre kodu hazırlanabilir
mi? Şimdi, elimde “Code de L’environnement” var, “Çevre Kodu” evet, Fransa’nın;
çok değil, 1.700 sayfa. 
Bizim
ülkemiz Fransa’dan çok daha büyük. Acaba biz bir çevre kodu hazırlayamaz mıyız?
Bizim ülkemiz Fransa’dan daha az mı değerli? Fransızlar bizden daha çok mu
yurtsever? Biz yurtsever değil miyiz? Ülkemizin toprak, su ve hava alanını
koruyucu bütüncül düzenlemeler yapamaz mıyız? Ben, otuz yıl, karşılaştırmalı anayasa
hukukunda çevre hakkı dersini verdim ama sadece Batı ülkelerinde değil, Tunus
ve Fas gibi devletlerde yasa yapım sürecine, anayasa yapım sürecine katıldım
ama bu şekilde bir yasa yapım sürecini hiçbir ülkede görmedim. Anayasa’ya
aykırılıklarla dolu böyle bir teklif yasalaşacaksa eğer, tek olumlu tarafı,
acaba biz, Türkiye için bir çevre yasasının -su ürünlerini de kapsamına alan
bir çevre yasasının- yapılma yolunu açabilir miyiz? İşte bu bizi teselli
ediyor.
(Mikrofon
otomatik cihaz tarafından kapatıldı) 
BAŞKAN
– Selamlayalım Sayın Hocam.
ALİ
ŞAHİN (Gaziantep) – Efendim, aleyhinde de konuşmuş oldu.
İBRAHİM
ÖZDEN KABOĞLU (Devamla) – Umarım bu konuda hepimiz yurtsever olduğumuza göre,
bu konuda hiçbirimiz diğerini vatan haini olarak suçlayamayacağımıza göre,
gelin hep birlikte yurtseverliğimizi test edelim, Anayasa’ya bağlılığımızı test
edelim ve bütün Türkiye’yi kucaklayan bir çevre kodu hazırlamak için bu
akşamdan itibaren harekete geçelim çünkü yasama Meclisinde 200 uzman var, 600
vekil de farklı alanlarda uzmanlaşmış bulunuyor, gelin Türkiye için uzlaşalım.
Teşekkür
ederim dikkatiniz için.
Saygılar
sunarım, sağ olun. (CHP ve HDP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
19’uncu
maddeyi oylarınıza sunuyorum: Kabul edenler... Kabul etmeyenler... 19’uncu
madde kabul edilmiştir. 
Değerli
milletvekilleri, ikinci bölümde yer alan maddelerin oylamaları tamamlanmıştır.
Şimdi İç Tüzük’ün 86’ncı maddesine göre oyunun rengini belli etmek üzere lehte
ve aleyhte birer kişiye söz vereceğim. 
Lehte
olmak üzere ilk söz Gümüşhane Milletvekili Sayın Cihan Pektaş’a aittir. (AK
PARTİ sıralarından alkışlar) 
CİHAN
PEKTAŞ (Gümüşhane) – Sayın Başkan, değerli milletvekilleri; görüşmekte
olduğumuz kanun değişiklik teklifi hakkında şahsım adına lehte söz almış
bulunuyorum. Sizleri saygıyla selamlıyorum. 
1971
yılından beri yürürlükte olan Su Ürünleri Kanunu’nda, teknolojik gelişmeler,
bilimsel, çevresel, sosyal hususlar ile sektörün de ihtiyaçları dikkate
alınarak günümüz şartlarına uyumlu hâle getirilmek üzere önemli değişiklikler
yapılmaktadır. 
Kanun
teklifiyle esas maksadımız, denizlerimizi, denizlerimizde yaşayan canlıları ve
dürüst bir şekilde balıkçılık yapan balıkçılarımızı korumak, koruma-kullanma
dengesini daha işler hâle getirmektir. 
Balık
varlığımızı artırmak suretiyle hem kendi iç tüketimimizi hem de ihracatımızı
artırmayı hedefliyoruz. Balık üretimini artırırken onların kendi doğal
ortamlarında yetişmeleri de çok önemlidir. Bu maksatla son yıllarda
denizlerimizin temiz tutulmasıyla alakalı çok önemli çalışmalar
yürütülmektedir. Deniz çöplerinden atık su yönetimine, atıkların geri
kazanılmasından acil müdahaleye, deniz ekosistemlerinin korunmasından kıyı
habitatlarının korunmasına, sularımızdaki kirlilik çalışmalarından gemi
atıklarının alınmasına kadar birçok alanda entegre bir şekilde proje devam
ediyor. 
Denizlerimize
kıyısı olan 28 ilimizdeki 350 ayrı noktadan mutat zamanlarda alınan numuneler
50 ayrı parametre üzerinden inceleniyor ve su kalitesi sürekli takip ediliyor.
Nehir havzalarımızın büyük bölümünde ve göllerimizde de aynı çalışmalar devam
etmektedir. 
Denizlerimize
kıyısı olan illerimizde yaşayan nüfusumuz toplam nüfusumuzun yarısından daha
fazladır. Marmara Bölgesi, ülkemiz yüz ölçümünün sadece yüzde 11’ini teşkil
ediyor. Buna karşılık, nüfusumuzun yüzde 28’i ise bu bölgede yaşıyor. Ülkemiz
nüfusunun beşte 1’ine yakını İstanbul’da yaşamakta ve sanayi kuruluşlarımız da
ağırlıklı olarak bu bölgede faaliyet göstermektedir. Dolayısıyla bu bölgede
çevre baskısı oldukça yüksek durumda ve maalesef bu yoğun baskı altında Marmara
korunamamış, Haliç’te canlı hayat yok olmuş ve Haliç âdeta bataklığa dönmüştü.
1994 yılında, İstanbul’daki atık suların sadece yüzde 5’i arıtılabiliyor, geri
kalanı denize bırakılıyordu; Marmara’da yaşayan 125 balık türü 4’e düşmüştü,
sahillerden denizlere girilemiyordu. Önce Haliç’teki 4,5 milyon ton çamuru
temizledik. Haliç’in ve Boğaz’ın her iki yakasına ve İstanbul’un bütün sahillerine
kolektörler inşa ederek atık suları toplayıp arıttık. 
İstanbul’da
88 atık su arıtma tesisi inşa ettik. Bunların 9 tanesi ön arıtma, diğerleri
biyolojik ve ileri biyolojik atık su arıtma tesisleridir. Bugün İstanbul’daki
atık suların yüzde 99’u arıtılmaktadır ve denizlerimize her yerden
girilebilmektedir. Şu anda Haliç’te en az 42 tür balık yaşıyor. İç denizimiz
olan Marmara Denizi, balık popülasyonu yönünden en zengin denizimiz hâline
geldi. Haliç ve Marmara’yı kurtarmak için milyarlarca lira para harcandı. 
Maalesef,
korunamamış diğer bir değerimiz ise Ergene. Ergene, 2 metreküp/saniye debisi
olan ancak denize 9 metreküp/saniye olarak dökülen bir nehrimizdir. Hızlı nüfus
artışıyla beraber, o bölgelerdeki şehirlerin atık suları arıtılmadan Ergene’ye
deşarj ediliyordu. Asıl felaket, Çorlu ve Çerkezköy başta olmak üzere, bölgede
yüzlerce sanayi tesisi plansız bir şekilde yapılmış ve faaliyete başlamıştı.
Birçoğu fazla su tüketen sanayi tesisleri Ergene’ye âdeta zehir bırakıyordu.
Yok olma noktasına gelen Ergene’yi kurtarmak için 2011 yılında Ergene Eylem
Planı hazırlanmış ve 15 paketi ihtiva eden entegre proje hayata geçirilmiştir.
13 adet ileri biyolojik atık su arıtma tesisi inşaatı bitirilerek oradaki
belediyelerimize teslim edilmiştir. Sanayi tesisleri için ise 5 tane atık su
arıtma tesisi inşa edildi, 1 tanesine devam ediliyor.
Buradaki
arıtılan atık sular artık Ergene’ye deşarj edilmeyecek. Yaklaşık 50 kilometre
uzunluğunda yapılan bir tünel ve kolektör inşa edilerek, yaklaşık 4 bin 500
metre uzunluğundaki deniz deşarj hattıyla beraber Marmara Denizi’nin 47,5 metre
derinliğinde dip akıntıya verilecektir. Kolektör inşaatı bir ay sonra devreye
alınıyor. Yüzde 95 mertebesine gelen projenin tamamı önümüzdeki yıl bitiyor.
Maliyeti yaklaşık 4 milyar liradır. Ergene Projesi dünyanın en büyük entegre
havza koruma projesidir. 
Değerli
milletvekilleri, bugün ülkemizde oluşan atık suların yüzde 87’si
arıtılmaktadır. Temiz denizlerin bir göstergesi olan mavi bayrak sayımız 463’e
yükseldi. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Pektaş.
CİHAN
PEKTAŞ (Devamla) – Şu anda mavi bayrak sayısında dünyada 3’üncüyüz, inşallah
2023’te dünya 1’incisi olacağız. Denizlerimizin korunması için gerekli
çalışmaları kararlılıkla yürütüyoruz. Bizden sonraki nesiller inşallah
kurtarmak zorunda kalmayacaklar.
Bu
kanun teklifine “kabul” oyu vereceğimi beyan ediyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Değerli milletvekilleri, aleyhte olmak üzere son söz İzmir Milletvekilimiz
Sayın Bedri Serter’e aittir. (CHP sıralarından alkışlar) 
Süreniz
beş dakika Sayın Serter.
BEDRİ
SERTER (İzmir) – Sayın Başkan, çok teşekkür ediyorum.
Öncelikle
3’üncü Genel Başkanımız Sayın Bülent Ecevit’in 13’üncü ölüm yıl dönümünü
rahmetle ve saygıyla anmakla başlıyorum. (CHP sıralarından alkışlar) 
Su
Ürünleri Kanununda Değişiklik Yapılmasına Dair Kanun Teklifi’nin tümü üzerinde
grubum adına “evet” oyu kullanacağımızı açıklarken tamamlayacağımız bazı
noktaları da sizlerle paylaşmak istiyorum, ondan dolayı söz almış bulunuyorum.
Yüce Meclisimizi saygıyla selamlıyorum.
Ben
bu ülkenin bir milletvekiliyim, sizler de bu ülkenin seçilmiş değerli
milletvekillerisiniz; bugün buradayım, sizler de buradasınız çünkü bazı
gerçekler var ki hepimizi derinden etkilemekte. İzmir gibi bir deniz kentinde
çupranın, barbun balığının, sardalyanın, tekirin, palamudun, topan kefalin
tadını çocukluğundan beri damağında hisseden biri olarak, Kemeraltı’nın deniz
kokan Havra Sokağı’nda öğlen yemeğini harçlığının ancak yetebildiği ekmek arası
sardalyayla doyuran 10 yaşında bir çocuk iken denizin yosun kokusuyla büyümüş,
tuzuyla olgunlaşmış yerli ve millî bir milletvekili olarak bu hazinelerimizin
layıkıyla korunması adına bugün bu kürsüden sizlere sesleniyorum değerli milletvekilleri.
Önümüzde önemli bir gündem maddesi olarak duran ve değerlendirmeye aldığımız Su
Ürünleri Kanunu’na kafa yormamak mümkün değil. Bugün burada, ben sizlerle
birlikte bunun kavgasını vermezsem yarın İzmir’de balıkçı kardeşim Şakir’e ne
derim acaba? Kırk sekiz yıl önce hazırlanmış bir kanunu güncellemek ve hayatın
şu anki gerçekleriyle yüzleşerek yasalaştırmak bizlere yakışmaz mı? Su ürünleri
fakültelerinde okuyan sevgili öğrencilerimizin ve evlatlarımızın mühendis
olabilmek için dört yıl dirsek çürüterek okumalarını bir kenara itmek haksızlık
değil midir? Su ürünleri mühendisi olmuş evlatlarımızın ve onları yetiştiren
hocalarımızın çabası, topluma, çocuklarımıza sağlıklı deniz ürünlerini
ulaştırmak ve bu ekosistemin gelişmesi için çalışmak değil midir? Ve onların
mesleklerini icra etmeleri doğal bir seleksiyon değil midir? 
Sevgili
vekillerim, bir düşünün, üç tarafı denizlerle çevrili bu cennet ülkemde
Konya’nın Beyşehir Gölü, Erzincan’ın tuzlu akarsularının damarlarımızda akışını
hissederken ve doğal zenginlikleriyle bu cennet vatanımızda yaşarken, bizler
limanlarıyla dünya ticaretinde söz sahibi olmak ve bu ticaretin önemli bir
paydaşı olmak isterken, denizcilik ve su ürünleri bakanlığımızın olması
ülkemize yakışmaz mıydı? Sizleri düşünmeye davet ediyorum. Doğanın ve Allah’ın
bize bahşettiği tüm bu zenginlikleri sadece Tarım ve Orman Bakanlığımızın
sorumluluğuna vermek hem Tarım ve Orman Bakanlığına büyük bir yük getiriyor hem
de denizlerimize ve denizcilerimize büyük bir kötülük olmuyor mu?
Bir
düşünün, büyüklüğü, büyüklü küçüklü 120 doğal göl, 42 akarsuya sahip, 8.333
kilometre deniz sınırı olan güzel Türkiye’mizin bu doğal varlıklarını korumak
ve daha da zenginleştirmek adına çalışacak ayrı bir bakanlığımızın olması nasıl
mümkün kılınabilir, siz değerli vekillerimize soruyorum. Tabii ki bu bakanlığın
ismine de “Denizcilik ve Su Ürünleri Bakanlığı” desek, herhâlde Afyonlu
hemşehrilerimizin dediği gibi, ekmekli kadayıfın üstüne kaymak olur, değil mi? 
Bir
de madalyonun öbür yüzüne bakalım mı? Madalyonun öbür yüzünde, bu işe gönül
vermiş ve yetişmiş, sayıları 15 binleri geçen su ürünleri fakültesi mezunu,
bunun yanında denizcilik fakültelerinden mezun olan on binlerce genç
evladımızın bu sorunlarını kim çözecek? Bence, önce bu yüce Meclis görevini yapmalı,
sonra da kurulması gereken denizcilik ve su ürünleri bakanlığımızı nasıl
kuracağımızı düşünmeliyiz. 
Özetle,
bu kadar konuşma boşuna değil. Vekillerim, birçok fakültede su ürünleri
mühendisi yetiştireceksiniz ve sonra bir kanun çıkarıp “fahri su ürünleri
görevlisi” adı altında bir meslek çıkaracaksınız. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Serter.
BEDRİ
SERTER (Devamla) – Teşekkür ederim Sayın Başkan.
Bu
kıymetli hazineleri korumak ve geliştirmek için bu işe gönül verip mezun olmuş
ancak işsiz kalmış evlatlarımızın hakkı değil midir bu mesleği icra etmek?
Bugün buna “evet” diyenler, bu kadar yetişmiş değerli bölüm insanlarına
haksızlığın daniskasını yapar, evlatlarımıza günah eder, bunun vebalini almak
hiçbir değere sığmaz. Böyle bir gerçeklik gözlerinizin önünde dururken bu
kanunu inceleyen ve benzer vicdan muhasebesini yapan milletvekillerinin
gözlerinde ben benzer satırları okumaktayım. Vicdanlarımızla hareket etmeliyiz
bu konuda, değil mi? Fahri trafik sorumlusu değil bu yetkili. Suyumuz, gıdamız,
deniz turizmimiz, geleceğimiz ve evlatlarımızın geleceği için kimi, kimlere
yetkili tayin ediyoruz? Grubum adına konuşan tüm milletvekillerimizin
düşüncelerine içtenlikle katılıyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Serter, bitirelim.
BEDRİ
SERTER (Devamla) - Gelin, bu kadar hayati olan bu işi, hem hazinelerimizi hem
de evlatlarımızın geleceğini layıkıyla koruyacak, sahiplenecek ve geliştirecek
olan bu işlerin erklerine teslim edelim. Yani su ürünleri ve denizcilik
fakültelerinden mezun olan evlatlarımıza Meclis olarak bizler, hep birlikte
sahip çıkalım. 
Hepinizi
saygıyla selamlıyorum. (CHP sıralarından alkışlar)
BAŞKAN
– Değerli milletvekilleri, bu şekilde teklifin tümüyle ilgili olarak bütün
görüşmeleri bitirmiş bulunuyoruz. 
106
sıra sayılı Edirne Milletvekili Fatma Aksal ve Kayseri Milletvekili İsmail
Emrah Karayel ile 40 Milletvekilinin Su Ürünleri Kanununda Değişiklik
Yapılmasına Dair Kanun Teklifi’nin tümünü oylarınıza sunuyorum: Kabul edenler…
Kabul etmeyenler… Teklif kabul edilmiş ve kanunlaşmıştır. 
Hayırlı
olsun. 
Değerli
milletvekilleri, gündemimizde başka bir iş bulunmadığından, alınan karar
gereğince, kanun teklifleri ile komisyonlardan gelen diğer işleri sırasıyla görüşmek
için 6 Kasım 2019 Çarşamba günü saat 14.00’te toplanmak üzere birleşimi
kapatıyorum. 
Hepinize
iyi geceler diliyorum. 
Kapanma Saati: 00.16




(X) 106 S. Sayılı Basmayazı 30/10/2019
tarihli 11’inci Birleşim Tutanağı’na eklidir.




