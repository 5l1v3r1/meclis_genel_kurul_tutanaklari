


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 18          YASAMA YILI : 2



T. B. M. M.

TUTANAK DERGİSİ

44 üncü Birleşim

9 .  1 . 1997  Perşembe



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. -  Artvin Milletvekili Süleyman Hatinoğlu'nun,
SSKGenel Müdürlüğü hastanelerindeki sağlık
hizmetleri ve personel alımlarına ilişkin
gündemdışı konuşması ve
Çalışma ve Sosyal Güvenlik Bakanı
Necati Çelik'in cevabı

2. - Kayseri Milletvekili İsmail Cem'in, Kıbrıs
Rum kesiminin silahlanmasına ve alınması
gereken önlemlere ilişkin gündemdışı
konuşması

3. - Sakarya Milletvekili Ersin Taranoğlu'nun,
fındık üreticilerinin sorunlarına ilişkin
gündemdışı konuşması ve
Çalışma ve Sosyal Güvenlik Bakanı
Necati Çelik'in cevabı

B)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - İzmir Milletvekili Hakan Tartan ve 20
arkadaşının, AIDS'le mücadele yollarının
araştırılarak ulusal bir politikanın
belirlenmesi amacıyla Meclis araştırması
açılmasına ilişkin önergesi (10/140)

2. -  Malatya Milletvekili Ayhan Fırat ve
38 arkadaşının, SSKsınavında
usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Necati Çelik hakkında gensoru açılmasına
ilişkin önergesi (11/6)

C)  TEZKERELER VE ÖNERGELER

1. - Dışişleri Bakanı ve
Başbakan Yardımcısı Tansu Çiller'in,
Türkiye-Avrupa Birliği Karma İstişare Komitesinin
Brüksel'de yapılan 3 üncü dönem toplantısına
katılmak üzere yaptığı resmî
ziyarete iştirak etmeleri uygun görülen milletvekillerine
ilişkin Başbakanlık tezkeresi (3/643)

V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - Türkiye Büyük Millet Meclisi
Başkanlığı ve Sayıştay Başkanlığının
1995 Malî Yılı Kesinhesabına ilişkin
Türkiye Büyük Millet Meclisi Hesaplarını
İnceleme Komisyonu Raporu (5/10) (S. Sayısı
: 171)

2. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

3. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133)

VI. - ÖNERİLER

A)  DANIŞMA KURULU ÖNERİLERİ

1. - (11/6) esas numaralı gensoru önergesi
ile (10/86), (10/58), (10/135) ve (10/108) esas numaralı
Meclis araştırması önergelerinin görüşme
günleri ile çalışma sürelerine ve
14.1.1997 Salı, 21.1.1997 Salı ve 28.1.1997 Salı
günkü birleşimlerde sözlü soruların
görüşülmemesi ile 14.1.1997 - 6.2.1997 tarihleri
arasındaki genel kurul çalışma saatlerinin
yeniden düzenlenmesine ilişkin Danışma
Kurulu önerileri

2. - Gündemdeki sıralamanın yeniden
yapılmasına ilişkin Danışma Kurulu
önerisi

VII. - SORULAR VE CEVAPLAR

A)  YAZILI SORULAR VE CEVAPLARI

1. - Afyon Milletvekili Osman Hazer'in, orman köylerine
kredi verilip verilmeyeceğine ve orman yangınlarına
ilişkin sorusu ve Orman Bakanı M. Halit Dağlı'nın
yazılı cevabı (7/1783)

2. - Burdur Milletvekili Yusuf Ekinci'nin, Burdur
İlindeki ağaçlandırma faaliyetlerine
ilişkin sorusu ve Orman Bakanı M. Halit Dağlı'nın
yazılı cevabı (7/1809)


I. - GEÇEN TUTANAK ÖZETİ



TBMM Genel Kurulu saat 15.00'te açılarak
üç oturum yaptı.

Rize Milletvekili Ahmet Kabil, çay üreticilerinin
içinde bulundukları sorunlara,

İzmir Milletvekili Atilla Mutman, İzmir'de
yaşanan sel felaketine

İlişkin gündemdışı
birer konuşma yaptılar.

Samsun Milletvekili Biltekin Özdemir'in, kamu
çalışanlarının ücret durumlarına
ilişkin gündemdışı konuşmasına,
Maliye Bakanı Abdüllatif Şener cevap verdi.

Cumhurbaşkanı Süleyman Demirel'in
:

Kazakistan'a yaptığı resmî
ziyarete refakat eden heyete, Bursa Milletvekili Cavit Çağlar,
Gaziantep Milletvekili Hikmet Çetin ve Kayseri Milletvekili
Ayvaz Gökdemir ile,

Özbekistan'a yapacağı resmî
ziyarete refakat eden heyete, Kayseri Milletvekili Ayvaz Gökdemir'in,

Devlet Bakanı Namık Kemal Zeybek'in,
Gürcistan'a yaptığı resmî ziyarete,
Artvin Milletvekili Hasan Ekinci, Kastamonu Milletvekili Nurhan
Tekinel ve Kayseri Milletvekili Ayvaz Gökdemir'in,

Kültür Bakanı İsmail Kahraman'ın,
bir heyetle birlikte Azerbaycan'a yapacağı resmî
ziyarete,  Diyarbakır Milletvekili Abdulkadir Aksu'nun
da,

Katılmalarına,

Dışişleri Bakanı ve Başbakan
Yardımcısı Tansu Çiller'in, bir heyetle
birlikte Ürdün'e yapacağı resmî ziyarete
katılmaları uygun görülen milletvekillerine,

İlişkin Başbakanlık Tezkereleri
ile

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
64 üncü sırasında yer alan 175 sıra
sayılı kanun tasarısının, bu
kısmın 9 uncu sırasına; 63 üncü
sırasında yer alan 163 sıra sayılı
kanun tasarısının, 10 uncu sırasına
alınmalarına ilişkin Danışma
Kurulu önerisi,

Kabul edildi.

Gündemin “Sözlü Sorular”
kısmına geçilerek;

Sinop Milletvekili Kadir Bozkurt'un :

1 inci sırada bulunan (6/135),

2 nci sırada bulunan (6/136),

3 üncü sırada bulunan, Konya Milletvekili
Nezir Büyükcengiz'in (6/139),

4 üncü sırada bulunan, Şanlıurfa
Milletvekili Abdulkadir Öncel'in (6/141),

Esas numaralı sözlü sorularının,
üç birleşim içerisinde cevaplandırılmadıklarından,
yazılı soruyaçevrildikleri ve gündemden
çıkarıldıkları bildirildi.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
:

1 inci sırasında bulunan 23,

2 nci sırasında bulunan 132,

3 üncü sırasında bulunan
164,

4 üncü sırasında bulunan
168,

5 inci sırasında bulunan 166,

Sıra Sayılı Kanun tasarıları
ile,

9 uncu sırasında yer alan 133 sıra
sayılı kanunu görüşmeleri, ilgili
komisyon temsilcileri Genel Kurulda hazır bulunmadıklarından;

6 ncı sırasında yer alan 147
sıra sayılı kanun teklifinin görüşülmesi
ise, Hükümet temsilcisi Genel Kurulda hazır bulunmadığından,

Ertelendi;

7 nci sırasında bulunan, 3065 Sayılı
Katma Değer Vergisi Kanununun 60 ıncı Maddesine
Bir Fıkra Eklenmesine Dair Kanun Tasarısının
(1/512) (S. Sayısı : 130) görüşmeleri
tamamlanarak kabul edilip, kanunlaştığı
açıklandı.

9 Ocak 1997 Perşembe günü saat 15.00'te
toplanmak üzere, birleşime 18.23'te son verildi.

Uluç Gürkan

Başkanvekili

 Ünal Yaşar  Kadir Bozkurt

 Gaziantep 
Sinop

   Kâtip Üye  Kâtip Üye





II. - GELEN KÂĞITLAR

9 . 1 . 1997  PERŞEMBE

Tasarılar

1. - Anayasa Mahkemesinin Kuruluşu ve Yargılama
Usulleri Hakkında Kanunun Bazı Maddelerinin Değiştirilmesine
Dair Kanun Tasarısı (1/564) (Anayasa Komisyonuna)
(Başkanlığa geliş tarihi : 6.1.1997)

2. - Kamu Kurumu Niteliğindeki Meslek Kuruluşlarının
Kuruluş Kanunlarının Bazı Maddelerinin
Değiştirilmesine İlişkin Kanun Tasarısı
(1/565) (Sanayi, Ticaret, Enerji, Tabiî Kaynaklar, Bilgi
ve Teknoloji ve Anayasa komisyonlarına) (Başkanlığa
geliş tarihi : 6.1.1997)

3. - Yükseköğretim Kanununun 59 uncu,
Siyasî Partiler Kanununun 11 inci Maddelerinde Değişiklik
Yapılmasına Dair Kanun Tasarısı (1/566)
(Millî Eğitim, Kültür, Gençlik ve Spor
ve Anayasa komisyonlarına) (Başkanlığa
geliş tarihi : 6.1.1997)

4. - Türkiye Cumhuriyeti Emekli Sandığı
Kanununun Bir Maddesinde Değişiklik Yapılması
Hakkında Kanun Tasarısı (1/567) (Millî
Savunma ve İçişleri ve Plan ve Bütçe
komisyonlarına) (Başkanlığa geliş
tarihi : 7.1.1997)

5. - 190 Sayılı Genel Kadro ve Usulü
Hakkında Kanun Hükmünde Kararnamenin Eki Cetvellerde
Değişiklik Yapılmasına Dair Kanun Tasarısı
(1/568) (Plan ve Bütçe Komisyonuna) (Başkanlığa
geliş tarihi : 7.1.1997)

Teklifler

1. - Amasya Milletvekili Ahmet İyimaya'nın;
1005 Sayılı İstiklal Madalyası Verilmiş
Bulunanlara Vatanî Hizmet Tertibinden Şeref Aylığı
Bağlanması Hakkında Kanunun Bir Maddesinde Değişiklik
Yapılmasına Dair Kanun Teklifi (2/647) (Plan ve
Bütçe Komisyonuna) (Başkanlığa geliş
tarihi : 3.1.1997)

2. - Kars Milletvekili M. Sabri Güner'in; Diyanet
İşleri Başkanlığı Kuruluş
ve Görevleri Hakkında Kanunun Ek Birinci Maddesinde
Değişiklik Yapılmasına Dair Kanun Teklifi
(2/648) (Plan ve Bütçe Komisyonuna) (Başkanlığa
geliş tarihi : 3.1.1997)

3. - Ankara Milletvekili Yücel Seçkiner'in;
Terörle Mücadele Kanununda Değişiklik Yapılması
Hakkında Kanun Teklifi (2/649) (İçişleri
ve Plan ve Bütçe komisyonlarına) (Başkanlığa
geliş tarihi : 7.1.1997)

Raporlar

1. - Arkeolojik Mirasın Korunmasına
İlişkin Avrupa Sözleşmesi (Gözden
Geçirilmiş)'nin Onaylanmasının Uygun
Bulunduğu Hakkında Kanun Tasarısı ve
Millî Eğitim, Kültür, Gençlik ve Spor
ve Dışişleri komisyonları raporları
(1/306) (S. Sayısı : 185) (Dağıtma tarihi
: 9.1.1997) (GÜNDEME)

2. - Türkiye Cumhuriyeti ile Estonya Cumhuriyeti
Arasında Kültür, Eğitim, Bilim ve Spor Alanlarında
İşbirliği Anlaşmasının Onaylanmasının
Uygun Bulunduğuna Dair Kanun Tasarısı ve Millî
Eğitim, Kültür, Gençlik ve Spor ve Dışişleri
komisyonları raporları (1/337) (S. Sayısı
: 189) (Dağıtma tarihi : 9.1.1997) (GÜNDEME)

3. - Türkiye Cumhuriyeti ile Bosna - Hersek
ve Hırvatistan Cumhuriyetleri Arasında Geri Dönüş
Eylemi İçin İyi Niyet Misyonu ve Ortak Polis
Gücü Oluşturulması Hakkında Anlaşmanın
Onaylanmasının Uygun Bulunduğuna Dair Kanun
Tasarısı ve İçişleri ve Dışişleri
komisyonları raporları (1/383) (S. Sayısı
: 190) (Dağıtma tarihi : 9.1.1997) (GÜNDEME)

Sözlü Soru Önergeleri

1. - Bursa Milletvekili Feridun Pehlivan'ın,
özel hastanelerin illere göre dağılımı
ve sağlık personeline ek zam verilip verilmeyeceğine
ilişkin Sağlık Bakanından sözlü
soru önergesi (6/408) (Başkanlığa geliş
tarihi : 7.1.1997)

2. - Bursa Milletvekili Feridun Pehlivan'ın,
seracılık eğitimine ilişkin Sağlık
Bakanından sözlü soru önergesi (6/409) (Başkanlığa
geliş tarihi : 7.1.1997)

Yazılı Soru Önergeleri

1. - Manisa Milletvekili Hasan Gülay'ın,
kamu çalışanlarına ek zam verilip verilmeyeceğine
ilişkin Başbakandan yazılı soru önergesi
(7/1858) (Başkanlığa geliş tarihi : 7.1.1997)

2. - Artvin Milletvekili Süleyman Hatinoğlu'nun,
Artvin -Hopa -Kemalpaşa Lisesi ve Şavşat Yatılı
İlköğretim Okulu inşaatı ihalelerine
ilişkin Bayındırlık ve İskân
Bakanından yazılı soru önergesi (7/1859)
(Başkanlığa geliş tarihi : 7.1.1997)

Meclis Araştırması
Önergesi

1. - İzmir Milletvekili Hakan Tartan ve 20
arkadaşının, AIDS'le mücadele yollarının
araştırılarak ulusal bir politikanın
belirlenmesi amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi (10/140)
(Başkanlığa geliş tarihi : 8.1.1997)

Gensoru Önergesi

1. - Malatya Milletvekili Ayhan Fırat ve 38
arkadaşının, SSK Sınavında Usulsüzlük
ve İltimas Yapılmasını Önleyecek
Tedbirleri Almadığı İddiasıyla
Çalışma ve Sosyal Güvenlik Bakanı
Necati Çelik Hakkında Anayasanın 99 uncu,
İçtüzüğün 106 ncı Maddeleri
Uyarınca Bir Gensoru Açılmasına İlişkin
Önergesi (11/6) (Başkanlığa geliş
tarihi : 7.1.1997) (Dağıtma tarihi : 9.1.1997)

Süresi İçinde Cevaplandırılmayan

Yazılı Soru Önergeleri

1. - Gaziantep Milletvekili Mustafa R. Taşar'ın,
Bankacılık sisteminde bir değişiklik yapılıp
yapılmayacağına ilişkin Başbakandan
yazılı soru önergesi (7/1597)

2. - İstanbul Milletvekili Halit Dumankaya'nın,
Türkiye Kalkınma Bankasınca bir kişiye
verilen krediye ilişkin Devlet Bakanından (Abdullah
Gül) yazılı soru önergesi (7/1601)

3. - Bartın Milletvekili Cafer Tufan Yazıcıoğlu'nun,
Türkiye Kalkınma Bankası Genel Kuruluna ilişkin
Devlet Bakanından (Abdullah Gül) yazılı
soru önergesi (7/1614)

4. - Bursa Milletvekili Ali Rahmi Beyreli'nin, Türkak
yasa teklifine ilişkin Başbakandan yazılı
soru önergesi (7/1628)

5. - İzmir Milletvekili Hakan Tartan'ın,
Hükümeti döneminde kurumlara yapılan atama,
görevden alma ve yer değiştirmelere ilişkin
Başbakandan yazılı soru önergesi (7/1634)

6. - Yozgat Milletvekili Kâzım Arslan'ın,
Yozgat Belediye Başkanınca İtalya'dan ithal
edildiği iddia edilen iş makinelerine ilişkin
İçişleri Bakanından yazılı
soru önergesi (7/1637)

7. - Aydın Milletvekili Fatih Atay'ın,
Ankara karması ile futbol karşılaşması
yapan Nijerya Lagos Karması'nın masraflarının
nereden karşılandığına ilişkin
Başbakandan yazılı soru önergesi (7/1638)

8. - Samsun Milletvekili Yalçın Gürtan'ın,
öğretmenlerin yaşam koşullarının
iyileştirilmesi için alınacak tedbirlere ilişkin
Millî Eğitim Bakanından yazılı
soru önergesi (7/1656)

9. - Antalya Milletvekili Yusuf Öztop'un, Gemi
Sağlık Cüzdanına ilişkin Sağlık
Bakanından yazılı soru önergesi (7/1677)

10. - Hatay Milletvekili Fuat Çay'ın,
Hatay İli Samandağ İlçesinde meydana
gelen bir deniz kazasına ilişkin İçişleri
Bakanından yazılı soru önergesi (7/1678)

11. - İzmir Milletvekili Ali Rıza Bodur'un,
Beşeri ve İspençiyari Tıbbi Müstahzarların
Tıbbi Tanıtım Yönetmeliğinin ihlal
edildiği iddiasına  ilişkin Sağlık
Bakanından yazılı soru önergesi (7/1679)

12. - İzmir Milletvekili Ali Rıza Bodur'un,
İzmir - Ödemiş Devlet Hastanesinde görevli
bazı sağlık personelinin başka yerlere
yapılan atamalarına ilişkin Sağlık
Bakanından yazılı soru önergesi (7/1680)

13. - Balıkesir Milletvekili Tamer Kanber'in,
SEKA'ya ilişkin Başbakandan yazılı soru
önergesi (7/1684)

14. - Amasya Milletvekili Cemalettin Lafçı'nın,
DYP - CHPkoalisyonu döneminde devletten kredi ve teşvik
alan medya kuruluşlarına ilişkin Başbakandan
yazılı soru önergesi (7/1685)

15. - Ankara Milletvekili Ersönmez Yarbay'ın,
Mogan ve Eymir göllerinin ıslahına ilişkin
Başbakandan yazılı soru önergesi (7/1686)

16. - Diyarbakır Milletvekili Yakup Hatipoğlu'nun,
kamu alacaklarının faiz oranlarına ilişkin
Başbakandan yazılı soru önergesi (7/1689)

17. - İzmir Milletvekili Metin Öney'in,
ilaçtan alınan KDV'nin kaldırılmasına
ilişkin Sağlık Bakanından yazılı
soru önergesi (7/1690)

BİRİNCİ OTURUM

Açılma Saati: 15.00

9 Ocak 1997 Perşembe

BAŞKAN: Başkanvekili Uluç
GÜRKAN

KÂTİP ÜYELER: Kadir
BOZKURT(Sinop), Ahmet DÖKÜLMEZ (Kahramanmaraş)




BAŞKAN - Türkiye Büyük Millet
Meclisinin 44 üncü Birleşimini açıyorum.

III. - YOKLAMA

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum. 

(Yoklama yapıldı)

BAŞKAN - Sayın milletvekilleri, toplantı
yetersayımız yoktur;  saat 16.00'da toplanmak üzere,
birleşime ara veriyorum.

Kapanma Saati: 15.28




İKİNCİ OTURUM

Açılma Saati: 16.00

BAŞKAN: Başkanvekili Uluç
GÜRKAN

KÂTİP ÜYELER: Ahmet
DÖKÜLMEZ (Kahramanmaraş), Kadir BOZKURT(Sinop)




BAŞKAN - Türkiye Büyük Millet
Meclisinin 44 üncü Birleşiminin İkinci
Oturumunu açıyorum.

III. - YOKLAMA

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum. 

(Yoklama yapıldı)

BAŞKAN - Toplantı yetersayımız
vardır; görüşmelere başlıyoruz.

Sayın milletvekilleri, gündeme geçmeden
önce, üç arkadaşıma gündemdışı
söz vereceğim. 

IV. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Artvin Milletvekili Süleyman Hatinoğlu'nun,
SSKGenel Müdürlüğü hastanelerindeki sağlık
hizmetleri ve personel alımlarına ilişkin
gündemdışı konuşması ve
Çalışma ve Sosyal Güvenlik Bakanı
Necati Çelik'in cevabı

BAŞKAN - Gündemdışı
birinci konuşma, Sayın Süleyman Hatinoğlu'nun.


Sayın Hatinoğlu, SSK'ya personel alımları
ve Artvin'deki SSK'nın sağlık hizmetleri konusunda
konuşacaklar.

Buyurun Sayın Hatinoğlu.

SÜLEYMAN HATİNOĞLU (Artvin) - Sayın
Başkan, değerli milletvekilleri; SSK Genel Müdürlüğü
hastanelerindeki sağlık hizmetleri ve personel alımlarıyla
ilgili gündemdışı söz almış
bulunuyorum; Yüce Meclisi saygıyla selamlarım.

Önce, kısaca, şu tespitleri yapmak
istiyorum:

1- Türkiye'deki SSK hastaneleri, fizikî
yapısı ve hekim sayısı itibariyle,
mevcut SSK'lı hastalara yetmemektedir. Tabiî ki,
eğer, SSK'lı kayıtları  intizamlı
ve düzenli ise...

2- Buna rağmen, SSK'lı hastalar, başka
hastanelere de sevk edilmemektedir ve sevk işlemlerinde
büyük güçlükler çıkarılmaktadır.

3- Sevk edilenleri de -SSK, ilgili hastanelere parasını
zamanında  ödemediği için- özellikle
üniversite hastaneleri kabul etmemektedir.

4- SSK'lıların, kendi hastanelerindeki,
merkez hastanelerindeki imkânsızlıklar nedeniyle
yatıramadıkları hastaları, Ankara'da.
otel ve misafirhane köşelerinde perişan olmaktadır.

Değerli arkadaşlar, şu anda Dışkapı'daki
SSK Hastanesinde -özellikle bir branştan örnek
vermek istiyorum- SSK'lı hastalar, hem başka hastanelere
sevk edilmemekte hem de özellikle kulak-burun-boğaz dalında
bir yıl sonrası için ameliyat günü
verilmektedir. Aynı ünitede ise, 45 uzman hekim bulunduğu
görülmektedir. İşte, bütün bunlar
çarpık dağılımdan meydana gelmektedir.

Neticede, SSK taşra hastaneleri, doktor ve
sağlık personeli eksikliği nedeniyle hizmet veremez
duruma gelmiştir ve bütün yük, merkezdeki
hastanelere binmiştir. Bu nedenle, Artvin'den, Ardahan'dan,
Kars'tan, Van'dan bütün hastalar Ankara'ya gelmektedir.


Başta, benim vilayetimden bir örnek vermek
istiyorum. Özellikle 100 yataklı Borçka SSK
Hastanesinde, beş ay öncesinde 4 uzman hekim mevcutken,
bugün, 1 uzman hekim bulunmamaktadır; özellikle
Artvin merkezde, SSK ve Bağ-Kur'da, 2 eczacı mevcuttken,
şimdi, 1 eczacı bulunmamaktadır. Hastalar,
her gün, Ankara'ya gelmektedir. Arhavi SSK Hastanesinde de
aynı durum mevcuttur, orada da muazzam bir hekim açığımız
vardır. Sigortalı hastalarımız ve
emekliler, eczacı olmadığından, perişan
durumdadır; emekliler, ilaç paralarını
dahi alamamaktadır Sayın Bakan.

Sayın Çalışma ve Sosyal
Güvenlik Bakanımıza buradan seslenmek istiyorum.
İşçiyi, memuru, emekliyi sokağa döktünüz;
bari, hiç olmazsa vatandaşın sağlığıyla
oynamayalım. SSK'da, doktor, hastaya gereken ilacı
da yazamıyor “Bakanlığın genelgesi
var, şu şu ilaçlardan başkasını
yazamam” diyor. “Ucuz ilaç, pahalı ilaç;
ucuz adam, pahalı adam” politikası güdülmektedir.
Bu mantık, acaba hangi ülkelerde var Sayın
Bakanım?! Bunun acilen düzeltilmesini talep ediyorum.


Sayın Çalışma ve Sosyal
Güvenlik Bakanı, Kurumdaki sağlık personelinin
eksikliğini bir tarafa bırakmış, varsa
yoksa düzen politikasıyla meşgul olmaktadır.
Sayın Bakanımız şimdi buraya gelecekler,
diyecekler ki “bütçe kanununa göre, boş
kadrolara, Maliye Bakanı ve Başbakanın müsaadesi
olmadan tayin yapamayacağız.” Hastalar için
bu mazereti kabul etmek hiç mümkün değildir.
Sayın Bakan, hiçbir mazeret başarının
yerini tutamaz. Siz, vatandaşa “kaza geçirmeyin,
hasta olmayın; Borçka'ya, Arhavi'ye, Kars'a, Ardahan'a,
Van'a doktor tayinlerini daha yapamadım, biraz bekleyin”
mi diyeceksiniz? Böyle bir mantığın olması
mümkün değildir. 

Değerli arkadaşlar, Sayın Bakan'a,
14.10.1996'da, bir yazılı önerge vermiştim;
lütfetmişler, cevap vermişler, kendilerine teşekkür
ediyorum; ancak, diyorlar ki: “1996/37 sayılı
Genelge gereğince, açık kadrolara tayin, Başbakanlığın
müsaadesine tabidir.” Bunu biliyoruz Sayın Bakan;
ama, Başbakanlık, yardımcı hizmetler
için 2 500 kişiye onay veriyor da, neden doktorlara
ve diğer sağlık personelinin atamalarına
müsaade etmiyor? Bu mantığı anlamak mümkün
değil. 

Yine, önergeme verdiğiniz üç
sayfalık cevapta “Arhavi ve Borçka hastanelerinin
onarımı için 650 milyon gönderildi”
diyorsunuz...

(Mikrofon otomatik cihaz tarafından kapatıldı)

BAŞKAN - Sayın Hatinoğlu, eksüreniz
1 dakikadır, lütfen toparlayınız.

SÜLEYMAN HATİNOĞLU (Devamla) - Ama,
bundan da bir netice alamadık. 

Değerli arkadaşlar, bu Bakanlık
2 500 kişiyi çok rahatlıkla alabiliyor; ama,
diğerlerini de, 2 500 de, yedekten almaya çalışıyor.


Şimdi, önemli bir örnek vereceğim.
88 bin kişi sınava girmiş; Borçka Refah
Partisi İlçe Başkanı sınavı
kazanmış ve tayin edilmek üzere midir Sayın
Bakan? Refah Partisi İlçe Başkanı Erkan
Yıldırım; bu sınavda, Artvin'den sadece
o sınavı kazanıyor. Bu nasıl olmuş;
bunu, cidden merak ediyorum. 

Değerli arkadaşlar, sayın milletvekilleri;
siyaset, bir yerlere doğru gidiyor. Bunun altından
biz de kalkamayız. Böyle siyaset, böyle mantık
olamaz, böyle siyasetle ülke yönetilmez. At binenin,
kılıç kuşananındır mantığıyla
personel alımı yapılması mümkün
değildir. 

Değerli arkadaşlar, hani ambülans
gibi vatandaşa yetişiyordunuz, hani itfaiye gibiydiniz,
hani mübarek paketlerden...

(Mikrofon otomatik cihaz tarafından kapatıldı)

BAŞKAN - Teşekkür ediyorum Sayın
Hatinoğlu.

SÜLEYMAN HATİNOĞLU (Devamla) - Sayın
Başkan, bir cümle.

Değerli arkadaşlarım...

BAŞKAN - Lütfen...

SÜLEYMAN HATİNOĞLU (Devamla) - Değerli
arkadaşlarım..

BAŞKAN - Açma imkânım yok.
Lütfen...

SÜLEYMAN HATİNOĞLU (Devamla) - Zaten,
bu Hükümetten, bundan başka bir şey beklenmiyor;
bunlar, aklama paklama hükümetidir. 

Hepinize saygılar sunuyorum. (ANAP sıralarından
alkışlar)

BAŞKAN - Teşekkür ediyorum Sayın
Hatinoğlu.

Gündemdışı konuşmayı
yanıtlamak üzere, Çalışma ve Sosyal
Güvenlik Bakanı Sayın Necati Çelik;
buyurun. (RP sıralarından alkışlar)

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Sayın
Başkan, değerli milletvekili arkadaşlarım;
Anavatan Partisi Artvin Milletvekili değerli Süleyman
Hatinoğlu'nun gündemdışı konuşmasına
cevap vermek üzere huzurlarınızda bulunuyorum.
Sözlerime başlarken, hepinizi saygıyla selamlıyorum.

Öncelikle, Sayın Hatinoğlu'na, hem
Artvin'in SSK'ya dönük sorunlarını hem
de genelde SSK'nın sorunlarını gündeme
getirdikleri için teşekkürlerimi sunmak istiyorum.
Doğrusu, Bakanlığa atandıktan sonra, SSK'yla
ilgili hizmete dönük bir tartışmanın
tarafı olmayı beklemişimdir, bunu özlemişimdir.
Bana böyle bir fırsatı verdikleri için,
kendilerine teşekkür ediyorum.

Değerli milletvekili arkadaşlarım,
bu kürsüden birkaç kez taahhütte bulundum,
Sosyal Sigortalar Kurumunun hem sigorta hizmetlerinde hem de sağlık
hizmetlerinde altı aydan sonra gözle görülür
iyileşmelere şahit olacağınızı
birkaç kez ifade ettim ve inşallah, SSK, azamî
bir yıl içinde, yine hem sigorta hizmetleri bakımından
hem sağlık hizmetleri bakımından, çile
kapısı olmaktan çıkarılacaktır.
Bunu da, huzurlarınızda, bir taahhüt olarak
ifade etmek istiyorum. Ancak, takdir edilir ki, aynen Türkiye
genelinde olduğu gibi, SSK'da da, kırk yıllık
tahribatın düzeltilmesi, altı aylık
bakandan beklenmektedir. Bunun mümkün olamayacağını
takdirlerinize sunuyorum. Ne var ki, taahhütlerim ortadadır.
O taahhütlerim çerçevesinde, inşallah,
bir bir, bugün sorun olarak gözüken bütün
sorunların ortadan kaldırılacağını,
yine altını çizerek ifade etmek istiyorum.
Bu nasıl olacak; eleman açığınızı
kapatacaksınız; dahası, tıbbî
cihaz alımına gideceksiniz, araç gereç
alımına gideceksiniz. Bugün, eleman ihtiyacı,
yaptığımız sınavlarla, büyük
oranda karşılanacaktır ve -aynen katılıyorum-
bunu, mutlaka, hekim ihtiyacını karşılayarak
takviye etmemiz lazım. Bu teklifinizi de doğru kabul
ediyorum. Bunun için de, inşallah, Başbakanlıkla,
Devlet Personel Başkanlığıyla ve Maliye
Bakanlığıyla -kanaatim odur ki- ocak şubat
ayları içerisinde bu ihtiyaçların
karşılanması için gereken adımlar
atılacak, gereken atama vizeleri alınacaktır.
Yavaş yavaş, bütün sıkıntıların
ortadan kaldırılacağını huzurlarınızda
ifade ediyorum.

Ancak, Sayın Hatinoğlu, Artvin için
-üzülerek ifade ediyorum- bir büyük sıkıntım
var. SSK'nın, hekim dahil, 10 bin eleman açığı
var; ne var ki, Artvin'in ve ilçelerinin kadrosu yok. Ben,
yeni kadro alımından, kadro ihdasından ziyade,
münhal bulunan kadrolara atama vizesi alıyorum. Ne
yazık ki, burada, yeteri kadar münhal kadromuzun bulunmadığını
görmekteyim. O zaman, görevlendirme yoluyla bu ihtiyaçların
karşılanacağı tabiîdir. Bu konudaki
hassasiyetinizi de paylaştığımı
ifade etmek istiyorum.

Artvin'de, yaklaşık 75 bin sigortalı,
eş ve çocuğu var; ne var ki, hem hastane bakımından
hem de çalıştırdığımız
hekim, sağlık personeli ve yardımcı personel
bakımından çok ciddî açığımız
var. Bunu kabul ediyorum. İnşallah, bunların
giderileceği yönünde de huzurlarınızda
taahhütte bulunuyorum. Bize bir miktar zaman tanımanızı
istiyorum.

Değerli milletvekili arkadaşlarım,
bugüne kadar birkaç önemli adım atılmıştır.
Bu vesileyle, Yüce Meclise bu konuda da bilgi aktarmak istiyorum.

SSK Borçka Hastanesinin bakım ve onarımı
için, 1996 yılı eylülünde, 650
milyon Türk Lirası gönderilmiştir. Borçka
ve Arhavi hastanelerinin diğer onarım işleri,
1997 yılı programına teklif edilmiştir.
Temenni ederim, bütün bunlar, bu zaman zarfında
halledilen işlerden olur. 

Yine, Borçka Hastanesi dahiliye ve acil servislerinin
ihtiyacı olan bir EKG cihazı gönderilmiştir
ve işlemler devam ediyor. İnşallah, yakın
bir tarihte, otomatik film banyo cihazı da kendilerine
gönderilecektir. 

Artvin Dispanserinde tetkik ve tedavisi yapılamayan
sigortalılar, öncelikle, Artvin Devlet Hastanesine
sevk edilmektedir. SSK Borçka Hastanesinde uzman tabibin
bulunmadığı dallarla ilgili hastalar, Kurumun
Rize ve Trabzon'daki hastanelerine, yine bildiğiniz gibi,
sevk edilmektedir; acil durumlardaysa, yine, Artvin Devlet Hastanesine
gönderilerek tetkik ve tedavileri sağlanmaktadır.
1995 yılında, Artvin Devlet Hastanesine, çeşitli
dallarda 5 262 hasta sevk edilmiştir. 

Değerli milletvekilleri, Değerli Başkan;
bütün bu eksikleri bildiğimiz için,  ülke
genelinde  SSK hastanelerimizin, dispanserlerimizin ve sağlık
istasyonlarımızın ihtiyaca cevap vermediği
bölgelerde, hastaların, devlet hastanelerine sevkinin
sağlanması yönünde Sağlık Bakanlığıyla
yaptığımız çalışma
tamamlanmış bulunmaktadır. Önümüzdeki
günlerde, Sayın Bakan müsait olduğunda, inanıyorum
ki, bu protokal imzalanacak; dolayısıyla, SSK hastanelerinin,
dispanserlerinin, sağlık ocaklarının
ihtiyaca cevap vermeyen bölgelerde hastaların devlet
hastanelerine sevki sağlanarak, bu rahatsızlık
da büyük oranda giderilmiş olacaktır. 

Bu bilgileri, Muhterem Meclise sunma fırsatı
verdikleri için, değerli dostum Süleyman Hatinoğlu'na
teşekkürlerimi sunarken, Yüce Meclisi de saygıyla
selamlıyorum. 

Sağ olun. (RP sıralarından alkışlar)


BAŞKAN - Teşekkür ediyorum Sayın
Bakan. 

2. - Kayseri Milletvekili İsmail Cem'in,
Kıbrıs Rum kesiminin silahlanmasına ve alınması
gereken önlemlere ilişkin gündemdışı
konuşması

BAŞKAN - Gündemdışı
ikinci konuşma için, Sayın İsmail Cem'i
kürsüye çağırıyorum. Sayın
Cem, Kıbrıs Rum kesiminin silahlanması hakkında
konuşacaklar. (DSP sıralarından alkışlar)

Sayın Cem, süreniz 5 dakikadır.

İSMAİL CEM (Kayseri) - Sayın
Başkan, sayın milletvekilleri; çok önemli
bir konuyu 5 dakikaya sığdırmak açısından,
önce, sonuç cümlesiyle başlamak istiyorum.


Türkiye ile Kuzey Kıbrıs Türk
Cumhuriyeti arasında ortak savunma doktrini ve savunma
anlaşması bir an önce hazırlanıp
derhal imzalanmalıdır. Özellikle, Rum yönetiminin
Rusya'dan satın almış bulunduğu  G-300-V
tipi füze sistemlerinden sonra, Kıbrıs'taki
durum vahimdir. Sadece Kuzey Kıbrıs Türk Cumhuriyeti
değil, adanın sadece kuzey kesimi değil, bütünüyle
Türkiye tehdit altına girmiştir. Söz konusu
füzeler, 75 milden 140 mile kadar çıkabilen,
geliştirilebilen, şu anda en ileri teknolojiye sahip
füze konumundadır. Görmemiz icap eden husus,
Kıbrıs'ta artık top, tüfek, tank döneminin
kapanmakta olduğu, bunun yerine füzeler çağının,
füze teknolojisinin getirilmekte, başlatılmakta
olduğudur.

Amerika Dışişleri Bakanlığı
Sözcüsü Davies, resmî açıklamasında
şunu söylüyor; aynen dilimize çevirip nakletmekteyim:
“Kıbrıs'ta G-300-V füze sisteminin oluşması,
Kıbrıs Adasının askerî konumunda
nitel bir sıçramayı ifade etmektedir.”
Yani, bir nitel değişim söz konusudur; artık,
Kıbrıs Adasının askerî dengesi,
silah dengesi, silah özelliği çok büyük
bir sıçrama yapmıştır ve Rum
tarafı da bunu gerçekleştirmiştir. 

Şimdi, burada bizim yapmamız icap eden,
Türkiye'nin yapması icap eden, hiç vakit geçirmeksizin
-biz, üstelik, Kuzey Kıbrıs Türk Cumhuriyetini
tanıyoruz; eğer, ciddî şekilde de tanımaktaysak-
Kuzey Kıbrıs Türk Cumhuriyetiyle karşılıklı
savunma anlaşmasını hazırlamak ve imzalamaktır.
Demokratik Sol Parti olarak, biz, bunu uzun süredir söylemekteyiz;
özerklik anlaşması çerçevesinde
böyle bir anlaşma yapmamızı ve bu anlaşma
çerçevesinde, Kuzey Kıbrıs Türk
Cumhuriyetinin hem savunma ihtiyacını, ilişkilerini
hem dış ilişkilerini Türkiye Cumhuriyetinin
üstlenmesini savunmaktayız. 

Savunma anlaşması dedim; nedir bu savunma
anlaşması, nasıl bir model?.. Aslında,
uzağa bakmaya ihtiyaç yoktur. 1993 yılında,
Güney Kıbrıs Rum Yönetimi ve Yunanistan,
bir savunma anlaşması yapmıştır
-Savunma Doktrini ve Anlaşması- ve bu anlaşma
uyarınca, bu anlaşmanın hükümleri
doğrultusunda, Yunan uçakları, Güney Kıbrıs'ta
tatbikat yapmaktadır. Bu anlaşma çerçevesinde,
Baf'ta, askerî üssün, hava üssünün
yapımı şu anda devam etmektedir. Aynı
şekilde, Baf'taki askerî üs gibi, Larnaka'da
deniz üssünün yapımı tamamlanmaktadır
ve Yunanistan ile Güney Kıbrıs yönetimi,
stratejik bir biçimde Doğu Akdeniz'i kontrol etmek
üzere, her şeyi bu anlaşmayla gerçekleştirmiştir.
Türkiye olarak, bizim, bu anlaşmadan daha fazlasını
değil; ama, bu anlaşmanın çok benzerini
Kuzey Kıbrıs'ta, Kuzey Kıbrıs Türk
Cumhuriyetiyle bir an evvel tamamlamamız lazım.
Eğer, biz bunları yapmazsak, o zaman, hem Türkiye'nin
güvenliğini hem Kuzey Kıbrıs'taki Türk
Cumhuriyetinin güvenliğini tehlikeye atacağız,
tehlikeye sokacağız. Zaten, üzerimizdeki şu
görüşün, anlaşın, uzlaşın
baskılarına karşı son derece dayanaksız,
elimizde bir koz olmaksızın, katılmak zorunda
kalacağız...

(Mikrofon otomatik cihaz tarafından kapatıldı)

BAŞKAN - Sayın Cem, süreniz doldu,
lütfen toparlayınız.

İSMAİL CEM (Devamla) - Bu konuyu, Meclisimize,
kamuoyuna duyurmak için, bir anlaşma imzalamamızın
zorunluluğunu, Türkiye'nin geleceği için,
Kuzey Kıbrıs'ın geleceği için,
vazgeçilmez bir önkoşul olarak gördüğümü,
gördüğümüzü belirtmek için
söz aldım. Dışpolitika ciddî bir
konudur; dışpolitikada, öyle, yumruğunuzu
masaya vurup, efendim, Rusya'nın silah satmasını,
füze satmasını engelleyemezsiniz...

HALİL İBRAHİM ÖZSOY (Afyon)
- Masanın altına vurursunuz!

İSMAİL CEM (Devamla) - ...engellediğinizi
zannederseniz, sadece kendi kendinizi aldatmış olursunuz
ve dışpolitikada, böyle masa döven dışişleri
bakanlarıyla bu işi devam ettirmemiz halinde, bir
gün gelir, toplumumuz, meğer ben nasıl hata etmişim
diyerek kendi başını dövmeye başlar.


Bu düşüncelerle hepinize saygı
sunmaktayım. 

Sağ olun efendim.(DSP, ANAP ve CHP sıralarından
alkışlar)

BAŞKAN - Teşekkür ediyorum Sayın
Cem.

Gündemdışı konuşmayı
yanıtlamak üzere, Hükümet adına söz
talebi var mı efendim? Yok.

3. - Sakarya Milletvekili Ersin Taranoğlu'nun,
fındık üreticilerinin sorunlarına ilişkin
gündemdışı konuşması ve
Çalışma ve Sosyal Güvenlik Bakanı
Necati Çelik'in cevabı

BAŞKAN - Gündemdışı
üçüncü konuşma, Sayın Ersin
Taranoğlu'nun. Sayın Taranoğlu, fındık
üreticilerinin sorunları üzerinde konuşacaklar.
(ANAP sıralarından alkışlar)

Sayın Taranoğlu, süreniz 5 dakikadır.

ERSİN TARANOĞLU (Sakarya) - Sayın
Başkan, değerli arkadaşlarım; konuşmama
başlamadan önce Sayın Başkana hem şahsım
hem Sakaryalı fındık üreticileri ve
Türkiye'nin tüm fındık üreticileri
adına teşekkürlerimi ifade etmek istiyorum.

Biz, muhalefet partisi milletvekilleri, benden önce
konuşan Sayın Cem'e cevap vermeyen Hükümet
mensuplarına, bir gün milletin gelip gereken cevabı
vereceğine inanıyoruz. (ANAP, DSP ve CHP sıralarından
alkışlar) 

Huzurunuzda fındık üreticilerinin
konusunu dile getirmek için söz aldım. Maalesef,
Sanayi ve Ticaret Bakanı yine burada yok. Bana verilecek
cevabı, cevap vermeyenlere ilk genel seçimde halkın
vereceğine inanıyor ve ortaklarını muhatap
alarak konuşmalarıma devam ediyorum.

Değerli milletvekilleri, fındık
sezonuna girerken, Türkiye'deki ve dünyadaki genel durum
şudur: Fiskobirlik'in elinde en ufak bir stok söz konusu
değildir. 20 bin tonluk bir stok söz konusu olmasına
karşın, dünya ihtiyacını dikkate
aldığımızda, bu rakamın bir stok
olmadığını ifade edebiliriz.

Dünya piyasalarına baktığınız
zaman, dünya piyasalarında, fındığın
450 dolar olduğunu ifade etmek mümkündür. Son
18 yıl geriye gittiğiniz zaman, dünyada, hiçbir
dönemde, borsada fındık fiyatının
450 dolara ulaşmadığını da ifade
etmek isterim. 

Fındık sezonuna girerken, bir başka
değişikliğimiz Doğru Yol Partisi-Refah Partisi
Hükümeti; bir başka değişikliğimiz
milyarlarca dolarla ifade edilen kaynak pakatlerinin olduğu
Türkiye ve bir başka konum ise, denk bütçesine
sahip 54 üncü Cumhuriyet Hükümeti... İşte,
böyle, ilk defa, fındıkçı için
müspet bir ortamda fındık sezonuna girilmiştir.
Fındık fiyatı 2 dolar olarak açıklanmıştır;
ama, gelin görün ki, eylülden bu yana gerçekleşen
fiyatlar şöyledir: Fiskobirlik 166 bin lirayla başlamış,
bugün 205 bin liraya gelmiştir; ancak, tüccar
120 bin lira ile başlamış, bugün 200 bin
liralık fiyata da son hafta içerisinde ulaşmıştır.
Rekoltenin 200 bin tonunu tüccar, 100 bin tonunu da Fiskobirlik
almıştır. 

26. 11.1996 tarihinde, Sayın Zaimoğlu,
fındık fiyatının ödenmediğini,
gelmiş, buradan şikâyet etmiş; Sayın
Bakan, yine Mecliste yok, cevap vermemiş. Bugün 9 Ocak;
biz, yine fındık fiyatını şikâyet
ediyoruz, bedellerin ödenmediğini şikâyet
ediyoruz.

26 Kasım tarihinde, Sayın Zaimoğlu,
konuşmasında, 19 Eylül tarihli alım bedellerinin
ödendiğini söylemiş; üzerinden 45 gün
geçmiş, bugün 9 Ocak; bugün ödenen
ise, 27 Eylül tarihli alım bedelleri. Yani, 45 günde,
Hükümet, 8 günlük fındık ödeyebilmiş.

Değerli arkadaşlarım, yapılan
hesaplar şudur: Tüccar, fındığı
ortalama 140-150 bin lira fiyatla almıştır,
200 bin tonun üzerinde de fındık almıştır.
Bugün, fındığın fiyatını
210 bin lira kabul ederseniz, tüccar, 210 bin lira ile 140
bin lira arasındaki 70 bin lirayı, yani, bunu 200
bin ton ile çarparsanız 14 trilyon lirayı,
bugünkü Hükümetin haksız ve sorumsuz,
yanlış politikaları yüzünden 14
trilyon lirayı cebe indirmiştir; ama, bugünkü
Hükümetin çiftçiye borcu da 8 trilyon
liradır. İşte, adil düzenin klasik bir
örneğini görmekteyiz!..

SALİH KAPUSUZ (Kayseri) - Sayın Taranoğlu,
dikkatle dinliyoruz!..

ERSİN TARANOĞLU (Devamla) - Değerli
arkadaşlarım, bugün, size tekrarla söylüyorum:
Bakın, askere zam verdiniz, parayı hemen buldunuz.
Askerin zammının aylık yükü 8 trilyondur.
Askere zamma para var; ama, fındıkçıya
yok. Rantiyeye yüzde 140 faiz ödüyorsunuz, para
var; fındıkçıya yok. Bedelsiz ithalat
için para var; fındıkçıya yok.
Et ve Balık Kurumunda eski il başkanınıza
14 trilyonluk ihale veriyorsunuz, ona para var; fındıkçıya
yok. TEDAŞ'ta TOFAŞ'ta, mal varlığında
ortağınıza hoşgörüyle davranıyorsunuz;
fındıkçıya hoşgörü
yok. Bütçe denk; ama, fındıkçıya
para yok. Paketlerde milyarlarca dolar var; ama, fındıkçıya
yok. 50 bin dolar getirene bedelsiz ithalat hakkı var,
fındıkçıya para yok ve benim size
söyleyeceğim şudur: Yarın mübarek ramazan,
insanlar bu akşam sahura kalkacaklar. Bizden korkmuyorsunuz,
cevap vermek lütfunda bulunmuyorsunuz, halktan korkmuyorsunuz,
sanki sandığın önüne bir daha gelmeyeceksiniz;
Allah'tan korkun diyorum. (ANAP sıralarından alkışlar)

Bakın değerli arkadaşlarım,
halkın gözüne baka baka yalan söylüyorsunuz.
Sayın Başbakan diyor ki “benim çiftçiye
borcum yok.” Eğer deseydi ki “Hükümetin
imkânları bu, ben, size yavaş yavaş vereceğim”
bu konuşmayı yapmayacaktım.

(Mikrofon otomatik cihaz tarafından kapatıldı)

BAŞKAN - Sayın Taranoğlu, süreniz
bitti; lütfen toparlayınız.

ERSİN TARANOĞLU (Devamla) - Toparlıyorum
Sayın Başkan.

Ama, halkın gözüne baka baka “benim
çiftçiye borcum yok” derseniz, bu çiftçi
de televizyonlardan sizi takip ederse, kendini enayi yerine konulmuş
görür. Sizin böyle bir şeye hakkınız
var mı?!. Basın yalan yazıyor diye kanun
çıkarıyorsunuz, ya Başbakanın
söylediği yalan için bu milletin ne yapması
lazım, ille sokağa mı dökülmesi lazım!..
(ANAP sıralarından alkışlar)

ABDULKADİR ÖNCEL (Şanlıurfa)
- Sen yalan söylüyorsun!..

NABİ POYRAZ (Ordu)- Ne yalanı!.. Başbakan
söylüyor.

ERSİN TARANOĞLU (Devamla) - Ve sözlerimi
şöyle bitiriyorum: Hekimoğlu İsmail'in bir
sözü var “kişiler ve kuruluşlar yapamayacakları
işe niyet ederlerse, fitne sebebidir.”

ABDULKADİR ÖNCEL (Şanlıurfa)
- Fındığa 200 bin lira fiyat verdik; sen yalan
söylüyorsun!..

ERSİN TARANOĞLU (Devamla) - “Kişiler
ve kuruluşlar yapamayacakları işe niyet ederlerse,
fitne sebedir; vaadini yerine getiremeyenler ise, münafıklığın
işaretlerinden birini gerçekleştirmişlerdir.”

Hepinize saygılar sunarım. (ANAP, DSP
ve CHP sıralarından alkışlar, RP sıralarından
gürültüler)

BAŞKAN - Teşekkür ediyorum Sayın
Taranoğlu.

Gündemdışı konuşmayı
yanıtlamak üzere, Hükümet adına Çalışma
ve Sosyal Güvenlik Bakanı Sayın Necati Çelik;
buyurun. (RP sıralarından alkışlar)

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Sayın
Başkan, değerli milletvekilleri; yine, Anavatan Partisi
Sakarya Milletvekili Sayın Ersin Taranoğlu'nun gündemdışı
konuşmalarını cevaplamak üzere huzurlarınızdayım;
sözlerime başlarken, Muhterem Başkanın
şahsında Yüce Meclisi tekrar saygıyla
selamlıyorum.

Değerli arkadaşlarım, Sayın
Taranoğlu, eksik olmasınlar, burada ağırlıklı
olarak, polemik kokan bir konuşma yapmışlardır.(ANAP
ve DSP sıralarından gürültüler)

A.TURAN BİLGE (Konya) - Polemik falan yok
orada...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Ne yazık
ki, Sayın Hatinoğlu'na yaptığım teşekkürü
Sayın Taranoğlu'na yapamıyorum, bunun üzüntüsünü
duyduğumu ifade etmek istiyorum.

NABİ POYRAZ (Ordu) - Yapacak tarafınız
yok ki...

AYHAN FIRAT (Malatya) - Senden teşekkür
bekleyen mi var yalancı Bakan!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Şimdi,
değerli arkadaşlarım, kamuoyu, halk bizi izliyor;
kimlerin, hangi hükümetlerin, hangi başbakanların
münafıklık yaptığını
da kamuoyu çok iyi biliyor. (RP sıralarından
alkışlar)

YÜKSEL YALOVA (Aydın) - Sen, Amerika'dan
bahset Sayın Bakan!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Hükümetimiz
çok sağlıklı bir fındık
politikası izlemiştir.

YÜKSEL YALOVA (Aydın) - Amerika'dan bahset!..

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Daha önceki
yıllarda 30 bin ton fındık alınırken,
Hükümetimiz 120 bin ton fındık almıştır
ve bugün dünya piyasalarında fındığın
fiyatı 450 dolardır ve fındık üreticisi
iddia edildiği gibi, ürettiği mahsülün
bedelini alamamak gibi bir uygulamayla da karşı karşıya
değildir. 

Dün yine, Ağrı'da Bakanlar Kurulumuz
toplanmıştır ve üreticinin ödenmeyen,
ödenemeyen ürün bedellerinin de ödenmesi istikametinde
her türlü tahsisatın ilgili bakanlıklara
aktarılması yönünde, ilgili bakanlar talimatlandırılmıştır.


AYHAN FIRAT (Malatya) - Demek ki var... Ayıp;
yalan söyleme...

NABİ POYRAZ (Ordu) - 2,5 ay oluyor...

BAŞKAN - Sayın milletvekilleri, lütfen...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Sayın
Taranoğlu da çok iyi hatırlarlar ki, daha önce,
fındık dahil, tüm ürün bedelleri
asgarî 6 ay sonra ödenirken, bizim Hükümetimiz
döneminde, bu, 1 haftadır, 15 gündür; daha
fazla uzamamaktadır.

NABİ POYRAZ (Ordu) - 2,5 ay oluyor...

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Dolayısıyla,
herkes, eğri otursun, doğru konuşsun. Memnuniyetle
ifade ediyorum ki, Hükümetimiz, hem pamuk üreticisine
hem tütün üreticisine, bütün üreticilere,
ödemeleri, imkânları zorlayarak zamanında
yapmaktadır; aksaklık azamî 15 gündür.


NABİ POYRAZ (Ordu) - Yalan konuşuyorsun.

ÇALIŞMA VE SOSYAL GÜVENLİK
BAKANI NECATİ ÇELİK (Devamla) - Dolayısıyla,
bu bilgileri bu vesileyle Yüce Heyete sunmak istedim. Bu
duygularla Yüce Meclisi saygıyla selamlıyorum.
(RP sıralarından alkışlar)

BAŞKAN - Teşekkür ederim Sayın
Bakan.

A. TURAN BİLGE (Konya) - Sayın Başkan...

BAŞKAN - Buyurun.

A. TURAN BİLGE (Konya) - Sayın Başkan,
değerli arkadaşlarım; bizler, vatandaşın
sesini burada aksettirirken, gerçekleri ortaya koyarken,
bilhassa ödemelerle ilgili, iadelerle ilgili gerçekleri
ortaya koyarken, Hükümet adına, ilgili olmayan
bir bakan çıkıyor, maalesef olayları
tahrif ederek sunuyor. (DSP sıralarından alkışlar)

BAŞKAN - Sayın Bilge, teşekkür
ediyorum, sağ olun. 

A. TURAN BİLGE (Konya) - Biraz müsaade
eder misiniz... (RP sıralarından gürültüler)


BAŞKAN - Sayın Bilge, maalesef böyle
bir usulümüz yok. Teşekkür ediyorum, sağ
olun. 

HÜSEYİN OLGUN AKIN (Ordu) - Sayın
Başkan, müsaade eder misiniz, bir milletvekili olarak
kısa bir açıklama yapayım.

BAŞKAN - Hayır, Sayın Bilge'ye
söylediğim gibi, böyle bir usulümüz yok.


HÜSEYİN OLGUN AKIN (Ordu) - Çok
iyi bilirler; geçen sene yedi ay 50 bin liradan satılırken
sayın milletvekili neredeydi?

BAŞKAN - Sayın milletvekilim, bir sayın
milletvekili gündemdışı konuşma
yaptı, bir sayın bakan yanıt verdi; her şey,
Meclis Televizyonu kanalıyla kamuoyunun gözü
önünde oluyor; onun için, sizin müdahalenize
gerek yok.

Türkiye Büyük Millet Meclisi Hesaplarını
İnceleme Komisyonunun bir raporu vardır; okutup,
bilgilerinize sunacağım. Ancak, daha önce, baskıda
yapılmış bir yanlışı burada
sözle düzeltmek ihtiyacını duyuyorum:
Raporun baskısında, rapordaki “muhalefet şerhi
eklidir” ibaresi, Manisa Milletvekili Sayın Cihan
Yazar'ın adının altına yazılmıştır;
oysa, muhalefet şerhi, Çanakkale Milletvekili Sayın
Hikmet Aydın'a aittir. 

Şimdi, raporu bilgilerinize sunmak üzere
okutuyorum:

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - Türkiye Büyük Millet Meclisi
Başkanlığı ve Sayıştay Başkanlığının
1995 Malî Yılı Kesinhesabına ilişkin
Türkiye Büyük Millet Meclisi Hesaplarını
İnceleme Komisyonu Raporu (5/10) (S. Sayısı
: 171) (1) 

Yüksek Başkanlığa

21.11.1996

Türkiye Büyük Millet Meclisi Başkanlığı
ve Sayıştay Başkanlığı 1995
malî yılı kesinhesaplarını ihtiva
eden bu cetvel içindekiler incelenerek kayıt defterlerine
uygun olduğu anlaşılmış olup, İçtüzüğümüzün
180 inci maddesi gereğince, Genel Kurula arz edilmek üzere
Yüksek Başkanlığa sunulur. 

 Komisyon Başkanı

 M.Altan Karapaşaoğlu (Bursa)

 ve
Komisyon üyeleri Karşı Oy Yazısı

(1) 171 S. Sayılı Basmayazı
tutanağa eklidir.

Türkiye Büyük Millet Meclisi, Sayıştay
ve Cumhurbaşkanlığına ait 1995 yılı
bütçe kesinhesap cetvelleri, Komisyonumuzca onaylanmak
üzere, görüşme günü sabahı
üyelere dağıtılmıştır.


Komisyonun, kendisine aynı gün dağıtılan
belgeler üzerinde sağlıklı bir değerlendirme
yapması mümkün değildir. Bu belgelerin, bundan
böyle en az onbeş gün önce komisyon üyelerine
dağıtılması gerekir. 

Yeterli inceleme imkânı bulamadığımdan,
1995 yılı belgelerine onay vermem söz konusu
değildir.

 Hikmet Aydın

 Çanakkale

BAŞKAN - Bilgilerinize sunulmuştur.

Meclis araştırması önergesi
vardır; okutuyorum:

IV. - BAŞKANLIĞIN GENEL KURULA
SUNUŞLARI (Devam)

B)  GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - İzmir Milletvekili Hakan Tartan ve
20 arkadaşının, AIDS'le mücadele yollarının
araştırılarak ulusal bir politikanın
belirlenmesi amacıyla Meclis araştırması
açılmasına ilişkin önergesi (10/40).

Türkiye Büyük Millet Meclisi
Başkanlığına

AIDS hastalığının ülkemizdeki
genel seyrinin belirlenmesi, hastalığın artmasına
yol açan nedenlerin bütün yönleriyle ele
alınması, hastalıkla mücadele konusunda
başvurulan yöntemler ile gelinen noktanın tespiti,
hastalığın tespitinde önemli rol oynayan
kan merkezleri ile tedavi merkezlerinin teknolojik olarak donanımlarının
sağlanması, kan bağışı, bağışlanan
kanların test ve korunmasının çağdaş
koşullara kavuşturulması, kan yoluyla çeşitli
hastalıkların yayılmasının
önlenmesi, AIDS'li hastalar için çeşitli
merkezlerin kurulması, AIDS'le savaşım için
gönüllü kuruluşlarla işbirliğine
girilmesi, toplumu bilinçlendirmeye yönelik eğitim
hizmetlerine hız verilmesi, ilgili kurum ve kuruluşların
da katılımıyla AIDS'le mücadele için
ulusal bir politikanın belirlenmesi amacıyla, Anayasanın
98 inci, İçtüzüğün 104 ve 105
inci maddeleri gereğince bir Meclis araştırması
açılmasını saygılarımızla
arz ederiz.

1- Hakan Tartan   (İzmir)

2- Bayram Fırat Dayanık  (Tekirdağ)

3- Teoman Akgür   (Sakarya)

4- Cafer Tufan Yazıcıoğlu  (Bartın)

5- Mehmet Aydın   (İstanbul)

6- Tahsin Boray Baycık   (Zonguldak)

7- A. Ziya Aktaş   (İstanbul)

8- Osman Kılıç   (İstanbul)

9- İhsan Çabuk   (Ordu)

10- Hayati Korkmaz   (Bursa)

11- Metin Bostancıoğlu   (Sinop)

12- Şerif Çim    (Bilecik)

13- Halil Çalık   (Kocaeli)

14- Mustafa Karslıoğlu   (Bolu)

15- Yalçın Gürtan   (Samsun)

16- Erdoğan Toprak   (İstanbul)

17- Ali Ilıksoy   (Gaziantep)

18- Hasan Gülay   (Manisa)

19- Müjdat Koç   (Ordu)

20- Fevzi Aytekin   (Tekirdağ)

21- Aydın Tümen   (Ankara)

Gerekçe: 1980'li yıllarda ortaya çıkan
AIDS hastalığı hızla yayılarak
bütün insanlığı tehdit edecek boyutlara
ulaşmıştır. Hastalığın,
2000'li yıllarda, kanserle birlikte en önemli sağlık
sorunlarının başında yer alacağı
gözlenmektedir. Tespit edilen hastaların yanı
sıra, tespit edilmeyen, bunun yanında gizli taşıyıcı
olan ve hastalığın farkında olmayan hastaların
da varlığı olayın ciddiyetini ortaya
koymaktadır. 

Günümüzde, özellikle Doğu
Avrupa'da, Tayland, Hindistan ve Afrika'da AIDS patlaması
yaşanmaktadır. Bu az gelişmiş ve gelişmekte
olan ülkelerde AIDS'li sayısı son iki yılda
çığ gibi katlanarak artarken, tedavi gören
hasta sayısı son derece azdır. Öte yandan,
ilaçların pahalı olması, kesin tedavisinin
bulunmaması nedeniyle hastalığı iyileştirmek
neredeyse imkânsızdır. 

Cinsel ilişki ve uyuşturucunun yanı
sıra kan nakli yoluyla da geçebilen AIDS'e karşı
ülkemizde ne yazık ki ciddî bir mücadele
verildiğini söylemek mümkün değildir. Geçen
ağustos ayında, Şanlıurfa'da, doğumevinde
bir hastaya test edilmeden kan verilmesi nedeniyle AIDS skandalı
yaşanmış, Sağlık Bakanlığı
müfettişleri Siverek Kan Merkezini suçlu bulmuştu.
İzmir'de yaşanan son olayda ise Kızılay'dan
alınan kan sonucunda sekiz aylık bir bebek ile 70
yaşındaki bir kişinin AIDS'e yakalandığı
belirlendi. Ülkemizde buna benzer olayların daha önce
de yaşandığını belirten bilimsel
çevreler, kan nakli yoluyla AIDS olmanın normal
olmadığını vurgulamaktadır. 

Bütün dünyada insanlık AIDS'i
yenmek için var gücüyle çalışıyor;
ama henüz kesin tedavi sağlayacak bir yöntem geliştirilemedi.
Şu aşamada en etkili tedavi yöntemi olarak eğitim
ve bilinçlenme önplana çıkmaktadır.
1980'lerde AIDS eğitimine başlayan ilk Afrika ülkesi
Uganda'da AIDS'li sayısı yüzde 35 düşmüştür.
Öte yandan AIDS'le savaş birçok kurumun ortak
mücadelesiyle yapılabilir. Hastanelerimizde hastalıklı
kan kullanımı devam etmektedir. Kızılay
Kan Merkezi on yıl öncesinin kan testi kitleriyle
çalışmaktadır. Hastalığın
yayılmasını önlemek amacıyla
ciddî, planlı, ulusal boyutta bir AIDS'le mücadele
programının uygulamaya konulması gerekmektedir.
Bu çerçevede Türkiye'de kan bağışı
olayı da bir sisteme kavuşturulmalı, denekleri
pozitif çıkan donörlerden kan alımına
gidilmemelidir. Bu konuda çağdaş ülkelerde
kullanılan süratli ve hatasız teknolojik gelişmelerden
yararlanılmalıdır.

BAŞKAN - Bilgilerinize sunulmuştur.

Önerge gündemde yerini alacak ve Meclis
araştırması açılıp açılmaması
konusundaki öngörüşme, sırasında
yapılacaktır.

Bir gensoru önergesi vardır; önerge
bastırılıp sayın üyelere dağıtılmıştır;
önergeyi okutuyorum:

2. -  Malatya Milletvekili Ayhan Fırat
ve 38 arkadaşının, SSKsınavında
usulsüzlük ve iltimas yapılmasını
önleyecek tedbirleri almadığı iddiasıyla
Çalışma ve Sosyal Güvenlik Bakanı
Necati Çelik hakkında gensoru açılmasına
ilişkin önergesi (11/6)

Türkiye Büyük Millet Meclisi
Başkanlığına

Sosyal Sigortalar Kurumunun sınavla personel
alacağına dair 9 Kasım 1996 tarih ve 22812 sayılı
Resmî Gazetede yapılan ilan üzerine onbinlerce
gencimiz türlü güçlüklerle Ankara'ya
kadar gelip günlerce sıra bekleyerek başvurularını
yapmışlardır. Bu başvuruların
seksensekiz bin civarında olduğu öğrenilmiştir.


Çalışma ve Sosyal Güvenlik
Bakanı Sayın Necati Çelik'in, bu sınavda,
iltimas ve usulsüzlük kuşkularını
ortadan kaldıracak önlemleri başarıyla
alamadığı görülmektedir. 

Usulsüzlükler, sınav başvurusu
yöntemiyle başlamıştır. Sınav
başvurularının, sınava katılmak
isteyenleri Ankara'ya gelmek zorunda bırakmadan, illerde
SSK müdürlüklerine yaptırılması
mümkün iken, böyle bir yol seçilmemiş
ve vatandaşa daha başvuru aşamasında
güçlük çıkarılmıştır.


Ankara'ya gelenlerin büyük birkısmı
başvuru formu bulamadığı için,
birkısmı da başvuru kuyruklarında günlerce
beklemek gerektiğinden, başvuru yapmadan geriye dönmek
zorunda kalmışlardır.

Resmî Gazetede çıkan ilanda başvuru
için yaş alt ve üst sınırlarının
gösterilmesi gerekirken, böyle bir belirleme yapılmamıştır.
Yine söz konusu ilanda, sınavın test yöntemi
ile ve Ankara'da Genel Müdürlükte yapılacağı,
yazılı sınavın 28 Kasım 1996'dan
itibaren gerçekleştirileceği, yazılı
sınavı kazananların listesi ile sözlü
sınav tarihinin Genel Müdürlük ilan tahtasına
asılarak duyurulacağı bildirilmiş olmasına
rağmen, bu esasların hiçbirisine uyulmamıştır.

Önce, sınav belirsiz bir süre için
ertelenmiştir. Sonra, adaylar tekrar sınava çağrılmışlar
ve yönetmeliklere göre çağrıdan 15
gün sonra yapılması gereken sınav, bu
esasa da uyulmaksızın ve adaylar nerede ise iç
içe oturtularak gerçekleştirilmiştir.

Bu sınavın sonuçları
Resmî Gazetede ilan edilmiş; fakat, daha önce
ilanda bildirildiği gibi, Genel Müdürlük ilan
tahtasında açıklanmamıştır.

Yazılı sınav sonuçları
incelendiğinde, başvuru kayıtlarında birbiri
ardında sıralanan yüzlerce ismin, aynı
dizi ile hiç aksamaksızın kazananlar listesinde
yer aldığı görülmektedir.

İlkokul mezunları arasında 20
710'dan 20 727'e, 11 216'dan 11 248'e kadar; lise mezunlarında
48 092'den 48 115'e kadar; yüksekokul mezunlarında
6 504'ten 6 509'a, 6 512'den 6 519'a kadar uzanan isimler bu durumun
örnekleridir.

Diğer taraftan, sınav kâğıtlarının
değerlendirilmesi aşamasında da kuşkulu
bazı durumlar vardır. 5 kişilik bir sınav
heyeti, 88 bin sınav kâğıdını
13 günde birlikte okumuş ve her kâğıdı
paraflamışlardır.

Bu heyetin, hiç ara vermeksizin günde
15 saat çalıştığı varsayılsa,
13 günde 195 saat birlikte kâğıt okumaları
gerekir. Bu da 11 700 dakika eder. Her kâğıda
15 saniye vakit ayırıldığı varsayılsa,
bu süre ancak 46 800 kâğıdın incelenmesine
yeter. Kaldı ki, 15 saniye de, bir kâğıdın
incelenmesi için yeterli değildir.

Bu veriler, sınav heyetinin çalıştığı
iddia edilen süre içerisinde, 88 bin civarındaki
sınav kâğıdının tamamının
okunamayacağını ortaya koymaktadır.

Çalışma ve Sosyal Güvenlik
Bakanı Sayın Necati Çelik'in, müsteşarının
bile “dürüst yapıldığını
iddia edemem” dediği bu sınavla ilgili kuşkuları
ortadan kaldıracak açıklamalar yapması
gerekirken, Türkiye Büyük Millet Meclisinde “at
binenin, kılıç kuşananındır”
diyerek usulsüzlükleri savunur bir tavır takınması,
yolsuzluk ve usulsüzlüğe duyarsız bir yönetme
anlayışının Çalışma
ve Sosyal Güvenlik Bakanlığına hâkim
olduğunu ortaya çıkarmaktadır.

Böyle bir tutumun Anayasamızın
2 nci maddesinde yer alan “hukuk devleti” ilkesiyle
bağdaşması mümkün değildir. 

Kaldı ki, Çalışma ve Sosyal
Güvenlik Bakanı şu ana kadar çalışma
yaşamıyla ve sosyal güvenlik alanıyla
ilgili önemli sorunların çözümü
için de herhangi bir adım atmamıştır.


Bu nedenlerle, Çalışma ve Sosyal
Güvenlik Bakanı Sayın Necati Çelik hakkında
Anayasanın 99 ve İçtüzüğün
106 ncı maddeleri uyarınca bir gensoru açılmasını
arz ederiz. 

1 - Ayhan Fırat   (Malatya)

2 - Yusuf Öztop   (Antalya) 

3 - Mustafa Kul   (Erzincan)

4 - Mustafa Yıldız   (Erzincan)

5 - Orhan Veli Yıldırım   (Tunceli)


6 - Şahin Ulusoy   (Tokat)

7 - Zeki Çakıroğlu   (Muğla)

8 - Haydar Oymak   (Amasya)

9 - Metin Arifağaoğlu   (Artvin)

10 - Ahmet Güryüz Ketenci  (İstanbul)

11 - Birgen Keleş   (İzmir)

12 - İsmet Atalay   (Ardahan)

13 - Ali Topuz   (İstanbul)

14 - Ali Şahin    (Kahramanmaraş)

15 - Eşref Erdem   (Ankara)

16 - Atilâ Sav    (Hatay)

17 - Önder Sav   (Ankara)

18 - Nihat Matkap   (Hatay)

19 - Oya Araslı   (İçel) 

20 - Erol Çevikçe   (Adana)

21 - İrfan Gürpınar   (Kırklareli)

22 - Nezir Büyükcengiz   (Konya)

23 - Yılmaz Ateş   (Ankara)

24 - İ.Önder Kırlı   (Balıkesir)

25 - Ali Haydar Şahin   (Çorum)

26 - Ercan Karakaş   (İstanbul)

27 - Bekir Kumbul   (Antalya)

28 - Ali Rıza Bodur   (İzmir)

29 - Ahmet Küçük   (Çanakkale)

30 - Altan Öymen   (İstanbul)

31 - Yahya Şimşek   (Bursa)

32 - Murat Karayalçın   (Samsun)

33 - Fuat Çay    (Hatay) 

34 - Algan Hacaloğlu   (İstanbul)

35 - Fatih Atay   (Aydın)

36 - Aydın Güven Gürkan  (İzmir)


37 - M.Seyfi Oktay   (Ankara)

38 - Celal Topkan   (Adıyaman)

39 - Sabri Ergül   (İzmir)

BAŞKAN - Bilgilerinize sunulmuştur. 

Danışma Kurulunun, gensoru önergesinin
görüşme gününü de içeren
önerileri vardır; okutup, ayrı ayrı
oylarınıza sunacağım:

VI. - ÖNERİLER

A)  DANIŞMA KURULU ÖNERİLERİ

1. - (11/6) esas numaralı gensoru önergesi
ile (10/86), (10/58), (10/135) ve (10/108) esas numaralı
Meclis araştırması önergelerinin görüşme
günleri ile çalışma sürelerine ve
14.1.1997 Salı, 21.1.1997 Salı ve 28.1.1997 Salı
günkü birleşimlerde sözlü soruların
görüşülmemesi ile 14.1.1997 - 6.2.1997 tarihleri
arasındaki genel kurul çalışma saatlerinin
yeniden düzenlenmesine ilişkin Danışma
Kurulu önerileri

Danışma Kurulu Önerisi

No:46                 Tarihi:9.1.1997

Danışma Kurulunca aşağıdaki
önerilerin Genel Kurulun onayına sunulması
uygun görülmüştür.

  Uluç Gürkan

  Türkiye Büyük Millet Meclisi Başkanı
Vekili  

 Salih Kapusuz  Cumhur Ersümer 

 RP Grubu Başkanvekili  ANAP Grubu Başkanvekili


 Saffet Arıkan Bedük  Hasan Hüsamettin
Özkan 

 DYP Grubu Başkanvekili DSP Grubu Başkanvekili

Önder Sav

CHP Grubu Başkanvekili 

Öneriler: 

1- 9.1.1997 tarihli gelen kâğıtlarda
yayımlanan ve okunmuş bulunan (11/6) esas numaralı
Çalışma ve Sosyal Güvenlik Bakanı
Necati Çelik hakkındaki gensoru önergesinin,
gündemin “Özel Gündemde Yer Alacak İşler”
kısmında yer alması ve Anayasanın
99 uncu maddesi gereğince gensoru açılıp
açılmaması hususundaki görüşmelerin
Genel Kurulun 14.1.1997 Salı günkü birleşiminde
yapılması önerilmiştir. 

2- Gündemin “Genel Görüşme
ve Meclis Araştırması Yapılmasına
Dair Öngörüşmeler” kısmının
66 ncı sırasında yer alan Uğur Mumcu
cinayetinin açıklığa kavuşturulması
amacıyla bir Meclis araştırması açılmasına
ilişkin (10/86) esas numaralı önergenin görüşmelerinin,
Genel Kurulun 14.1.1997 Salı günkü birleşiminde
yapılması ve görüşmelerin tamamlanmasına
kadar çalışma süresinin uzatılması
önerilmiştir. 

3- Gündemin “Genel Görüşme
ve Meclis Araştırması Yapılmasına
Dair Öngörüşmeler” kısmının
40 ıncı sırasında yer alan (10/58)
esas numaralı Meclis araştırması önergesi
ile 110 uncu sırasında yer alan (10/135) esas numaralı
Meclis araştırması önergesinin görüşmelerinin,
Genel Kurulun 21.1.1997 Salı günkü birleşiminde
yapılması ve görüşmelerin tamamlanmasına
kadar çalışma süresinin uzatılması
önerilmiştir. 

4- Gündemin “Genel Görüşme
ve Meclis Araştırması Yapılmasına
Dair Öngörüşmeler” kısmının
85 inci sırasında yer alan (10/108) esas numaralı
Meclis araştırması önergesinin görüşmelerinin,
Genel Kurulun 28.1.1997 Salı günkü birleşiminde
yapılması; Genel Kurulun, 14.1.1997 Salı,
21.1.1997 Salı ve 28.1.1997 Salı günkü
birleşimlerinde sözlü soruların görüşülmemesi
önerilmiştir. 

5- Genel Kurulun 14.1.1997 Salı gününden
6.2.1997 Perşembe gününe kadar (Perşembe
günü dahil) yapacağı toplantılarda,
çalışmalarını 13.30-16.00 ve
18.30-21.00 saatleri arasında sürdürmesi önerilmiştir.


BAŞKAN - Sayın milletvekilleri, şimdi,
Danışma Kurulu önerisini ayrı ayrı
okutup oylayacağım.

1 inci öneriyi okutuyorum: 

1- 9.1.1997 tarihli gelen kâğıtlarda
yayımlanan ve okunmuş bulunan (11/6) esas numaralı
Çalışma ve Sosyal Güvenlik Bakanı
Necati Çelik hakkındaki gensoru önergesinin,
gündemin “Özel Gündemde Yer Alacak işler”
kısmında yer alması ve Anayasanın
99 uncu maddesi gereğince gensoru açılıp
açılmaması hususundaki görüşmelerin,
Genel Kurulun 14.1.1997 Salı günkü birleşiminde
yapılması önerilmiştir. 

BAŞKAN - Kabul edenler... Kabul etmeyenler...
Kabul edilmiştir. 

2 nci öneriyi okutuyorum:

2. Gündemin “Genel Görüşme
ve Meclis Araştırması Yapılmasına
Dair Öngörüşmeler” kısmının
66 ncı sırasında yer alan Uğur Mumcu
cinayetinin açıklığa kavuşturulması
amacıyla bir Meclis araştırması açılmasına
ilişkin (10/86) esas numaralı önergenin görüşmelerinin,
Genel Kurulun 14.1.1997 Salı günkü birleşiminde
yapılması ve görüşmelerin tamamlanmasına
kadar çalışma süresinin uzatılması
önerilmiştir. 

BAŞKAN - Kabul edenler... Kabul etmeyenler...
Kabul edilmiştir. 

3 üncü öneriyi okutuyorum:

3- Gündemin “Genel Görüşme
ve Meclis Araştırması Yapılmasına
Dair Öngörüşmeler” kısmının
40 ıncı sırasında yer alan (10/58)
esas numaralı Meclis araştırması önergesi
ile 110 uncu sırasında yer alan (10/135) esas numaralı
Meclis araştırması önergesinin görüşmelerinin,
Genel Kurulun 21.1.1997 Salı günkü birleşiminde
yapılması ve görüşmelerin tamamlanmasına
kadar çalışma süresinin uzatılması
önerilmiştir.

BAŞKAN - Kabul edenler... Kabul etmeyenler...
Kabul edilmiştir. 

4 üncü öneriyi okutuyorum:

4. Gündemin “Genel Görüşme
ve Meclis Araştırması Yapılmasına
Dair Öngörüşmeler” kısmının
85 inci sırasında yer alan (10/108) esas numaralı
Meclis araştırması önergesinin görüşmelerinin,
Genel Kurulun 28.1.1997 Salı günkü birleşiminde
yapılması, Genel Kurulun 14.1.1997 Salı,
21.1.1997 Salı ve 28.1.1997 Salı günkü
birleşimlerinde sözlü soruların görüşülmemesi
önerilmiştir. 

BAŞKAN - Kabul edenler... Kabul etmeyenler...
Kabul edilmiştir. 

5 inci öneriyi okutuyorum:

5. Genel kurulun, 14.1.1997 Salı gününden
6.2.1997 Perşembe gününe kadar (Perşembe
günü dahil) yapacağı toplantılarda,
çalışmalarını 13.30 - 16.00
ve 18.30 - 21.00 saatleri arasında sürdürmesi
önerilmiştir. 

BAŞKAN - Oylarınıza sunuyorum:
Kabul edenler... Kabul etmeyenler... Kabul edilmiştir.

Sayın milletvekilleri, Danışma
Kurulunun bir önerisi daha vardır; onu da okutup,
oylarınıza sunacağım:

2. - Gündemdeki sıralamanın
yeniden yapılmasına ilişkin Danışma
Kurulu önerisi

Danışma Kurulu Önerisi

No: 47                 Tarihi: 9.1.1997

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
7 nci sırasında yer alan 129 sıra sayılı
kanun tasarısının bu kısmın
5 inci sırasına, 8 inci sırasında
yer alan 175 sıra sayılı kanun tasarısının
6 ncı sırasına, 9 uncu sırasında
yer alan 163 sıra sayılı kanun tasarısının
7 nci sırasına alınmasının
Genel Kurulun onayına sunulması Danışma
Kurulunca uygun görülmüştür.

  Uluç Gürkan

  Türkiye Büyük Millet Meclisi Başkanı
Vekili

 Salih Kapusuz Cumhur Ersümer

 RP Grubu Başkanvekili ANAP Grubu Başkanvekili

 Ali Rıza Gönül H. Hüsamettin
Özkan

 DYP Grubu Başkanvekili DSP Grubu Başkanvekili

Önder Sav 

CHP Grubu Başkanvekili

BAŞKAN - Öneriyi oylarınıza
sunuyorum: Kabul edenler... Kabul etmeyenler... Kabul edilmiştir.

Sayın milletvekilleri, Başbakanlığın,
Anayasanın 82 nci maddesine göre verilmiş bir
tezkeresi vardır; okutup oylarınıza sunacağım:

IV. - BAŞKANLIĞIN GENEL KURULA
SUNUŞLARI (Devam)

C)  TEZKERELER VE ÖNERGELER

1. - Dışişleri Bakanı
ve Başbakan Yardımcısı Tansu Çiller'in,
Türkiye-Avrupa Birliği Karma İstişare Komitesinin
Brüksel'de yapılan 3 üncü dönem toplantısına
katılmak üzere yaptığı resmî
ziyarete iştirak etmeleri uygun görülen milletvekillerine
ilişkin Başbakanlık tezkeresi (3/643)

8.1.1997

Türkiye Büyük Millet Meclisi
Başkanlığına

Dışişleri Bakanı ve Başbakan
Yardımcısı Prof. Dr. Tansu Çiller'in,
Türkiye - Avrupa Birliği Karma İstişare
Komitesinin 12 - 14 Aralık 1996 tarihlerinde Brüksel'de
yapılan 3 üncü dönem toplantısına
katılmak üzere bir heyetle birlikte Belçika'ya
yaptığı resmî ziyarete, ekli listede adları
yazılı milletvekillerinin de iştirak etmeleri
uygun görülmüş ve bu konudaki Bakanlar  Kurulu
kararı ilişikte gönderilmiştir.

Anayasamızın 82 nci maddesine göre
gereğini arz ederim. 

 Prof. Dr. Necmettin Erbakan

 Başbakan

Liste:

Abdülbaki Ataç (Balıkesir)

Salih Sümer  (Diyarbakır)

Mehmet Ağar  (Elazığ)

Naci Terzi  (Erzincan)

Osman Çilsal  (Kayseri)

Kamer Genç  (Tunceli)

EYÜP AŞIK (Trabzon) - Sayın Başkan,
bir şey sorabilir miyim?

BAŞKAN - Buyurun.

EYÜP AŞIK (Trabzon) - Sayın Başkan,
bu seyahat, anladığımız kadarıyla
bir ay evvel yapılmış ve muhalefete bilgi
de verilmemiş, gelişigüzel bir liste yapılmış;
bir ay sonra, burada, emrivakiyle...

BAŞKAN - Oylarınıza sunacağım
Sayın Aşık; yani, oylamada ret oyu verebilirsiniz.

Tezkereyi oylarınıza sunuyorum: Kabul
edenler... Kabul etmeyenler... Kabul edilmiştir.

Sayın milletvekilleri, şimdi, gündemin
“Kanun Tasarı ve Teklifleriyle Komisyonlardan Gelen
Diğer İşler” kısmına geçiyoruz.

Önce, sırasıyla, yarım
kalan işlerden başlayacağız.

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

2. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili tasarının
müzakeresine kaldığımız yerden devam
edeceğiz.

Komisyon?.. Yok.

Hükümet?.. Yok.

Ertelenmiştir.

3. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (1)

BAŞKAN - Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair 31.7.1996 Tarihli ve 4159 Sayılı
Kanun ve Anayasanın 89 uncu Maddesi Gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporunun müzakeresine kaldığımız
yerden devam ediyoruz.

 

(1) 133 sıra sayılı Basmayazı
19.12.1996 tarihli 38 inci Birleşim Tutanağına
eklidir.

Komisyon?.. Burada.

Hükümet?.. Burada.

Sayın milletvekilleri, daha önce, kanunun
2 nci maddesi üzerinde, Cumhuriyet Halk Partisi ve Anavatan
Partisi Grupları adına konuşmalar tamamlanmıştı.


Şimdi, kanunun 2 nci maddesi üzerinde
söz alan diğer üyelerin isimlerini okuyorum: Demokratik
Sol Parti Grubu adına Hilmi Develi, Doğru Yol Partisi
Grubu adına Turhan Güven; şahısları
adına Muhammet Polat, Sıtkı Cengil, Mehmet
Aykaç, Yusuf Öztop, Turhan Güven, Yakup Budak.

Söz sırası Demokratik Sol Parti
Grubu adına Sayın Hilmi Develi'nindir. 

Buyurun Sayın Develi. (DSP sıralarından
alkışlar)

Süreniz 10 dakikadır. 

DSP GRUBU ADINA HİLMİ DEVELİ
(Denizli) - Sayın Başkan, sayın milletvekilleri;
görüşülmekte olan promosyon yasasının
2 nci maddesi hakkında Demokratik Sol Parti Grubu adına
söz almış bulunuyorum; hepinizi saygıyla
selamlıyorum.

Toplumumuz, özellikle son günlerde büyük
sıkıntılar yaşamakta. Böyle bir
ortamda, toplum, bir uzlaşma isterken, bu yasanın,
bu şekilde, bir dayatma biçiminde gelmesini anlamak
biraz zor oluyor. Sayın Başkan, geçen toplantıdaki
üslubunu ve tutumunu da, özellikle, değiştirmeye
davet ediyorum. 

Yasanın temel mantığına
baktığımızda üç unsurdan
oluşmakta; bir tanesi, özellikle, yasada esnaf ve sanatkârlara
haksızlık yapıldığı; diğeri,
promosyon veren bazı gazetelerin, zaman zaman, promosyonları
aksattığı; üçüncüsü
de, basında kartelleşmenin haksız rekabete
neden olduğu gerekçeleridir. Oysa, bu gerekçelerin
ciddî ve tutarlı olmadığını
söylemek istiyorum. İzninizle, bunların neden
ciddî olmadığını şunlarla
açıklamaya çalışacağım:
Eğer, konu, tüketiciyi korumaksa, özellikle, Tüketici
Yasasının mutlaka hayata geçirilmesi gerekiyordu.
Örneğin, yaklaşık birbuçuk yıl
geçmesine rağmen, hâlâ, tüketici mahkemeleri
devreye girmemiştir. 

İkinci konuya geldiğimizde, esnaf ve sanatkârların,
bu promosyon konusunda mağdur olduğu söyleniyor.
Oysa, esnaf ve sanatkârları düşünen
Refahyol Hükümeti ve onun Sayın Bakanına
sormak istiyorum; bugüne kadar, 3,5-4 milyon, aileleriyle
beraber 20 milyonu bulan insanların sorunlarına
Refahyol Hükümeti hangi çözümleri getirmiştir?
Örneğin, peşin vergiyi mi kaldırmıştır?
Örneğin, hayat standardını mı kaldırmıştır?
Örneğin, 507 sayılı Esnaf ve Küçük
Sanatkârlar Yasasını mı güncelleştirmiştir?
Örneğin, hâlâ, esnaf-Bağ-Kur ilişkileri
rezalet, bunu mu iyileştirmiştir? (DSP sıralarından
alkışlar) Demek ki, gerekçe bu değil.
Gerekçe, basını bu bağlamda, belli bir
ölçekte tahakküm altına almaktır.
Yine, deniliyor ki, bu yasayla, özellikle promosyon yasasıyla,
basında kartelleşmeyi önleyeceğiz. Birbuçuk
yıl geçmiş, neden hâlâ rekabet
kurulu oluşturmuyorlar? Eğer, bu Refahyol Hükümeti,
bu kadar kartelleşmeye karşıysa, rekabet kurulunu
çoktan oluşturmaları gerekiyor. Demek ki,
amaçları bu söylediğim üç noktada
değil. Yani, Refahyol Hükümeti istiyor ki, basın,
kendi istemleri doğrultusunda hareket etsin; yani, Susurluk'tan
bahsetmesin, Aczimendilerden bahsetmesin; böyle bir anlayış
olabilir mi? (DSP sıralarından alkışlar)


FETHULLAH ERBAŞ (Van) - Ne ilgisi var?

EMİN KARAA (Kütahya) - Her zaman ilgisi
var; ilgisi hiç bitmeyecek.

HİLMİ DEVELİ (Devamla) - Eğer,
biz, böyle bir anlayışı, bugünlerde,
ısrarlı biçimde hâlâ sürdürüyorsak,
bunda Refahyol Hükümetinin bir hatası var diye
düşünüyorum. Bu kadar ısrarcı
olmanın temel mantığı, kesinlikle promosyonun,
birtakım şeyleri önleyeceği kanısında
ben de değilim kendileri de değil; ama, iş öyle
bir noktaya gelmiş ki, geri de dönemiyorlar.

Şimdi, benim önerim şu: Eğer,
tüketiciyi koruyacaksak, tüketici mahkemelerini bir
an önce hayata geçirmeliyiz. Eğer, esnaf ve sanatkârları
koruyacaksak, mutlaka bu yapıyı ortaya koyan, iyileştiren
düzenlemeler yapmalıyız. 

Şimdi, özellikle Refahyol Hükümetinin
yapısının içerisinde deniliyor ki:
“KDV, esnaf ve sanatkârlar konusunda büyük
olumsuzluklar yarattı.” Yani, diğer mallar konusunda
yüzde 15 veren bir anlayış, neden promosyonda
yüzde 1'e indi. Şimdi, buradan soruyorum sizlere: Kim
indirmiştir yüzde 15'ten yüzde 1'e? Size söyleyeyim;
Sayın Çiller yönetimi indirmiştir. 

Böyle bir yapı içerisinde, insanlar,
bazı şeyleri daha gerçekçi görmek
zorunda. Biz, böyle bir yasayla -altını çizerek
söylüyorum- amaç promosyonu önlemek değil;
amaç basına, yaptığı bu çalışmalarda
hertürlü engelleri getirmektir diye düşünüyorum.
Şimdi, bir siyasî otoriteye böyle bir yetkiyi
vermek, yani hem savcı hem yargıç yetkisini
vermek, adaletin temel ilkelerine göre de aykırıdır.
Biz diyoruz ki, bu siyasî otoriteye bu yetkiyi verme yerine
-özellikle cezaların- Bakanlık temsilcileri,
Basın Konseyi temsilcisi, Gazeteciler Cemiyeti temsilcisi,
Barolar Birliği ve tüketici derneklerinin temsilcisinden
oluşan bir komisyon marifetiyle bu yaptırım
uygulansın; ancak, böyle bir yapı içerisinde
ceza noktasındaki olayı çözümlemek
mümkün olabilir.

Yüce Meclisi saygıyla selamlıyorum.
(DSP, CHP ve ANAP sıralarından alkışlar)

BAŞKAN - Teşekkür ediyorum Sayın
Develi.

Doğru Yol Partisi Grubu adına, Sayın
Turhan Güven; buyurun. (DYP ve RP sıralarından
alkışlar)

Sayın Güven, süreniz 10 dakikadır.

DYP GRUBU ADINA TURHAN GÜVEN (İçel)
- Sayın Başkan, daha az süre kullanacağımı
umut ediyorum.

Sayın Başkan, değerli milletvekilleri;
Doğru Yol Partisi Grubu adına ve şahsım
adına hepinizi sevgi ve saygıyla selamlıyorum.
Bilindiği üzere, Tüketicinin Korunması Hakkındaki
Kanunun bazı maddelerinin değişikliği, daha
evvel, Yüce Meclisinizden geçmiş ve kanunlaşmıştı;
ancak, Sayın Cumhurbaşkanı, Anayasanın
89 uncu maddesi gereğince, bir kere daha görüşülmek
üzere, bu kanunu Meclise iade etmiş bulunmaktadır.


Sayın Cumhurbaşkanının
gerekçesi önümüzdedir. Burada, daha ziyade,
rakamlar üzerinde bir tereddütün olduğu, yüksek
rakamlara varan bir cezanın mahkemece verilmesinin daha
uygun olacağı ve kuvvetler ayrılığı
prensibi içerisinde de, yargı yerine idarî
mekanizmanın bu şekilde, yüksek miktarda para
cezasını vermesinin aykırılık
getireceği düşüncesindedirler. 

Bir başka görüş de, tüketici
mahkemeleri var iken, bu şekilde, cezaların idarî
nitelikte verilmesinin uygun olmayacağıdır.

Sayın Başkan, Türkiye'de promosyon
yasasının gerekliliği üzerinde, aşağı
yukarı muhalefetin bir bölümü de dahil,
herkes hemfikirdir. Bir diğer deyişle, Türkiye'de
gazetelerin tiraj amacıyla dahi olsa, büyük oranlarda
bazı maddeleri, bazı alet ve edavatı okuyucusuna
iletmenin, Türk kültürüyle, Türk harsıyla
uzaktan yakından bir ilgisi bulunmadığı
da bir gerçektir. Oysa, bugün, 70 ilâ 80 bin
civarında bir fiyatla satılan gazetelerin yanında,
görülmektedir ki, 10 ilâ 15 bin liraya da gazete
satılmaktadır. Bunlar promosyon dışı
satışlardır ve tirajları da gün
geçtikçe artmaktadır. Nitekim, promosyon
yapan gazeteler dahi, başka isimler altında, promosyon
yapmadan, bu şekilde, her geçen gün yeni yeni
gazeteler çıkarmakta ve promosyonsuz dönem
içerisinde neler yapılabileceğini görme
merakındadırlar. 

Aslında, haber alma hürriyetinin zedelendiği
iddia edilmektedir. Tersine, basının, promosyonla,
haber alma hürriyetini zedelediği bir gerçektir;
yani, 80  bin liraya, 70 bin liraya satılan bir gazetenin,
gün geçtikçe tirajı düşmekte
olduğuna göre, burada, vatandaşın, toplumun
haber alma hürriyeti, bu fiyatlar tahtında engellenmekte;
ama, 10 ilâ 15 bin, hatta bazen 5 bin liraya satılan
gazetelerin de tirajının her geçen gün
yükselmekte olması, burada, gerçekten, Anayasanın
öngördüğü haber alma hürriyetini
vatandaşa en kısa yoldan, en seri halde iletilmesini
sağlamaktadır.

Kanun bir kere daha önünüze gelmiştir.
Burada, gerçekler, Türkiye'de ticarî amaçlı
promosyon yapmak suretiyle haber alma hürriyetinin bir ölçüde
kısıtlandığı noktasından
hareket edildiği takdirde, bunun, süratle ve dünyada
ne yapılıyorsa, dünyada ne varsa o şekilde
uygulamanın getirilmesinin bir zaruret olduğunu önünüze
getirmiş bulunmaktadır. 

Nitekim, son günlerde, bir ticarî büyük
firma, gazetelerin promosyonda, özellikle dışarıdan
getirdikleri bazı mallar için bayağı
bir haykırma içerisindedir. Türkiye'nin ciddî,
büyük bir firması, burada, bir haksız
rekabetin olduğunu ileri sürmektedir ve şöyle
demektedir: “Dışarıdan büyük
ölçüde getirilerek halka dağıtılan
bu emtia karşısında, bu mal karşısında
biz haksız rekabete muhatap olarak kendi mallarımızı,
Türk malını satmakta güçlük
çekmekteyiz.” Demek ki, ortada, bir de haksız
rekabetin gerçek kuralları vardır. Bunun
da ortadan kaldırılması gerekmektedir. İşte,
kanun, bir noktada, bu önemli unsuru Türkiye'nin gündemine
getirmiş ve böylece de, haksız rekabeti bir
ölçüde engellemiş olacaktır.

Hepinize saygılar sunuyorum. Teşekkür
ederim. (DYP sıralarından alkışlar)

BAŞKAN - Teşekkür ediyorum Sayın
Güven.

Gruplar adına başka söz talebi
var mı? Yok.

Şahsı adına, Sayın Muhammet
Polat; buyurun. (RP sıralarından alkışlar)

Sayın Polat, süreniz 5 dakikadır.

MUHAMMET POLAT (Aydın) - Muhterem Başkan,
muhterem milletvekilleri; görüşülmekte olan
Tüketicinin Korunması Hakkındaki Kanunun 2
nci maddesi üzerinde şahsım adına söz
almış bulunmaktayım; bu vesileyle, Yüce
Heyetinizi saygıyla selamlıyorum. 

Muhterem Başkan, muhterem milletvekilleri;
basında promosyon konusuna bir düzenleme getirilmesinin
gereğine ve yararına inanıyoruz. Ancak “iktidar
partilerinin zorlaması ve ısrarıyla, komisyondan
tekrar geçirilen bu yasanın, ülkeye ve basına
yararından daha çok zararlar verdiği, hükümler
içerdiği görüşündeyiz” fikrine,
kanaatine katılmak mümkün değil. Bu maddenin
varlığı bile, bu kanuna aykırı
bir şekilde, kültür hizmetlerinin dışında
promosyon vermeye devam edenler, özellikle de promosyon vaatlerini
yerine getirmeyenler için çok önemli bir caydırıcı
özelliktir; buzdolabı, çamaşır
makinesi, bilgisayar, tabak çanak vaat eden birkısım
medya için önemli bir caydırıcı
niteliktir. Rakamın fazlalığı caydırıcılıktan
ibarettir. Burada temel espiri, tüketiciyi korumaktır.
Suç varsa, muhakkak ki karşısında ceza
da olacaktır.

Bazı arkadaşlar, haberle, haber özgürlüğü
ile çanak çömleği, maalesef birbirine karıştırmaktadırlar.
İktidara mensup arkadaşlar, basının,
aslî görevinde layık olduğu şerefli
yerini alması için mücadele ederken, maalesef,
muhalefete mensup milletvekili arkadaşlarımız
da, ille, basın, tabak tencere satsın gibi, bir
fikir, bir kanaat içerisindedirler. Biz diyoruz ki, basın,
gerçekten, layık olduğu yere çıksın;
ama, diğer arkadaşlarımız, bunun aksini
ifade etmektedirler. 

Değerli arkadaşlar, bu kanun, ülkemize
ve basına zarar değil, aksine yarar sağlayacaktır;
promosyondan sonra basına olan güvensizlik ortadan
kalkacaktır; sayıları 3 milyon 600 bini aşan
esnafımıza bir ferahlık, rahatlık
getirecektir; Anadolu basınına kalite getirecektir.
Bu yüzden, bu kanunun, bu şekilde geçmesi taraftarıyız.
Bu düşüncelerimi anlattıktan sonra hepinizi
saygıyla selamlıyorum. 

Teşekkür ederim. (RP ve DYP sıralarından
alkışlar)

BAŞKAN - Teşekkür ediyorum Sayın
Polat.

Sayın Sıtkı Cengil_

SITKI CENGİL (Adana) - Vazgeçtim.

BAŞKAN - Vazgeçtiniz.

Sayın Mehmet Aykaç; buyurun. (RP sıralarından
alkışlar)

Sayın Aykaç, süreniz 5 dakikadır.

MEHMET AYKAÇ (Çorum) - Sayın
Başkan, değerli milletvekilleri; sözlerime başlarken,
yarın idrak edeceğimiz Ramazan ayının
ülkemize, milletimize, İslam âlemine ve insanlığa
hayırlar getirmesini dileyerek hepinize saygılar
sunuyorum.

Bilindiği gibi, Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair Kanunun 2 nci maddesi üzerinde
şahsım adına söz almış bulunuyorum.
Söz hakkını bana devreden değerli arkadaşım
Sıtkı Cengil'e de teşekkür ediyorum.

Değerli milletvekilleri; biz, burada tüketicinin
korunmasını konuşuyoruz. Kimden koruyoruz
tüketiciyi; maalesef, basın ve yayının
bazı haksız davranış ve tutumlarından.
Nasıl oluyor bu; basın ve yayın organlarının
kalitesiz promosyon ürünleri vermesi yahut birtakım
taahhütlerini yerine getirmemesiyle ilgili bir değişiklik
yapılarak. 

Basın ve yayın, demokrasinin vazgeçilmez
unsurudur, bir gereğidir. Tabiî ki, gönül
ister ki basın ve yayınımız, çağdaş
ülkelerde olduğu gibi kurallara uygun şekilde yayın
yapsın, insanımıza hizmet etsin, biz de -hepimiz-
destekleyelim. İşte, bu kanunun amacı buna
yöneliktir.

Hayırlı olmasını diliyor;
hepinize saygılar sunuyorum. (RP ve DYP sıralarından
alkışlar)

BAŞKAN - Teşekkür ediyorum Sayın
Aykaç.

Sayın milletvekilleri, madde üzerinde
görüşmeler tamamlanmıştır.


Maddeyle ilgili 5 adet değişiklik önergesi
vardır. Madde, tek fıkra olduğu için
geliş sırasına göre ilk 4'ünü
okutup, işleme koyacağım.

Buyurun:

Türkiye Büyük Millet Meclisi
Başkanlığına

133 sıra sayılı Kanunun 2 nci
maddesiyle 4077 sayılı Kanunun 25 inci maddesine
eklenen beşinci fıkranın aşağıdaki
şekilde değiştirilmesini saygıyla arz ve
teklif ederiz.

 Hikmet Sami Türk Necdet Tekin Hilmi Develi

 Trabzon Kırklareli Denizli

 Ahmet Tan Sema Pişkinsüt Yalçın
Gürtan

 İstanbul Aydın Samsun

 İhsan Çabuk Emin Karaa Ali Günay

 Ordu Kütahya Hatay

  Ziya Aktaş

  İstanbul

“11 inci maddenin üçüncü
ve dördüncü fıkralarına aykırı
hareket edenler hakkında 250 milyon lira para cezası
uygulanır. Aykırılık ülke düzeyinde
yayımlanan bir süreli yayınla gerçekleşmişse
cezanın 10 katı uygulanır. Bakanlık,
ayrıca süreli yayın kuruluşundan kampanyanın
ve kampanyaya ilişkin her türlü reklam ve ilanın
durdurulmasını ister. Bu isteğe rağmen aykırılığının
devamı halinde reklam ve ilanı durdurma zorunluluğunun
doğduğu tarihten itibaren her sayı için
300 milyon lira para cezası uygulanır ve Bakanlık
kampanyanın ve kampanyaya ilişkin her türlü
reklam ve ilanın durdurulması talebiyle tüketici
mahkemesine başvurur.”

Türkiye Büyük Millet Meclisi
Başkanlığına

133 sıra sayılı Kanunun 2 nci
maddesiyle 4077 sayılı Kanunun 25 inci maddesine
eklenen beşinci fıkranın aşağıdaki
şekilde değiştirilmesini saygıyla arz ve
teklif ederiz.

“11 inci maddenin üçüncü
ve dördüncü fıkralarına aykırı
hareket edenler hakkında 250 milyon lira para cezası
uygulanır. Bu konudaki karar, Bakanlık, Basın
Konseyi, Gazeteciler Cemiyeti, Gazeteciler Sendikası, Barolar
Birliği ve tüketici dernekleri temsilcilerinden oluşan
bir kurulca oy çokluğuyla verilir.” 

 Hilmi Develi Cafer Tufan Yazıcıoğlu
Bekir Yurdagül

 Denizli Bartın Kocaeli

 Fikret Ünlü Bülent Tanla Yüksel
Aksu

 Karaman İstanbul Bursa

Türkiye Büyük Millet Meclisi
Sayın Başkanlığına

4159 kanun numaralı (sıra sayısı
133) Tüketiciyi Koruma Kanununun Bazı Maddelerinin
Değiştirilmesi Hakkında Kanunun 2 nci maddesiyle
4077 sayılı Kanunun 25 inci maddesinin dördüncü
fıkrasından sonra gelmek üzere eklenen beşinci
fıkrada yer alan ve Bakanlığa ceza verme yetkisi
veren hükümdeki “Bakanlık” sözcüğü
yerine “tüketici mahkemesi” deyiminin konulmasını
öneririz.

Saygılarımızla.

 Atilâ Sav Yusuf Öztop Nihat Matkap

 Hatay Antalya Hatay

 Zeki Çakıroğlu Altan Öymen
Celal Topkan

 Muğla İstanbul Adıyaman

Türkiye Büyük Millet Meclisi
Başkanlığına

Görüşülmekte olan 4159 sayılı
Yasanın 2 nci maddesinin “20 katı uygulanır”
cümlesinden sonra gelen “Bakanlık” kelimesinin
“kurulca” olarak değiştirilmesini arz ve teklif
ederiz.

 Ali Rıza Bodur Mustafa Kul Mahmut Işık

 İzmir Erzincan Sıvas

 Yılmaz Ateş Ayhan Fırat

 Ankara Malatya

BAŞKAN - Sayın milletvekilleri, şimdi,
önergeleri aykırılık derecesine göre
okutup işleme koyacağım:

Türkiye Büyük Millet Meclisi
Başkanlığına

133 sıra sayılı Kanunun 2 nci
maddesiyle 4077 sayılı Kanunun 25 inci maddesine
eklenen beşinci fıkranın aşağıdaki
şekilde değiştirilmesini saygıyla arz ve
teklif ederiz.

   Hilmi Develi (Denizli)

   ve arkadaşları

“11 inci maddenin üçüncü
ve dördüncü fıkralarına aykırı
hareket edenler hakkında 250 milyon lira para cezası
uygulanır. Bu konuda, Bakanlık, Basın Konseyi,
gazeteciler cemiyeti, gazeteciler sendikası, Barolar Birliği
ve tüketici dernekleri temsilcilerinden oluşan bir
kurulca oy çokluğuyla karar verilir.”

OYA ARASLI (İçel) - Karar yetersayısının
aranmasını istiyoruz Sayın Başkan.

BAŞKAN - Bir dakika, henüz oylamadım
Sayın Araslı.

Sayın Komisyon, katılıyor musunuz?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANVEKİLİ KAHRAMAN EMMİOĞLU
(Gaziantep) - Katılmıyoruz efendim.

BAŞKAN - Sayın Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz efendim.

BAŞKAN - Önerge sahipleri; Komisyon ve
Hükümet önergeye katılmadı...

HASAN HÜSAMETTİN ÖZKAN (İstanbul)
- Gerekçesi okunsun.

BAŞKAN - Gerekçeyi okutuyorum:

Gerekçe:

Bu maddedeki para cezaları Bakanlık
tarafından verildiği için siyasal etkilere açıktır.
Ayrıca, öngörülen para cezaları çok
ağırdır. Önergemiz, bu cezaların
tarafsız bir kurulca verilmesine ve ceza miktarının
azaltılmasına yöneliktir.

BAŞKAN - Sayın milletvekilleri, şimdi,
önergeyi...

OYA ARASLI (İçel) - Karar yetersayısının
aranmasını rica ediyoruz.

BAŞKAN - ...oylarınıza sunacağım;
karar yetersayısını arayacağım.

Önergeyi kabul edenler... Kabul etmeyenler...

Sayın milletvekilleri, karar yetersayısı
yoktur. (RP sıralarından gürültüler)

KEMALETTİN GÖKTAŞ (Trabzon) - İtiraz
ediyoruz Sayın Başkan... Yeniden sayın...

BAŞKAN - Sayın milletvekilleri, sayanlar,
İktidar Partileri mensubu iki Kâtip Üyemiz...

Birleşime 10 dakika ara veriyorum.

Kapanma Saati: 17.55



ÜÇÜNCÜ OTURUM

Açılma Saati : 18.05

BAŞKAN: Başkanvekili Uluç
GÜRKAN

KÂTİP ÜYELER: Ahmet
DÖKÜLMEZ (Kahramanmaraş), Kadir BOZKURT (Sinop)




BAŞKAN - Sayın milletvekilleri, Türkiye
Büyük Millet Meclisinin 44 üncü Birleşiminin
Üçüncü Oturumunu açıyorum.

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

3. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (Devam)

BAŞKAN Görüşmelere kaldığımız
yerden devam ediyoruz. -

Komisyon ve Hükümet yerinde.

Birinci önergeyi oylayacağım, karar
yetersayısını arayacağım. 

Önergeyi kabul edenler... Kabul etmeyenler...


NECMİ HOŞVER (Bolu) -  Tamam, tamamdır
Sayın Başkan.

BAŞKAN - Sayın Hoşver, benim veya
sizin “tamam” demeniz yeterli değil, görevli
arkadaşların “tamam” demesi gerekli.

Karar yetersayısı vardır; önerge
kabul edilmemiştir.

İkinci önergeyi okutuyorum:

Türkiye Büyük Millet Meclisi
Başkanlığına

133 sıra sayılı Kanunun 2 nci
maddesi ile 4077 sayılı Kanunun 25 inci maddesine
eklenen beşinci fıkranın aşağıdaki
şekilde değiştirilmesini saygıyla arz ve
teklif ederiz.

 Hikmet Sami Türk (Trabzon)

 ve arkadaşları

“11 inci maddenin üçüncü
ve dördüncü fıkralarına aykırı
hareket edenler hakkında 250 milyon lira para cezası
uygulanır. Aykırılık, ülke düzeyinde
yayımlanan bir süreli yayınla gerçekleştirilmişse
cezanın 10 katı uygulanır. Bakanlık,
ayrıca süreli yayın kuruluşlarından
kampanyanın ve kampayaya ilişkin her türlü
reklam ve ilanın durdurulmasını ister. Bu
isteğe rağmen, aykırılığın
devamı halinde, reklam ve ilanı durdurma zurunluluğunun
doğduğu tarihten itibaren, her sayı için
300 milyon lira para cezası uygulanır ve Bakanlık,
kampanyanın ve kampanyaya ilişkin her türlü
reklam ve ilanın durdurulması talebiyle tüketici
mahkemesine başvurur.”

BAŞKAN - Sayın Komisyon, önergeye
katılıyor musunuz?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANVEKİLİ KAHRAMAN EMMİOĞLU
(Gaziantep) - Katılmıyoruz efendim.

BAŞKAN - Sayın Hükümet?..


SANAYİ VE TİCARET BAKANI E. YALIM EREZ
(Muğla) - Katılmıyoruz efendim.

BAŞKAN - Sayın Komisyon ve Sayın
Hükümet önergeye katılmadılar.

Önerge sahibi olarak konuşacak mısınız,
yoksa gerekçeyi mi okutalım? 

HİKMET SAMİ TÜRK (Trabzon) - Konuşmak
istiyorum Sayın Başkan.

BAŞKAN - Buyurun Sayın Sami Türk.
(DSP sıralarından alkışlar) 

Sayın Türk, süreniz 5 dakikadır.

HİKMET SAMİ TÜRK (Trabzon) - Sayın
Başkan, değerli milletvekilleri; değişiklik
önergesi verdiğimiz madde, 4077 sayılı
Tüketicinin Korunması Hakkında Kanunun 25 inci
maddesine beşinci fıkra olarak eklenmek istenen bir
düzenlemeyle ilgilidir. Önergemizi açıklayabilmek
için, kanunda yer alan düzenlemeyi kısaca özetlemek
istiyorum. 

Bildiğiniz gibi, kanunda, bu kanunla getirilen
düzenlemeye aykırı hareket edenler hakkında
500 milyon lira idarî para cezası öngörülmüştür;
ancak, aykırılık, ülke düzeyinde
yayın yapan bir süreli yayınla gerçekleşmişse,
bu cezanın yirmi katı uygulanacaktır; yani,
cezanın miktarı 10 milyar liraya yükselmektedir.
Bu cezayla birlikte, Bakanlık, ilgili yayın kuruluşundan,
kampanyanın ve kampanyayla ilgili her türlü reklam
ve ilanın durdurulmasını isteyecektir. Bu
isteğe rağmen aykırılık devam ettiği
takdirde her sayı için, yani, günlük gazeteler
bakımından, her gün için 1 milyar lira
para cezası uygulanması öngörülmüştür.


Tabiî, bununla bitmiyor; çünkü,
bu madde, Tüketicinin Korunması Hakkında Kanunun
25 inci maddesine dördüncü fıkra olarak
eklenmektedir. Aynı maddede, şimdi beşinci
fıkra durumundaki düzenlemede, önceki fıkralarda
belirtilen para cezalarının, suçun, aynı
yıl içerisinde tekerrürü durumunda iki
misli olarak uygulanacağı hükme bağlanmıştır.
Bu demektir ki, buradaki 10 milyar liralık ceza, tekerrür
durumunda 20 milyar lira olacaktır. 

Ayrıca, para cezalarının, her
yılbaşında, Türk Ceza Kanununun ek 2
nci maddesi hükümleri uyarınca artırılacağı
da öngörülmüştür. Şimdi,
Türk Ceza Kanununun ek 2 nci maddesine baktığınız
zaman, orada, üçüncü fıkrada yer
alan düzenleme gereğince, 1997 malî yılı
bütçesinde yer alan devlet memurları aylıkları
katsayısında ilerideki yıllarda meydana gelecek
her 75 puanın bir birim sayılacağı ve
bu birim sayısına göre kanundaki para cezalarının
artırılacağı anlaşılır.
Bu durumda, eğer, madde, tasarıdaki şekliyle
kabul edilecek olursa, ileride süreli yayın kuruluşlarının
astronomik idarî para cezaları ödemeleri söz
konusu olabilecektir. 

Konunun bir başka yönü daha var;
bu idarî para cezalarına karşı, idare
mahkemesi nezdinde itiraz etme olanağı var; ancak,
bu itiraz, yürütmeyi durdurmamaktadır. Üstelik,
idare mahkemesince verilecek olan karar da kesindir, buna karşı
herhangi bir hukuk yolu öngörülmemiştir.
Bu, öngörülen sistemin, öngörülen
bu kadar yüksek para cezalarının sakıncasını
anlatmak için yeterlidir. Aslında, bu kadar yüksek
para cezalarının, Sayın Cumhurbaşkanının
geri gönderme gerekçesinde de ifade edildiği gibi,
mahkemece verilmesi uygun olurdu; ancak, biz, şimdi üzerinde
konuştuğum önergeyi verirken, Tüketicinin
Korunması Hakkında Kanundaki sistemin, idarî
para cezaları sistemi olduğunu düşünerek,
bu sistemi, hiç olmazsa, getirilen düzenleme bakımından,
biraz daha makul bir düzeye indirecek bir hüküm
önerdik. Bizim önergemize göre, tasarıdaki
miktarlardan 500 milyon lira, 250 milyon liraya ve 20 kat para
cezası ise, 10 kata indirilmektedir; yani, yarı
yarıya bir indirim söz konusudur.

(Mikrofon otomatik cihaz tarafından kapatıldı)

BAŞKAN - Sayın Türk, süreniz
dolmuştur, lütfen sözünüzü tamamlayın.

HİKMET SAMİ TÜRK (Devamla) -Ayrıca,
her sayı için öngörülen 1 milyar
liralık para cezası da, 300 milyon liraya indirilmektedir.

Yüce Meclisin, bu makul ve dengeli önergeyi
kabul edeceği inancıyla, hepinizi saygıyla selamlıyorum.
(DSP ve CHP sıralarından alkışlar)

BAŞKAN - Teşekkür ediyorum Sayın
Türk.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

Şimdi, aykırılık derecesine
göre, 3 üncü önergeyi okutuyorum:

Türkiye Büyük Millet Meclisi
Sayın Başkanlığına

4159 Kanun numaralı (sıra sayısı
133) Tüketiciyi Koruma Kanununun Bazı Maddelerinin
Değeştirilmesi Hakkında Kanunun 2 nci maddesiyle
4077 sayılı Kanunun 25 inci maddesinin dördüncü
fıkrasından sonra gelmek üzere eklenen beşinci
fıkrada yer alan ve Bakanlığa ceza verme yetkisi
verilen hükümdeki “Bakanlık” sözcükleri
yerine “tüketici mahkemesi” deyiminin konulmasını
öneririz.

Saygılarımla.

 Atilâ Sav (Hatay)

 ve arkadaşları

BAŞKAN - Sayın Komisyon, önergeye
katılıyor musunuz?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANVEKİLİ KAHRAMAN EMMİOĞLU
(Gaziantep) - Katılmıyoruz efendim.

BAŞKAN - Sayın Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz efendim.

BAŞKAN - Önergeye, Komisyon ve Hükümet
katılmamıştır.

Sayın Sav?..

ATİLÂ SAV (Hatay) - Konuşmak istiyorum
efendim.

BAŞKAN - Konuşmak istiyorsunuz; buyurun.
(CHP sıralarından alkışlar) 

Sayın Sav, süreniz 5 dakikadır.

ATİLÂ SAV (Hatay) - Teşekkür
ederim Sayın Başkanım.

Sayın Başkan, değerli milletvekilleri;
4159 sayılı Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair Kanunun bu maddesi, Cumhurbaşkanlığınca,
Kanunun bir kez daha müzakere edilmesi için, geriye
gönderilmesine yol açan hükümlerinden birisidir;
çünkü, bu maddede, basına son derece ağır
para cezaları verilmesi öngörülmektedir.
Bu para cezalarının toplam tutarı 40 milyar
liraya kadar ulaşmaktadır. Bu meblağ, bir basın
kuruluşunun ezilmesine, yok edilmesine ya da baskı
altına alınmasına yol açabilecek önemde
ve büyüklüktedir. 

Cumhurbaşkanının, Yasanın,
Anayasaya aykırı olduğu gerekçesiyle
geri gönderdiği bu maddesiyle ilgili Anayasaya aykırılık
görüşü şu üç esasa dayanıyor:

Birincisi, Türk ceza mevzuatında bile,
bu kadar büyük para cezası bulunmamaktadır;
yani, aslında, idarî nitelikte olan bu para cezası,
ceza hükmü niteliğindedir ve bu niteliği taşıyan
bir para cezasının idarî bir makam, hatta,
siyasî bir makam tarafından uygulanması, Anayasamızın
9 uncu maddesine aykırı düşmektedir.

İkincisi, bu hükmün, ceza mevzuatımıza
ve ceza siyasetine aykırı olmasıdır;
çünkü, cezalar, taşınabilir ve hükmedilebilir
nitelikte olmalıdır. Suç ile ceza arasındaki
bağlantı, doğru ve iyi kurulmalıdır
ve cezanın amacı, caydırıcı
olmalı; yok edici, ezici, mahvedici olmamalıdır.


Bu haliyle, yalnız, Anayasanın, yargı
ve yürütme arasındaki erklerin ayrılığı
ilkesini düzenleyen 9 uncu maddesine değil, basın
hürriyetini düzenleyen 28 inci maddesine değil,
teşebbüs hürriyetinden söz eden 48 inci maddesine
de aykırı bulunmaktadır. Bu nedenle, bu maddenin
değiştirilmesi gerekmektedir. 

Bizim değişiklik önerimiz, Bakanlığa
verilmiş olan bu yetkinin, tüketici mahkemelerine verilmesidir
ve bu, aslında, hiç de yadırganacak bir şey
değildir; çünkü, kanunun umumî sistemi
içerisinde, kanunun sistematiği içerisinde her
türlü cezayı vermek, tüketici mahkemelerinin
yetki ve görev alanına terk edilmiştir. Niçin
bu maddede, özel olarak Bakanlık yetkilendiriliyor?
Bunu, anlamak ve kanunun sistemi içerisinde izah edebilmek,
açıklayabilmek olanağı yoktur. Bu nedenle,
biz, önerimizde diyoruz ki, Bakanlığa tanınmış
olan bu yetkinin, doğrudan doğruya tüketici mahkemelerine
verilmesi doğru olur. Bu suretle, yargıya ait bir yetki,
bir siyasî makam tarafından değil, bir yargı
organı tarafından uygulanmış olur.
Kaldı ki, bugünkü uygulaması ve düzenlemesiyle,
bu Kanun, aynı zamanda, siyasî makama, hem savcı
hem de hâkim yetkisi vermektedir. Oysa, bilindiği üzere,
yargıda, davayı hazırlayan, iddiayı
düzenleyen makam savcılıktır; ama, yargıyı,
nihaî hükmü verecek olan bağımsız
mahkemelerdir. Burada ise, bağımsız mahkemenin
görevinin, siyasî bir makam olan Bakanlığa
verilmiş olması son derece sakıncalıdır.


Basın hürriyetine ve biraz önce
de arz ettiğim gibi, girişim özgürlüğüne
ve erklerin ayrılığı ilkesine aykırı
olan bu düzenlemenin, Yüce Meclis tarafından
önlenmesi, bizim önergemizin kabulüyle mümkündür.


Bu nedenle, önergemizin kabulünü arz
ve teklif ediyoruz.

Saygılar sunuyorum. (CHP ve DSP sıralarından
alkışlar)

BAŞKAN - Teşekkür ediyorum Sayın
Sav.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir.

Aykırılık derecesine göre
dördüncü ve fıkra üzerindeki son önergeyi
okutuyorum. 

Türkiye Büyük Millet Meclisi Başkanlığına

Görüşülmekte olan 4159 sayılı
Yasanın 2 nci maddesinin “20 katı uygulanır”
cümlesinden sonra gelen “Bakanlık” kelimesinin
“kurulca” olarak değiştirilmesini arz ve teklif
ederiz.

 Ali Rıza Bodur (İzmir)

 ve arkadaşları

BAŞKAN - Sayın Komisyon, önergeye
katılıyor musunuz?

SANAYİ, TİCARET, ENERJİ, TABİÎ
KAYNAKLAR, BİLGİ VE TEKNOLOJİ KOMİSYONU
BAŞKANVEKİLİ KAHRAMAN EMMİOĞLU
(Gaziantep) - Katılmıyoruz efendim.

BAŞKAN - Sayın Hükümet?..

SANAYİ VE TİCARET BAKANI E. YALIM EREZ
(Muğla) - Katılmıyoruz efendim.

BAŞKAN - Komisyon ve Hükümet önergeye
katılmadılar. 

Önerge sahipleri?..

YILMAZ ATEŞ (Ankara) - Gerekçenin okunmasını
istiyoruz.

Gerekçe: 

Anayasanın 28 ve 9 uncu maddesi ile 4077 sayılı
Yasaya aykırılığın ortadan kaldırılması
amacıyla yeniden düzenlenen 3 üncü maddeyle
uyum sağlanmış olacaktır. 

BAŞKAN - Önergeyi oylarınıza
sunuyorum: Kabul edenler... Kabul etmeyenler... Önerge kabul
edilmemiştir.

Sayın milletvekilleri, şimdi, 2 nci
maddeyi oylarınıza sunacağım...

III. - YOKLAMA

(DSP sıralarından bir grup milletvekili
ayağa kalktı)

HASAN HÜSAMETTİN ÖZKAN (İstanbul)
- Yoklama yapılmasını istiyoruz. 

BAŞKAN - Yoklama isteminde bulunan sayın
milletvekillerinin isimlerini tespit edeceğim. (RP sıralarından
gürültüler) 

Sayın milletvekilleri, itirazınızla,
sayın milletvekillerinin yoklama isteme hakkını
önleyemezsiniz. Onun için, lütfen sessiz olun,
isimleri tespit edelim.

Sayın Hüsamettin Özkan, Sayın
Hikmet Uluğbay, Sayın Turan Bilge, Sayın Hikmet
Sami Türk, Sayın Emin Karaa, Sayın Necdet Tekin,
Sayın Mehmet Büyükyılmaz, Sayın
Mustafa Güven Karahan, Sayın Ziya Aktaş, Sayın
Nami Çağan, Sayın Cafer Tufan Yazıcıoğlu,
Sayın Aydın Tümen, Sayın Cihan Yazar,
Sayın Ali Günay, Sayın Hasan Gülay, Sayın
Mehmet Aydın, Sayın Fevzi Aytekin, Sayın
Teoman Akgür, Sayın Fikret Ünlü, Sayın
Bekir Yurdagül.

Sayın grup başkanvekilleri, bir yoklama
35-40 dakika kadar sürüyor...

ALİ RIZA GÖNÜL (Aydın) -
Sürsün efendim; yoklamayı yapalım.

BAŞKAN - Yalnız, saat 19.00'da, yoklama
bitmezse, orada kesmek zorunda kalırım.

SAFFET ARIKAN BEDÜK (Ankara) - Olsun efendim...

BAŞKAN - Yoklamaya başlıyoruz.

(Yoklama yapıldı)

BAŞKAN - Sayın milletvekilleri, toplantı
yetersayısı vardır.

V. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

3. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (Devam)

BAŞKAN - Görüşmelere devam
ediyoruz.

2 nci maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.

3 üncü maddeyi okutuyorum:

MADDE 3. - 4077 sayılı Kanunun 26 ncı
maddesinin birinci fıkrasının (b) bendi aşağıdaki
şekilde değiştirilmiştir.

b) Üçüncü ve beşinci
fıkralarında gösterilen cezalar Bakanlık
tarafından,

BAŞKAN - 3 üncü madde üzerinde,
Cumhuriyet Halk Partisi Grubu adına Sayın Yılmaz
Ateş konuşacaktır.

Sayın milletvekilleri, grup konuşma
süresi kadar çalışma zamanımız
var. Sayın sözcü, sözünü tamamlayamazsa,
sözünü tamamlayana kadar çalışma
süremizin uzatılmasını oylarınıza
sunuyorum: Kabul edenler... Kabul etmeyenler... Kabul edilmiştir.

Buyurun Sayın Yılmaz Ateş. (CHP
sıralarından alkışlar)

CHP GRUBU ADINA YILMAZ ATEŞ (Ankara) - Sayın
Başkan, sayın milletvekilleri; hepinizi şahsım
ve Cumhuriyet Halk Partisi Grubu adına saygı ve
sevgiyle selamlıyorum.

Sayın milletvekilleri, bundan bir yıl
önce, 9 Ocak günü, bir gazeteci arkadaşımız,
bir olayı izlerken gözaltına alınmış
ve maalesef, o karakoldan cesedi çıkmıştır.
(Gürültüler)

Sayın Başkan, bu arkadaşlar dinlemeyecekler
galiba!..

BAŞKAN - Sayın milletvekilleri, isteyen
sayın milletvekili salonu terk edebilir; ama, lütfen,
salonu müzakere ortamına dönüştürmeyelim.
Sayın hatibin konuşmasını insicamlı
olarak dinleyelim.

YILMAZ ATEŞ (Devamla) - Aradan bir yılı
aşkın bir süre geçti; büyük
uğraşlar sonunda, Meclisimizin de gayretleri ve dikkatleri
sonunda, katil zanlıları tespit edilip, mahkemeye
sevk edildiler. 15 Temmuzdan bu yana; yani, yaklaşık
yedi aydan bu yana, halen, bu zanlılar, bir mahkeme karşısına
dahi çıkarılamadılar.

Bu konuda, yargının işini de
zorlaştıran Hükümetimiz, İktidar,
bu konuda herhangi bir uğraş göstermezken, alelacele,
Sayın Cumhurbaşkanının da uyarılarını
dikkate almadan, tekrar bu Promosyon Yasasını  buraya
getirip, görüşülmesini istiyorlar; biz de
hayretle izliyoruz.

Sayın Bakanı çok ciddî
bir devlet adamı olarak görüyoruz biz. Geçen
birleşimdeki görüşmeler sırasında
-tutanaktan okuyorum- aynen şu ifadeyi kullanmışlardır:
“Burada, Anayasaya aykırı olduğunu iddia
eden arkadaşlarımın, kulislerde 'ne yapalım,
işte, belli gazeteler bizi çok sıkıştırdı,
bunu böyle söyledik' dediklerini duydum” Şimdi,
bu ifade, ciddî bir devlet adamına yakışır
bir ifade değildir. 

Ben, basının çeşitli kademelerinde
görev yaptım, sorumluluk aldım, bu Promosyon
Yasasının da, öteden beri, Türkiye'deki
basını tehdit eden, basın özgürlüğünü
tehdit eden tekelleşmeyi önlemeye yönelik bir
içerikten yoksun olduğunu ve bununla promosyonu önleyemeyeceğini,
tam tersine, yürütmenin bir mensubu olan bir bakana,
bir padişahta dahi bulunmayan yetkiler verdiğini hep
dile getirdim. Bu, benim inancım; bu, benim özgür
düşüncem. Ben, bunu savunurken, hiçbir
gazete patronundan veya hiçbir kesimden böyle bir
istekle de karşılaşmadım. 

SALİH KAPUSUZ (Kayseri) - Belki de!..

YILMAZ ATEŞ (Devamla) - Yalnız, böyle,
inançları doğrultusunda bu düşünceyi
savunanları, sizin, yürütmenin bir mensubunu,
padişah yetkisiyle donatma hevesinize karşı
çıkanları da, çamur atarak susturmaya
kalkmayın, susturamazsınız. 

Bir deyim vardır “çamur at, izi
kalsın” İnsanları yıldırmak
için, gözünü korkutmak için karanlığa
kurşun sıkanlara, deyimimizle “müfteri”
derler. Ben, Sayın Bakana “müfteri” demek
istemiyorum, koskocaman Türkiye Cumhuriyetinin bir Sayın
Bakanı bu konuma elbette ki, düşmez; ama, düşmemesinin
de bir tek yolu var. Sayın Bakan, geçen birleşimde
tutanaklara geçen o ifadesini burada getirip isimlendirmek
durumundadır; aksi takdirde, Sayın Bakana yakışmayan
bir durumla karşı karşıya kalacaktır.


ALİ OĞUZ (İstanbul) - Çok
mu acıttı?!.

YILMAZ ATEŞ (Devamla) - Sayın milletvekilleri,
maddeye gelince: Bu maddenin... 

NECMETTİN DEDE (Muş) - Politika yapma...
Anlayalım hizmetini.

YILMAZ ATEŞ (Devamla) - Politika yapmayacaksınız
da sizin burada işiniz ne? 

NECMETTİN DEDE (Muş) - Ben, politakacıyım;
ama, esas mevzuya gelin. 

YILMAZ ATEŞ (Devamla) - Hayır... Sizin
burada işiniz ne? Hangi sözüm mevzuun dışında?

BAŞKAN - Sayın Ateş, lütfen,
Genel Kurula hitap edin. 

Sayın Dede, lütfen, bu çalışmayı
sakin biçimde tamamlayalım. 

YILMAZ ATEŞ (Devamla) - Sayın milletvekilleri,
bu yasa tasarısı için, ağustos ayında,
Türkiye Büyük Millet Meclisini alelacele olağanüstü
toplantıya çağırdığınız
zaman da dile getirdik; bu mantık, demokratik rejimlerde
eşine rastlanmayan bir mantıktır. Bunun, hukuka
aykırı olduğunu, çağdaş demokrasilerde
hukuk mantığında yerinin olmadığını
söyledik; ama, maalesef, size dinletemedik. 

Bakın, Sayın Cumhurbaşkanının
veto gerekçesinden, maddeyle ilgili bölümü
bir kez daha, aynen, takdirlerinize sunuyorum, Sayın Cumhurbaşkanı
veto gerekçelerinde aynen şu ifadeyi kullanmışlardır:
“Kaldı ki, Ceza Muhakemeleri Usulü Kanununa göre
iddia makamı ile karar makamı ayrı ayrı
kişilerce yürütülmektedir. Davayı
açan ve suçlayan cumhuriyet savcısı
olduğu halde, kararlar, bağımsız mahkemelerde
hâkimlerce verilmektedir. Getirilen düzenlemede ise,
cezayı belirleyecek olanla, uygulayan, hem savcı
hem hâkim konumuna getirilmiş, yargı dışında
bir kişi olmaktadır.”

Eğer, Refahyol İktidarı, promosyonu
gerçekten önlemeye niyetliyse, öyle bir düşüncesi
varsa,  tüketici mahkemelerini kurar ve orada dava görüşülür;
ama, bütün bunları reddederek, yürütmenin
bir mensubu olan bir bakanı hem savcı hem hâkim
konumuna düşürmek, o bakana da, o yürütmeye
de yapılabilecek en büyük haksızlıktır.


Onun ötesinde bir tehlike daha var: Bu yasa
bu şekliyle yasalaştığı takdirde,
ister istemez, o sayın bakanı da -bugün Sayın
Erez'dir, Sayın Erez hakkında böyle bir iddiamız
yok; ama, yarın konumlar değişebilir- hem savcı
hem hâkim yapmaktan öteye, bir de tetikçi yapacaktır.
Hangi yayın organının yayınını
beğenmiyorsa, hangi yayın organı yürütmeye,
hükümete, iktidara bir eleştiri getirdiyse, orada
bir bakacağız ki, yürütmenin bir mensubu,
cezayı kesmiş, uygun görmüş, uygulamış
ve bir de onu infaz etme yoluna gidiyor... 

O nedenle, yanlıştan dönmek de
büyük bir erdemliliktir. Bu yasanın, Sayın
Cumhurbaşkanının da belirttiği gibi, hukukta
yeri yoktur, Anayasamıza açıkça aykırıdır.
Açıkça Anayasaya bu kadar aykırı
olan bir yasada ısrar etmenizi anlayamıyoruz. Gelin,
yol yakınken bu hatanızdan vazgeçiniz. Çok
samimiyseniz, Cumhuriyet Halk Partisi Grubu olarak, bizim o konuda
hazırladığımız önergeler
var; bu önergeler doğrultusunda bu maddeyi de düzeltme
yoluna gidelim. 

Aksi takdirde, hep rahatsız oluyorsunuz. Bunu
sürekli söyledik. Bugün yapıyorsunuz; ama,
İktidarın yasadışı, hukukdışı
uygulamaları diye, ertesi gün medyada gördüğünüz
zaman, bir gün önce yaptığınızı
unutuyorsunuz; suçu yaparken suç olmuyor, yaparken
utanılmıyor; ama, gazeteler yazdığı
zaman utanmaya kalkıyorsunuz. (RP sıralarından
gürültüler)

OĞUZHAN ASİLTÜRK (Malatya) - Kimse
utanmıyor burada; ne utanması?!.

YILMAZ ATEŞ (Devamla) - Utanıyorsunuz...
Utanmasanız; eğer samimi iseniz bu konuda, basına
kızmaya hakınız olmaz. Sizin yaptığınız,
basın özgürlüğü değil; sizin
yaptığınız, promosyonu önleme değil;
sizin yaptığınız, yaptıklarınızın
çok kişiye yayılmasını önlemektir.

OĞUZHAN ASİLTÜRK (Malatya) - Sen,
aklının ermediği şeyleri bırak
da, Grubuna hitap et.

ALİ OĞUZ (İstanbul) - Sen kendin
utan, kendin!..

YILMAZ ATEŞ (Devamla) - Sayın Bakan,
siz niye rahatsız oluyorsunuz?.. Yarası olan gocunur.

OĞUZHAN ASİLTÜRK (Malatya) - Terbiyeli
konuşmuyorsun da onun için...

YILMAZ ATEŞ (Devamla) - Ben, terbiyeyi sizden
öğrenecek değilim. (RP sıralarından
gürültüler)

Siz niye rahatsız oluyorsunuz?.. Siz, niye
üzerinize alınıyorsunuz?

BAŞKAN - Sayın Ateş... Sayın
Ateş...

OĞUZHAN ASİLTÜRK (Malatya) - Niye
rahatsız oluyoruz... Utan!.. Utan!... Terbiyeli konuşmuyorsun.

YILMAZ ATEŞ (Devamla) - Ben, terbiyeyi, hele
Refah Partisinden hiç öğrenecek değilim.

OĞUZHAN ASİLTÜRK (Malatya) - Birisine
“utanmaz” demek terbiyesizlik değil mi?

ALİ OĞUZ (İstanbul) - Kendin utan
kendin... Terbiyeli konuş...

BAŞKAN - Sayın Asiltürk, Sayın
Oğuz, lütfen... Sayın Ateş, lütfen
susar mısınız...

ALİ OĞUZ (İstanbul) - Terbiyeli
konuş...

OĞUZHAN ASİLTÜRK (Malatya) - Adam
gibi konuşsun...

BAŞKAN - Sayın Ateş, konuşma
süreniz bitmiştir, lütfen sözünüzü
tamamlayın.

OĞUZHAN ASİLTÜRK (Malatya) - Hepimiz
dinledik; sen hakaret ediyorsun, hakaret edemezsin.

ALİ OĞUZ (İstanbul) - Terbiyeli
konuş... Kendin utan!..

YILMAZ ATEŞ (Devamla) - Neresi hakaret bunların?..

BAŞKAN - Sayın Ateş, lütfen
sözünüzü tamamlayın.

OĞUZHAN ASİLTÜRK (Malatya) - “Utanmıyorlar”
diyorsun; ayıptır yahu!.. Her şeyin bir usulü
var; ayıptır!..

SALİH KAPUSUZ (Kayseri) - Sayın Başkan,
bu kürsüye yakışır mı bu
söz?!.

BAŞKAN - Sayın Asiltürk... Sayın
Kapusuz... Lütfen...

SALİH KAPUSUZ (Kayseri) - Sayın Başkan,
siz de, hatibin konuşmalarına dikkat edin o zaman;
Parlamentoyu nasıl itham ettiğine dikkat edin.

YILMAZ ATEŞ (Devamla) - Sayın Başkan,
böyle bir yöntem var mı?

ALİ OĞUZ (İstanbul) - Var...

OĞUZHAN ASİLTÜRK (Malatya) - Hakaret
etme yöntemi var mı?

YILMAZ ATEŞ (Devamla) - Ben kimseye hakaret
etmedim. (RP ve DYP sıralarından gürültüler)

ERTUĞRUL ERYILMAZ (Sakarya) - Sen ne konuşuyorsun?..
Bakanı tetikçi yaptın be!..

BAŞKAN - Sayın milletvekilleri, sayın
hatibin ne dediğini bile dinlemeden lütfen müdahale
etmeyin.

SALİH KAPUSUZ (Kayseri) - Biz, dinliyoruz
efendim.

BAŞKAN - Sayın Ateş, lütfen,
sözünüzü tamamlayın. (RP sıralarından
“sözünü geri alsın” sesleri)

Hangi sözünü geri alacak sayın
milletvekilleri?.. (RP sıralarından gürültüler)

Sayın Ateş, lütfen, sözünüzü
tamamlar mısınız.

YILMAZ ATEŞ (Devamla) - Sayın Başkan,
sayın milletvekilleri; bu maddeye yönelik önergelerimiz
vardır, bunu değerlendirmenizi diliyorum.

Yüce Meclisi saygıyla selamlıyorum.
(CHP sıralarından alkışlar, RP sıralarından
gürültüler)

BAŞKAN - Teşekkür ederim Sayın
Ateş.

SALİH KAPUSUZ (Kayseri) - Sayın Başkan...

BAŞKAN - Sayın milletvekilleri, alınan
karar gereğince, Çalışma ve Sosyal Güvenlik
Bakanı Necati Çelik hakkında verilen (11/6)
esas numaralı gensoru önergesinin gündeme alınıp
alınmayacağı konusundaki görüşmeleri
ve Uğur  Mumcu cinayetinin açıklığa
kavuşturulması amacıyla verilmiş olan
(10/86) esas numaralı Meclis araştırması
önergesinin öngörüşmesini yapmak için,
14 Ocak 1997 Salı günü saat 13.30'da toplanmak
üzere, birleşimi kapatıyorum.

Kapanma Saati: 19.06




VII. - SORULAR VE CEVAPLAR


A)  YAZILI SORULAR VE CEVAPLARI

1. - Afyon Milletvekili Osman Hazer'in, orman
köylerine kredi verilip verilmeyeceğine ve orman yangınlarına
ilişkin sorusu ve Orman Bakanı M. Halit Dağlı'nın
yazılı cevabı (7/1783)

Türkiye Büyük Millet Meclisi
Başkanlığına

Aşağıdaki sorularımın
Orman Bakanı Sayın M. Halit Dağlı tarafından
yazılı olarak cevaplandırılmasına
delaletlerinizi saygı ile arz ederim. 16.12.1996

  Osman Hazer

  Afyon

1. Orman köyleri zor durumda ve geçimlerini
zor temin etmektedir. Orman köylerimize 1997 yılında
kredi verilmesi konusunda bir çalışmanız
var mı?

2. Orman yangınları son yıllarda
artış göstermektedir. Son on yıl dikkate
alındığında yanan orman alanlarının
miktarı nedir? Yangınların önlenmesi
konusunda eğitici çalışmalarınız
var mı? Yanan ormanların yenilenmesi konusundaki
çalışmalarınız ne aşamadadır?

 T.C.

 Orman Bakanlığı

 Araştırma Planlama ve Koordinasyon
Kurulu Başkanlığı

 Koordinasyon ve Mevzuat Dairesi Başkanlığı

 Sayı : KM.1.SOR./21-80 9.1.1997

Konu : Sn. Osman Hazer'in yazılı soru
önergesi

Türkiye Büyük Millet Meclisi
Başkanlığına

(Kanunlar ve Kararlar Dairesi Başkanlığı)

İlgi : Türkiye Büyük Millet
Meclisi Başkanlığının 28.12.1996
tarih ve A.01.0.GNS.010.00.02-7/1783-4686/12986 sayılı
yazısı.

İlgi yazı ekinde alınan Afyon
Milletvekili Sayın Osman Hazer'in “Orman köylerine
kredi verilip verilmeyeceğine ve orman yangınlarına
ilişkin yazılı soru önergesi” Bakanlığımızca
incelenmiş olup, cevabı yazımız ilişikte
gönderilmiştir.

Arz ederim.

  M. Halit Dağlı

  Orman Bakanı

Afyon Milletvekili Sayın Osman Hazer'in
7/1783 Esas No.'lu “Orman Köylerine Kredi Verilip Verilmeyeceğine
ve Orman Yangınlarına İlişkin Yazılı
Soru Önergesi” Hakkında

Orman Bakanlığının
cevabı

1. 1744 sayılı Kanunla oluşturulan
Orman Köylülerini Kalkındırma Fonu ile
orman köylülerine ekonomik ve sosyal amaçlı
krediler kullandırılarak hem üretime katılmaları
hemde millî servetlerimizin başında gelen ormanlar
üzerindeki olumsuz baskılarının azaltılması
hedeflenmiştir.

Bu meyanda bugüne kadar yapılageldiği
gibi 1997 yılında da bütçe imkânları
çerçevesinde orman köylüsüne kredi
verilmeye devam edilecektir.

2. Son on yılda yanan orman alanları
miktarı toplamı 127 125 hektardır.

Yangınların önlenmesi konusunda
her yıl Bölge Müdürlüklerimizde eğitici
çalışmalar yoğun bir şekilde sürdürülmektedir.

Yanan ormanların yenilenmesi konusunda çok
hassasiyet gösterilmekte olup, yanan alanlar ilk ağaçlandırma
mevsiminde ağaçlandırılmaktadır.



2. - Burdur Milletvekili Yusuf Ekinci'nin, Burdur
İlindeki ağaçlandırma faaliyetlerine
ilişkin sorusu ve Orman Bakanı M. Halit Dağlı'nın
yazılı cevabı (7/1809)

Türkiye Büyük Millet Meclisi
Başkanlığına

Aşağıdaki sorularımın
Orman Bakanı tarafından yazılı cevaplandırılması
için delaletinizi arz ederim.

  Dr. Yusuf Ekinci

  Burdur

1. Burdur İlindeki ağaçlandırma
faaliyetlerine hız verecek misiniz?

2. Burdur Merkez İlçenin etrafında
bulunan ve çam ağacı yetiştirilemeyen
çıplak tepelerde araziye uygun yeni tür ağaçların
yetiştirilmesi hususunda yaptırdığınız
araştırma var mıdır? Şayet yoksa
bu konuda bir araştırma yaptırmayı
düşünüyor musunuz?

3. Anadolunun aynı durumda olan diğer
yörelerinde de benzer çalışmalar yapmayı
düşünüyor musunuz?

4. Orman köylüsü ile Orman İdaresi
arasındaki ihtilafların giderilmesi için
bir çalışmanız var mıdır?
Bu ihtilafları kısa sürede gidermeyi düşünüyor
musunuz?


 T.C.

 Orman Bakanlığı

 Araştırma Planlama ve Koordinasyon
Kurulu Başkanlığı

 Koordinasyon ve Mevzuat Dairesi Başkanlığı

 Sayı : KM.1.SOR./19-79 9.1.1997

Konu : Sn. Yusuf Ekinci'nin yazılı
soru önergesi

Türkiye Büyük Millet Meclisi
Başkanlığına

(Kanunlar ve Kararlar Dairesi Başkanlığı)

İlgi : Türkiye Büyük Millet
Meclisi Başkanlığının 26.12.1996
tarih ve A.01.0.GNS.010.00.02-7/1809-4732/13124 sayılı
yazısı.

İlgi yazı ekinde alınan Burdur
Milletvekili Sayın Yusuf Ekinci'nin “Burdur İlindeki
Ağaçlandırma Faaliyetlerine İlişkin
Yazılı Soru Önergesi” Bakanlığımızca
incelenmiş olup, cevabî yazımız ilişikte
sunulmuştur.

Arz ederim.

  M. Halit Dağlı

  Orman Bakanı

Burdur Milletvekili Sayın Yusuf Ekinci'nin
7/1809  Esas No.'lu “Burdur İlindeki Ağaçlandırma
Faaliyetlerine İlişkin Yazılı Soru
Önergesi” Hakkında Orman Bakanlığının
cevabı

1. Burdur; gerek ormancılık gerekse
çevre koruma, ağaçlandırma ve erozyon
kontrolü çalışmalarımız
yönünden yurdumuun en önemli illerinden birisidir.
Bu sebeple, ağaçlandırma ve erozyon kontrolü
çalışmalarımızda Burdur iline
özel önem verilmektedir. Türkiye genelindeki yıllık
ağaçlandırma programları, bilindiği
gibi bütçe imkânları doğrultusunda
verilmektedir. Programlar illerin potansiyel ağaçlandırma
durumları ile o ildeki kuruluş, araç, gereç
ve personel imkânları da gözönünde
bulundurularak dengeli bir şekilde belirlenmektedir.

Bu bağlamda Burdur ilimizde 1996 yılında
1073 hektar, 1997 yılında ise 1100 hektar ağaçlandırma
programı verilmiş bulunulmaktadır. Burdur
ilindeki ağaçlandırma programları bütçe
imkânları doğrultusunda sürdürülecektir.

2. Burdur merkez ilçenin etrafındaki
araziler toprak yapısı yönünden çok
fakir karakterlidir. Bakanlığımız 1961
yılından itibaren şehri toza boğan sel
ve taşkınlara neden olan bu alanları ağaçlandırmak
için büyük çaba sarfetmiş ve başarılı
da olmuştur.

Ağaçlandırmada başarılı
olabilmek için ilk yapılması gereken o yörede
doğal olarak yetişen bitki ve ağaç türlerini
kullanmaktır. Ayrıca Bakanlığımız
Araştırma Kuruluşlarınca yapılan
tür denemelerinden de istifade edilerek, denemelerde başarılı
olmuş türler kullanılmaktadır.

Burdur ilimizde de, 1961 yılında ağaçlandırmalar
ile birlikte tür denemeleri de başlatılmıştır.
Bu denemelerde ilk olumlu sonuç alınan ve Burdur
civarında doğal olarak bulunmayan tür servi olmuştur.
Bu tür yer yer ağaçlandırmalarda kullanılmıştır.

3. Anadolunun uygun olan diğer yörelerinde
de benzer çalışmalar yapılmış
ve yapılmaya devam edilmektedir.

4. Orman Köylüsü ve Orman İdaresi
arasındaki ihtilafın giderilmesi; sosyo ekonomik
tedbirlerin alınmasına, bir başka deyişle
köylünün kalkındırılmasına
bağlıdır.

Bu yaklaşımdan hareketle ihtilafların
en önemli sebebi, olan orman kadarstorusunun tamamlanması
için azamî gayret gösterilmektedir. 1996 yılı
sonu itibariyle ülke genelinde 20.2 milyon hektar orman alanının
14.8 milyon hektarında (% 73) kadastro çalışmaları
tamamlanmış olup, Yedinci Beş Yıllık
Kalkınma Planına göre 2004 yılında
orman kadastrosu tamamlanmış olacaktır.

Kadastro çalışmalarının
tamamlanması ile orman idaresi ile orman köylüsü
arasındaki önemli ihtilaf nedenlerinden biri olan
mülkiyet sorunu çözüme kavuşturulacaktır.
Ayrıca ihtilaf nedeni olan diğer konularda mevzuat
düzenlemelerine devam edilmekte ve orman köylülerinin
kalkındırılmasının desteklenmesi
için sosyal ve ekonomik tedbirler alınmaktadır.

Örneğin 1996 yılında “Gebere
bitkisi” üretimine başlanmış olup
1997 yılında da üretim çalışmalarına
artırılarak devam edilecektir. Burdur ilimizde yaygın
olarak, verimsiz kurak topraklarda bolca bulunan bu bitki kök
ve gövde yapısı ile ideal bir erozyon bitkisidir.
Bunun yanında tomurcuklardından yapılan konservesi
ile çok önemli ihracat değerine sahiptir. 1997
yılında yurt çapında 1 milyon adet
“Gebere bitkisi” fidanı üretimi hedeflenmiş
olup, özel ağaçlandırma kapsamında
halkımıza kredi vermek suretiyle üretilen fidanların
orman köylüsüne intikal ettirilerek yaygınlaştırılması
sağlanacaktır. Böylece erozyonun önüne
geçilirken köylümüze de önemli bir
gelir sağlanmış olacaktır.



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












