



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

60’ıncı Birleşim
25 Şubat 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Cemal Çetin’in, Avrupa
ülkelerinde artan ırkçılık, ayrımcılık, yabancı düşmanlığı ile 19 Şubat 2020
tarihinde Almanya’nın Hanau şehrinde Türk iş yerlerine yapılan saldırılara
ilişkin gündem dışı konuşması
2.- Kocaeli Milletvekili Haydar Akar’ın, yüksek hızlı
tren ile Sakarya-İstanbul bölgesel trenlerine ilişkin gündem dışı konuşması
3.- Trabzon Milletvekili Salih Cora’nın, 24 Şubat
Trabzon’un düşman işgalinden kurtuluşunun 102’nci yıl dönümüne ilişkin gündem
dışı konuşması

V.- AÇIKLAMALAR
1.- Bursa Milletvekili Erkan Aydın’ın, halkın sağlık
alanında yaşadığı mağduriyete nasıl çözüm bulunacağını ve çöken sağlık
sisteminin coronavirüsten bizi nasıl koruyacağını Sağlık Bakanından öğrenmek
istediğine ilişkin açıklaması


2.- Mersin Milletvekili Ali Cumhur Taşkın’ın, İran’da
meydana gelen, Van ili Başkale ilçesinde etkisi görülen depremde hayatını
kaybeden vatandaşlara Allah’tan rahmet dilediğine, mübarek üç ayların ve Regaip
Gecesi’nin Türk ve İslam âlemine hayırlar getirmesini Yüce Allah’tan niyaz
ettiğine ilişkin açıklaması
3.- İstanbul Milletvekili Gamze Akkuş İlgezdi’nin, Plan
ve Bütçe Komisyonunda görüşülen (2/2633) esas numaralı Kanun Teklifi’nin
19’uncu maddesiyle derneklere yeni üyelerin ve üyeliği sona erenlerin kimlik
bilgilerini mülki idare amirlerine bildirme zorunluluğu getirilmesinin insan
hak ve özgürlükleri başta olmak üzere Anayasa’ya aykırı olduğuna ilişkin
açıklaması
4.- Bursa Milletvekili Atilla Ödünç’ün, mübarek üç
ayların ülkeye ve İslam âlemine hayırlar getirmesini Yüce Allah’tan niyaz
ettiğine ve 26 Şubat Hocalı katliamının 28’inci yıl dönümüne ilişkin açıklaması
5.- Tekirdağ Milletvekili İlhami Özcan Aygun’un, Tarım
Kredi Kooperatiflerinin çiftçi borçlarını yapılandırmak yerine icra işlemi
başlattığına, çiftçiye destek olunması gerektiğine ilişkin açıklaması
6.- Adana Milletvekili Müzeyyen Şevkin’in, başta Adana,
Hatay ve Mersin olmak üzere güney illerinde oldukça sık görülen orak hücre
anemisi ve Akdeniz anemisi hastalıkları için kullanılan ilaçlara erişimin
önünün açılması gerektiğine ilişkin açıklaması
7.- Adana Milletvekili Orhan Sümer’in, dış politikada
bir bilinmezlik içine giren, içeride yanlış ekonomik politikalar izleyen
iktidarın Türkiye’ye maliyetinin giderek ağırlaştığına ilişkin açıklaması
8.- Osmaniye Milletvekili Mücahit Durmuşoğlu’nun,
İran’da meydana gelen, Van ili Başkale ilçesinde etkisi görülen depremde
hayatını kaybeden vatandaşlara Allah’tan rahmet dilediğine, mübarek üç ayların
ve Regaip Gecesi’nin Türk ve İslam âlemine hayırlar getirmesini Yüce Allah’tan
niyaz ettiğine ilişkin açıklaması
9.- Çanakkale Milletvekili Özgür Ceylan’ın, Çanakkale
ilinin sahip olduğu doğal güzellikleri, zengin tarihi ve kültürel birikimiyle
turizmden daha fazla pay alan kent hüviyetine kavuşması gerektiğine ilişkin
açıklaması
10.- Niğde Milletvekili Ömer Fethi Gürer’in,
emeklilerin mağduriyetinin giderilmesi gerektiğine ilişkin açıklaması
11.- Artvin Milletvekili Uğur Bayraktutan’ın, Artvin
ili Gazi Ortaokulu için niçin yıkım kararı alındığını ve yıkım kararı
alınmasında okulun niteliğinin ve adının etkisinin olup olmadığını öğrenmek
istediğine ilişkin açıklaması
12.- Malatya Milletvekili Mehmet Celal Fendoğlu’nun,
Malatya ilinde yaşanan deprem nedeniyle esnaf ve vatandaşların ödeyemediği su
bedellerinin gecikme faizinin silinip anapara üzerinden yeniden
yapılandırılmasını Hazine ve Maliye Bakanından talep ettiğine ilişkin
açıklaması
13.- Kahramanmaraş Milletvekili Sefer Aycan’ın, ülkenin
geleceği için ilk ve ortaöğretimde başarının önemli olduğuna, başarıyı artırmak
için de altyapı sorunlarının çözülüp okul ihtiyacının karşılanması gerektiğine
ilişkin açıklaması




14.- Karaman Milletvekili İsmail Atakan Ünver’in,
emeklilere ödenen bayram ikramiyeleriyle ilgili basında yer alan haberlere
ilişkin açıklaması
15.- Düzce Milletvekili Ümit Yılmaz’ın, Düzce ili
Yığılca ilçesine Düzceli şehitlerin adının yaşatıldığı kapalı spor salonu
yapılmasını Gençlik ve Spor Bakanından talep ettiklerine ilişkin açıklaması
16.- Kocaeli Milletvekili Lütfü Türkkan’ın, Türk
milletinin mübarek üç aylarını tebrik ettiğine, Hakk’ın rahmetine kavuşan
21’inci Dönem MHP Çankırı Milletvekili İrfan Keleş’e Allah’tan rahmet
dilediğine, Cumhurbaşkanı Recep Tayyip Erdoğan’ın İdlib’de yaşananlar için
kullandığı “savaş” sözcüğüne yönelik bu savaşta kimin kiminle savaştığını ve bu
savaşın kimin savaşı olduğunu, İdlib’de Mehmetçik’i korumak için niçin
Rusya’dan alınan S-400’lerin kullanılmadığını ve havadan destek verilmezse
Mehmetçik’in orada nasıl savaşacağını öğrenmek istediklerine, Hükûmeti
coronavirüs tehlikesine karşı hızlı ve kapsamlı tedbirler almaya davet
ettiklerine, Ozan Ceyhun’un Türkiye’nin Viyana Büyükelçisi olarak atanması
kararını kabul etmediklerine, Kocaeli ili Çayırova ilçesinin çocuk doktoru
ihtiyacının giderilmesi gerektiğine ilişkin açıklaması
17.- Manisa Milletvekili Erkan Akçay’ın, Kocaeli
Milletvekili Lütfü Türkkan’ın yaptığı açıklamasındaki bazı ifadelerine ve
Türkiye’nin Viyana Büyükelçisi olarak atanan Ozan Ceyhun’un Mustafa Erol’un
şehit edilmesiyle ilgili yargılanmadığına ilişkin açıklaması
18.- İstanbul Milletvekili Hakkı Saruhan Oluç’un,
İran’da meydana gelen, Van ili Başkale ilçesinde etkisi görülen depremde
hayatını kaybedenlere Allah’tan rahmet dilediğine, HDP milletvekillerinden
oluşan bir heyetin hasar gören Başkale ilçesi köylerini ziyaret ettiğine ve
depremzedelerin yardım beklediğine, Kars, Patnos, Diyadin, Siirt, Batman,
Silvan, Iğdır, Norşin ve Ergani Belediyelerinden gelen yardım kamyonlarının
engellendiğine ancak dayanışmanın engellenmesini asla kabul etmeyeceklerine,
Anayasa Mahkemesinin Ankara’daki Gezi eylemlerinde polisin saldırısı nedeniyle
yapılan başvuru konusunda verdiği hak ihlali kararına ve açıklanan Gezi Parkı
davasının gerekçeli kararına, Mardin Milletvekili Mithat Sancar’ın Eş Genel
Başkan seçildiği HDP 4’üncü Olağan Kongresi’nde dayanışma gösteren siyasi
partiler ile sivil toplum kuruluşlarına teşekkür ettiklerine ilişkin açıklaması
19.- İzmir Milletvekili Kani Beko’nun, dönemin
Başbakanı Binali Yıldırım’ın “Ülkede sendikal hak ve özgürlükler konusunda
işçiler korkmasın, sendikalara üye olsun.” ifadelerine rağmen DİSK’e bağlı
BİRLEŞİK METAL-İŞ Sendikasına üye oldukları için İzmir Kale Grubu
Pratt&Whitney Fabrikasından 94 işçinin işten çıkarıldığına ilişkin
açıklaması





20.- Manisa Milletvekili Özgür Özel’in, başarılı bir
yasama haftası dilediğine, İran’da meydana gelen, Van ili Başkale ilçesinde
etkisi görülen depremde hayatını kaybeden vatandaşlara Allah’tan rahmet
dilediğine ve CHP milletvekillerinden oluşan bir heyetin deprem bölgesine
gittiğine, devletin şefkatli elini zarar gören Başkale ilçesi ve köylerine
uzatarak acil ihtiyaçların karşılanması gerektiğine, kongrelerinin ve seçilen
Eş Genel Başkanlarının Halkların Demokratik Partisine hayırlı olmasını
dilediklerine, Cumhuriyet Halk Partisi olarak sansürün her türlüsüne karşı
olduklarına ve mücadele ettiklerine, Adalet ve Kalkınma Partisi Genel Başkanı
Recep Tayyip Erdoğan’ın “Cumhur İttifakı, karşımızdaki malum Millet İttifakı
adı altında aslında terör örgütleriyle el ele, omuz omuza olanlara karşı bir
ittifaktır.” ifadesini kınadıklarına ve reddettiklerine, beraat kararı verilen
Osman Kavala’nın tekrar gözaltına alınmasına ve Ozan Ceyhun’un Türkiye’nin
Viyana Büyükelçisi olarak atanması kararına ilişkin açıklaması
21.- Manisa Milletvekili Erkan Akçay’ın, Manisa Milletvekili
Özgür Özel’in yaptığı açıklamasındaki bazı ifadelerine, Hakk’ın rahmetine
kavuşan 21’inci Dönem MHP Çankırı Milletvekili İrfan Keleş’e ve İran’da meydana
gelen, Van ili Başkale ilçesinde etkisi görülen depremde hayatını kaybeden
vatandaşlara Allah’tan rahmet dilediğine, deprem kuşağı üzerinde yer almamız
nedeniyle alınması gereken tedbirler konusunda titiz bir çalışmanın yapılması
gerektiğine ve millet olarak bu sıkıntılı günlerin el birliğiyle atlatılacağına
ilişkin açıklaması
22.- Çanakkale Milletvekili Bülent Turan’ın, aziz
milletin ve İslam âleminin mübarek üç aylarını tebrik ettiğine, İran’da meydana
gelen, Van ili Başkale ilçesinde etkisi görülen depremde hayatını kaybeden
vatandaşlara Allah’tan rahmet dilediğine, devletin ilk andan itibaren olaya
müdahale ettiğine ve süreci takip ettiklerine, Hakk’ın rahmetine kavuşan
21’inci Dönem MHP Çankırı Milletvekili İrfan Keleş’e Allah’tan rahmet
dilediklerine, Genel Kurulda görüşmelerine başlanacak olan Ürün Güvenliği ve
Teknik Düzenlemeler Kanunu Teklifi’nin vatandaşları koruyucu, ihracatı artırıcı
önemli düzenlemeleri içerdiğine ve verimli bir çalışma temenni ettiğine ilişkin
açıklaması
23.- Manisa Milletvekili Özgür Özel’in, vefat eden
21’inci Dönem MHP Çankırı Milletvekili İrfan Keleş’e Allah’tan rahmet
dilediğine, Çanakkale Milletvekili Bülent Turan’ın yaptığı açıklamasındaki bazı
ifadelerine ilişkin açıklaması
24.- İstanbul Milletvekili Hakkı Saruhan Oluç’un,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
25.- Çanakkale Milletvekili Bülent Turan’ın, Manisa
Milletvekili Özgür Özel ve İstanbul Milletvekili Hakkı Saruhan Oluç’un yaptığı
açıklamalarındaki bazı ifadelerine, yargı kararlarının kendi sisteminde
yürümesinin doğru olduğuna ilişkin açıklaması
26.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
27.- Manisa Milletvekili Özgür Özel’in, İzmir
Milletvekili Cemal Bekle’nin İYİ PARTİ grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
28.- Burdur Milletvekili Mehmet Göker’in, Burdur Devlet
Hastanesi acil servisinde görevli hekim ile nöbetçi ambulans ekibinin bir
vatandaş tarafından darbedilmesi olayını kınadığına, Yeşilova ilçesi çocuk
doktoru ihtiyacının karşılanması gerektiğine ilişkin açıklaması
29.- Çanakkale Milletvekili Bülent Turan’ın, Malatya
Milletvekili Veli Ağbaba’nın HDP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
30.- Malatya Milletvekili Veli Ağbaba’nın, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
31.- Çanakkale Milletvekili Bülent Turan’ın, Malatya
Milletvekili Veli Ağbaba’nın yaptığı açıklamasındaki bazı ifadelerine ilişkin
açıklaması
32.- Manisa Milletvekili Özgür Özel’in, İstanbul
Milletvekili Erol Kaya’nın HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
33.- İstanbul Milletvekili Hakkı Saruhan Oluç’un,
İstanbul Milletvekili Erol Kaya’nın HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
34.- Çanakkale Milletvekili Bülent Turan’ın, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
35.- Manisa Milletvekili Özgür Özel’in, Erzurum
Milletvekili Recep Akdağ’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
36.- İstanbul Milletvekili Hakkı Saruhan Oluç’un,
vefatı nedeniyle Muzaffer İlhan Erdost’a Allah’tan rahmet dilediklerine ilişkin
açıklaması
37.- Manisa Milletvekili Özgür Özel’in, vefatı
nedeniyle Muzaffer İlhan Erdost’a Allah’tan rahmet dilediklerine ilişkin
açıklaması
38.- Trabzon Milletvekili Hüseyin Örs’ün, 24 Şubat
Trabzon’un düşman işgalinden kurtuluşunun 102’nci yıl dönümüne ilişkin
açıklaması
39.- Niğde Milletvekili Ömer Fethi Gürer’in, Niğde ili
Bor ilçesi Kaynarca köyünün afet nedeniyle boşaltılması sonucu afet evlerine
yerleştirilen köylülerin mağduriyetinin giderilmesi gerektiğine ilişkin
açıklaması
40.- Kahramanmaraş Milletvekili İmran Kılıç’ın, 24
Şubat Hoca Ahmet Yesevi’nin vefatının 854’üncü ölüm yıl dönümüne ilişkin
açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 3/10/2019 tarihinde Adana
Milletvekili İsmail Koncuk ve 19 milletvekili tarafından, çocuk yaşta veya
erken yaşta evliliğin nedenlerinin tespiti ve bu sorunların önlenmesi için
yapılması gerekenlerin belirlenmesi amacıyla verilmiş olan (10/1825) esas
numaralı Meclis Araştırması Önergesi’nin ön görüşmelerinin, Genel Kurulun 25
Şubat 2020 Salı günkü birleşiminde yapılmasına ilişkin önerisi
2.- HDP Grubunun, 25/2/2018 tarihinde Van Milletvekili
Murat Sarısaç ve arkadaşları tarafından, Van’ın Başkale ilçesinde can ve mal
kaybına neden olan depremden kaynaklı sorunların ve yaşanan eksikliklerin
tespit edilmesi amacıyla verilmiş olan Meclis araştırması önergesinin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi

3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, intihar vakalarının nedenlerinin tüm yönleriyle
araştırılarak bu konuda geliştirilecek politikaların belirlenmesi amacıyla
verilmiş olan (10/231) esas numaralı Meclis Araştırması Önergesi’nin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi

VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Avrupa Parlamentosu Dış İlişkiler Komisyonu üyelerine
"Hoş geldiniz." denilmesi
B) Önergeler
1.- Aksaray Milletvekili Ayhan Erel’in, (2/1607) esas
numaralı Türkiye Futbol Federasyonu Kuruluş ve Görevleri Hakkında Kanunda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/64)

VIII.- SEÇİMLER
A) Komisyonda Açık Bulunan Üyeliklere Seçim
1.- Sağlık, Aile, Çalışma ve Sosyal İşler Komisyonunda
açık bulunan üyeliğe seçim
2.- Kadın Erkek Fırsat Eşitliği Komisyonunda açık
bulunan üyeliğe seçim
3.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonunda açık bulunan üyeliğe seçim

IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173)

X.- YAZILI SORULAR VE CEVAPLARI
1.-  Mersin Milletvekili Behiç Çelik’in, Mersin ilinde
6-7 Ocak 2020 tarihinde gerçekleşen yoğun yağışın ortaya çıkardığı mağduriyetin
giderilmesine ilişkin sorusu ve Tarım ve Orman Bakanı Bekir Pakdemirli’nin
cevabı (7/23907)
2.-  Kırşehir Milletvekili Metin İlhan’ın, şeker
sektöründe üreticilerin kota uygulamasından kaynaklı mağduriyetlerinin
giderilmesine ve uygulamanın üretici lehine değiştirilmesi önerisine ilişkin
sorusu ve Tarım ve Orman Bakanı Bekir Pakdemirli’nin cevabı (7/23908)
3.-  Hatay Milletvekili Suzan Şahin’in, Türkiye’de 2019
yılında ekilen ve ithal edilen hububat miktarına ilişkin sorusu ve Tarım ve
Orman Bakanı Bekir Pakdemirli’nin cevabı (7/23909)
4.-  Afyonkarahisar Milletvekili Mehmet Taytak’ın, Eber
Gölü’ndeki kuraklığın giderilmesine ve gölün dip çamurunun çıkarılması
projesine ilişkin sorusu ve Tarım ve Orman Bakanı Bekir Pakdemirli’nin cevabı
(7/23910)
5.-  Karabük Milletvekili Hüseyin Avni Aksoy’un,
Karabük Safranbolu İçme Suyu İsale Hattı ve Arıtma Tesisi’nin son durumuna
ilişkin sorusu ve Tarım ve Orman Bakanı Bekir Pakdemirli’nin cevabı (7/24103)
6.-  Antalya Milletvekili Cavit Arı’nın, Antalya’da
bulunan bir bal paketleme tesisinin tahliyesine ilişkin sorusu ve Tarım ve
Orman Bakanı Bekir Pakdemirli’nin cevabı (7/24151)
7.-  Ankara Milletvekili Filiz Kerestecioğlu Demir’in,
Sabiha Gökçen Havalimanı’na yeni uçuş hattı başvurularının kabul edilmemesine
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/24155)
8.- İzmir Milletvekili Bedri Serter’in, İzmir’de sağlık
turizminin geliştirilmesine,
İzmir Aliağa’da bulunan Kyme Antik Kenti için bir
koruma ve kazı planı olup olmadığına,
İlişkin soruları ve Kültür ve Turizm Bakanı Mehmet Nuri
Ersoy’un cevabı (7/24337), (7/24338)
9.-  Hatay Milletvekili Suzan Şahin’in, 2002-2020
yılları arasındaki borçlu çiftçi sayısına ve çiftçilerin kredi borçlarına
ilişkin sorusu ve Tarım ve Orman Bakanı Bekir Pakdemirli’nin cevabı (7/24355)
10.-  İzmir Milletvekili Ednan Arslan’ın, Türkiye
genelinde bulunan Bakanlığa ait binaların depreme karşı güçlendirilmesi
çalışmalarına ilişkin sorusu ve Tarım ve Orman Bakanı Bekir Pakdemirli’nin
cevabı (7/24356)
11.-  Hatay Milletvekili Suzan Şahin’in, 2002-2020
yılları arasında elektrik borcu olan çiftçiler ile borçlarının
yapılandırılmasına ve çiftçilerin vergi yükünün azaltılmasına yönelik
çalışmalara ilişkin sorusu ve Tarım ve Orman Bakanı Bekir Pakdemirli’nin cevabı
(7/24360)
12.-  Adana Milletvekili Müzeyyen Şevkin’in, çocuğunun
velayetini almaya çalışan bir vatandaşın sorunlarına ilişkin sorusu ve
Cumhurbaşkanı Yardımcısı Fuat Oktay’ın cevabı (7/24391)
13.-  Ankara Milletvekili Ali Haydar Hakverdi’nin,
Kanal İstanbul Projesi’ne ve bir holdingle ilgili iddialara ilişkin sorusu ve
Cumhurbaşkanı Yardımcısı Fuat Oktay’ın cevabı (7/24503)
14.-  Diyarbakır Milletvekili Hişyar Özsoy’un, kamuya
işe alımlarda liyakat sisteminin uygulanmadığı iddiasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/24504)
15.-  İstanbul Milletvekili Mustafa Sezgin
Tanrıkulu’nun, Elâzığ’da yaşanan depreme ait çeşitli verilere ilişkin sorusu ve
Cumhurbaşkanı Yardımcısı Fuat Oktay’ın cevabı (7/24505)
16.-  Tekirdağ Milletvekili Candan Yüceer’in, Türkiye
Gençlik Vakfına tahsis edilen taşınmazlara ilişkin sorusu ve Cumhurbaşkanı
Yardımcısı Fuat Oktay’ın cevabı (7/24507)
17.-  Ankara Milletvekili Ali Haydar Hakverdi’nin,
akaryakıt dağıtım lisansına sahip bir şirkete uygulanan teşvik ve muafiyetlere
ilişkin sorusu ve Cumhurbaşkanı Yardımcısı Fuat Oktay’ın cevabı (7/24510)
18.-  İzmir Milletvekili Mahir Polat’ın, İzmir’in Çeşme
ve Urla ilçelerindeki bazı parsellerle ilgili alınan acele kamulaştırma
kararına ilişkin sorusu ve Cumhurbaşkanı Yardımcısı Fuat Oktay’ın cevabı
(7/24511)
19.-  Diyarbakır Milletvekili Semra Güzel’in,
Diyarbakır ilindeki Kadın Danışmanlık Merkezine erkek müdür atanmasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/24512)
20.-  Şırnak Milletvekili Nuran İmir’in, Elâzığ’da
yaşanan deprem sonrasında Halkların Demokratik Partisi Belediyelerinin
gönderdiği yardımların şehre alınmadığı ve AFAD dışında yardım kabul
edilmeyeceği iddialarına ilişkin sorusu ve Cumhurbaşkanı Yardımcısı Fuat
Oktay’ın cevabı (7/24513)
21.-  Siirt Milletvekili Meral Danış Beştaş’ın, deprem
ile ilgili yapılan çalışmalara ve toplanma alanlarının durumuna ilişkin sorusu
ve Cumhurbaşkanı Yardımcısı Fuat Oktay’ın cevabı (7/24514)
22.-  İzmir Milletvekili Dursun Müsavat Dervişoğlu’nun,
İzmir’in Alaçatı ve Zeytineli mahallelerindeki arazilerin bir bölümünün
kamulaştırılmasına ilişkin sorusu ve Cumhurbaşkanı Yardımcısı Fuat Oktay’ın
cevabı (7/24516)
23.-  İzmir Milletvekili Mehmet Ali Çelebi’nin,
İzmir’in Çeşme ve Urla ilçelerindeki bazı taşınmazların turizm yatırımlarına
tahsisi amacıyla alınan acele kamulaştırma kararına ilişkin sorusu ve
Cumhurbaşkanı Yardımcısı Fuat Oktay’ın cevabı (7/24517)
24.-  İstanbul Milletvekili Mustafa Sezgin
Tanrıkulu’nun, Siirt Hassa Hatun Kız Öğrenci Yurdu binasının 24 Ocak 2020’de
gerçekleşen deprem sebebiyle hasar aldığı ve öğrencilerin yurtta kalmaya
zorlandıkları iddialarına ilişkin sorusu ve Cumhurbaşkanı Yardımcısı Fuat
Oktay’ın cevabı (7/24518)
25.- Niğde Milletvekili Ömer Fethi Gürer’in, pestisit
uygulaması yapanlarla ilgili sağlık taramalarına,
Yapılan denetimlerde pestisitli ürünlerin saptanmasına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24519), (7/24520)
26.- Kocaeli Milletvekili Ömer Faruk Gergerlioğlu’nun,
bir doktorun güvenlik soruşturması nedeniyle göreve başlatılmadığı ve iş yeri hekimliği
sertifikasının verilmediği iddialarına,
İş yeri hekimliği sınavında başarılı olan bir kişinin
güvenlik soruşturması nedeniyle sertifikasını alamamasına,
Bir kişiye güvenlik soruşturması nedeniyle iş yeri
hekimliği sertifikasının verilmediği iddiasına, 
Bir kişiye güvenlik soruşturması gerekçesiyle iş yeri
hekimliği sertifikasının verilmediği iddiasına, 
İş yeri hekimliği sınavında başarılı olan bir kişinin
güvenlik soruşturması nedeniyle sertifikasını alamamasına, 
Bir kişiye güvenlik soruşturması nedeniyle iş yeri
hekimliği sertifikasının verilmediği iddiasına,
Bir kişiye güvenlik soruşturması nedeniyle iş güvenliği
sertifikasının verilmediği iddiasına,
Bir kişiye güvenlik soruşturması nedeniyle iş yeri
hekimliği sertifikasının verilmediği iddiasına,
Bir kişiye güvenlik soruşturması nedeniyle iş yeri
hekimliği sertifikasının verilmediği iddiasına,
Bir kişiye güvenlik soruşturması nedeniyle iş yeri
hekimliği sertifikasının verilmediği iddiasına,
İlişkin soruları ve Cumhurbaşkanı Yardımcısı Fuat Oktay’ın
cevabı (7/24521), (7/24523), (7/24527), (7/24529), (7/24531), (7/24533),
(7/24538), (7/24546), (7/24548), (7/24549)
27.-  Kocaeli Milletvekili Ömer Faruk Gergerlioğlu’nun,
bir uzman doktorun güvenlik soruşturması nedeniyle göreve başlatılmadığı iddiasına
ilişkin sorusu ve Cumhurbaşkanı Yardımcısı Fuat Oktay’ın cevabı (7/24522)
28.-  Kocaeli Milletvekili Ömer Faruk Gergerlioğlu’nun,
İçişleri Bakanlığınca yapılan PAEM, POMEM ve bekçilik sınavlarına giren bir
kişinin güvenlik soruşturması nedeniyle sınavları kazanamadığı iddiasına
ilişkin,
OHAL Komisyonunca göreve iadesi yapılan Emniyet Genel
Müdürlüğü personelinin işe başlatılmadığı iddiasına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24524), (7/24532)
29.- Kocaeli Milletvekili Ömer Faruk Gergerlioğlu’nun,
kıdem ve ihbar tazminatını almak için dava açan bir kişinin davasının uzun
süredir sonuçlanmamasına,
Sakıncalı kişiler listesinde olduğunu iddia eden bir
kişinin aracını satmasına Türkiye Noterler Birliği tarafından izin verilmediği
iddiasına,
Adıyaman E Tipi Kapalı Cezaevindeki bir tutuklunun ağır
hasta olduğu ve zor koşullarda bulunduğu iddialarına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24525), (7/24526), (7/24528)
30.- Kocaeli Milletvekili Ömer Faruk Gergerlioğlu’nun,
eşi cezaevinde bulunan bir vatandaşın evini satmaya çalışırken bazı sorunlar
yaşadığı iddialarına ilişkin sorusu ve Cumhurbaşkanı Yardımcısı Fuat Oktay’ın
cevabı (7/24530)
31.- Kocaeli Milletvekili Ömer Faruk Gergerlioğlu’nun,
bir bankanın KHK ile ihraç edilen bir kişiye sigorta ödemesi yapmadığı
iddiasına,
Bir bankanın KHK ile ihraç edilen kişilerin işlemlerini
yapmadığı iddiasına,
Bir sigorta şirketinin bir vatandaşa ödeme yapmadığı
iddiasına,
Bir bankanın KHK ile ihraç edilen kişilere hesap
açmadığı iddiasına,
Bir sigorta şirketinin KHK ile ihraç edilen kişilere
ödeme yapmadığı iddiasına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24534), (7/24542), (7/24543), (7/24544), (7/24547)
32.-  Kocaeli Milletvekili Ömer Faruk Gergerlioğlu’nun,
maaşı ve mal varlığı üzerindeki tedbir kararları kaldırılan bir kişinin
bankayla yaşadığı soruna ve maaşını alamadığı iddialarına ilişkin sorusu ve
Cumhurbaşkanı Yardımcısı Fuat Oktay’ın cevabı (7/24536)


33.-  Kocaeli Milletvekili Ömer Faruk Gergerlioğlu’nun,
bir kişinin güvenlik soruşturması nedeniyle işe başlatılmadığı iddiasına,
Parasız yatılı ve bursluluk sınavıyla burs kazanan
öğrencilerin burslarının geç yatırıldığına dair iddialara,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24537), (7/24539)
34.-  Kocaeli Milletvekili Ömer Faruk Gergerlioğlu’nun,
Hasankeyf’te yaşayan vatandaşların yeni yerleşkedeki hak sahipliğiyle ilgili
çeşitli iddialara ilişkin sorusu ve Cumhurbaşkanı Yardımcısı Fuat Oktay’ın
cevabı (7/24540)
35.-  Kocaeli Milletvekili Ömer Faruk Gergerlioğlu’nun,
Burdur’da bulunan kışlalarda yeterli hijyen koşullarının sağlanmadığı ve
ayrımcılık yapıldığı iddialarına ilişkin sorusu ve Cumhurbaşkanı Yardımcısı
Fuat Oktay’ın cevabı (7/24541)
36.-  Kocaeli Milletvekili Ömer Faruk Gergerlioğlu’nun,
Silivri 3 Nolu Kapalı Ceza İnfaz Kurumunda bulunan bir tutuklunun banka
hesaplarına bloke konulduğu ve bankanın eşine parasını vermediği iddialarına
ilişkin sorusu ve Cumhurbaşkanı Yardımcısı Fuat Oktay’ın cevabı (7/24545)
37.-  Aydın Milletvekili Süleyman Bülbül’ün, Türkiye’de
ve Aydın’da toplanan deprem vergisi tutarına ve bazı verilere ilişkin sorusu ve
Cumhurbaşkanı Yardımcısı Fuat Oktay’ın cevabı (7/24629)
38.-  İstanbul Milletvekili Mustafa Sezgin
Tanrıkulu’nun, 2017-2020 yılları arasında banka kredileri nedeniyle icralık
olan vatandaşlara, 
2017-2020 yılları arasında cep telefonu faturası
nedeniyle icralık olan vatandaşlara,
2017-2020 yılları arasında doğal gazı kesilen ve
icralık olan vatandaşlara,
Elâzığ depremi sonrasında sosyal medya paylaşımları
nedeniyle hakkında soruşturma açılan kişilere, 
2017-2020 yılları arasında haczedilen traktör, tarla ve
arazi sayısına,
2017-2020 yılları arasında suyu kesilen ve icralık olan
vatandaşlara,
2017-2020 yılları arasında elektriği kesilen ve icralık
olan vatandaşlara,
Parlamenter sisteme geçiş konusunda Anayasa değişikliği
yapılıp yapılmayacağına ve seçimlerle ilgili çeşitli iddialara,
2017-2020 yılları arasında yediemin depolarına teslim
edilen araç sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24630), (7/24631), (7/24632), (7/24633), (7/24634),
(7/24637), (7/24638), (7/24639), (7/24640)
39.-  İstanbul Milletvekili Mustafa Sezgin
Tanrıkulu’nun, 2017-2020 yılları arasında GSS prim borcu nedeniyle sağlık
hizmetlerinden yararlanamayan vatandaşlara ilişkin sorusu ve Cumhurbaşkanı
Yardımcısı Fuat Oktay’ın cevabı (7/24635)
40.-  İstanbul Milletvekili Mustafa Sezgin
Tanrıkulu’nun, 29 Ocak 2020 tarihi itibarıyla kayyumlar tarafından işten
çıkarılan vatandaşlara ve bu kişilerin işe iade davalarına ilişkin sorusu ve
Cumhurbaşkanı Yardımcısı Fuat Oktay’ın cevabı (7/24636)
41.-  İstanbul Milletvekili Mustafa Sezgin
Tanrıkulu’nun, Yıldız Teknik Üniversitesi bünyesinde görev yapan bir akademisyenin
sosyal medya üzerinden yaptığı bir paylaşıma ilişkin sorusu ve Cumhurbaşkanı
Yardımcısı Fuat Oktay’ın cevabı (7/24641)
42.-  İstanbul Milletvekili Mustafa Sezgin
Tanrıkulu’nun, Elâzığ’da meydana gelen depremde hasar gören çiftliklere ve ölen
hayvan sayısına ilişkin sorusu ve Cumhurbaşkanı Yardımcısı Fuat Oktay’ın cevabı
(7/24642)
43.-  İstanbul Milletvekili Mustafa Sezgin
Tanrıkulu’nun, olası bir koronavirüs salgınına karşı alınacak önlemlere ve
havaalanına girişte kullanılan termal kameralara ilişkin sorusu ve
Cumhurbaşkanı Yardımcısı Fuat Oktay’ın cevabı (7/24643)
44.-  Kocaeli Milletvekili Ömer Faruk Gergerlioğlu’nun,
KHK ile ihraç olmuş bir kişinin kamu bankasında bulunan hesabına şerh
konulmasına ilişkin sorusu ve Cumhurbaşkanı Yardımcısı Fuat Oktay’ın cevabı
(7/24645)
45.-  Kocaeli Milletvekili Ömer Faruk Gergerlioğlu’nun,
Sakarya L Tipi Kapalı Ceza İnfaz Kurumunda bulunan bir tutuklunun eğitim
hakkının kısıtlandığına dair iddialarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/24739)
46.- Kocaeli Milletvekili Ömer Faruk Gergerlioğlu’nun,
bir bankanın KHK ile ihraç edilmiş kişilerin hesaplarını ve kredi kartlarını
iptal ettiği iddiasına,
Bir bankanın KHK ile ihraç edilmiş kişilere kredi kartı
vermediği iddiasına,
Bir bankanın KHK ile ihraç edilen kişilerin işlemlerini
yapmadığı iddiasına,
Bir bankanın KHK ile ihraç edilen bir kişinin kredi
kartını iptal ettiği ve işlemlerini yapmadığı iddiasına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24740), (7/24743), (7/24745), (7/24747)
47.-  Kocaeli Milletvekili Ömer Faruk Gergerlioğlu’nun,
19.01.2020 tarihinde engellenen bir yürüyüşe ve yürüyüşle ilgili gözaltı
işlemlerine ilişkin sorusu ve Cumhurbaşkanı Yardımcısı Fuat Oktay’ın cevabı
(7/24742) 
48.-  İstanbul Milletvekili Dilşat Canbaz Kaya’nın, ÖSO
mensuplarına ödeme yapıldığı ve Türk vatandaşlığı verildiğine dair iddialara
ilişkin sorusu ve Cumhurbaşkanı Yardımcısı Fuat Oktay’ın cevabı (7/24744)
49.-  İzmir Milletvekili Mehmet Ali Çelebi’nin, İzmir
ili Çeşme ve Urla ilçelerinde hakkında acele kamulaştırma kararı verilen bazı
araziler üzerinde yapılacağı iddia edilen bir projeye ilişkin sorusu ve
Cumhurbaşkanı Yardımcısı Fuat Oktay’ın cevabı (7/24748)
50.-  Denizli Milletvekili Gülizar Biçer Karaca’nın, Pamukkale
Üniversitesi Tıp Fakültesi Kardiyoloji Anabilim dalına yapılan bir atamaya
ilişkin sorusu ve Cumhurbaşkanı Yardımcısı Fuat Oktay’ın cevabı (7/24749)
51.-  Denizli Milletvekili Yasin Öztürk’ün, bir şirket
tarafından Kızılay’a yapılan şartlı bağışa ilişkin sorusu ve Cumhurbaşkanı
Yardımcısı Fuat Oktay’ın cevabı (7/24750)
52.-  Denizli Milletvekili Yasin Öztürk’ün, binaların
depreme karşı güçlendirilmesi çalışmalarına ve Özel İletişim Vergisi ile
bağışların akıbetine ilişkin sorusu ve Cumhurbaşkanı Yardımcısı Fuat Oktay’ın
cevabı (7/24751)


53.- Antalya Milletvekili Feridun Bahşi’nin, bir şirket
tarafından Kızılay’a yapılan şartlı bağışa,
Türk Kızılay’ına ve Türk Kızılay Genel Başkanına
yönelik çeşitli iddialara.
İlişkin soruları ve Cumhurbaşkanı Yardımcısı Fuat
Oktay’ın cevabı (7/24753), (7/24754)
54.-  İzmir Milletvekili Aytun Çıray’ın, bir şirket
tarafından Kızılay’a yapılan şartlı bağışa ilişkin sorusu ve Cumhurbaşkanı
Yardımcısı Fuat Oktay’ın cevabı (7/24756)
55.-  İstanbul Milletvekili Dilşat Canbaz Kaya’nın,
Cumhurbaşkanı’nın affı ile serbest kalan bir mahkûma ve sağlık sebebiyle
infazın ertelenmesi uygulamalarına ilişkin sorusu ve Cumhurbaşkanı Yardımcısı
Fuat Oktay’ın cevabı (7/24757)
56.-  Gaziantep Milletvekili Mahmut Toğrul’un, Sayıştay
raporunda Gaziantep Büyükşehir Belediyesine dair yer alan tespitlere ilişkin
sorusu ve Cumhurbaşkanı Yardımcısı Fuat Oktay’ın cevabı (7/24758)
57.-  Artvin Milletvekili Uğur Bayraktutan’ın,
2004-2019 yılları arasında toplanan deprem vergisi ve bu süreçte kentsel
dönüşüme ayrılan bütçe miktarına ilişkin sorusu ve Cumhurbaşkanı Yardımcısı
Fuat Oktay’ın cevabı (7/24814)
58.-  İstanbul Milletvekili Özgür Karabat’ın, sağlık
sorunu nedeniyle Cumhurbaşkanınca hakkında af kararı verilen bir kişiye ilişkin
sorusu ve Cumhurbaşkanı Yardımcısı Fuat Oktay’ın cevabı (7/24815)
59.-  İzmir Milletvekili Bedri Serter’in, İzmir’in
Çeşme ilçesinde Kültür ve Turizm Koruma ve Gelişim Bölgesi ilan edilen alanlara
ilişkin sorusu ve Cumhurbaşkanı Yardımcısı Fuat Oktay’ın cevabı (7/24816)
60.-  İstanbul Milletvekili Ümit Beyaz’ın, Türk
Kızılay’ına ve Türk Kızılay Genel Başkanına yönelik çeşitli iddialara ilişkin
sorusu ve Cumhurbaşkanı Yardımcısı Fuat Oktay’ın cevabı (7/24817)
61.-  Niğde Milletvekili Ömer Fethi
Gürer’in, ülkemizde sosyal yardım alan kişilere, 
2000 yılından önce ve sonra emekli olan kişilerin
maaşında oluşan farklara, 
İŞKUR’dan iş bulan ve 2019 yılında işsizlik fonundan
yararlanan üniversite mezunlarına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24818), (7/24819), (7/24827)
62.-  Niğde Milletvekili Ömer Fethi
Gürer’in, koyun-keçi çiçeği hastalığına ait çeşitli verilere,
2018 yılındaki ithal hayvan ölümü ve şartlı kesimine,
2019 yılı TMO’nun yaptığı ithalat ve ihracata,
İlişkin soruları ve Cumhurbaşkanı Yardımcısı Fuat
Oktay’ın cevabı (7/24820), (7/24823), (7/24829)
63.-  Niğde Milletvekili Ömer Fethi Gürer’in, kamu
iktisadi teşebbüslerinin alacağını tahsil edemediği ülkeler ve alacakların
bedellerine ilişkin sorusu ve Cumhurbaşkanı Yardımcısı Fuat Oktay’ın cevabı
(7/24821)
64.-  Niğde Milletvekili Ömer Fethi Gürer’in, kamu
kurum ve kuruluşlarındaki danışman sayısına ilişkin sorusu ve Cumhurbaşkanı
Yardımcısı Fuat Oktay’ın cevabı (7/24822)

65.- Niğde Milletvekili Ömer Fethi Gürer’in, kamu kurum
ve kuruluşlarının kiralık bina sayılarına ve toplam kira tutarına,
Kamu kurum ve kuruluşlarının zilyetliğinde bulunan
motorlu araç sayılarına.
İlişkin soruları ve Cumhurbaşkanı Yardımcısı Fuat
Oktay’ın cevabı (7/24824), (7/24825)
66.-  Niğde Milletvekili Ömer Fethi Gürer’in, atıl
durumda bulunan hazine taşınmazlarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/24826)
67.-  Niğde Milletvekili Ömer Fethi Gürer’in, 2018-2019
yılı KİT’lerin enerji kullanım tutarının karşılaştırılması ve kış saati
uygulamasının kaldırılmasının enerji tasarrufuna etkisine ilişkin sorusu ve
Cumhurbaşkanı Yardımcısı Fuat Oktay’ın cevabı (7/24828)
68.-  İstanbul Milletvekili Mustafa Sezgin
Tanrıkulu’nun, bir şirket tarafından Kızılay’a yapılan şartlı bağışa ilişkin
sorusu ve Cumhurbaşkanı Yardımcısı Fuat Oktay’ın cevabı (7/24832)
69.-  İstanbul Milletvekili Mustafa Sezgin
Tanrıkulu’nun, MASAK tarafından yasa dışı bahis ve kumar oynatılan yapılara
aracılık ettiği tespit edilen yapılara yönelik başlatılan incelemeye ilişkin
sorusu ve Cumhurbaşkanı Yardımcısı Fuat Oktay’ın cevabı (7/24833)
70.-  Adana Milletvekili Kemal Peköz’ün, Sayıştay
raporunda yer alan DHMİ ile ilgili tespitlere ilişkin sorusu ve Cumhurbaşkanı
Yardımcısı Fuat Oktay’ın cevabı (7/24834)
25 Şubat 2020 Salı 
BİRİNCİ OTURUM
Açılma Saati: 15.02
BAŞKAN: Başkan Vekili Celal ADAN
KÂTİP
ÜYELER: Nurhayat ALTACA KAYIŞOĞLU (Bursa), İshak GAZEL (Kütahya) 
-----0-----
BAŞKAN
– Türkiye Büyük Millet Meclisinin 60’ıncı Birleşimini açıyorum. 
Toplantı
yeter sayısı vardır, görüşmelere başlıyoruz.
Gündeme
geçmeden önce 3 sayın milletvekiline gündem dışı söz vereceğim.
Gündem
dışı ilk söz, 19 Şubat 2020 tarihinde Almanya’da Türklere yönelik
gerçekleştirilen ırkçı saldırılar hakkında söz isteyen İstanbul Milletvekili Cemal
Çetin’e aittir. 
Buyurun
Sayın Çetin. (MHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Cemal Çetin’in, Avrupa
ülkelerinde artan ırkçılık, ayrımcılık, yabancı düşmanlığı ile 19 Şubat 2020
tarihinde Almanya’nın Hanau şehrinde Türk iş yerlerine yapılan saldırılara
ilişkin gündem dışı konuşması
CEMAL
ÇETİN (İstanbul) – Sayın Başkanım, değerli milletvekilleri; Avrupa ülkelerinde
artan ırkçılık, ayrımcılık, yabancı düşmanlığı ve Almanya’nın Hanau şehrinde
Türk iş yerlerine yapılan hain, ırkçı terör saldırısı hakkında gündem dışı söz
almış bulunuyorum. Genel Kurulu saygıyla selamlıyorum.
Avrupa’da
ırkçılık, ayrımcılık, yabancı düşmanlığı ve İslam karşıtlığının son yıllarda
hızla yükselmesine üzülerek şahit oluyoruz. Yabancı düşmanlığı yalnız
sokaklarda değil, aynı zamanda alışveriş merkezlerinde, iş yerlerinde, toplu
taşıma araçlarında, okullarda, devlet dairelerinde, velhasıl hayatın her
kesiminde karşı karşıya kalınan hastalıklı bir durumdur. Yabancı düşmanlığı ve
ırkçılık daha çok Avrupa’da yaşayan Türkleri hedef almaktadır. Özellikle
Avrupa’da medyanın yabancı düşmanlığı ve İslam karşıtlığı konularında her gün
yaptığı kışkırtıcı yayınlar ve siyasi partilerin, politikacıların kullandıkları
ayrımcı dil, geliştirdikleri antidemokratik politikalar, zaten var olan yabancı
düşmanlığını körüklemektedir. Kendilerini merkez olarak tanımlayan siyasi
partiler ve sözde sol partiler dâhil, ayrımcı, ırkçı, İslam karşıtı
söylemlerini artırmışlardır. Bu söylemler, ırkçıların güçlenmesine ve ırkçı
terör saldırılarının sıradanlaşmasına sebep olmaktadır. Irkçılar ve Türkiye
düşmanı PKK gibi terör örgütleri tarafından Türk derneklerine, Türk iş
yerlerine, Türkiye'nin resmî kurumlarına ve sokaktaki vatandaşlarımıza yapılan
alçak saldırılar hukuken açıklığa kavuşturulmak yerine, saldırganlara meşru
gerekçe oluşturacak yönde Avrupa medyasında yayınlar yapılmaktadır. Saldırıya
uğrayan kişi ve kuruluşlarla ilgili “Türkiye'nin uzantıları, Türkiye’ye yakın ırkçı,
faşist” gibi yakıştırmalar yapılmakta ve saldırganlar cesaretlendirilmektedir.
Sözde, düşünce özgürlüğü, demokrasi ve insan haklarını savunan Avrupa
ülkelerinde, bırakın düşünce özgürlüğünü, sembollere bile tahammül edilemiyor,
yasaklar getiriliyor; aynı zamanda, PKK, FETÖ gibi terör örgütlerine sahip
çıkılıyor, onlara alan açılarak Türkiye ve Türk düşmanlığı körükleniyor. Bir
yandan PKK, FETÖ ve ırkçı terör örgütlerinin hain saldırılarına maruz
kalmaları, diğer taraftan “uyum” adı altında Avrupa ülkelerinin ortaya koyduğu
antidemokratik, baskıcı politikalar Avrupa Türklüğüne büyük bir acı ve
huzursuzluk vermektedir. 
Mölln
ve Solingen’de insanlarımız diri diri yakılmış ve ırkçı NSU saldırıları
sonucunda, çoğu küçük esnaf olan, 8’i Türk 10 kişi hayatını kaybetmiştir. NSU
davasının sonuçları Almanya’nın demokrasisi ve hukuku açısından büyük bir
skandal ve ayıptır. Bu saldırıların içimizdeki yangını sönmeden, en son korkunç
örneğini de maalesef, Almanya’nın Hanau kentinde yaşadık. Almanya’da Frankfurt
yakınlarındaki Hanau kentinde 19 Şubat Çarşamba akşamı 2 Türk iş yerine silahlı
saldırı düzenlenmiş, her iki hain saldırıda 5’i Türk kökenli olmak üzere 9 kişi
hayatını kaybetmiş, çok sayıda kişi de yaralanmıştır. Yapılan silahlı
saldırıların zanlısının ırkçı nefretle hareket ettiği, yabancıları hedef alan
terör eylemini gerçekleştirdiği Federal Başsavcılık tarafından açıklanmıştır. 
Öncelikle,
bu hain terör saldırısını nefretle kınıyorum ve Alman makamlarının saldırının
her yönüyle aydınlatılması için her türlü çabayı göstermesini bekliyoruz.
Federal Almanya Cumhurbaşkanı Sayın Steinmeier’in “Irkçı nefretin tehdidi
altında olan insanların yanındayım.” ve Başbakan Sayın Merkel’in
“Vatandaşlarımızı köken ve dinlerine göre ayırt etmiyoruz.” açıklamalarıyla
Hanau’daki terör saldırısını kınamalarını ileriye dönük alınacak tedbirlerin
işareti olarak görmek istiyoruz. 
Bu
hain terör saldırısı, ırkçılık, ayrımcılık ve yabancı düşmanlığının ne denli
korkunç boyutlara ulaştığının bir göstergesidir. Eğer bu, örgütlü bir ırkçı
saldırı ise bunların nasıl bir nefretle donatıldığı ortaya çıkıyor; bireysel
bir saldırı ise yabancı düşmanlığının büyük bir hızla tabana yayıldığını
gösteriyor. Her iki durumda da ırkçılığın hızla yükseldiğini ve korkunç
sonuçlara sebep olduğunu görüyoruz. Ayrıca, bu hain saldırının âdeta bağıra
bağıra geldiğine de dikkat çekmek istiyorum. Her ortamda, her zaman gerekli
uyarıların yetkililere daha önceden yapılmasına rağmen yeterli tedbirlerin
alınmadığını görüyoruz. Bu sebeple, alınması gereken tedbirleri tekrar buradan
hatırlatmak istiyoruz.
Terörün
bir insanlık suçu olduğu bilinciyle, her türlü teröre karşı ayrım yapmadan
etkin mücadele edilmelidir. Irkçılık, yabancı düşmanlığı ve ayrımcılığı ortadan
kaldıracak acil tedbirler alınmalıdır. Avrupa medyası, yabancı ve İslam karşıtı
yayınlarından vazgeçmelidir. 
(Mikrofon
otomatik cihaz tarafından kapatıldı) 
BAŞKAN
– Bir dakika daha söz veriyorum.
Buyurun.

CEMAL
ÇETİN (Devamla) – Siyasi partiler ve politikacılar, yabancıları hedef gösteren
kışkırtıcı açıklamalardan kaçınmalı; toplumu ayrıştırmadan, tamamını
kucaklayacak birleştirici bir dil kullanmalıdır.
Bu
ve buna benzer saldırıların Almanya’nın uluslararası alanda imajını zedelediği
açıktır. Bu sebeple, bu hain saldırı her yönüyle aydınlatılmalı, suçlulara
gerekli cezalar verilmelidir. Böylelikle, hem teröristlerin cesareti kırılacak
hem de bundan sonra yapılması muhtemel saldırılar için caydırıcı bir sebep
olacaktır.
Bu
alçakça saldırıları bir kez daha nefretle lanetliyor, her iki saldırıda
hayatını kaybedenlere Yüce Allah’tan rahmet, kederli ailelerine sabır ve
başsağlığı, yaralılara acil şifalar diliyorum; acılarını yürekten paylaşıyorum.
Genel
Kurulu saygılarımla selamlıyorum. (MHP sıralarından alkışlar) 
BAŞKAN
– Gündem dışı ikinci söz, hızlı tren ve Sakarya-İstanbul bölgesel trenleri
hakkında söz isteyen Kocaeli Milletvekili Haydar Akar’a aittir. 
Buyurun
Sayın Akar. (CHP sıralarından alkışlar) 
2.- Kocaeli Milletvekili Haydar Akar’ın, yüksek hızlı
tren ile Sakarya-İstanbul bölgesel trenlerine ilişkin gündem dışı konuşması
HAYDAR
AKAR (Kocaeli) – Sayın Başkan, değerli milletvekilleri; biraz kentimden ve
yaşadığım bölgeden konuşmak istiyorum.
Ben,
Büyükderbent’te doğan, Büyükderbent’te eğitimini sürdüren ve hâlen
Büyükderbent’te yaşayan bir kardeşinizim. Büyükderbent, Kartepe eteklerinde,
Kafkas göçmenleri tarafından 1870’li yıllarda kurulmuş bir belde; nahiye olmuş,
daha sonra belediye olmuş ve belediyeden sonra da Büyükşehir Belediyesi
Yasası’yla beraber mahalleye dönüştürülmüş bir beldemiz. Bu beldede bir
trenimiz vardı bizim. Önce “kara tren” dediğimiz, kömürle çalışan trenlerimiz
vardı öğrencilik yıllarında çok kullandığım. Sonra, talebe trenleri geldi ve
elektrikli tren geldiğinde, o kırk beş dakikalık yol on beş dakikaya düştüğünde
devrim oldu diye düşünmüştük. 
Ama
1870’li yıllardan bugüne, yüz otuz senelik bir tren istasyonundan bahsediyorum.
Türkiye’de ilk yapılan, devlet eliyle yapılan, Devlet Demiryollarının üzerinde
bir tren istasyonumuz vardı. Bu tren istasyonumuzda Haydarpaşa’dan kalkıp Adapazarı’na
giden bölgesel trenleri, yine Haydarpaşa’dan kalkıp Ankara’ya gelen veya Doğu
Anadolu’ya, Güneydoğu Anadolu’ya giden trenler durur, insanlar o trenleri
kullanırlardı. Ben de öğrencilik yıllarımda çok kullandım hatta yazları
topladığımız meyveleri Pendik ve Bostancı pazarında satmak için bu trenleri
kullanıyorduk, bu trenlerle gidip geliyorduk.
2012
yılında yüksek hızlı tren nedeniyle bu tren seferleri kaldırıldı, sadece
buradan kaldırılmadı. Bölgesel trenler yani Adapazarı-Haydarpaşa arasındaki trenler
günde 12 sefer gidiş, 12 sefer de geliş olmak üzere 24 seferdi, 30 tane de
istasyonda duruyordu. Bu trenler günlük yaklaşık 30 bin kişiyi taşıyordu. Bu
trenlerde yolculuk edenlerin çoğu öğrenci, memur ve işçiydi. Hatta, benim
beldemden Tuzla’ya bile giden insanlar vardı trenleri kullanarak. İki yıl
sonrasında, bu bölgesel trenlerin korunacağı söylendi. Biraz da benim Devlet
Demiryollarında denetmen olmam gerekçesiyle 2015 yılında, karşılıklı 5 sefer
olmak üzere bu bölgesel trenleri koydurabildik. Şu anda çalışıyor bölgesel
trenler yalnız bizim istasyonumuzda durmuyor. 2015’te tekrar çalışmaya başlayan
istasyonumuz bir yıl sonra, iki yıl sonra… Mayıs 2019’da Derbent ve Köseköy
İstasyonları kapatıldı ve gerekçesi de sinyalizasyondu. Gerçekten sinyalizasyon
yoktu, yapılması gerekiyordu ama hâlen trenlerimiz çalışmıyor.
Şimdi,
Kartepe’nin eteğindeki Derbent beldesinden, gerçekten, İstanbul’un nefes almış
olduğu, hafta sonu büyük turizm hareketinin olduğu, kış turizmi hareketinin de
olduğu bir beldeden bahsediyorum. Sadece trenle gelen vatandaşlarımız, orada
yaşayan vatandaşlarımız, seyahat eden vatandaşlarımız değil, dışarıdan da çok
sayıda vatandaşımız buraya geliyor ve bu tren seferlerimiz henüz başlamadı. Bir
muhtarımız var, adı Erdal Baş; inanın, diyor ki: “Eğer bu tren seferleri
başlamazsa ben kendimi hızlı trenin önüne atacağım.” Tabii, böyle bir şeye
fırsat vermeyeceğiz ama bir an evvel de yetkililere sesleniyorum: Trenlerimizi
geri verin diyorum. 
Kartepe’den
bahsetmişken Kartepe, kayak yapılan, yaz turizmi de var ama daha önemlisi, kış
turizmi olan bir dağımız; İstanbul’a çok yakın, kırk beş dakikada özel
vasıtalarıyla, turlarla gelebiliyor insanlar, yine, eğer açılırsa treni de
kullanarak gelecekler. Hafta sonları büyük bir izdiham yaşanıyor Kartepe’de.
Kartepe, bir kişiye verilmiş ve bir tekel hâline dönüştürülmüş. Yanlış
hatırlamıyorsam 3.400 hektarlık bir alanda, tekel mahiyetinde, kırk dokuz
yıllığına verilmiş bir tesis dışında tesis yapılmasına imkân verilmiyor, izin
verilmiyor. Bunun derhâl halledilmesi gerekiyor Kartepe’nin yeterince
değerlenmesi için. 
Yine,
Kartepe’ye çıkan 3 tane ana yolumuz var: Biri Maşukiye’den -Sapanca
yakınlarında, yine Kartepe’nin bir beldesi- diğeri Derbent’ten, bir diğeri de
Suadiye’den. Bu 3 yoldan da Kartepe’ye çıkılabiliyor. Maşukiye dışındaki
yollarda, maalesef, elektriğimiz bulunmuyor. Yollardaki işletmeler, 21’inci
yüzyılda, gece karanlıkta hizmet etmeye çalışıyorlar, doğal gaz olmasına rağmen
hâlen tüp gaz kullanıyorlar; bir an evvel de elektriğin getirilmesi gerekiyor.
Tabii, TEDAŞ’la kontak kuruyoruz, “Yapamayız, yatırım maliyeti yüksek.”
diyorlar fizibilite yaptıklarında, yeterli kazancı sağlayamayacaklarını
düşündükleri için. AKP’li belediye orada bu elektrik hizmetini yapabilmek veya
getirebilmek için, vatandaşa hizmet etmek için çaba sarf ediyor ama o da
batağın içinde, gerçekten bir yatırım yapamıyor; böyle bir sıkıntı var. 
Yine,
yol üzerinde tesisler olması gerekiyor, özellikle Suadiye ve Derbent yolları
üzerinde. Orman Bakanlığıyla görüştük, daha önce burada ifade etmiştim, AKP’ye
yakın birkaç arkadaşa orada tesis yapabilmek için yer tahsis edildi. Orman
işletmesi 10 tanesini belirlesin, ihaleye çıksın, hatta orada oturma şartı da
koşsun ihalelerde ve bu tesisleri böyle talep üzerine değil, kendileri hazırlayarak
versinler dedik, bunu da gerçekleştiremedik.
(Mikrofon
otomatik cihaz tarafından kapatıldı)
BAŞKAN
– Haydar Bey, bir dakika veriyoruz.
HAYDAR
AKAR (Devamla) – Bitiriyorum, teşekkür ediyorum.
Kartepelinin,
Derbentlinin en büyük hayali teleferikti. Yine, bir seçim öncesi teleferiğin
temeli atıldı, firma bıraktı gitti. Sadece, temel yok şu anda, bir şehir
hastanesinde yaptığınız gibi -ulusal basına çıkmıştı- Kartepe’deki teleferik
faciası da aynı, 5 metrekarelik bir temel atıldı ve öyle kaldı. Çok büyük bir
yatırım değil, 75-80 milyon civarında bir yatırım ama belediye bunu kendi
imkânlarıyla yapma şansına sahip değil. Biraz evvel dediğim gibi, Kartepe
Belediyesi AKP’li bir belediye ama mali anlamda, Türkiye’nin şu anda elinizde
bulunan en büyük şehirlerinden bir tanesi olan Kocaeli Büyükşehir Belediyesi
bunu yapabilir ama o da oralı olmuyor. Turizm Bakanlığından ricamız, burada
teleferiğin bir an önce hayata geçirilmesi. Birçok ilde dağ olmamasına rağmen,
kar olmamasına rağmen teleferik yapılmıştır, yapılmaya devam ediyor ama
maalesef, Kocaeli ve Kartepe hak ettiği değeri sizin iktidarınızdan alamıyor.
Bir
an evvel bu problemlerin giderilmesini rica ediyor, hepinize saygılar
sunuyorum.
Teşekkür
ederim. (CHP sıralarından alkışlar)
BAŞKAN
– Gündem dışı üçüncü söz, Trabzon’un düşman işgalinden kurtuluşunun 102’nci yıl
dönümü münasebetiyle söz isteyen Trabzon Milletvekili Sayın Salih Cora’ya
aittir.
Buyurun
Sayın Cora. (AK PARTİ sıralarından alkışlar)
3.- Trabzon Milletvekili Salih Cora’nın, 24 Şubat
Trabzon’un düşman işgalinden kurtuluşunun 102’nci yıl dönümüne ilişkin gündem
dışı konuşması
SALİH
CORA (Trabzon) – Sayın Başkan, değerli milletvekilleri; bugün, Trabzon’umuzun
düşman işgalinden kurtuluşunun 102’nci yılı münasebetiyle gündem dışı söz almış
bulunmaktayım. Bu vesileyle Gazi Meclisimizin siz kıymetli üyelerini,
milletimizi ve hemşehrilerimizi saygıyla selamlıyorum. 
Trabzon,
Anadolu’nun eski yerleşim yerlerinden biridir; her dönemde jeopolitik ve
jeostratejik konumu itibarıyla ilgi odağı olmuş kadim bir şehirdir, geçmişi
milattan önceki dönemlere dayanmaktadır. Trabzon, İstanbul dışında, bu
coğrafyada iki imparatorluk kültürünün yeniden inşa edildiği tek şehirdir; bu
özelliği nedeniyle kültürün, sanatın, ticaretin ve eğitimin her daim beşiği
olma özelliğiyle dikkat çeken bir şehir olmuştur. Trabzon’u tarihte ayrıcalıklı
kılan bir diğer özelliğiyse gerek Roma gerekse Osmanlı hâkimiyetlerinde buraya
vali olarak tayin edilenlerin genellikle hanedan ailesinden olmasıdır. Fatih’in
fethettiği, Yavuz’un şehzadelik yaptığı, Kanuni’nin doğduğu, Gazi Mustafa Kemal
Atatürk’ün defalarca ziyaret ettiği, Cumhurbaşkanımız Sayın Recep Tayyip
Erdoğan’ın en fazla yatırımı yaptığı Trabzon, her dönem etkin bir şehir
olmuştur. Kanuni Sultan Süleyman’ın kılıcının üzerinde bulunan hamsi motifi,
cihan sultanın bu şehre olan muhabbetinin en önemli göstergelerinden birisidir.

Değerli
milletvekilleri, büyük paylaşım savaşlarının ilki olarak tanımlayabileceğimiz
Birinci Dünya Savaşı’nda Osmanlı Devleti yedi düvele karşı savaşmıştır. Bu
süreçte düşman tarafından işgal edilen şehirlerimizden biri de maalesef
Trabzon’dur. Şehir o dönemde, Trabzon’da yaşayan bazı ayrılıkçı
gayrimüslimlerin sevinç naraları arasında, 18 Nisan 1916 tarihinde Ruslar
tarafından işgal edilmiştir. Bu süreç yaklaşık iki yıl sürmüş, 24 Şubat 1918
tarihine kadar da milis güçlerimiz tarafından Ruslara karşı büyük bir mücadele
ortaya koyulmuştur. Bu coğrafyanın insanları o tarihlerde çok ağır bedeller
ödemiş, birçok ihaneti görmüş ama esarete asla boyun eğmemiştir. Bu topraklar
için mücadele eden şehitlerimiz bizim için, bizim haysiyetimizi ve itibarımızı
korumuşlardır, biz onları ne yere ne göğe sığdırabiliriz. O günler,
milletimizin yaşlısıyla genciyle, kadınıyla erkeğiyle topyekûn bir mücadele
ettiği günlerdi. Tüm yokluklar içerisinde barutun kanla, kanın canla, canın
vatanla, namus ve bayrak uğruna destanlaştığı günlerdi. O gün, ülkemizin
bağımsızlığı ve bütünlüğü uğruna canlarını hiçe sayarak ölüme koşan, esaret
altında yaşamaktansa “Vatan sağ olsun.” deyip şehit olmayı en yüce mertebe
sayan bu aziz milletin evlatlarının verdiği kurtuluş mücadelesi, her türlü
takdirin üzerindedir. 
Değerli
milletvekilleri, yine o tarihlerde, savaşamayacak durumda olan yaklaşık 350 bin
Trabzonlu muhacirliğe mecbur bırakılmış, türlü eziyetlerin, sıkıntıların,
acıların ve yokluğun en büyüğünü yaşamış, açlık ve sefaletle mücadele etmek
zorunda bırakılmıştır. Tabii ki bunları unutmak mümkün değildir. Birçoğu göç
ettiği topraklardan geri dönememiştir, geri dönenler de yağmalanan, yakılıp
yıkılan bir yurtla karşılaşmıştır. Sadece evleri değil, tarihleri de yıkılmış,
hatıraları yerle yeksan olmuştur.
Değerli
milletvekilleri, bunca yaşanan sıkıntıların, çekilen cefaların ardından her
yanı şehit kanıyla sulanmış bu toprakları her türlü dâhilî ve haricî bedhahlara
karşı müdafaa etmek, ülkemizi muasır medeniyetlerin üzerine çıkarmak, birbirini
sevmek, aynı ülkede aynı ilkelerle, aynı ülkü birliğine sahip bir millet olmak
temel arzumuzdur. 
Bu
vatan üzerinde geçmişte olduğu gibi bugün de aynı hesapların, aynı oyunların
içerisinde olanları biliyoruz. Biz her zamankinden daha bilinçli, daha uyanık,
daha kuvvetli bir şekilde milletimizin hizmetkârı olmaya ve bu oyunları bozmaya
devam edeceğiz. Davamız büyük ve güçlü Türkiye davasıdır. Bir oldukça, iri
oldukça, diri oldukça, kardeş oldukça, hep birlikte güçlü Türkiye oldukça hiç
kimse bizi deviremeyecektir. Birliğimizi ve bütünlüğümüzü bozmaya kimsenin gücü
yetmeyecektir. 
Kıymetli
milletvekilleri, bu anlamlı günü kutlarken bir bilinci daha vurgulamak
istiyorum. Kurtuluş günlerini hatırlarken amacımız, başka milletlere hasmane
bir duygu beslemek, kin ve nefret tavrıyla hareket etmek değildir… 
(Mikrofon
otomatik cihaz tarafından kapatıldı) 
SALİH
CORA (Devamla) – Bir dakika alabilir miyim?
BAŞKAN
– Evet, bir dakikada toparlayın Sayın Milletvekili.
SALİH
CORA (Devamla) – …ortak hafızaya dayalı bir tarih bilincini oluşturmaktır;
atalarımızın bu vatan için canları pahasına verdiği mücadeleyi, ödediği
bedelleri hatırlamak, ecdadımızın aziz hatırasını yâd etmektir. 
Bu
vesileyle milletimizin, memleketimizin ulusal kurtuluş mücadelesinde eşi
görülmemiş bir azim, inanç ve kararlılıkla hareket eden ve bu güzel toprakları
bize ebedî vatan kılan başta Gazi Mustafa Kemal Atatürk ve onun silah
arkadaşları olmak üzere, yine bu uğurda canını feda eden nice isimsiz kahramanı
rahmetle, minnetle yâd ediyoruz. 
Bir
kez daha Trabzon’un düşman işgalinden kurtuluşunun 102’nci yıl dönümünü
kutluyor, hepinizi saygıyla selamlıyorum. (AK PARTİ, MHP ve İYİ PARTİ
sıralarından alkışlar.)
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika süreyle söz vereceğim. Bu sözlerin ardından Sayın Grup Başkan
Vekillerinin söz taleplerini karşılayacağım.
Sayın
Aydın…
V.- AÇIKLAMALAR
1.- Bursa Milletvekili Erkan Aydın’ın, halkın sağlık
alanında yaşadığı mağduriyete nasıl çözüm bulunacağını ve çöken sağlık
sisteminin coronavirüsten bizi nasıl koruyacağını Sağlık Bakanından öğrenmek
istediğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bu
kürsüden birçok kez “Sağlık sistemi çöküyor.” diye uyarılarda bulunduk ancak
iktidar, bu feryada, daha doğrusu halkın feryadına kulak asmadı. Şimdi, bunun
sonuçlarını Bursa’da yakından görüyoruz. Bursa’da kamu hastanelerinin yoğun
bakım servislerinde ya da acil servislerinde yer yok, acil hastalar çevre
illere sevk ediliyor, hatta Gemlik’ten Çorum’a sevk edilen hasta bile söz
konusu. Üniversite Hastanesinde yer bulmayı bırakın, normal muayene için bile
günlerce beklemek zorundasınız. Şehir hastanelerine yeni anlayışla müşteri
kazandırmak için diğer kamu hastanelerinin kapatılmaması gerektiğini birçok kez
dile getirdik ancak dinletemedik. Sonuç, büyük bir mağduriyet oldu. Bursa
örneği, sağlık sisteminin çöküşünün en büyük göstergesi. 
Şimdi,
Sayın Bakana soruyorum: Halkın bu mağduriyetine nasıl çözüm bulacaksınız? Çöken
bu sağlık sistemi bizi coronavirüsten nasıl koruyacak?
BAŞKAN
– Sayın Taşkın…
2.- Mersin Milletvekili Ali Cumhur Taşkın’ın, İran’da
meydana gelen, Van ili Başkale ilçesinde etkisi görülen depremde hayatını
kaybeden vatandaşlara Allah’tan rahmet dilediğine, mübarek üç ayların ve Regaip
Gecesi’nin Türk ve İslam âlemine hayırlar getirmesini Yüce Allah’tan niyaz
ettiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
İran’da
meydana gelen, Van’ın Başkale ilçesinde etkisini gösteren depremde hayatını
kaybeden vatandaşlarımıza Allah’tan rahmet, yakınlarına başsağlığı, yaralılara
da acil şifalar diliyorum.
Müslümanlar
olarak gelişini her yıl heyecanla beklediğimiz üç ayların başlangıcı olan recep
ayının ilk gecesini bu akşam idrak edeceğiz. Perşembeyi cumaya bağlayan gece
ise inşallah, Regaip Gecesi’ne erişeceğiz. Rabb’imizin kulları için açtığı
sonsuz lütuf kapılarının ilki recep ayıdır. Recep ayından sonra ruhen ve
bedenen ramazana hazırlandığımız şaban ayı gelir. Üç ayların evveli rahmet,
ortası mağfiret, sonu ise cehennemden kurtuluş olan ramazanışeriftir. 
Bu
vesileyle mübarek üç ayların ve Regaip Gecesi’nin milletimize ve İslam âlemine
hayırlar getirmesini Yüce Rabb’imden niyaz ediyor, Genel Kurulu saygıyla
selamlıyorum.
BAŞKAN
– Sayın İlgezdi…
3.- İstanbul Milletvekili Gamze Akkuş İlgezdi’nin, Plan
ve Bütçe Komisyonunda görüşülen (2/2633) esas numaralı Kanun Teklifi’nin
19’uncu maddesiyle derneklere yeni üyelerin ve üyeliği sona erenlerin kimlik
bilgilerini mülki idare amirlerine bildirme zorunluluğu getirilmesinin insan
hak ve özgürlükleri başta olmak üzere Anayasa’ya aykırı olduğuna ilişkin
açıklaması
GAMZE
AKKUŞ İLGEZDİ (İstanbul) – Sayın Başkan “ileri demokrasi” diyerek iktidara
gelenler Türkiye’yi açık hava hapishanesine çevirdiler. Türkiye’yi demokrasiden
uzaklaştıranlar şimdi de cumhuriyet tarihinin en büyük fişleme operasyonunu
hazırlıyorlar. İnsan hak ve özgürlükleriyle bağdaşmayan fişleme, iktidar
partisinin ideolojik araçlarından biri olmuştur. Ne yazık ki bugün insana dair
her ayrıntı kayıt altına alınmaktadır. 
Şimdi
de “katılımcı demokrasi” adı altında, dernek üyelerinin baskı altına alınmasına
şahit oluyoruz. İktidar, derneklere üye yurttaşların kimlik bilgilerine el
koymak istiyor. Düzenleme, bugün Plan ve Bütçe Komisyonunda görüşülüyor. Bu
çaba, derneklere üye 12 milyon yurttaşımızın yani Türkiye'nin yüzde 15’inin
fişlenmesi demektir. Amaç, yandaş olmayan dernekleri baskı altına almak ve toplumu
sindirmektir. Anlaşılan o ki Türkiye'de, iktidar partisi mensupları dışında
herkes potansiyel olarak suçlu görülüyor. İnsan hak ve özgürlükleri başta olmak
üzere Anayasa’ya açıkça aykırı olan bu düzenlemenin derhâl geri çekilmesi
gerekmektedir. 
BAŞKAN
– Sayın Ödünç…
4.- Bursa Milletvekili Atilla Ödünç’ün, mübarek üç
ayların ülkeye ve İslam âlemine hayırlar getirmesini Yüce Allah’tan niyaz
ettiğine ve 26 Şubat Hocalı katliamının 28’inci yıl dönümüne ilişkin açıklaması
ATİLLA
ÖDÜNÇ (Bursa) – Sayın Başkan, değerli milletvekilleri; mübarek üç ayların
bizlere, ülkemize ve Âlemiislam’a hayırlar, bereketler getirmesini
Allahüteala’dan niyaz ediyorum. 
Bu
hafta, bir mezalimin yaşandığı olayın 28’inci yıl dönümüdür. Ermenistan
birlikleri tarafından düzenlenen saldırıda Hocalı’da 613 Azerbaycan vatandaşı,
çocuk, kadın, yaşlı ayrımı gözetmeksizin zalimce, acımasızca katledilmiştir.
Bu, insanlık tarihinin en büyük kara lekelerinden biridir. Aziz milletimiz
Hocalı’daki bu insanlık dışı katliamın acısını her zaman kalbinde hissetmiştir,
Azerbaycanlı kardeşlerimizin yanlarında olarak onların acılarını
paylaşmışızdır. Vicdanlarımızda en ağır cezaya mahkûm ettiğimiz bu katliama
uluslararası toplumun da gereken duyarlılığı göstermesini bekliyoruz. Türkiye
olarak, her zaman olduğu gibi önümüzdeki dönem de bu haklı davada Azerbaycanlı
kardeşlerimizin yanında olmaya devam edeceğiz. Türkiye her zaman can gardaşının
yanındadır. 
Genel
Kurulu saygıyla selamlıyorum. 
BAŞKAN
– Sayın Aygun. 
5.- Tekirdağ Milletvekili İlhami Özcan Aygun’un, Tarım
Kredi Kooperatiflerinin çiftçi borçlarını yapılandırmak yerine icra işlemi
başlattığına, çiftçiye destek olunması gerektiğine ilişkin açıklaması
İLHAMİ
ÖZCAN AYGUN (Tekirdağ) – Çiftçilerin tarımsal kredi borçları 117 milyar,
takipteki borçları ise 5,2 milyar, gayrinakdî kredi miktarı ise 8,1 milyar lira
civarındadır. Çiftçinin kısa vadeli borç yükü ise 39,5 milyardır. Sayın
Albayrak çiftçilerimize müjde vermişti. Çiftçi borçlarının yapılandırılması ya
da ertelenmesi konusuyla ilgili iki konsept ortaya çıktı: Çiftçilerin
kullandıkları sübvanseli kredilerin yapılandırılması; diğeri, doğal afete maruz
kalan çiftçilerin kredilerinin bir kısmının ertelenmesidir. Ziraat Bankası borç
yapılandırması yapmıyor, yeniden kredi vererek yenileme yapıyor; faizi 12’ye 9
olarak uyguluyor. Doğal afette ise karşılaşılan oranın yüzde 10’u kadar
fazlasına erteleme yapılıyor ama Tarım Krediye geldiğimizde ise Tarım Kredi
Kooperatifleri borç yapılandırması değil, tamamen faizle beraber icra işlemini
başlatmıştır. Bakan Albayrak “Yapılandırma yapacağız, erteleme yapacağız."
dedi. Fakat Tarım Kredideki çiftçilere şu anda icra takibi uygulanmakta yani
yapılandırmanın da fos olduğu ortaya çıktı. Her şey, gerçekler gün yüzüne
çıktığı gibi bunun da gün yüzüne çıkarak bir an evvel…
(Mikrofon
otomatik cihaz tarafından kapatıldı) 
İLHAMİ
ÖZCAN AYGUN (Tekirdağ) - … çiftçiye destek olunması gerekir. 
BAŞKAN
– Sayın Şevkin… 
6.- Adana Milletvekili Müzeyyen Şevkin’in, başta Adana,
Hatay ve Mersin olmak üzere güney illerinde oldukça sık görülen orak hücre
anemisi ve Akdeniz anemisi hastalıkları için kullanılan ilaçlara erişimin
önünün açılması gerektiğine ilişkin açıklaması
MÜZEYYEN
ŞEVKİN (Adana) – Ülkemizde, başta Adana, Hatay ve Mersin olmak üzere güney
illerimizde oldukça sık görülen orak hücre anemisi ve Akdeniz anemisi
hastalıkları genetik geçiş özelliği olan ve kanda oksijen taşımakla görevli
hemoglobinin anormal yapıda üretildiği hastalıklardır. Günümüzde bu
hastalıkların kesin bir çözümü maalesef yoktur ve hastaların tek şansı bu
demiri bağlayan ilaçlardır. Bu ilaçlarla, demirin organlarda birikip hasar
yapması önlenebilmektedir. Hâlihazırda, Türkiye’de, bilinen 4 bin talasemi ve 1.200
civarında orak hücre anemisi hastası vardır ancak ilaçların temininde sorun
yaşanmaktadır. SGK’nin 12/9/2019 tarihinde uygulamaya geçen SUT’la bu ilaçları
geri ödemesi zorlaşmış ve hatta sekteye uğramıştır. Hastaların Desferal,
Ferriprox ve Exjade ilaçlarına kolay ulaşımının önü açılmalı, bu hastalık
nedeniyle daha fazla insanın ölümüne seyirci kalınmamalıdır. 
Vatandaşlarımız
adına, yüce Meclis aracılığıyla Sağlık Bakanlığının konuya duyarlılık
göstermesini bekliyoruz. 
BAŞKAN
– Sayın Sümer…
7.- Adana Milletvekili Orhan Sümer’in, dış politikada
bir bilinmezlik içine giren, içeride yanlış ekonomik politikalar izleyen
iktidarın Türkiye’ye maliyetinin giderek ağırlaştığına ilişkin açıklaması
ORHAN
SÜMER (Adana) – Teşekkür ederim Sayın Başkan. 
Dış
politikada bir bilinmezin içine giren, içeride yanlış ekonomik politikalar
izleyen iktidarın Türkiye’ye maliyeti giderek ağırlaşıyor. Dolar 6.100’ün
üzerine çıktı, altın ise rekor kırmaya devam ediyor. Bir yıl içinde 118 milyar
dolar dış borç ödemesi gerçekleşecek olan Türkiye Cumhuriyeti’nde, içeride
dolarda 1 kuruşluk artış bile 1 milyar 180 milyon TL yeni yük demek. Suriye ve
Libya’da cephede askerlerimiz şehit düşerken içeride de ekonomik fatura giderek
artıyor. Bir çözüm yolu bulamayan iktidar, şimdi de gözünü emeklilerin
maaşlarına dikti. Emeklilere her iki bayramda ödenen biner lira ikramiyenin kaldırılacağı,
maaşlardan ayda 100 TL kesinti yapılacağı, ilaç katılım paylarının artırılacağı
konuşuluyor. Devlete en küçük borcu olanlara icra gönderiyorsunuz, asgari
ücretliye günlük 10 TL zam yapıyorsunuz. Şimdi de gözünüzü emekliye mi
diktiniz? Yarattığınız krizlerin faturasını hep emekçiler mi ödeyecek diyor,
krizleri kim yaratıyorsa faturayı da onların ödemesini diliyor, saygılar
sunuyorum. 
BAŞKAN
– Sayın Durmuşoğlu…
8.- Osmaniye Milletvekili Mücahit Durmuşoğlu’nun,
İran’da meydana gelen, Van ili Başkale ilçesinde etkisi görülen depremde
hayatını kaybeden vatandaşlara Allah’tan rahmet dilediğine, mübarek üç ayların
ve Regaip Gecesi’nin Türk ve İslam âlemine hayırlar getirmesini Yüce Allah’tan
niyaz ettiğine ilişkin açıklaması
MÜCAHİT
DURMUŞOĞLU (Osmaniye) – Teşekkür ediyorum Sayın Başkanım.
Geçen
hafta İran’ın Hoy şehri yakınlarında meydana gelen ve Van Başkale başta olmak
üzere birçok ilimizi de etkileyen 5,9 büyüklüğündeki deprem sonrası hayatını
kaybeden vatandaşlarımıza Allah’tan rahmet, yaralılara da acil şifalar
diliyorum. 
Manevi
iklimiyle ruhumuzu kuşatan, gönüllerimizi ferahlatan mübarek üç aylara
kavuştuk. Rahmet, bereket ve mağfiret mevsimi üç ayların ülkemize, milletimize
ve İslam âlemine hayır ve bereket getirmesini diliyorum. Üç aylar, birbiri
ardından açılan rahmet ve mağfiret kapıları olan, Regaip Kandili’yle başlayan,
Miraç ve Berat’la devam eden, bin aydan daha hayırlı Kadir Gecesi’yle zirveye
ulaşan, Ramazan Bayramı’yla da maddi ve manevi alanda bayrama dönüşen manevi
yükseliş ve bağışlanma aylarıdır. Rabb’imden bu mübarek ayları hakkıyla
değerlendirmeyi nasip etmesi temennisiyle Genel Kurulu saygıyla selamlıyorum.
BAŞKAN
– Sayın Ceylan…
9.- Çanakkale Milletvekili Özgür Ceylan’ın, Çanakkale
ilinin sahip olduğu doğal güzellikleri, zengin tarihi ve kültürel birikimiyle
turizmden daha fazla pay alan kent hüviyetine kavuşması gerektiğine ilişkin
açıklaması
ÖZGÜR
CEYLAN (Çanakkale) – Teşekkür ederim Sayın Başkan. 
Coğrafyamızın
kültür mirasına sahip çıkmamız gerekmektedir. Bu toprakların sahipleri olarak
bizler gerekli özeni gösterirsek Çanakkale, sahip olduğu doğal güzelliklerin
yanında zengin tarihi, kültürel birikimiyle turizmden daha fazla pay alan bir
kent hüviyetine kavuşabilir. 
Karabiga’da
bulunan Priapos Antik Kenti, milattan önce 7’nci yüzyılda Milet koloni kenti
olarak kurulmuştur. Milattan önce 334 yılında Büyük İskender’in Pers
İmparatorluğu’na karşı ilk zaferi Granikos Savaşı’na ev sahipliği yapmıştır.
Priapos Antik Kenti, ismini bağların, bahçelerin ve doğurganlığın koruyucu
Bereket Tanrısı Priapos’tan almaktadır. Çanakkale’de şu anda 5 antik kentte
bilimsel kazı çalışmaları devam etmektedir. Karabiga Priapos Antik Kenti’nde
Kültür ve Turizm Bakanlığınca bilimsel kazı çalışmaları başlatılmalıdır. Aksi
hâlde, Karabiga’daki bu antik kent yok olacaktır. 
BAŞKAN
– Sayın Gürer…
10.- Niğde Milletvekili Ömer Fethi Gürer’in,
emeklilerin mağduriyetinin giderilmesi gerektiğine ilişkin açıklaması
ÖMER
FETHİ GÜRER (Niğde) – Emeklilere on yıl gecikmeli de olsa üç yıl önce başlayan
banka promosyonu uygulamasında Sosyal Güvenlik Kurumu ve Türkiye Bankalar
Birliği arasında yapılan sözleşme bu ay doluyor. 13 milyon emekli yılda
ortalama 360 lira promosyon ücreti alıyor. Emeklilerin yıl boyunca aldığı
toplam promosyon ücreti gün olarak hesaplandığında 1 lirayı bile bulmuyor.
Bugün 1 liraya 1 simit almak mümkün görünmüyor. Büyük şehirlerdeki marketlerde
1 TL’ye 1 şişe su bile alınamıyor. Ekonomik kriz dikkate alınıp promosyon buna
göre güncellenmelidir. Emeklilerin rahat bir nefes almasını sağlayacak promosyon
ücreti almalarına uygun bir sözleşme gereklidir. 
Emekli,
ne yazık ki yoksulluk sınırı altında yaşamaktadır. 2000 yılından sonra emekli
olanlar için intibak düzenlemesi sağlanmalıdır. Emeklilere aile yardımı ve gıda
yardımı verilmeli ve artırılmalıdır. Emeklinin ekmeği küçültülmemelidir,
emeklinin ekmeğiyle oynanmamalıdır. 
Teşekkür
ediyorum Başkanım.
BAŞKAN
– Sayın Bayraktutan…
11.- Artvin Milletvekili Uğur Bayraktutan’ın, Artvin
ili Gazi Ortaokulu için niçin yıkım kararı alındığını ve yıkım kararı alınmasında
okulun niteliğinin ve adının etkisinin olup olmadığını öğrenmek istediğine
ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkanım. 
Artvin’in
önemli eğitim kurumlarından bir tanesi olan Artvin Gazi İlköğretim Okulu -şimdiki
Gazi Ortaokulu- hakkında Bakanlıktan gelen bir talimatla deprem gerekçe
gösterilerek yıkım kararı verilmiştir. Bu konuda ivedi bir işlem yapılması
talep edilmiş ve bu kış vakti orada okuyan bütün öğrencilerin okulu boşaltması,
başka okullara nakli ve binanın yıkılmasıyla alakalı talimat verilmiştir. Şunu
ifade edeyim ki Artvin dördüncü derecede deprem bölgesindedir. Okulun adının
“Gazi” Mustafa Kemal’in adı olması ve okulun niteliğinin değiştirilmesiyle
alakalı Artvin’de derin kaygılar vardır. Bu konuda Millî Eğitim Bakanlığının
gerekli açıklamaları yapmasını istiyoruz. Bu konuda Artvin’de yoğun bir infial
vardır. Yıkım kararının bu şekilde aceleye getirilmesindeki amaç nedir? Acaba
okulun niteliği, adı Hükûmeti rahatsız mı etmiştir? 
Teşekkür
ediyorum, bu konuda yetkililerden haber bekliyorum. (CHP sıralarından alkışlar)
BAŞKAN
– Sayın Fendoğlu…
12.- Malatya Milletvekili Mehmet Celal Fendoğlu’nun,
Malatya ilinde yaşanan deprem nedeniyle esnaf ve vatandaşların ödeyemediği su
bedellerinin gecikme faizinin silinip anapara üzerinden yeniden
yapılandırılmasını Hazine ve Maliye Bakanından talep ettiğine ilişkin
açıklaması
MEHMET
CELAL FENDOĞLU (Malatya) – Teşekkür ederim Başkanım. 
Hazine
ve Maliye Bakanlığımıza: Malatya Büyükşehir Belediyesi MASKİ (Su ve Kanalizasyon
İdaresi) Genel Müdürlüğünün ilimiz sınırları içerisinde 19 Şubat 2020 tarihi
itibarıyla su borcu olan abone sayısı 140.300’dür. Bu abonelerin faiz hariç
anapara borcu 91 milyon 780 bin TL’dir, gecikme faizleri ise 40 milyon 294 bin
TL’dir. MASKİ’nin toplam alacağı, faizler dâhil, 132 milyon 82 bin TL
civarındadır. Büyükşehir Yasası gereği Belediye Meclisi faiz silme yetkisine
sahip olmadığından, geciken bu kamu alacağını tahsil etmekte zorluk
çekmektedir. Bölgemizde yaşanan deprem sonrasında bu konuda ilgili
bakanlıklarımızdan esnaflarımız ve vatandaşlarımız faizlerinin silinip anapara
üzerinden yeniden yapılandırılmasını talep etmektedir. 
Teşekkür
ederim.
BAŞKAN
– Sayın Aycan…
13.- Kahramanmaraş Milletvekili Sefer Aycan’ın, ülkenin
geleceği için ilk ve ortaöğretimde başarının önemli olduğuna, başarıyı artırmak
için de altyapı sorunlarının çözülüp okul ihtiyacının karşılanması gerektiğine
ilişkin açıklaması
SEFER
AYCAN (Kahramanmaraş) – Sayın Başkan, ilk ve ortaöğretimde başarı, ülkemizin
geleceği açısından önemlidir. Başarıyı artırmak için altyapı sorunlarını
çözmeliyiz, okul ihtiyaçlarımız giderilmelidir. 
Şehrim
Kahramanmaraş’ta da ciddi okul açığı vardır. Yeni okul yapılması
hızlandırılmalı, gerekirse binalar kiralanmalıdır. İkili eğitimden kurtulmak
gerekir. Sınıflardaki öğrenci sayısı 30’u geçmemelidir. 
Öğretmenlerin
de motivasyonunu artırmalıyız. Sözleşmeli, ücretli öğretmenlik uygulamalarını
sonlandırmalıyız. Öğretmen açığı giderilmelidir. 
Millî
Eğitim Bakanlığının, okulda başarıyı artırmak için, sınıf geçme uygulamasını
tekrar başlatacak olmasını yerinde buluyor ve destekliyoruz. Bu, eğitime
disiplin getirecektir diye düşünüyorum.
Teşekkür
ederim.
BAŞKAN
– Sayın Ünver…
14.- Karaman Milletvekili İsmail Atakan Ünver’in,
emeklilere ödenen bayram ikramiyeleriyle ilgili basında yer alan haberlere
ilişkin açıklaması
İSMAİL
ATAKAN ÜNVER (Karaman) – Son günlerde, Hazine ve Maliye Bakanlığının emekli
aylıklarına göz diktiğine dair haberler basında yer almaktadır. Büyük çoğunluğu
asgari ücretin altında aldığı maaşla geçinemeyen emeklilerimize karşı bu tutum
büyük bir vicdansızlıktır. Bizler, çeşitli vesilelerle, emekli aylıklarında
artış yapılmasını ve en düşük emekli aylığının asgari ücret seviyesine
yükseltilmesini talep ederken tükenen AKP iktidarının emeklilerimize karşı
sergilediği bu tutumu kabul etmek mümkün değildir.
Buradan,
kerameti kendinden menkul damat beye sesleniyorum: Bak, burası çok önemli;
devlete karşı tüm sorumluluğunu yerine getirmiş emeklinin cebinden elini çek,
zulmetmeyi bırak. Emekliden kesinti yapmak bir yana, aylıklarının en az asgari
ücret seviyesine, iki yıldır aynı kalan ikramiyelerinin de -CHP’nin taahhüdünde
olduğu gibi- yılda 2 defa bir maaş seviyesine çıkarılması gerekiyor;
yapabiliyorsan bunu yap, yapamıyorsan da bırak git. 
Teşekkür
ediyorum. 
BAŞKAN
– Sayın Yılmaz…
15.- Düzce Milletvekili Ümit Yılmaz’ın, Düzce ili
Yığılca ilçesine Düzceli şehitlerin adının yaşatıldığı kapalı spor salonu
yapılmasını Gençlik ve Spor Bakanından talep ettiklerine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
İlimiz
Düzce’ye bağlı Yığılca ilçemiz 1954 yılında ilçe statüsü kazanmış, 3.200’ü
merkezde olmak üzere köyleriyle beraber toplam 19 bin nüfusa sahip bir
ilçemizdir. Yığılca ilçemizde ilköğretim ve ortaöğretim çağında toplam 2.042
kişi öğrenim görmektedir. Buna rağmen Yığılca ilçemizde bir kapalı spor salonu
yoktur. Gençlik ve Spor Bakanlığı yetkilileri, yaptığımız görüşmede, Yığılca
ilçemizin nüfus büyüklüğünün kapalı spor salonu yapımı için yetersiz olduğunu
ifade ettiler. 
Yığılca
son dört yıl içinde 3 şehit vermiş bir ilçemizdir. Buradan Gençlik ve Spor
Bakanlığı yetkililerine seslenmek istiyorum: Şehit verirken nüfus büyüklüğünü
göz önünde bulundurmadığınız Yığılca’nın, spor salonu yapılırken mi nüfus
büyüklüğü sorun oluyor? 
Yetkililerden,
spor salonu yapılmasını ve şehitlerimizin adının bu salonda yaşatılmasını talep
ediyoruz. 
Teşekkür
ederim. 
BAŞKAN
– Şimdi, söz talep eden Grup Başkan Vekillerine söz vereceğim.
Buyurun
Sayın Türkkan.
16.- Kocaeli Milletvekili Lütfü Türkkan’ın, Türk
milletinin mübarek üç aylarını tebrik ettiğine, Hakk’ın rahmetine kavuşan
21’inci Dönem MHP Çankırı Milletvekili İrfan Keleş’e Allah’tan rahmet
dilediğine, Cumhurbaşkanı Recep Tayyip Erdoğan’ın İdlib’de yaşananlar için
kullandığı “savaş” sözcüğüne yönelik bu savaşta kimin kiminle savaştığını ve bu
savaşın kimin savaşı olduğunu, İdlib’de Mehmetçik’i korumak için niçin
Rusya’dan alınan S-400’lerin kullanılmadığını ve havadan destek verilmezse
Mehmetçik’in orada nasıl savaşacağını öğrenmek istediklerine, Hükûmeti
coronavirüs tehlikesine karşı hızlı ve kapsamlı tedbirler almaya davet
ettiklerine, Ozan Ceyhun’un Türkiye’nin Viyana Büyükelçisi olarak atanması
kararını kabul etmediklerine, Kocaeli ili Çayırova ilçesinin çocuk doktoru
ihtiyacının giderilmesi gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün mübarek üç
ayların başlangıcını idrak ediyoruz. İlahî esintilerin kalpleri okşadığı, bir
anın bir asra bedel olduğu bu aylarda dualarda birleşmek dileğiyle bütün
milletimizin üç aylarını tebrik ediyorum, mübarek olsun.
Mecliste
21’inci Dönem Milliyetçi Hareket Partisi Çankırı Milletvekili olarak görev
yapan İrfan Keleş ağabey hastalığına karşı uzun süredir verdiği mücadelede
yenik düştü, Hakk’ın rahmetine kavuştu. Bugün Meclisteki törende onu ahiret
yolculuğuna uğurladık. Muhterem İrfan Keleş ağabeye rahmet; ailesine,
yakınlarına, Milliyetçi Hareket Partisine başsağlığı diliyorum.
Cumhurbaşkanı
Sayın Recep Tayyip Erdoğan, cuma günü yaptığı açıklamada İdlib’de yaşananlar
için “savaş” dedi. Türkiye Büyük Millet Meclisinin Mehmetçik için izin verdiği
yurt dışı görev tezkeresinin hiçbir yerinde Türkiye'nin savaşa girdiği
yazmıyor. Anayasa’ya göre savaş kararı yetkisine sahip olan Meclisin bile haberinin
olmadığı bir savaş olduğunu anlıyoruz bu açıklamadan. Madem Sayın Cumhurbaşkanı
“savaş” dedi, o zaman şu soruyu sormamız gerekiyor: “Bu savaş kime karşı
arkadaşlar?” İktidara bakarsak askerimiz İdlib’de Esad rejimine karşı
savaşıyor. Kim bu Esad rejimi? Birleşmiş Milletlerin Suriye’de resmen tanıdığı
bir yönetim. Hadi AK PARTİ Hükûmeti Esad yönetimini tanımıyor, peki, İdlib’de
Mehmetçik’in içinde bulunduğu tanklara havadan saldırı yapıp şehit vermemize
neden olan Rus uçaklarını nereye koyuyorsunuz bu savaşta? Bir yere koymadığınız
gibi Moskova’ya, bizzat hava saldırısını yapan Rusya’ya heyet gönderdiniz. Bir
daha soruyoruz: Bu savaşta kim kiminle savaşıyor? Bu savaş kimin savaşı?
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Rus ve Suriye uçakları İdlib’de Mehmetçik’i sürekli
bombalıyor. Rusya’dan S-400’ler aldık, neden Mehmetçik’i bölgede bunlarla
korumuyoruz? Mehmetçik’imizi korumak için kullanmayacaksak o kadar para verip
neden aldınız bu S-400’leri? Havadan destek verilmezse Mehmetçik orada nasıl
savaşacak? Hava unsurlarımız Mehmetçik’i neden korumuyor? Bunun nedeni
Rusya’nın Suriye hava sahasını kapatması mıdır? Bu sorulara Hükûmetin gerekli
cevabı vermesi gerekiyor. 
Sayın
Başkan, değerli milletvekilleri; coronavirüs tehlikesi sınırımıza kadar dayandı
diyorduk ancak bugün endişemiz biraz daha arttı çünkü Tahran’dan İstanbul’a
gelmek üzere havalanan Türk Hava Yollarına ait yolcu uçağı coronavirüs
şüphesiyle Ankara’ya acil iniş yaptı. 132 yolcunun bulunduğu uçakta yapılan
taramada birçok yolcunun vücut ısısının kritik seviyenin üstünde olduğu
bilgisine ulaşıldı. Esenboğa Havalimanı’nda olağanüstü hâl ilan edildi. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – İran’daki salgından sonra Türkiye ile İran arasındaki kara
hudut kapıları kapatıldı, Gürbulak Sınır Kapısı’na coronavirüs tedbirleri
kapsamında termal kamera kuruldu. 
Durum
bu kadar ciddiyken ve günlerdir devam ederken Hükûmetin tüm bunları yapmak için
oldukça geç kaldığı kanaatindeyiz. Parçalanmış ve savaş hâlindeki Irak devleti
bile hızlı bir karar alarak daha ilk günden İran’la sınır girişlerini
kapatmışken biz ancak Van’da ciddi coronavirüs şüphesiyle hastaneye gelen
vatandaşlarımızın sayısı artınca tedbirler almaya başladık. 
Coronavirüsle
ilgili alınacak tedbirler için verdiğimiz araştırma önergesi iktidar tarafından
geçtiğimiz haftalarda reddedilmişti. Siyasi bir konu olmamasına ve tamamen
vatandaşlarımızın sağlığını düşünerek böyle bir araştırma önergesi vermemize
rağmen, önergemizin neden reddedildiğini açıkçası anlamakta hâlâ güçlük
çekiyoruz. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Virüs on beş gün içinde tespit edilirken havaalanlarına ya
da hudutlara sadece termal kamera yerleştirmekle tedbir almanın ne kadar
yeterli olduğu düşündürücüdür. Hükûmetimizi bu konuya daha ciddi eğilmeye, daha
hızlı ve daha kapsamlı tedbirler almaya davet ediyoruz. 
Cumhurbaşkanı
Erdoğan’ın geçtiğimiz günlerde gerçekleştirdiği bazı atama kararları Resmî
Gazete’de yayımlanarak yürürlüğe girdi. Ülkücü şehidimiz Mustafa Erol’un katili
ve Türk milletine Avrupa’da “soykırımcı” iftirası atan tasarıyı hazırlayarak
imzalayan, ihanet eden zat, Türk devletinin temsil makamlarından birine, Viyana
Büyükelçiliğine atandı. 
Devletimizi
ve milletimizi soykırımcı kabul eden bir şahıs, gerçekleştirdiği terör
eyleminden sonra kaçak olarak gittiği bir ülkeye Türkiye Cumhuriyeti adına
büyükelçi olarak atanmıştır. Takdir yüce milletindir. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Bitiriyorum Sayın Başkanım. 
BAŞKAN
– Buyurun, toparlayın Sayın Başkan. 
LÜTFÜ
TÜRKKAN (Kocaeli) – Bu karar, şüphesiz ki bir gaflettir. Kesinlikle uygun
bulmuyor ve kabul etmiyoruz. Biz, başkaları gibi böyle bir skandal karara
sessiz kalmayacağız. “Görme, duyma, geç.” diyerek gözümüzü ve kulağımızı
kapatamayız. 
Seçim
bölgem Kocaeli Çayırova’daki bir sıkıntıdan bahsederek sözlerime son vermek
istiyorum. Çayırova’nın nüfusu 134 bin ve Çayırova’da çocuk doktoru yok.
Çayırovalı vatandaşlarımız çocuklarını hastalandığında ya İstanbul’daki
hastanelere ya da diğer ilçelere götürmek zorunda kalıyorlar. Bir yıl önce,
ben, Gebze ve Darıca’yla beraber Çayırova’daki bu sıkıntıyı dile getirmiştim ve
soru önergesi vermiştim ancak hâlâ cevap alamadım ve hâlâ ne yazık ki bu
sıkıntı devam ediyor. İstanbul’un hemen yakınındaki bir ilçede hâlâ çocuk
doktoru olmaması maalesef, düşündürücüdür. Şu anda devlet hastanesi bulunmayan
Çayırova’da Gebze Fatih Devlet Hastanesine bağlı semt polikliniği hizmet
veriyor. Sağlık Bakanlığının buraya, bir an önce çocuk doktoru ataması
yapmasını bekliyoruz.
Yüce
Parlamentoyu saygıyla selamlıyorum. 
BAŞKAN
– Sayın Akçay…
17.- Manisa Milletvekili Erkan Akçay’ın, Kocaeli
Milletvekili Lütfü Türkkan’ın yaptığı açıklamasındaki bazı ifadelerine ve
Türkiye’nin Viyana Büyükelçisi olarak atanan Ozan Ceyhun’un Mustafa Erol’un
şehit edilmesiyle ilgili yargılanmadığına ilişkin açıklaması
ERKAN
AKÇAY (Manisa) – Sayın Başkan, Grup Başkan Vekili olarak konuşmamı yapmadan
evvel, ülkücü şehidimiz Mustafa Erol’a ilişkin İYİ PARTİ Grup Başkan Vekilinin
sözleri hakkında… Bunu da bir sataşma olarak kabul ediyorum çünkü 21 Şubat Cuma
gününden bu yana, Milliyetçi Hareket Partisine yönelik bir tezvirat, karalama,
kumpas ve kara propaganda yürütülmektedir. O bakımdan gerek yüce Genel Kurulun
gerekse kamuoyunun somut ve doğru bilgiyle aydınlatılmasında fayda vardır ve bu
bilgiyi Genel Kurula arz etmek istiyorum. 
Efendim,
Avusturya Büyükelçisi olarak atanan Ozan Ceyhun, kesinlikle ve hiçbir zaman,
ülkücü şehidimiz Mustafa Erol’un 1977 yılının 1 Mart günü İstanbul Çapa’da
bulunan Adana Yurduna saldırıda şehit edilmesiyle ilgili yargılanmamıştır, bu
dava dosyasında ve iddianamede sanık olarak veya hiçbir şekilde adı geçmemiştir.
Ayrıca, adı geçen kişi, üç buçuk yıl sonra başka bir yerde, başka bir olay
nedeniyle yargılanmıştır, kendi safahatı vardır ve iki farklı örgüt söz
konusudur. İki yer farklı, tarihler farklı, bu saldırıyı gerçekleştiren
örgütler farklıdır. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) - Ülkücü Şehitler Anıtı’mız Kızılcahamam’da. Bütün şehitlerimiz
adına dikilen ağaçlarla isimlerini yaşattığımız, her 27 Mayısta ve Milliyetçi
Hareket Partisinin bütün toplantılarında andığımız ve aileleriyle de gereken
ilgiyi, alakayı ve bağı güçlü bir şekilde devam ettirdiğimiz bir hakikattir.
Dolayısıyla bu tür isnat ve iftiralar Milliyetçi Hareket Partisini ve Cumhur
İttifakı’nı yıpratmaya yönelik, ahlaksız tertiplerdir! Biz, bu ahlaksız
tertiplere asla boyun eğmeyeceğiz. Şehitlerimiz ve şehitlerimize sahip çıkma
konusunda kimseden öğreneceğimiz herhangi bir husus yoktur. 
(Mikrofon
otomatik cihaz tarafından kapatıldı)
ERKAN
AKÇAY (Manisa) – “Say.” desek 5 şehidimizin adını sayamayacak olanların ve
bunların katillerini tereddütsüz bilemeyecek olanların fitne ateşini
tutuşturmaları namertliktir, sahtekârlıktır! 
Ayrıca,
bu atamayı maske yaparak Cumhur İttifakı’na husumet kusanlar, bilip bilmeden,
partimizin resmî görüşü teşekkül etmeden bu kampanyaya dâhil olmuşlardır.
Milliyetçi Hareket Partisine sosyal medyadan istikamet verilemez. Siyasi
irademizi, davamızın ilke ve istikbalini, çöplüğe dönen beşinci sınıf dedikodu
mekânı olan sosyal medya belirleyemez. 
Gerçekler
benim anlattığım gibidir, dava dosyalarına ilişkin numaraları da verebilirim ve
bu konuda gerekli bilgileri de veririz.
(Mikrofon
otomatik cihaz tarafından kapatıldı) 
BAŞKAN
– Bir dakika, buyurun.
ERKAN
AKÇAY (Manisa) - Şimdi, Dev-Yol davası Sıkıyönetim 2 no.lu Askerî Mahkemesinin
1988/10 esas, 1996/246 sayılı Kararı’nın 161’inci sayfasında 2b.01 eylem olarak
nitelendirilmiştir ve bu hadise de 31 Mart 1980 yılında meydana gelmiştir. Oysa
bizim şehidimizin hadisesiyle ilgili 1977 yılına ait bir iddianame ve dava
dosyası vardır. Bunu da bu şekilde ifade ederek tutanaklara geçirmek istiyorum
Sayın Başkan.
Teşekkür
ederim.
BAŞKAN
– Teşekkür ederim.
Sayın
Oluç.
18.- İstanbul Milletvekili Hakkı Saruhan Oluç’un,
İran’da meydana gelen, Van ili Başkale ilçesinde etkisi görülen depremde
hayatını kaybedenlere Allah’tan rahmet dilediğine, HDP milletvekillerinden
oluşan bir heyetin hasar gören Başkale ilçesi köylerini ziyaret ettiğine ve
depremzedelerin yardım beklediğine, Kars, Patnos, Diyadin, Siirt, Batman,
Silvan, Iğdır, Norşin ve Ergani Belediyelerinden gelen yardım kamyonlarının
engellendiğine ancak dayanışmanın engellenmesini asla kabul etmeyeceklerine,
Anayasa Mahkemesinin Ankara’daki Gezi eylemlerinde polisin saldırısı nedeniyle
yapılan başvuru konusunda verdiği hak ihlali kararına ve açıklanan Gezi Parkı
davasının gerekçeli kararına, Mardin Milletvekili Mithat Sancar’ın Eş Genel
Başkan seçildiği HDP 4’üncü Olağan Kongresi’nde dayanışma gösteren siyasi
partiler ile sivil toplum kuruluşlarına teşekkür ettiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, önce son yaşanan depremle ilgili birkaç şeyi söylemek istiyorum.
Türkiye-İran sınır bölgesinde 5,9 büyüklüğünde bir deprem meydana geldi
geçtiğimiz günlerde. Deprem, Van’ın birçok ilçesinde şiddetli bir şekilde
hissedildi ve Van’ın Başkale ilçesinde 9 insanımız hayatını kaybetti, 64
insanımız yaralandı. İçişleri Bakanlığının açıklamasına göre, 250 konut ve 300
ahır yıkıldı, 700 konut da hasar gördü. Depremde hayatını kaybedenlere
Allah’tan rahmet, yakınlarına başsağlığı diliyoruz; yaralılara da acil şifa
dileklerimizi iletiyoruz.
Başkale’nin
bazı köyleri yerle bir olmuş durumda, görüntüler gerçekten içler acısı.
Milletvekillerinden oluşan bir heyetimiz orada köyleri geziyor. Kerpiçten,
taştan yapılmış evler yerle bir olmuş vaziyette ve ağır kış koşullarında
yaşamlarını sürdürmeye çalışan depremzedeler yardım bekliyor. Bizim,
heyetimizden aldığımız haberlere göre henüz çadır bile ulaşmayan köyler,
mahalleler var. Bu durumda dayanışma çok önemli ve biz, deprem olduğu andan
itibaren, özellikle belediyelerimizi ve il, ilçe örgütlerimizi bu konuda
dayanışma faaliyetine davet ettik ve önemli bir dayanışma çalışması da oldu ama
Elâzığ depreminde başımıza gelen aynı şey bir kez daha yaşandı. Bakın
sayıyorum: Kars Belediyesinden, Patnos, Diyadin, Siirt, Batman, Silvan, Iğdır,
Norşin ve Ergani Belediyelerinden gelen yardım kamyonları yine engellendi. Yani
dayanışma çok önemli, yurttaşların ihtiyaçlarını karşılamak çok önemli ama
bizim yardım kamyonlarımız bir kez daha engellenmiş vaziyette. Bunu yapmış
olanları ve yapmakta olanları gerçekten en ağır biçimde kınıyoruz ve bu durumu
protesto ediyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Bu tutumun, bu yardım kamyonlarının engellenmesinin
insanlık dışı bir tutum olduğunu düşünüyoruz. Mesele AFAD’la ilgili değil.
Tekrar söylüyoruz: Bizim asla, ne Elâzığ depreminde ne şimdi, AFAD’ın yardım
dağıtmasına ve gelen yardımların AFAD üzerinden koordine edilmesine ilişkin bir
itirazımız yok, olmadı da ama bizim yardım kamyonlarımızın özellikle
engellenmesi ikinci defa başımıza geliyor. Tabii ki halkımız, kamuoyu takdir
edecektir bu durumu ve bunun, dayanışmayı engelleyecek bu adımın asla kabul
edilmeyeceğini bir kez daha söyleyeyim. Biz arkadaşlarımıza direktif verdik;
gerekirse tek tek -vekillerimiz dâhil olmak üzere- yardım kutularını,
kolilerini kucağınıza alın ve halka götürün dedik. Bundan asla vazgeçmeyeceğiz,
bunu bir kez daha vurgulamış olayım, yetkililer de duysun istiyorum.
Efendim,
ikinci değinmek istediğim konu, malum, Gezi meselesi. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Anayasa Mahkemesi, Ankara’daki Gezi eylemlerinde
polisin saldırısı nedeniyle yapılan başvuru konusunda eziyet yasağı ile
toplantı ve gösteri yürüyüşü hakkının ihlal edildiğine karar verdi; son derece
önemli bir karar. 2 Haziran 2013 tarihinde yapılan Ankara’daki Gezi eylemine
polis saldırmış ve başvurucu kişi, atılan gaz bombalarıyla ve kolluk
kuvvetlerinin tekme, yumruk ve cop darbeleriyle yaralanmıştı. Anayasa Mahkemesi
bunun kararını verdi ve dedi ki: “Anayasa’nın 34’üncü maddesinde güvence altına
alınan toplantı ve gösteri yürüyüşü hakkı ihlal edilmiştir.” Kayıtlara geçsin
diye ve duymayanlar duysun diye söylüyorum.
Ama
“Gezi” deyince duramıyoruz tabii. Gezi davasının gerekçeli kararı da açıklandı
biliyorsunuz ve o Gezi davası iddianamesindeki -biz her zaman bunun bomboş bir
iddianame olduğunu söylemiştik- bu gerekçeli kararda da açıklandı ki deliller
kanuna aykırı toplanmıştır.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
HAKKI
SARUHAN OLUÇ (İstanbul) – Toparlıyorum efendim. 
Yani
iddianamede belirtilen değerlendirme şu: “Tespitlerin büyük bölümü ‘tape’
kayıtlarına dayandırılmıştır ve bu telefon dinleme, teknik araçla izleme
kararları hukuka aykırı alınmıştır.” diyor gerekçeli kararda. 53 tane dinleme
kararı bulunuyor dosyada ve bunların tamamı hukuka aykırı olarak elde edilmiş
“tape”ler olarak tespit edilmiş vaziyette. 
Bu
usulün kimin usulü olduğunu biliyoruz biz tabii. Sizin, iktidarın daha sonra
“FETÖ savcıları” dediği savcıların işleridir bunlar, onların uygulamalarıdır ve
ne yazık ki iktidar da sahiplenmektedir. Mızrak çuvala sığmıyor. Çok açık bunu
bir kez daha söyleyeyim. 
İzin
verirseniz, son bir noktaya… Bir teşekkür etmek istiyorum. Meclisteki
arkadaşlarımızın da sık sık vurguladığı gibi, bu geçtiğimiz hafta sonu, pazar
günü 4’üncü büyük olağan kongremiz vardı, Ankara’da gerçekleştirdik... 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Bütün engellemelere, zorluklara rağmen gerçekten
Türkiye’nin dört bir yanından büyük fedakârlıkla kongremize akın akın gelen on
binlerce insan oldu. Hepsine çok teşekkür ediyoruz, halklarımıza çok teşekkür
ediyoruz. Gerçekten çok büyük coşku, heyecan ve umut yarattı ve Türkiye’nin
3’üncü büyük partisi olan HDP’nin, onca saldırıya, gözaltı ve tutuklamalara
rağmen, hukuksuzluklara rağmen gerçekleştirdiği bu kongre gücümüze güç kattı.
Demokratik siyaset konusundaki kararlılığımız bir kez daha, çok açık bir
şekilde vurgulandı ve bugüne kadar Meclis Başkan Vekili olarak görev yapmış
olan Sayın Mithat Sancar Eş Genel Başkanımız seçildi. 
Herkese
çok teşekkür ediyoruz; bize destek sunmuş olan, dayanışma göstermiş olan siyasi
partiler ve sivil toplum kuruluşları da dâhil olmak üzere hepsine müteşekkiriz.
Teşekkür
ediyorum.
BAŞKAN
– Özgür Bey, Sayın Beko “İzmir’de bir gelişme var.” diyerek buraya geldi;
isterseniz bir dakika bir söz verelim.
ÖZGÜR
ÖZEL (Manisa) – Tabii ki efendim.
BAŞKAN
– Buyurun Sayın Beko.
19.- İzmir Milletvekili Kani Beko’nun, dönemin
Başbakanı Binali Yıldırım’ın “Ülkede sendikal hak ve özgürlükler konusunda
işçiler korkmasın, sendikalara üye olsun.” ifadelerine rağmen DİSK’e bağlı
BİRLEŞİK METAL-İŞ Sendikasına üye oldukları için İzmir Kale Grubu
Pratt&Whitney Fabrikasından 94 işçinin işten çıkarıldığına ilişkin
açıklaması
KANİ
BEKO (İzmir) – Sayın Başkan, değerli milletvekilleri; sizlerin de hatırlayacağı
üzere, 2017 yılında İstanbul’da yapılan ILO 10’uncu Avrupa Bölge Toplantısı’nda
konuşan dönemin Başbakanı Binali Yıldırım “Ülkede sendikal hak ve özgürlükler
konusunda işçiler korkmasın, sendikalara üye olsun.” demişti ancak bugün
gelinen noktada, sendika üyesi olan işçiler maalesef işten atılıyor. En son,
İzmir Gaziemir Ege Serbest Bölgesi’nde Kale Grubu Pratt&Whitney
Fabrikasından 94 işçi, DİSK’e bağlı BİRLEŞİK METAL-İŞ Sendikasına üye oldukları
için işten çıkarılmıştır. Hâlen İzmir Milletvekili olan Binali Yıldırım’ın,
atılan işçileri ziyaret etmesini öneriyorum. “İşçiler sendikalı olmasın, asgari
ücretten fazlasını almasın.” diye işçilere baskı uygulanmaktadır. Çıkarılan
işçiler liyakatli, deneyimli ve birikimli işçilerdir. Burada mutlaka iş barışı
sağlanmalı, bu karardan vazgeçilmeli, işçiler işlerine dönmeli. Kışın ortasında
işçiyi işten atmak sosyal bir…
(Mikrofon
otomatik cihaz tarafından kapatıldı) 
BAŞKAN
– Özgür Bey, buyurun.
20.- Manisa Milletvekili Özgür Özel’in, başarılı bir
yasama haftası dilediğine, İran’da meydana gelen, Van ili Başkale ilçesinde
etkisi görülen depremde hayatını kaybeden vatandaşlara Allah’tan rahmet
dilediğine ve CHP milletvekillerinden oluşan bir heyetin deprem bölgesine
gittiğine, devletin şefkatli elini zarar gören Başkale ilçesi ve köylerine
uzatarak acil ihtiyaçların karşılanması gerektiğine, kongrelerinin ve seçilen
Eş Genel Başkanlarının Halkların Demokratik Partisine hayırlı olmasını
dilediklerine, Cumhuriyet Halk Partisi olarak sansürün her türlüsüne karşı
olduklarına ve mücadele ettiklerine, Adalet ve Kalkınma Partisi Genel Başkanı
Recep Tayyip Erdoğan’ın “Cumhur İttifakı, karşımızdaki malum Millet İttifakı
adı altında aslında terör örgütleriyle el ele, omuz omuza olanlara karşı bir
ittifaktır.” ifadesini kınadıklarına ve reddettiklerine, beraat kararı verilen
Osman Kavala’nın tekrar gözaltına alınmasına ve Ozan Ceyhun’un Türkiye’nin
Viyana Büyükelçisi olarak atanması kararına ilişkin açıklaması
ÖZGÜR
ÖZEL (Manisa) – Sayın Başkan, tüm Meclise ve şahsınızda Başkanlık Divanına
başarılı bir yasama haftası geçirmeyi diliyorum.
Öncelikle,
İran’da gerçekleşen ve Van’ın Başkale ilçesinde 4’ü çocuk 9 kişinin hayatını
kaybettiği deprem faciasında hayatını kaybedenlere Allah’tan rahmet, yaralılara
acil şifalar diliyoruz. 
Bu
konuda, Genel Başkan Yardımcımız Sayın Veli Ağbaba, Ankara Milletvekillerimiz
Sayın Tekin Bingöl ve Nihat Yeşil’den oluşan heyetimiz bölgeye gittiler; dün
bölgede hem başsağlığı, geçmiş olsun ziyaretlerinde bulundular hem de gerekli
incelemeleri yaptılar. 4 köyün tamamındaki evlerin ya çökmüş ya çökmek üzere
olduğunu, hayvan zayiatının çok üst düzeyde olduğunu, acil şekilde hayvan
barınma çadırlarına ihtiyaç duyulduğunu, aksi takdirde binlerce hayvanın daha
telef olma tehlikesiyle karşı karşıya olduğunu; ayrıca kurulan çadırların anlık
sorunu çözdüğünü ama çetin iklim koşullarında orada ısıtmalı konteynerlere
mutlaka ihtiyaç bulunduğunu rapor ettiler. Bu konuda Cumhuriyet Halk Partili
belediyelerle ilgili gerekli koordinasyonu yapıyorlar. Bu konuda devletin de
şefkatli elini hızlı bir şekilde oraya uzatması ve yapılanların yanında bu tip
acil ihtiyaçların hızla karşılanması gerektiğini ifade ediyor, bir kez daha
duyduğumuz derin üzüntüyü kayda geçirmek istiyorum.
Hafta
sonu olağan kongresini yapan Halkların Demokratik Partisinin yeniden seçilen Eş
Genel Başkanı Pervin Buldan’a ve Meclis Başkan Vekilliği görevini yapan ve
şimdi Eş Genel Başkan seçilen Mithat Sancar’a tebriklerimizi iletiyor,
kongrelerinin Halkların Demokratik Partisine hayırlı olmasını ve Eş Genel
Başkanlara da başarılı bir dönem geçirmelerini diliyoruz.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Sayın Başkan, Cumhuriyet Halk Partisi olarak sansürün her
türlüsüne karşıyız, her türlüsüyle mücadele ediyoruz. Dünyada görülmemiş bir
sansür biçimiyle karşı karşıyayız ki partisinin basın-yayın biriminin ve
partisine yakın, partisini destekleyen televizyonların, gazetelerin
Cumhurbaşkanının kullandığı bazı ifadeleri sansürlediğine hep birlikte şahit
olduk. Türkiye Cumhuriyeti Cumhurbaşkanlığının resmî internet sitesi de Adalet
ve Kalkınma Partisinin Genel Başkanını ikidir sansürlüyor. 22 Şubat günü
Menemen-Aliağa-Çandarlı Otoyolu’nun açılış töreni sırasında “Libya’da birkaç
şehit verdik ama 100’e yakın lejyoneri de etkisiz hâle getirdik.” dedi Adalet
ve Kalkınma Partisinin Genel Başkanı Recep Tayyip Erdoğan. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - Bu sözlerde iki sorun var. Birincisi, biz artık misliyle cevap
vermek değil, şehit vermemek istiyoruz ve bu konuda birilerinin aldığı
kararların ne kadar sağlıksız ne kadar aceleci ne kadar yanlış bir tutumda
olduğunu… Libya’dan gelen şehit haberleri içimizi dağlıyor. Şehitlere “birkaç”
ifadesinin kullanılması kabul edilemezdir. Anlaşılıyor ki Adalet ve Kalkınma
Partisi de Cumhurbaşkanlığı bürokrasisi de bunu böyle görmüş olacak ki
sansürlediler bu ifadeleri, “birkaç” kelimesini çıkardılar. Basın sorar; basın
halkın konuştuğunu, merak ettiğini, muhalefetin dile getirdiğini sorar. Bir
özel televizyon kanalı dönüp de bunu Cumhurbaşkanına hatırlattığında o kanala
“Ciddi bir gazete olun önce.” diyerek bu sorunun kendi kimyasını nasıl
bozduğunu itiraf etmiştir Sayın Recep Tayyip Erdoğan. Bu sözlerin kullanılması
için de “Yalan haber üretmeyi bırakın.” demiştir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Video ortada, kayıtlar ortada. Bu ifadeler duyulmasın
isteniyorsa konuşulmaması lazım; konuşuyorsanız bunun siyasi bir bedeli varsa
bunu ödersiniz. Basın bunu sorduğunda azarlamak, küçük düşürmek ve kötü sözler
söyleyerek bir daha böyle bir soru sorulmasının önüne geçmek de basın özgürlüğü
açısından, elde bulundurulan kamu gücünün nasıl kötüye kullanıldığını gösteren
ibretlik bir tutumdur.
Yine,
Adalet ve Kalkınma Partisinin Genel Başkanı Recep Tayyip Erdoğan, hafta sonu
Kınık’ta “Cumhur İttifakı, karşımızdaki malum Millet İttifakı adı altında
aslında terör örgütleriyle el ele, omuz omuza olanlara karşı bir ittifaktır.”
diyerek 31 Martta ve 23 Haziranda seçmenin cezalandırdığı zehirli dile geri
dönmüştür. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Bu dili kınıyoruz; bu dilin kullanılmasını reddediyoruz. Bu
dil, hiç kimseden utanılmayacaksa o şehirde Millet İttifakı’na oy vermiş 1,5
milyon kişiden utanılması gereken ayıplı
bir dildir. Millet İttifakı’nın hangi ittifak olduğu ortadadır. O ittifaka oy
verenleri “Terör örgütleriyle el ele, omuz omuza olanlara oy verdiler.” diye
itham etmek, o şehirdeki 1,5 milyon kişiye, bu ülkedeki milyonlarca kişiye ve
Millet İttifakı’na oy vermişlerin eşi, dostu, akrabası, seveni, öğrencisi,
kardeşi 83 milyon kişiye de hakarettir. Ayıptır, yazıktır! Bunu reddediyoruz.
Seçmen de bunu reddetti, seçmen bunu cezalandırdı, 13 bin olan farkı 806 bin
yaptı. 
(Mikrofon
otomatik cihaz tarafından kapatıldı) 
BAŞKAN
– Toparlayalım Özgür Bey.
ÖZGÜR
ÖZEL (Manisa) - Bu dile, aradaki seçmenin tercihindeki değişiklikle aslında bir
demokrasi tokadı olarak, bunu kullananlara en etkili cevap 23 Haziranda
verildi. Bu dili kullanmaya devam ettikçe seçmen de cezalandıracak, biz de bu
zehirli, kışkırtıcı dile teslim olmayacağız. Bunu ifade edeyim. 
Son
olarak da Osman Kavala kararı. Oturduk -yürütme, yasama, yargı- yasamanın
üyeleri olarak birbirimizin gözünün içine bakıyoruz. Bu ülkede hâkim teminatı
var mı? Anayasa’mız diyor mu ki: “Hâkimler kararlarından sorumlu tutulamaz,
onlara kimse talimat veremez.” Osman Kavala’yı dinlediler, şahitleri
dinlediler, iddianameyi dinlediler, son sözleri sordular, beraat ettirdiler,
beraat; sekiz yüz kırk gündür tutuklu, mahkeme Türk milleti adına karar
veriyor, diyor ki: “Beraat verdim.” 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - Cumhurbaşkanı dönüyor diyor ki: “Onu dün beraat ettirmeye
çalıştılar.” Ne çalışması yahu? Senin yetkin yürütme, onun kadar eş ve denk bir
yetki var -bizde- yasama, bir de mahkemelerin eş ve denk bir yetkisi var -ki
anayasal güvence altında- yargı. Sen “Beraat ettirmeye çalıştılar.” deyip de
sonra bir talimatla, tutuklu olmadığı davadan, hapishaneden serbest bırakılması
gerekirken kişiye gözaltı kararı verdirtiyorsan şimdi hangi hâkim özgür karar verecek? Hiç utanmıyor muyuz, hiç
sıkılmıyor muyuz? Bu ülkeye nasıl “demokratik ülke” bu yargıya nasıl “bağımsız
yargı” diyeceğiz? Bana, Genel Başkanıma, arkadaşlarıma açtığı dava var. O
davadaki hâkim, Recep Tayyip Erdoğan ile Kemal Kılıçdaroğlu arasında vicdanına
göre nasıl karar verecek? Yarın Hâkimler ve Savcılar Kurulunun kendi hakkında
soruşturma başlatmayacağının teminatı ne Sayın Başkan? 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayalım Sayın Özel.
ÖZGÜR
ÖZEL (Manisa) – Bu ülkedeki muhaliflerin bağımsız yargılanmasının teminatı ne?
Recep Tayyip Erdoğan’ın karşısında siyaset yapanların, onunla aynı fikirde
olmayanların bağımsız yargılanacağının teminatı ne? Biraz insaf, biraz vicdan! 
Son
sözüm, son dile getireceğim husus: Bir büyükelçi ataması var. Biraz önce
bambaşka bir boyutta yapılan tartışma konuşuldu. Milliyetçi Hareket Partisi
diyor ki: “Hayır, bu suçlu, o suçlu değil.” Onların açıklamalarını dinledik.
Peki, büyükelçi böyle mi atanır? Bakın, büyükelçi atıyorlar, büyükelçi. Bu
ülkeden bir başka ülkeye sığınma talebinde bulunmuş, bu talebi karşılanmış, o
ülkenin vatandaşı olmuş. Ya, hepimiz biliyoruz ki dünyadaki bütün istihbarat
örgütleri kendi ülkesine gelen siyasi sığınmacıları alır, sorgular ve irtibatı
kesmez.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Sayın Başkan.
BAŞKAN
– Toparlayalım Sayın Özel.
ÖZGÜR
ÖZEL (Manisa) – “Keser." diyen varsa, “Bir siyasi sığınmacıyı Alman
istihbarat örgütü sorgulamadı ve helalleştiler, ayrıldılar.” diyebilen varsa bu
atamayı savunsun. Amerikan vatandaşı olan bir büyükelçinin Amerikan vatandaşı
olmak için zorunlu şart yeminini içine sindiren var mı? O büyükelçi, vali gibi,
Cumhurbaşkanı gibi aracında ay yıldızlı al bayrak taşıyor, devleti temsil
ediyor. Utanılacak bir iş değil mi bu atamalar? Rüşvet suçlamasından
aklanmamış, aklanamamış, burada hem de partinizin Başbakanına azil sürecini
başlatmak pahasına Yüce Divandan kurtarılmış adamın büyükelçi olması. Ondan
başkası yok mu? Liyakatli yok mu?
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Özel. 
ÖZGÜR
ÖZEL (Manisa) - Milliyetçi Hareket Partisi gibi düşünen, İYİ PARTİ gibi
düşünen, HDP gibi düşünen, CHP gibi düşünen; namuslu, vicdanlı, Adalet ve
Kalkınma Partisi gibi düşünen ama bu devletin liyakatine sahip kimse yok mu da
bula bula bunları atıyorsunuz? (CHP sıralarından alkışlar) Kime meydan
okuyorsunuz söyleyeyim mi? Milliyetçi Hareket Partisi işin o tarafından
rahatsız, açıklamalar orada, o konuya hiçbir şey demeyeceğim. 
FETİ
YILDIZ (İstanbul) – Neyi diyeceksin, iftira atıyorsun. 
ÖZGÜR
ÖZEL (Manisa) – Siz esas şuna bakın ya: Yapacakları bu büyükelçi atamaları
liyakate uygun mu? Bu adamlar devleti temsil etmeye yakışıyor mu? Siz buna
bakın, buna bakın. Onun katili, bunun katili değil, Türkiye Cumhuriyeti’nin
itibarının katilidir bu atama. 
Teşekkür
ediyorum. (CHP sıralarından alkışlar)
BAŞKAN
– Sayın Akçay, buyurun. 
21.- Manisa Milletvekili Erkan Akçay’ın, Manisa
Milletvekili Özgür Özel’in yaptığı açıklamasındaki bazı ifadelerine, Hakk’ın
rahmetine kavuşan 21’inci Dönem MHP Çankırı Milletvekili İrfan Keleş’e ve
İran’da meydana gelen, Van ili Başkale ilçesinde etkisi görülen depremde
hayatını kaybeden vatandaşlara Allah’tan rahmet dilediğine, deprem kuşağı
üzerinde yer almamız nedeniyle alınması gereken tedbirler konusunda titiz bir
çalışmanın yapılması gerektiğine ve millet olarak bu sıkıntılı günlerin el
birliğiyle atlatılacağına ilişkin açıklaması
ERKAN
AKÇAY (Manisa) – Biraz önce açık, net bir şekilde ifade ettik, ondan sonra bunu
bir siyasi polemik konusu yapmaya devam edebilir CHP; yürüsün, gitsin. 
ÖZGÜR
ÖZEL (Manisa) – Ediyor muyum? Etmedim, bir şey yapmadım. 
ERKAN
AKÇAY (Manisa) – Sayın Kılıçdaroğlu da bugünkü grup toplantısında aynı yanlış
ifadeleri kullandı. Bir kere, Sayın Kılıçdaroğlu’na veya size bu konudaki
ifadelerini bir düzeltme borcu düşer, hakikat budur, dolayısıyla önemli olan da
budur. Milliyetçi Hareket Partisinden...
Türkiye
Cumhuriyeti devleti bir takdir kullanmıştır fakat bu, Sayın Özgür Özel’in
bahsettiği eleştiriler üzerinden değil de 1977’deki iddiadan dolayı gündeme
gelmiştir yoksa bunun gündeme geleceğini falan da zannetmiyorum. Dolayısıyla,
bu polemiği burada bırakıyorum, devam edilirse de biz de devam ederiz elbette. 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Sayın Başkan, Grup Başkan Vekillerinin o mutat konuşmasına
devam etmek istiyorum. 
21’inci
Dönem Milliyetçi Hareket Partisi Çankırı Milletvekilimiz, eğitimci, ülkücü
ağabeyimiz İrfan Keleş Hakk’ın rahmetine kavuşmuştur. Bu sabah da Türkiye Büyük
Millet Meclisinde yapılan törenle kendisini ebediyete uğurladık. Öncelikle,
merhum İrfan Keleş ağabeyimize Allah'tan rahmet; ailesine, yakınlarına ve
Milliyetçi Hareket Partisi camiamıza da başsağlığı diliyorum. 
23
Şubat 2020 tarihinde merkez üssü İran’ın Hoy kenti olan 5,9 büyüklüğünde deprem
meydana geldi. Bu deprem ve artçı etkileri Van’ın Başkale ve Saray ilçelerini
de etkiledi. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay. 
ERKAN
AKÇAY (Manisa) – Deprem nedeniyle 9 vatandaşımız hayatını kaybetti ve 39
vatandaşımız da yaralandı. Deprem sonucunda hayatını kaybeden vatandaşlarımıza
Allah'tan rahmet, yaralılarımıza acil şifalar diliyorum. 
Depremin
ardından Jandarma, AFAD ve UMKE ekipleri arama kurtarma faaliyetlerini
titizlikle yürütmüşlerdir. Diğer yandan, aynı gün içinde Manisa’da da 4,8
büyüklüğünde bir deprem meydana gelmiştir. Hem Manisa’da hem Van’da depremlerin
artçı etkileri devam etmektedir. 
Son
zamanlarda meydana gelen depremler münasebetiyle ülkemizin jeolojik
gerçekliğiyle bir kez daha karşı karşıyayız. Ülkemiz, dünyanın en önemli deprem
kuşaklarından Alp-Himalaya Deprem Kuşağı’nda yer almaktadır. Depremle yaşamaya
her an hazır olmak zorundayız. Bu gerçeği kabul etmekten, buna uygun gelecek
planlaması yapmaktan başka seçeneğimiz yoktur. 
(Mikrofon
otomatik cihaz tarafından kapatıldı)
BAŞKAN
– Buyurun. 
ERKAN
AKÇAY (Manisa) – Aksi hâlde, olası depremlerde can ve mal kaybı yaşanması
kaçınılmazdır. Deprem karşısında alınması gereken her türlü tedbir için titiz
bir şekilde çalışılmalı, bilirkişiler tarafından dikkat çekilen hususlara
riayet edilmelidir. 
Millet
olarak bu sıkıntılı günleri el birliğiyle atlatacağımıza yürekten inanıyorum. 
Teşekkür
ederim Sayın Başkan. 
BAŞKAN
– Sayın Turan… 
22.- Çanakkale Milletvekili Bülent Turan’ın, aziz
milletin ve İslam âleminin mübarek üç aylarını tebrik ettiğine, İran’da meydana
gelen, Van ili Başkale ilçesinde etkisi görülen depremde hayatını kaybeden
vatandaşlara Allah’tan rahmet dilediğine, devletin ilk andan itibaren olaya
müdahale ettiğine ve süreci takip ettiklerine, Hakk’ın rahmetine kavuşan
21’inci Dönem MHP Çankırı Milletvekili İrfan Keleş’e Allah’tan rahmet
dilediklerine, Genel Kurulda görüşmelerine başlanacak olan Ürün Güvenliği ve
Teknik Düzenlemeler Kanunu Teklifi’nin vatandaşları koruyucu, ihracatı artırıcı
önemli düzenlemeleri içerdiğine ve verimli bir çalışma temenni ettiğine ilişkin
açıklaması
BÜLENT
TURAN (Çanakkale) – Sayın Başkan, değerli milletvekilleri; ben de hepinizi saygıyla
selamlıyorum. 
Bugün,
İslam âleminin heyecanla beklediği mübarek üç ayların başlangıç günü. Üç aylar,
manevi huzur ve sükûnun kalplere indiği, bir anın bir asra bedel olduğu, ilahi
rahmetin taştığı özel zamanlardır. Aziz milletimizin ve İslam âleminin mübarek
üç aylarını tebrik ediyorum, hayırlara vesile olmasını temenni ediyorum.
Sayın
Başkan, değerli milletvekilleri; 23 Şubatta İran’da meydana gelen depremde Van
ilimiz de büyük oranda etkilendi; ne yazık ki 9 vatandaşımız hayatını kaybetti,
37 vatandaşımız da yaralandı. Devletimiz ilk andan itibaren büyük bir refleksle
müdahale etti, bakanlarımız hâlen bölgedeler. Hayatını kaybeden
vatandaşlarımıza Allah'tan rahmet diliyorum, yaralılarımıza acil şifalar
diliyorum. Süreci takip ediyoruz.
Sayın
Başkan, değerli milletvekilleri; 21’inci Dönem MHP Milletvekilimiz İrfan Keleş,
biliyorsunuz, rahmetli oldular; kendilerine Allah'tan rahmet, ailesine
başsağlığı diliyoruz.
Sayın
Başkan, değerli milletvekilleri; bugün, 28 maddeden oluşan Ürün Güvenliği ve
Teknik Düzenlemeler Kanunu Teklifi’nin görüşmelerine başlıyoruz. Teklif, ürün
sorumluluğu tazminatı getirilmesi, tağşiş yapılan ürünlerin ihracatı ile e-ticarete
uygunsuz ve güvenilir olmayan ürünlerin satışına müeyyide uygulanması,
izlenebilirlik ve geri çağırmanın zorunlu hâle getirilmesi gibi
vatandaşlarımızı koruyucu, ihracatımızı artıracak önemli düzenlemeler
içermekte. 
Genel
Kurul görüşmelerimizin polemikten uzak, gerilimden uzak, verimli bir şekilde
devam etmesini temenni ediyorum.
Sayın
Başkan, değerli milletvekilleri; cevap hakkı bağlamında şunu söylemek isterim:
Az önce Kıymetli Grup Başkan Vekilinin atanan bir büyükelçiyle ilgili yaptığı
ithamlarını külliyen reddediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, bakınız, Türkiye bir hukuk devleti. Ülkücü
şehidimiz Mustafa Erol’un katili deniyor, kişi bunu reddediyor, mahkeme bunu
belgesiyle reddediyor ama buna rağmen ısrarla bir kara propagandayla beraber
“katil” ifadesi kullanılıyor. Ne yapması lazım?
ERKAN
AKÇAY (Manisa) – Mahkeme de yok Sayın Başkan.
BÜLENT
TURAN (Çanakkale) – Mahkeme de yok. Kişi reddetmiş ama bir insanın farklı
hesaplarla -ki sığ hesaplarla- ısrarla “Bu adam katildir.” demesinin altında
yatan hesabı, sebebi bugün herkes ifade etti, açıkladı. Ayrıca “Ermeni
soykırımı teklifinde imzası var.” deniyor. Teklife bakıyoruz, imzası yok.
Aksine o dönemdeki çalışmalara bakıyoruz, sivil toplumla beraber o ülkede bu
tasarının aleyhine konuşmalar yapmış, televizyonlara çıkmış, mitingler yapmış
bir insan. Aleyhine olduğu teklifin sahibiymiş gibi yine bir kara propaganda
var.
(Mikrofon
otomatik cihaz tarafından kapatıldı) 
BAŞKAN
– Buyurun. 
BÜLENT
TURAN (Çanakkale) – Sayın Başkan, bu tarz samimiyetten uzak, belgesiz, bilgisiz
yaklaşımları şık bulmuyoruz. 
Ayrıca,
Türkiye -eleştirseniz de eleştirmeseniz de- bir hukuk devleti. Bakınız,
herhangi bir suç işleyen kişinin büyükelçi atanması imkânı olmaz. Teknik olarak
olmaz. Kaldı ki Cumhurbaşkanımızın bu konuda ne kadar hassas olduğunu yakinen
bilenlerdeniz. Yapılan tamamen bir kara propagandadır, Cumhur İttifakı’nda
huzursuzluk oluşması talebinden başka bir şey değildir. Cumhur İttifakı, bu
ülkenin âdeta birleştirici bir gücü olarak yoluna devam edecektir. Küçük, sinsi
yaklaşımlara cevap vermeyi bile zül addediyoruz Sayın Başkanım.
Sayın
Başkan, değerli milletvekilleri; bir diğer mesele, yine cevap bağlamında
söylemek isterim.
(Mikrofon
otomatik cihaz tarafından kapatıldı) 
BAŞKAN
– Buyurun. 
BÜLENT
TURAN (Çanakkale) – Israrla Osman Kavala davasından yola çıkarak çok farklı
ithamlar dile getirilmekte. Bakınız, bir mahkeme beraat kararı verdiğinde
alkışlayıp da bir başka mahkeme farklı karar verdiğinde yuhalamak, bir defa
samimiyetten uzak bir yaklaşım. Eğer talimatla tutuklama varsa talimatla beraat
de mi var diyeceğiz? Bu doğru bir yaklaşım olmaz. Bırakın, mahkemeler işini
yapsın Sayın Başkan. 
Osman
Kavala’dan size bir kahraman çıkmaz. Osman Kavala’dan çıksa çıksa Soros’un
piyonluğu çıkar Sayın Başkan. Mahkemenin ne dediğinin, ne demediğinin
tartışması başka bir konu ama Gezi olayları daha dün gibi önümüzde. Gezi
olaylarında gaz maskelerinin hangi vakıf, hangi dernek adıyla yurt dışından
gelen paralarla alındığını tüm dünya biliyor, siz bilmiyorsanız “yazık” demek
isterim. 
Gezi’nin
finansörü kimse bunun hesabını verecek. Kaldı ki teknik bir mesele var. Beraat
kararı Gezi’nin beraati değil. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Turan.
BÜLENT
TURAN (Çanakkale) - Beraat kararı, birkaç şahısla ilgili delillerin
yetersizliği veya yasal olmayan yollardan delil elde edilmesinden kaynaklı bir
meseledir. Gezi’nin beraati değil, Gezi’deki bir bölümün, birkaç şahsın
meselesidir.
Onun
dışında, Sayın Başkan, Kıymetli Grup Başkan Vekilinin çok uzatarak ifade ettiği
“zehirli dil” vesair tarzı Genel Başkanımızla ilgili söylemlerini külliyen
reddediyorum. Bu siyasi polemikler olur. Eğer zehirli dil ne demek diye bakmış
olsak, bugünkü grup toplantısına baktığımızda çok daha ötesini görürüz. 
Hakikatlerin
öyle veya böyle bir üslupla dile getirilmesinden rahatsız olmamak gerekir.
Kimin kiminle ittifak yaptığının, kimin gizli ittifak yapıp bugün gizli
ittifaktan rahatsız olmaya başladıklarının tüm kamuoyu tarafından bilinmesinin
mahcubiyetinden yola çıkarak “zehirli dil” denmesini doğru bulmuyoruz. Sayın
Başkana da bu ifadenin yakışmadığını ifade etmek istiyorum.
Genel
Kurulu saygıyla selamlıyorum.
ÖZGÜR
ÖZEL (Manisa) – Sayın Başkan…
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Özel…
23.- Manisa Milletvekili Özgür Özel’in, vefat eden
21’inci Dönem MHP Çankırı Milletvekili İrfan Keleş’e Allah’tan rahmet
dilediğine, Çanakkale Milletvekili Bülent Turan’ın yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, öncelikle -biraz önce eksik bıraktım- 21’inci
Dönem Milletvekilimiz Sayın İrfan Keleş’in kendisine Allah’tan rahmet, ailesine
ve Milliyetçi Hareket Partisine başsağlığı diliyoruz. 
Osman
Kavala bu söylediği gibiyse, partinizin kuruluş sürecindeki irtibatınızı ve devamındaki
iyi ilişki sürecinizi size hatırlatırım. Osman Kavala’nın adil yargılanmasına,
Osman Kavala hakkında ortaya atılan delillerin tartışıldığı mahkemenin verdiği
beraat kararına baktığınızda… Hani zaman zaman “Efendim, bir araştırma
komisyonu kuralım.” diyoruz, “Mahkemenin görüştüğü…” deniyor. Anayasa onu
yasaklamıyor ama şunu yasaklıyor: “Mahkemelerin verdikleri kararları, karar
yetkisini tartışamazsınız.” Osman Kavala’dan çıksa çıksa…
(Mikrofon
otomatik cihaz tarafından kapatıldı)
BAŞKAN
- Buyurun Sayın Özel. 
ÖZGÜR
ÖZEL (Manisa) – Mesela Susurluk Komisyonu kurarsınız, Rabia Naz Komisyonu
kurarsınız ama Osman Kavala’nın savcısının istediği ya da hâkiminin verdiği
kararla ilgili burada yasama faaliyeti yapamazsınız. Şimdi yapılan o iştir ama
net bir şey var ortada: Sizin söyledikleriniz iddianamede vardı, çatır çatır
çürüdü. Savcı, iddianame çürütülürken -ben oradaydım- kürsünün altına kaçıyordu
neredeyse, 1,80’lik adam gitti gitti 1,40’a indi; akıl almaz, utanç verici bir
hâldeydi. Sonradan anlaşıldı ki iddianamenin sorumluluğu, orada, savcılık
makamında oturan kişinin değil, zaten 1 tanesi firari, 1 tanesi hapiste 2 tane
FETÖ’cününmüş. Beyefendinin tek suçu -iradesiyle ya da iradesi dışında-
FETÖ’cülerin hazırladıklarını kes-kopyala-yapıştır yapmakmış, o da altına imza
atmış. 
(Mikrofon
otomatik cihaz tarafından kapatıldı) 
BAŞKAN
–Toparlayalım Sayın Özel. 
ÖZGÜR
ÖZEL (Manisa) – Şimdi, iddia makamının iddiasından utandığı iddiaları Mecliste
gerçekmiş gibi dile getirmek… Hani bana bir şeyler yakışmıyorsa Bülent Turan’a
da bunlar hiç yakışmıyor o zaman, çünkü kendisinin bunun üstüne bir de hukuk
diploması var. 
Zehirli
dil meselesine gelince… Zehirli dil, Cumhuriyet Halk Partisinin asla boyun
eğmeyeceği, bir santim eğilmeyeceği, bir adım geri gitmeyeceği, bir kelime dahi
susmayacağı kadar -karşısındakini istediği kadar şeytanlaştırsın- karşısında
yüz yıllık bir gelenekle, cumhuriyetin kurucu değerlerine sadakatle,
cumhuriyetle aynı kurucuya sahip olmanın verdiği gururla, arkasında üyelerinin
müyelerinin değil, cumhuriyet değerlerine sahip, Atatürk’le husumeti olmayan
Türkiye Cumhuriyeti’nin bütün vatandaşlarından aldığı güçle dimdik durur, bir
diktatöre teslim olmayız. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Onun dili bizi durduramaz, ürkütemez, susturamaz. 
Teşekkür
ederim. (CHP sıralarından alkışlar) 
BÜLENT
TURAN (Çanakkale) - Sayın Başkan…
BAŞKAN
– Sayın Oluç’a da söz vereyim, sonra size söz vereyim. 
Sayın
Oluç, buyurun. 
24.- İstanbul Milletvekili Hakkı Saruhan Oluç’un,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) - Teşekkür ederim Sayın Başkan. 
Önce
bu Kavala davasıyla ilgili bir şey söylemek istiyorum. Bakın, gerekçeli kararda
heyet demiş ki: “Kavala’nın, Gezi
olaylarına katılan şahısları finanse ettiği, eylemde kullanılacak malzemelerin
temini için hesap numarası açtırdığı; masa, ses sistemi, yiyecek yardımında
bulunduğu; bu hususun ‘tape’ kayıtlarında tespit edildiği iddia edilmiş ise de,
hukuka aykırı delil olarak kabul ettiğimiz ‘tape’ görüşmelerinde geçen
eylemlere ilişkin hiçbir somut tespit ve belirlemenin de yapılmadığı ve açılmış
herhangi bir hesabın da tespit edilemediği, bu nesnelerin şiddet eylemlerinde
kullanıldığını gösteren bilgi ve belgenin de bulunmadığı anlaşılmıştır."
Durum bu kadar açık. Gerekçeli karar böyle.
Yani
hani Sayın Bülent Turan, sizi tanımasam Osman Kavala iş insanı diye servet
düşmanlığı yaptığınızı da düşüneceğim. Böyle bir şey olabilir mi? Takılmış
Osman Kavala meselesine.
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
HAKKI
SARUHAN OLUÇ (İstanbul) – Toparlıyorum efendim.
BÜLENT
TURAN (Çanakkale) – Gündemimiz önemli Sayın Başkan, polemiklerden kaçıyoruz
biz, işimizi yapmak istiyoruz.
HAKKI
SARUHAN OLUÇ (İstanbul) - Tabii, evet, biz de aynen sizin gibi diyoruz ki:
“Bırakın mahkemeler işini yapsın.” Siz bırakmıyorsunuz, Adalet ve Kalkınma
Partisinin Genel Başkanı Tayyip Erdoğan bırakmıyor mahkemelerin işini
yapmasını. Yani “Manevrayla beraat ettirmeye çalıştılar.” ne demek? Doğrudan
doğruya müdahale demek. “Gereken talimatları yargıya veriyoruz.” ne demek?
Doğrudan doğruya talimat demek. Selahattin Demirtaş için “Bırakamıyoruz.” ne
demek? Doğrudan doğruya talimat demek. Yine Selahattin Demirtaş için “Hamlesini
yaparız, işi bitiririz.” ne demek? Doğrudan doğruya müdahale demek. Sizin Genel
Başkanınız mahkemelere müdahale ediyor efendim. Biz bunu eleştiriyoruz. Siz
diyorsunuz “Bırakın mahkemeler işini yapsın.” Biz de “Bırakın mahkemeler işini
yapsın.” diyoruz. Demek ki siz de Genel Başkanınızı eleştirmek zorundasınız.
Teşekkür
ediyorum. (HDP sıralarından alkışlar) 
BAŞKAN
– Evet.
Sayın
Turan, buyurun.
25.- Çanakkale Milletvekili Bülent Turan’ın, Manisa
Milletvekili Özgür Özel ve İstanbul Milletvekili Hakkı Saruhan Oluç’un yaptığı
açıklamalarındaki bazı ifadelerine, yargı kararlarının kendi sisteminde
yürümesinin doğru olduğuna ilişkin açıklaması
BÜLENT
TURAN (Çanakkale) – Sayın Başkan, gündemimiz yoğun olduğu için aynı konulara
girmeyi doğru bulmuyorum fakat ben bir prensip olarak yargı kararlarının kendi
içerisinde, sisteminde yürümesinin doğru olduğu kanaatindeyim. 
İddia
makamındaki kişilerin böyle aşağılanmasını doğru bulmuyorum. Yok “Masanın
altına girmiş…” Bunlar şık ifadeler değil. Yargı beraat verince
alkışlayacaksınız, yargı tutuklama kararı verince de yuhalayacaksınız. Bunları
şık bulmadığımı ifade etmek istiyorum. Bırakalım yargı kendi seyrinde devam
etsin Sayın Başkan.
BAŞKAN
– Peki, teşekkür ederim.
ÖZGÜR
ÖZEL (Manisa) - Sayın Başkan…
BAŞKAN
– Özgür Bey, gündeme geçelim. 
ÖZGÜR
ÖZEL (Manisa) – Geçiyoruz Başkanım.
BAŞKAN
– Çok teşekkür ederim.
BÜLENT
TURAN (Çanakkale) – Cevap bile vermedim çok vakit geçmesin diye.
BAŞKAN
– Buyurun Özgür Bey.
26.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) - Ben de şunu söyleyeyim: Öyle, yargı mensubunu aşağıladığımız
falan yok. Keşke o salonda olsaydınız.
Ortaya
çıktı ki FETÖ’cüler yazmış o kısımları. Savunamadılar, çöktü, rezil oldu;
hâkimler de okudu, dediler ki -“tape” deniyor ya- “‘Tape’ler hukuka aykırı
delil ama yine de baktık, o ‘tape’lerde de bu yok.” Bir FETÖ’cül akıl
saçmalamış, eline yüzüne bulaştırmış. Belki de o arkadaşın yerinde FETÖ’cü bir
savcı olsaydı, sonra onu bir şekilde bağlardı. Ergenekon’da, Balyoz’da çok
mükemmel kumpaslar vardı, onlara sahip çıktınız ama mahkemede bu iş, iddianame
mahkûm oldu; Osman Kavala değil, iddianame mahkûm oldu. 
Bizim
savcıyı, hâkimi aşağılamak gibi bir şeyimiz olmaz. Bunu yapanların da hep
karşısında durduk. Bir hâkime, savcıya yapılacak en büyük aşağılama, ona,
ettiği yemine, düğmesiz cübbesine rağmen talimat vermektir.
Teşekkür
ediyorum. (CHP sıralarından alkışlar)
BAŞKAN
– Gündeme geçiyoruz.
Başkanlığın
Genel Kurula sunuşları vardır. 
İYİ
PARTİ Grubu’nun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 3/10/2019 tarihinde Adana
Milletvekili İsmail Koncuk ve 19 milletvekili tarafından, çocuk yaşta veya
erken yaşta evliliğin nedenlerinin tespiti ve bu sorunların önlenmesi için
yapılması gerekenlerin belirlenmesi amacıyla verilmiş olan (10/1825) esas
numaralı Meclis Araştırması Önergesi’nin ön görüşmelerinin, Genel Kurulun 25
Şubat 2020 Salı günkü birleşiminde yapılmasına ilişkin önerisi
25/2/2020
Türkiye Büyük Millet Meclisi Başkanlığına
Danışma
Kurulu 25/2/2020 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Adana
Milletvekili İsmail Koncuk ve 19 milletvekilinin, çocuk yaşta veya erken yaşta
evliliğin nedenlerinin tespiti ve bu sorunların önlenmesi için yapılması
gerekenlerin belirlenmesi amacıyla 3/10/2019 tarihinde Türkiye Büyük Millet
Meclisi Başkanlığına vermiş olduğu araştırma önergesinin diğer önergelerin
önüne alınarak görüşmelerinin 25/2/2020 Salı günkü birleşimde yapılması
önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Adana Milletvekili
Sayın İsmail Koncuk’a söz veriyorum. (İYİ PARTİ sıralarından alkışlar) 
Süreniz
beş dakikadır.
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum.
Milliyetçi
Hareket Partisi Çankırı eski Milletvekili Sayın İrfan Keleş’i rahmetle,
minnetle anıyorum; Allah mekânını cennet eylesin inşallah.
Değerli
milletvekilleri, Ömer Seyfettin’in Pembe İncili Kaftan hikâyesini hepiniz
bilirsiniz. Orada, bir Türk elçisinin İran’a gitmesini ve milletimizi temsil
etmesini; hakarete uğradığında, aşağılandığında nasıl bir davranış
sergilediğini hepimiz hatırlıyoruz, mutlaka okumuşsunuzdur. Gerçekten, bizim
büyükelçilerimizi atarken Türk milletinin hassasiyetlerine uygun, değerlerine
uygun, geçmişiyle de temsil ettiği göreve layık insanları atamamız lazım.
Katildir, değildir; yargılanmıştır ülkücü Mustafa Erol’un katli vesilesiyle,
yurt dışına kaçmıştır. 
ERKAN
AKÇAY (Manisa) – Yargılanmadı diyoruz, yargılanmadı o davada! Deminden beri
izah ediyoruz. Saptırma!
İSMAİL
KONCUK (Devamla) – Yurt dışına kaçmıştır Başkan.
ERKAN
AKÇAY (Manisa) – Yargılanmadı o davadan! Mahkemede de iddianamede de adı
geçmiyor, o davadan da yargılanmadı dedik! Saptırma!
İSMAİL
KONCUK (Devamla) – Ülkücülerin inancı budur, budur Sayın Başkan.
ERKAN
AKÇAY (Manisa) – Ülkücülerin değil, saptırma!
İSMAİL
KONCUK (Devamla) – Budur, beni dinleyin.
MUHAMMED
LEVENT BÜLBÜL (Sakarya) – Sen mi temsil ediyorsun ülkücüleri?
FETİ
YILDIZ (İstanbul) – Bilgisizsiniz bilgisiz o konuda. Bakın, Mustafa Erol 1977
yılında katledildi! Bu vatandaşın yargılandığı 1980’de başka yerdeki bir olay.
İSMAİL
KONCUK (Devamla) – Dolayısıyla, burada gerçekten daha uygun insanlar bu millet
içerisinden bulunabilir. 
FETİ
YILDIZ (İstanbul) - Bile bile böyle…
ERKAN
AKÇAY (Manisa) – Yalan söylüyorsun! Yalan söylüyorsun! İftira atıyorsun!
İSMAİL
KONCUK (Devamla) – Fethi Bey, siz cenazeyi omuzlayan arkadaşlarımızdan
birisiniz, kanaatlerinize saygı duyarım. 
FETİ
YILDIZ (İstanbul) – Evet, teşekkür ederim.
İSMAİL
KONCUK (Devamla) – Problem yok, problem yok.
MUHAMMED
LEVENT BÜLBÜL (Sakarya) – Kanaat değil, bilgi veriyor. Bilgiye göre konuşun. 
ERKAN
AKÇAY (Manisa) – Kanaat değil, kesin bilgiyle konuşuyoruz, sen yalan ve iftira
atmaya çalışıyorsun!
BÜLENT
TURAN (Çanakkale) – Bilerek yapıyorlar.
İSMAİL
KONCUK (Devamla) – Ben yargılamadım, ben yargılamadım.
MUHAMMED
LEVENT BÜLBÜL (Sakarya) – Yargılamayı bilmiyorsun, bilgiye göre konuş, dosyaya
göre konuş. Provokasyon yapma!
İSMAİL
KONCUK (Devamla) – Şimdi, bu adam bizim değerlerimize uygun bir adam değil yani
işin öbür tarafını atalım hadi size saygımızdan. 
ERKAN
AKÇAY (Manisa) – O ayrı bir bahis. 
ABDULLAH
GÜLER (İstanbul) – İsmail Bey, süre bitiyor. Önerge ne oldu?
İSMAİL
KONCUK (Devamla) – Müdahale olunca, Sayın Başkan…
BAŞKAN
– Dinleyelim.
Buyurun
Sayın Hatip, Meclise hitap edin.
İSMAİL
KONCUK (Devamla) – Dolayısıyla bu milletin içerisinden bu görevleri yapmaya
layık binlerce insan çıkar. Yani burada asıl kınamamız gereken, belki de
AKP’nin bu kadar insan içerisinden, değerli, millî hassasiyeti olan insanlar
içerisinden Ozan Ceyhun’u tercih etmesi travmasıdır. Doğru olmayan budur, bu
yönüyle de bu olayı kınadığımızı ifade etmek istiyorum İYİ PARTİ Grubu adına. 
Konumuza
gelecek olursak, bir şarkı sözü var “Ünzile” diye, Aysel Gürel’in şarkı sözü: 
“Varmadan
sekizine, 
Ergin
oldu Ünzile,
Hem
çocuk hem de kadın,
On
ikisinde ana, 
Bir
gül gibi al ve narin,
Bir
su gibi saydam ve sakin,
Susar
kadın Ünzile.” 
Değerli
milletvekilleri, şimdi, bu çocuk evlilikleri, aslında, milletimizin kültürüyle
de doğrudan bağdaşan bir durum değildir. Bizim inançlarımızda, sağlıklı aile
yapısı oluşturmak lazım. Sağlıklı aile yapısının oluşmasının temeli, rüştünü
ispat etmiş yani kendi başına karar verebilen, anne-baba olarak görev yapabilme
sorumluluğunu üstlenebilen insanların aile yapısı oluşturmasıdır. Geçmişte -ben
60 yaşına geldim- küçük yaşta evlilikler falan olurdu, işte aile yapımızdan
kaynaklanan şeyler olurdu. Ama tabii, burada ben Gökalp’ın bir üçlemesini
hatırlıyorum: “Türk milletindenim, İslam ümmetindenim, garp medeniyetindenim.”
Gökalp burada garp medeniyetini temel alıyor ama Türk olduğunu, Müslüman
olduğunu kabul ediyor. Dolayısıyla, burada, gelişmiş dünyayla beraber bizim bu
meseleyi değerlendirmemiz asıldır, buna bakmamız lazım. 
Aile
sağlığı yani neslin sağlığı için sağlam bir aile yapısı oluşturmamız gerektiği
herkesin kabulüdür. Ancak, Türkiye’de ortalaması yüzde 3,8’e çıkan… O kayıt
dışı olanlar eklendiğinde oran nedir bilmiyoruz. Oranın, kayıt dışılar
eklendiğinde daha da yükseleceğini düşünüyoruz.
(Mikrofon
otomatik cihaz tarafından kapatıldı)
İSMAİL
KONCUK (Devamla) – Bir dakika daha söz istiyorum Sayın Başkanım.
BAŞKAN
– Buyurun.
İSMAİL
KONCUK (Devamla) – Dolayısıyla, bu çocuk evlilikleri konusuna, gerçekten,
millet olarak dikkat çekmemiz lazım. Biliyorsunuz, geçenlerde Elâzığ depremi
vesilesiyle -İstanbul Yıldız Teknik Üniversitesindendi zannederim- bir hoca,
işte, çocuk evliliklerin engellenmesinden bahisle, bu depreme sebep olduğunu
filan yazdı, başka şeyler de söyledi ama bir yönü de buydu. 
Şimdi,
profesör titri olanların dahi ne adına bunları yaptığını, ne adına toplumu
yanlış yönlendirdiğini bilmiyoruz ama bizim gelişmiş dünya ölçeğinde bir bakış
açımızın olması lazım. Elbette kendi kültürümüz de önemli ama kendi kültürümüzü
de değerlendirdiğimizde aklı esas alan bir inanç sisteminden geldiğimizi
biliyoruz. 
Dolayısıyla,
Türkiye Büyük Millet Meclisinin bu konuyu, kanayan bu yarayı incelemesi,
araştırması doğru bir yaklaşım olacaktır diyorum, hepinizi saygıyla
selamlıyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Adana Milletvekili Sayın Tulay
Hatımoğulları Oruç’a söz veriyorum. 
Buyurun.
(HDP sıralarından alkışlar)
Süreniz
üç dakikadır. 
HDP
GRUBU ADINA TULAY HATIMOĞULLARI ORUÇ (Adana) – Teşekkürler Sayın Başkan.
Değerli
milletvekilleri, çocuk yaşta evlilik ömür boyu tecavüzdür ve çocukların hangi
yaşta evlendirilebileceğine, daha doğrusu evlilik yaşının kaç olacağına dair
yasalar, uluslararası hukuk bir tanımlama yapmıştır. Bu tanımlamaya uymamak, bu
tanımlamanın üzerini es geçmek ve bu çerçevede sürekli beyanatta bulunmak
ayrıca da suçtur ve bu tecavüzcü kültüre bilerek ya da bilmeyerek ortak
olmaktır. 
Çocuk
yaşta evlilik toplumun her daim kanayan yarası olmaya devam ediyor ve acısı
gerçekten çok derindir. Düşünün ki 11, 12, 13 yaşında bir kız çocuğunuz var ve
yetişkin bir insanla evlendiriliyor, siz neler hissedersiniz? İşte, o duyguyla
bu Meclis, bu konuyla ilgili bir çalışma yapmak zorundadır. Biz o çocuklarla ve
o ebeveynlerle mutlaka ve mutlaka bir empati kurmak, değişimi ve dönüşümü
zorlayan bir çizgiyi izlemek zorundayız. 
Bakın,
Millî Eğitim Bakanlığının verilerine göre erken evlilik ve nişanlılık nedeniyle
eğitime devam etmeyenlerin yüzde 97,4'ü kız çocukları. Erken yaşta evlilik
içine sürüklenen çocukların çoğunun evlilik hayatı boyunca sistematik olarak
tecavüze ve sistematik olarak şiddete maruz kaldığı ortadadır. Bunun travmatik
sonuçları olarak intihar eğiliminin bu yaş grubunda ve bu evlilikler sonucunda
gerçekleştiğine dair veriler ortadadır. 15 ve 19 yaş arası genç kızlarda
birinci sırada ölüm nedeni hamilelik ve doğumun yol açtığı sorunlardır. Bunlar
Millî Eğitim Bakanlığının verileridir. Çocuk evlilikleri, çocukları
ailelerinden, arkadaşlarından, geleceklerinden umutlarından koparmaktadır.
Çocuk yaşta evlilik, önü açık olan çocukların okuma konusunda, sosyal yaşama
katılım konusunda, kamusal hayata katılım konusunda yine hayallerinin ve
haklarının ellerinden alınması anlamı taşır. 
Burada
şunu ifade etmemiz gerekir ki Diyanet İşleri Başkanlığından tutun da müftülere
kadar 7 yaşındaki kız çocuklarının evlenebileceğine dair açıklamalar yapması
hiç de kabullenilebilecek bir şey değildir. Bugün AKP’nin yaratmak istediği
yeni toplumsal modelin, yeni toplumsal yapının kodlarını kadın bedeni, kız
çocuklarının bedeni ve gelecekleri üzerinden kurgulaması ve buna dönük
çalışmalar yapılması asla kabul edilebilir değildir. Bu konuda kamu spotları,
gerçekten, kaş yapalım derken göz çıkaran niteliktedir, bunları asla kabul
etmiyoruz. 
(Mikrofon
otomatik cihaz tarafından kapatıldı) 
BAŞKAN
– Bir dakika daha söz veriyorum; buyurun, toparlayın. 
TULAY
HATIMOĞULLARI ORUÇ (Devamla) – İHD İstanbul şubesinin Çocuk Hakları
Komisyonunun verilerine göre -2018 raporunda- on altı yılda 18 yaşın altında
440 bin çocuk doğum yapmış. Yine aynı raporda cinsel suçların yüzde 46’sı
çocuklara karşı işlenmiş. Çocuğun cinsel istismarında Türkiye'nin dünyada
3’üncü sırada olduğunu biliyor musunuz? Bu resmî rakamlar ortadayken bu
Meclisin bu konuya duyarsız kalma ihtimali gerçekten yoktur. 
Sadece
köyünün son çiti içinde değil dünyanın sonsuzluğu içinde özgürlüğün
yeşerebileceğine inanan ve böyle bir yaşamı inşa eden bir adım atmak
durumundayız. Dolayısıyla, bu Meclis bu konuda gerekli duyarlılığı
göstermelidir. 
Teşekkür
ederim. (HDP ve CHP sıralarından alkışlar) 
BAŞKAN
– Cumhuriyet Halk Partisi Grubu adına Bartın Milletvekili Sayın Aysu Bankoğlu’na
söz veriyorum. 
Buyurun.
(CHP sıralarından alkışlar) 
Süreniz
üç dakikadır. 
CHP
GRUBU ADINA AYSU BANKOĞLU (Bartın) – Teşekkürler Sayın Başkan. 
Değerli
milletvekilleri, çocuk gelinler, erken yaşta evlilikler, zorla yapılan
evlilikler hem kadına yönelik şiddetin hem de çocuk istismarı meselesinin acı
bir yansıması aslında. Kadınların, yine, kız çocuklarının toplumda eşit olarak
görülmek istenmemesi, buna niyet edilmemesi bu gibi evliliklerle aslında daha
da pekiştiriliyor, öncelikle buna vurgu yapmak istiyorum. 
Yapılan
araştırmalara, çalışmalara baktığımızda Avrupa 1’incisi olduğumuzu görüyorum.
Erken yaşta evliliklerin Avrupa’da en çok görüldüğü ülke Türkiye değerli
milletvekilleri. Kendi resmî verilerimize baktığımızda da ülkemizde son beş yıl
içinde kız çocuklarının yaptığı doğum sayısı 84 bin değerli arkadaşlar. Bu
tablo, pek de iç açıcı değil, öyle değil mi? 
Bu
tabloya, bu rakamlara pek çok gerekçe ya da sizlerin tabiriyle pek çok bahane
bulunabiliyor. “Eğitimsizlik” denebiliyor, “töre” denebiliyor, “aile içi
şiddet” denebiliyor, “toplum baskısı” denebiliyor, “tacize uğrama” denebiliyor
ama hiçbir gerekçe erken ve zorla yapılan evlilikleri meşru kılamaz ve bu niyet
de kabul edilemez. 
Bir
düşünün, oy vermeye, araç kullanmaya, bakkaldan sigara almaya bile yetkisi
olmayan bireylerin evlenmesi, çocuk sahibi olması, bir ev geçindirmesi mümkün
müdür, söyleyin bana? Daha duygularının ve düşüncelerinin en karmaşık olduğu
zamanlarda çocukları evlilik gibi bir sorumluluğun altına sokmak, bu çocuklara bu
sorumluluğu yüklemek hangi zihniyetin ürünüdür? (CHP sıralarından alkışlar) Bu
zihniyet sadece geri kalmış toplumlarda mevcuttur.
Ne
yazık ki bir tehlikeye daha işaret etmem gerekiyor. Çok zamandır duyduğumuz
“tecavüzcüsüyle evlendirme” diye geçen bir yasa teklifi konuşuluyor değerli
arkadaşlar. 12 yaş ve üzerindeki çocuklara cinsel istismarı affetmeye çok
hevesli bir hükûmet var ne yazık ki karşımızda. El insaf diyorum! Pek çoğunuz
evlat sahibisiniz. Kendinizi, hiç, 12 yaşındaki kızınızı evlendirmeyi düşünürken
hayal ediyor musunuz? Ya da 15 yaşında tacize uğradığı için tecavüzcüsü bir
adamla evlendirilmeye mecbur bırakılan bir çocuğunuzla kendinizi hayal
edebiliyor musunuz? Fikri bile bence tansiyonlarınızı çıkarmaya yetiyor, hatta
artıyor bile. Her gün kadın cinayetlerinin konuşulduğu bir ülkede daha iyi,
daha insanca yaşamı konuşmamız gerekirken hâlimize bir bakın. Ben bu
rakamlardan utanıyorum. Ama biz buradayız demek istiyorum ve çocuk gelinleri,
erken yaşta ve zorla evlilikleri meşru göstermeye çalışan hiçbir hamleye izin
vermeyeceğiz.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
AYSU
BANKOĞLU (Devamla) – Çocuk gelinleri, erken yaşta ve zorla evlilikleri meşru
göstermeye çalışan hiçbir hamleye Cumhuriyet Halk Partisinin kadın
milletvekilleri de erkek milletvekilleri de izin vermeyecektir. (CHP
sıralarından alkışlar) Mücadeleyle kazanılan haklardan en ufak bir geri dönüş
dahi düşünülemez. Çünkü bu cumhuriyeti dünyada çocukları el üstünde tutan,
geleceğini gençlere emanet etmiş bir Ata’dan devraldık biz.
Şunu
da aklınızdan çıkarmayın lütfen: Çocuk gelin demek az gelişmiş ülke demektir,
az gelişmişlik demektir. Keşke dünyanın en büyük havalimanlarına, en büyük
köprülerine, kanallarına sahip olmasaydık da çocuk yaştakileri evlendirmeseydik,
tecavüzcülerini de affettirmeseydik diyorum. Bu önergeyi desteklediğimizi
Cumhuriyet Halk Partisi adına belirtiyorum.
Saygılar
sunuyorum. (CHP ve İYİ PARTİ sıralarından alkışlar) 
AHMET
ÖZDEMİR (Kahramanmaraş) – Ne anlatıyorsun ya?
MÜŞERREF
PERVİN TUBA DURGUT (İstanbul) – Nereden çıkarıyorsunuz? Nasıl ithamlar bunlar
ya? Dayanıksız ithamlar, hiçbir dayanağı olmayan ithamlar.
BAŞKAN
– Adalet ve Kalkınma Partisi Grubu adına İzmir Milletvekili Sayın Cemal
Bekle’ye söz veriyorum. 
Buyurun
Sayın Bekle. (AK PARTİ sıralarından alkışlar) 
AK
PARTİ GRUBU ADINA CEMAL BEKLE (İzmir) – Sayın Başkan, değerli milletvekilleri;
İYİ PARTİ grup önerisi hakkında AK PARTİ Grubu adına söz almış bulunmaktayım. 
Aile
kurumu, toplumun en önemli ve en hassas kurumudur. AK PARTİ olarak, iktidara
geldiğimiz günden beri, aile mefhumunun sürdürülebileceği en huzurlu platformu
oluşturmak için gerekli yasal düzenlemeler, sosyal farkındalık kazandırmak
amacıyla yapılan faaliyetler, eğitimler gibi gereken her ne çalışma varsa bunu
istikrarla, kararlılıkla yürütmeye gayret ediyoruz. Bugün söz konusu olan erken
evlilikler, çocuk gelin ve tecavüzcüsüyle evlendirilme konularına toplumun
tamamı gibi ilk günden beri AK PARTİ’nin de karşı olduğu tüm toplum fertleri
tarafından bilinmektedir. Öncelikle şunun altını çizmek isterim: AK PARTİ,
hukukun cevaz verdiği evlilik kurumunu destekleyen bir partidir, bunun dışında
bizim kabul ettiğimiz bir evlilik anlayışı yoktur. (AK PARTİ sıralarından
alkışlar) 
SÜLEYMAN
BÜLBÜL (Aydın) – “Ama”sız olacak, “ama”sız; “ama” demeyeceksiniz.
CEMAL
BEKLE (Devamla) – Ona da geleceğim. 
Bu
konuda 2002 yılında yaptığımız yasal düzenlemeleri sizler bizlerden çok daha
iyi biliyorsunuz. 2002 yılında yürürlüğe giren Türk Medeni Kanunu’yla kadınlar
için evlenme yaşı 15’ten 17’ye yükseltilerek kadınlar ve erkekler
eşitlenmiştir. Yine, 2012 yılında zorunlu eğitimin on iki yıla çıkmasının da
erken evliliğin önlenmesi konusunda olumlu bir etki sağladığını her birimiz
bilmekteyiz. Aile Bakanlığının ve ilgili bakanlıkların bu konuda 2017’de,
2018’de, 2019’da sahada yaptığı çalışmaları bizzat ben bilmekteyim, beraber
katıldığımız arkadaşlarımız da var. Hatta çok ilgimi çeken bir çalışma oldu,
lütfen bu konuyu da araştırın: Failin çocuk olduğu durumlarda bizim ne yapacağımızı
Türkiye şu an tartışıyor yani bu konuda ben birçok vakayla karşılaştım, hem bir
sosyolog olarak hem bir Roman çocuğu olarak mahallelerimde en çok yaşadığım
konu… Hatta şaşırarak da izlemekteyim; her hafta kendilerine “Tek suçumuz
sevmek.” diyen bir platform, erken yaşta evlilik mağdurları, kamuoyunun bildiği
adlarıyla “Akran evliliği mağdurları” buraya, gruplara geldiğinde, sadece ben
mi görüşüyorum diye bir algıya kapılmadım da değil şu an. CHP Grubunun
görüştüğünü ve tüm grupların görüştüğünü, hatta hep beraber ortak bir metin
hazırlamamızın zorunluluk olduğunu birçok grubun söylediğini de bilen biri
olarak, arkadaşlar, konunun siyasallaştırılmadan, eski siyaset kurumu toplumun
sorunlarını çözmek üzere…
(Mikrofon
otomatik cihaz tarafından kapatıldı) 
BAŞKAN
– Selamlama için bir dakika süre veriyorum.
Buyurun.

CEMAL
BEKLE (Devamla) – Sayın Başkanım, çocuk yaşta evlilikler üzerine yaptığımız
çalışmalar bize göstermiştir ki küçük yaşta yapılan evliliklerin oranında çok
ciddi azalma vardır fakat mevcut çocuk yaşta evlendirilmiş, aile kurmuş, hatta
çocuk sahibi olmuş bulunan ve evliliğini devam ettirenler açısından konu bir
kere daha göz önüne alınmalıdır. Tek tek vakaları ben size anlatırım ama ben
şunu çok iyi biliyorum…
SÜLEYMAN
BÜLBÜL (Aydın) – Gene “ama” var!
CEMAL
BEKLE (Devamla) – Grup Başkan Vekilleri de bu konuyu en az benim kadar iyi
biliyor, diğer gruplar da bu konuyu en az benim kadar iyi biliyor. Toplumda bu
konuda bir sıkıntı var, siyaset kurumu olarak bunu görmezden gelmek yerine, hep
beraber bir araya gelip ortak bir mutabakat, ortak bir metin… Sanki bu konuda
biz hiç rahatsız değiliz.
Arkadaşlar,
siyaset kurumu bundan rahatsız ve bu konuya, bu Meclis, ortak bir iradeyle,
ortak bir metinle çözüm bulmalıdır diye düşünüyorum. Bu ailelerin yaşadığı
mağduriyetlere birçok vakada şahit olduk; sadece anne ve baba değil, çocukların
yaşadığı mağduriyete, yaşanan acılara, yaşanan istismara hep beraber şahidiz. 
Ben
teşekkür ediyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir.
ÖZGÜR
ÖZEL (Manisa) – Sayın Başkanım, müsaadenizle…
BAŞKAN
– Özgür Bey, buyurun. 
V.- AÇIKLAMALAR (Devam)
27.- Manisa Milletvekili Özgür Özel’in, İzmir
Milletvekili Cemal Bekle’nin İYİ PARTİ grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, pek kısa bir hatırlatmaya ihtiyaç var: Sayın
hatibin “2002 yılında yaptık.” diye söylediği Medeni Kanun değişikliği 22 Kasım
2001 tarihinde Meclisten geçti. 57’nci Hükûmet dönemindeydi. Üçlü koalisyon bu
konudaki kanun tasarısını 1999 sonunda Meclise yolladı. 126 kadın örgütünün
yoğun çabalarıyla kadınlara karşı ayrımcı söylemlerin de ortadan kaldırıldığı,
bahsedildiği gibi olumlu değişimlerin de olduğu bir değişiklikti. Ancak, Adalet
ve Kalkınma Partisi döneminde değil, üçlü koalisyon döneminde oldu. Yürürlüğe
giriş tarihi de 1 Ocak 2002’ydi. Bu hatırlatmayı kayda geçirmek istedim.
Teşekkür
ederim.
BAŞKAN
– Teşekkür ederim.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 25/2/2018 tarihinde Van Milletvekili
Murat Sarısaç ve arkadaşları tarafından, Van’ın Başkale ilçesinde can ve mal
kaybına neden olan depremden kaynaklı sorunların ve yaşanan eksikliklerin
tespit edilmesi amacıyla verilmiş olan Meclis araştırması önergesinin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi
BAŞKAN
- Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır. Okutup işleme alacağım ve oylarınıza sunacağım: 
25/2/2020
Türkiye Büyük Millet Meclisi
Başkanlığına
Danışma
Kurulu 25/2/2020 Salı günü (bugün) toplanamadığından, Grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili 
Öneri:
25
Şubat 2020 tarihinde, Van Milletvekili Sayın Murat Sarısaç ve arkadaşları
tarafından Van'ın Başkale ilçesinde ciddi bir can ve mal kaybına neden olan
depremden kaynaklı sorunların ve yaşanan eksikliklerin tespit edilmesi amacıyla
Türkiye Büyük Millet Meclisine verilmiş olan 5567 sıra numaralı Meclis
Araştırması Önergesi’nin diğer önergelerin önüne alınarak görüşmelerinin 25/2/2020
Salı günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Ağrı Milletvekili Sayın Abdullah Koç’a söz veriyorum. 
Buyurun
Sayın Koç. (HDP sıralarından alkışlar)
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri;
öncelikle, Van depreminde yaşamını yitiren yurttaşlarımıza Allah’tan rahmet,
ailelerine başsağlığı diliyorum. 
Değerli
milletvekilleri, araştırmalar Türkiye’nin ciddi bir deprem tehdidi altında olduğunu
göstermektedir. 1900’lü yılların başından günümüze değin yaşanan depremlerden
dolayı on binlerce insanın yaşamını yitirdiği ve yüz binlercesinin de
yaralandığı kayıtlar altına alınmıştır çünkü bilimsel tespitler, Türkiye’de
yurttaşların yüzde 90’dan fazlasının aktif bir deprem kuşağında yaşadığını
ortaya koymaktadır. Özellikle 17 Ağustos 1999 tarihinde 17 binden fazla
yurttaşın yaşamını yitirdiği Gölcük merkezli Marmara depremi bugün de
hafızalarımızda yer almaktadır. Yine 23 Ekim 2011 ve 9 Kasım 2011 tarihlerinde
yaşanan Van depremlerinde de 644 kişi yaşamını yitirmiş ve binlerce kişi
yaralanmıştır. 24 Ocak 2020 tarihinde Elâzığ ve Malatya’da yaşanan 6,8
şiddetindeki depremde ortaya çıkan manzara da yine gözler önünde, yine can
kayıpları meydana gelmiştir. 
Değerli
milletvekilleri, 23 Şubat 2020’de merkezi İran’ın Hoy kenti olan deprem, Van’ın
Başkale ile Saray ilçelerini ciddi bir şekilde etkisi altına almış ve burada da
ne yazık ki can kaybına neden olmuştur. Buradaki çeşitli ihmalleri dile getirmek
istiyoruz. Bu ihmaller, maalesef ülkeyi yöneten icra makamının depreme karşı
herhangi bir politika geliştiremediğini de açık bir şekilde ortaya koymaktadır
çünkü biraz araştırıldığında bilim adamlarının onlarca uyarısına rağmen
bunların hiçbirinin dikkate alınmadığı da ortaya çıkmaktadır. Öyle ki
yaşanılabilecek deprem gibi bir doğal afete yönelik barınma koşulları ve can
güvenliği noktasında projelerin geliştirilmediği, yaşanan deprem nedeniyle
riskler göz önünde bulundurularak projelerin yapılmadığı sıklıkla ortaya
çıkmaktadır. Özellikle deprem bölgelerinde yaşamın en kısa sürede
normalleştirilmesi amacıyla yirmi yıldır alınan ek vergilerin, depreme karşı
önlem geliştirmek veya zararları minimuma indirmek amacıyla kullanılmadığı
kamuoyu tarafından bilinmektedir. 
İran
Hoy merkezli 5,9 şiddetindeki deprem, Van’ın özellikle Başkale ilçesinin
Özpınar Mahallesi’nde ciddi bir yıkıma ve zarara neden olmuştur. AFAD’ın
yaptığı açıklamaya göre 254 konut ve 297 ahır yıkılmış, 694 yapı ise ağır hasar
görmüştür; 9 insanımız yaşamını yitirmiş, 60’ın üzerinde ise yaralanma söz
konusudur.
Değerli
arkadaşlar, yurttaşların, arama ve kurtarma konusunda ciddi eksikliklerin
olduğu, gıda ve çadır ulaştırılması konusunda adımların atıldığı belirtilse de
çadırların yeterli olmadığı, çadırlarda elektriğin olmadığı, konut ve ahır
enkazına erken müdahale edilmediği şeklinde çok ciddi itirazları ve şikâyetleri
bulunmaktadır. 
Van
Başkale’de ciddi tahribat yaratan ilk depremden kısa bir süre sonra, yine aynı
günün akşamında 5,8 şiddetinde depremler meydana gelmiş ve bölge âdeta sallanan
bir beşik durumundadır. 
Değerli
arkadaşlar, tabii ki bu tabii afet nedeniyle Van’da 2011’de yaşanan 2 depremden
sonra da ne yazık ki mevcut iktidar konuya ciddiyetle yaklaşıp bölgeyi afet
bölgesi ilan etmemiş, kalıcı ve adil çözümler geliştirmemiştir. Bu nedenle,
aradan dokuz yıl geçmesine rağmen, esnafın depremden kaynaklı vergi sorunu,
düşük bedelle arsasının alınıp üzerine TOKİ binalarının yapılması yurttaşların
sorunlarına çözüm getirmemiş, depremden etkilenen şehir stadyumu ve benzeri
yapılar yeniden yapılmamıştır ve bu, hâlâ olduğu gibi durmaktadır. 
Bugün
de Van’ın Başkale ilçesinde ciddi bir hasara, büyük bir zarara ve insan
yaşamına mal olan depreme ciddiyetle yaklaşmak gerektiğini düşünüyoruz. Çünkü
deprem gerçeğini kavramaktan uzak, kalıcı tedbirleri içermeyen politik
yaklaşımlar bir şovdan öteye gidememektedir. Elâzığ depreminde olduğu gibi Van
Başkale depreminde de HDP belediyelerince götürülen yardımlar ne yazık ki
engellenmektedir. Değerli arkadaşlar, halk sokakta ve soğukla yüz yüzedir fakat
bu, iktidarın umurunda değildir. Belediyelerimiz tarafından götürülen
yardımların ilgili kişilere, kazazedelere ulaştırılmasına hiçbir şekilde imkân
verilmemekte ve engellenmektedir. Biz bu hususu kesinlikle ve kesinlikle
kınıyoruz ve buna bir an önce son verilmesini istiyoruz.
(Mikrofon
otomatik cihaz tarafından kapatıldı) 
BAŞKAN
– Selamlama için bir dakika daha süre veriyorum. 
ABDULLAH
KOÇ (Devamla) – Sayın Başkan, değerli milletvekilleri; biz bu depremle ortaya
çıkan gerçeklerin araştırılması, özellikle yardımların geç ulaştırılması,
çadırların geç ulaştırılması ve alınan vergilerin yerinde kullanılıp
kullanılmadığı hususlarının araştırılması; değerli arkadaşlar, özellikle arama
ve kurtarma konusundaki eksiklerin tespit edilmesi… 
Bakın,
size çok önemli iki örnek vereceğim; birisi Elâzığ depreminden. Miraç ve annesi
Pınar Dişli yaralı olarak kurtarıldı ve hastanede yaşamını yitirdi.
Diğerini
hatırlayacaksınız değerli arkadaşlar: Yunus, 2011 yılında Van depreminden
yaralı olarak kurtuldu fakat Yunus da ne yazık ki hastanede yaşamını yitirdi.
Bu, ne anlama geliyor? Bu, arama ve kurtarma olaylarında çok ciddi sıkıntıların
olduğunu da ortaya koymaktadır. 
Bütün
bu hususların araştırılması ve Mecliste ele alınması için önergemize olumlu oy
kullanmanızı öneriyor, saygılar sunuyorum. (HDP sıralarından alkışlar) 
BAŞKAN
– Mehmet Göker…
V.- AÇIKLAMALAR (Devam)
28.- Burdur Milletvekili Mehmet Göker’in, Burdur Devlet
Hastanesi acil servisinde görevli hekim ile nöbetçi ambulans ekibinin bir
vatandaş tarafından darbedilmesi olayını kınadığına, Yeşilova ilçesi çocuk
doktoru ihtiyacının karşılanması gerektiğine ilişkin açıklaması
MEHMET
GÖKER (Burdur) – Sayın Başkanım, dün akşam Burdur Devlet Hastanesinde acil
serviste görevli hekim arkadaşımız ve nöbetçi ambulans ekibi bir vatandaş
tarafından darbedilmiştir. Bu darp olayını şiddetle kınıyorum ve yöneticiler
ile Bakanlığı konuyla ilgili tedbir alma konusunda, gereğini yapma konusunda
göreve davet ediyorum.
Ayrıca,
Yeşilova ilçemizde eksik bulunan çocuk hastalıkları kadrosunun Bakanlıkça bir
an önce açılarak hekim tahsisinin gerçekleştirilmesini talep ediyorum.
Saygılar
sunuyorum. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 25/2/2018 tarihinde Van Milletvekili
Murat Sarısaç ve arkadaşları tarafından, Van’ın Başkale ilçesinde can ve mal
kaybına neden olan depremden kaynaklı sorunların ve yaşanan eksikliklerin
tespit edilmesi amacıyla verilmiş olan Meclis araştırması önergesinin ön görüşmelerinin,
Genel Kurulun 25 Şubat 2020 Salı günkü birleşiminde yapılmasına ilişkin önerisi
(Devam)
BAŞKAN
– İYİ PARTİ Grubu adına Samsun Milletvekili Sayın Bedri Yaşar’a söz veriyorum.
Buyurun
Sayın Yaşar. (İYİ PARTİ sıralarından alkışlar) 
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum.
Konuşmama
başlamadan önce bugün hayatını kaybeden, 21’inci Dönemde beraber görev yapma
şerefine nail olduğumuz Çankırı Milletvekilimiz İrfan Keleş ağabeye Allah’tan
rahmet, ailesine başsağlığı diliyorum.
Değerli
milletvekilleri, İran’ın Hoy kentinde meydana gelen 5,9’luk deprem Van’da
yıkıma neden olmuş ve 4 köyde yüzlerce konut ve ahır yıkılmıştır. Depremin
meydana getirmiş olduğu bu yıkım sırasında, maalesef aralarında 4 çocuğun da
bulunduğu 9 vatandaşımız hayatını kaybetmiş, 50 vatandaşımız da yaralanmıştır.
Buradan Van halkına geçmiş olsun dileklerimizi iletiyor ve depremde hayatını
kaybeden vatandaşlarımıza Allah’tan rahmet, yaralı vatandaşlarımıza da acil
şifalar diliyorum.
Türkiye,
daha önce Elâzığ ve Malatya depreminin yaralarını sarmadan ve acısını
unutmadan, maalesef Van’ın Başkale ilçesinde yeni bir depremle karşı karşıya
kalmıştır. Bu depremde daha önceki depremlerde olduğu gibi yine can ve mal
kayıpları oluşmuş, daha önceki depremlerdeki gibi yetkililer deprem bölgesine
gitmiş ve el birliğiyle yaraların sarılması için çalışmışlardır. AFAD
tarafından yapılan açıklamaya göre depremde 254 konut ve 297 ahır yıkılmıştır.
Bu bölgemizde 694 yapının da ağır hasarlı olduğu belirtilmektedir. Ayrıca, bu
bölgede önemli sayıda küçük ve büyükbaş hayvan da telef olmuştur. 
Değerli
milletvekilleri, artık, Türkiye'nin doğudan batıya her tarafının depremi
yaşamadığı gün yok. Bakın, sadece ve sadece, Türkiye’den kilometrelerce
uzaktaki bir merkezdeki 5,9 şiddetindeki bir depremin neticelerinden neleri
kaybettiğimizi hep beraber görüyoruz. Artık, depremle ilgili tedbirlerin
alınmasının zamanı gelmekte ve de geçmektedir. Maalesef, şu ana kadar
gördüğümüz kadarıyla ciddi adımları atmaktan ne hikmetse imtina ediyoruz.
Bakın, bugün, İstanbul depreminin gerçekleşeceğini bir düşünürsek -on yıl
içerisinde herkes gerçekleşeceğini söylüyor- sadece şunu söyleyeyim: Bugün
Türkiye’deki hava trafiğinin önemli bir kısmını biz İstanbul Havaalanı
üzerinden yapıyoruz. Allah korusun, böyle bir deprem olduğu takdirde,
İstanbul’daki havaalanı şu veya bu şekilde devre dışı kaldığı takdirde -ben
merak ediyorum- Hükûmetin bir B planı var mıdır? Yani etrafındaki
havaalanlarını en azından güçlü hâle getirmiş midir? Bu yolcu transferini,
kargo transferini hangi şartlarda nasıl yapacağına dair bir simülasyonu var mı,
yok mu, ben şahsen merak ediyorum. 
Özellikle,
bu konut barışında da aynı hatalara düştük. Kim müracaat etmişse biz bunların
paralarını aldık, tamam dedik, olduğumuz yerde duruyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
BEDRİ
YAŞAR (Devamla) – “Müracaat edilen bu yapılar depreme dayanıklı mı, değil mi?
Bunlar yeni bir faciaya yol açar mı, açmaz mı?” gibi hiçbir araştırma
maraştırma yapmadan, hiç bakmadan 23 milyar TL’yi aldık, kasamıza koyduk. 
Değerli
arkadaşlar, bununla ilgili bile, daha iş işten geçmeden gerekli incelemeler
yapılmalı ve gerekirse bunların parası iade edilmeli, toplanan bu paralar da
hiç olmazsa dönüşümle ilgili kullanılmalıdır. Bugün küçük rakamlara yapacağımız
bu dönüşümleri, Allah korusun, felaketler başımıza geldiği zaman, çok daha
büyük rakamlarla ancak -bu işi- yapabileceğiz. 
Dolayısıyla
bu konu Türkiye için önemlidir, doğudan batıya nüfusun yaklaşık yüzde 70’i
deprem bölgesinde yaşamaktadır. Bir an önce bu konuların araştırılarak sağlam
temeller üzerine inşa edilecek sonuçlar almamız lazım diyor, yüce heyetinizi
saygıyla selamlıyorum. (İYİ PARTİ sıralarından alkışlar)
BAŞKAN
– Cumhuriyet Halk Partisi Grubu adına Malatya Milletvekili Sayın Veli Ağbaba’ya
söz veriyorum. 
Buyurun
Sayın Ağbaba. (CHP sıralarından alkışlar)
CHP
GRUBU ADINA VELİ AĞBABA (Malatya) – Sayın Başkan, değerli milletvekilleri;
hepinizi saygıyla sevgiyle selamlıyorum. 
Pazar
günü yaşanan deprem nedeniyle, Genel Başkanımız Kemal Kılıçdaroğlu’nun
talimatıyla Ankara Milletvekilimiz, Parti Meclisi üyemiz Tekin Bingöl, Ankara
Milletvekilimiz Nihat Yeşil ve İl Başkanımız Mehmet Kurukcu’yla birlikte
bölgeye gittik. Bölgede ölen 9 yurttaşımıza Allah’tan rahmet diliyorum.
Değerli
milletvekili arkadaşlarım, Özpınar, Güvendik, Gelenler ve Kaşkol köylerinde
evlerin tamamı yıkılmış durumda. İnsanların orada nasıl yaşadığını da anlamak
çok zor, hakikaten müthiş bir yıkım var. Yoksulluğu gözünüzle görebiliyorsunuz,
hissedebiliyorsunuz; yoksulluk insanların yüzüne sinmiş durumda. 
Ayrıca,
evlerin tamamı yıkıldığı gibi, o insanları orada hayata bağlayan hayvanların da
çok önemli bir kısmı telef olmuş. Kuzulama dönemi olduğu için kuzuların da
yaşama şansı yok. 
Değerli
arkadaşlar, arkadaşlarımızla yaptığımız tespitleri hemen söyleyelim. Mutlaka,
çok hızlı bir şekilde hayvan çadırlarına ihtiyaç var. Kuzulama dönemi olduğu
için koyunlar ve kuzular ölüyor, mutlaka hayvan çadırları hızlıca sağlanmalı.
Ayrıca, çadır yetmez; Başkale ilçesi, gittiğimiz o köyler çok yüksekte, kar
neredeyse 40 santim, 50 santim; mutlaka acil bir şekilde konteynerlerin de
kurulması gerekir, çadırda o insanların yaşamaları mümkün değil. 
Değerli
arkadaşlar, bilim adamları bas bas bağırıyor “Deprem olacak.” deniliyor
“Elâzığ’da olacak.” deniliyor, özellikle Özpınar köyünün fay hattına kurulduğu
söyleniyor. Devlet ne yapıyor değerli arkadaşlar, AKP ne yapıyor? Değerli
arkadaşlar, AKP, deprem sonrası cenaze kaldırıyor, enkazdan insan cesetleri
çıkarıyor, cenaze namazı kılıyor, konvoylarla birlikte insanların cenazesine
gidiyor. “Takdiriilahi” diyor “Allah tekrarından korusun.” diyor ve maalesef,
devlet, AKP, götürdüğü çadırlarla övünüyor, enkazdan çıkardığı insanlarla
övünüyor. Değerli arkadaşlar, adam gibi devletin görevi cenaze kaldırmak
değildir. Adam gibi devletin görevi taziye dilemek değildir. Devletin görevi,
insanların ölmesini önlemektir. Devletin görevi, o yoksul insanların o taşın, toprağın
altında ölümünü önlemektir. Buradan, en başından söyleyeyim: Bu ölümlerin
sorumlusu, bu ülkeyi on sekiz yıldan beri yönetenlerdir; nokta. Bu ölen
insanların sorumlusu sizsiniz, AKP’dir. (CHP sıralarından alkışlar)
Bir
başka şey daha söyleyeyim: Bu ülkenin en büyük millî güvenlik sorunu AKP’dir
değerli arkadaşlar. Bakın, çığda ölüyoruz, depremde ölüyoruz, yangında
ölüyoruz. Bir bakın, geçtiğimiz günlerde bir uçak pistten çıktı, 3 kişi öldü,
sorumlusu olarak pilot tutuklandı. Yahu, bu kadar insan ölüyor, geçen, çığda 41
ana kuzusu öldü, bir tane sorumlu yok, bir tane sorumlu yok değerli arkadaşlar;
böyle memleket olur mu! (CHP sıralarından alkışlar) İyi şeyleri siz
yapıyorsunuz, ölenleri Allah öldürüyor! Köprüyü AKP yapıyor, Avrasya Tüneli’ni
AKP yapıyor, havaalanını AKP yapıyor; bu depremde ölenleri, çığda ölenleri kim
öldürüyor? Onları da siz öldürüyorsunuz değerli arkadaşlar, siz öldürüyorsunuz.

(Mikrofon
otomatik cihaz tarafından kapatıldı) 
VELİ
AĞBABA (Devamla) – Başkanım, hemen sözlerimi tamamlıyorum. 
BAŞKAN
– Bir dakika söz veriyorum. 
VELİ
AĞBABA (Devamla) – Bakın, değerli arkadaşlar, bilim adamları bas bas bağırıyor,
diyorlar ki: “İstanbul’da deprem olacak. İstanbul’da on binlerce bina
yıkılacak, en az yüz binlerce insan ölecek.” Ne yapıyorsunuz? Bir şey
yaptığınız yok.
Bakın,
bu ölümlerin sorumlusu sizsiniz, sizin yakanızdan tutarız. Şimdiden
bağırıyoruz: Eğer yeni bir deprem olursa Anadolu’da köylerde ayakta kalacak
bina yok. Sizin göreviniz, depremden sonraki işleri yapmak değil, depremden önce
tedbir almaktır. Bu sorumluluğu size hatırlatıyoruz değerli arkadaşlar.
Ayrıca,
bakın, HDP belediyeleri konvoy gönderiyor. Bu konvoyu orada durdurmak nasıl bir
ahlak, nasıl bir vicdan, nasıl bir siyaset, bunu da anlamak mümkün değil.
Orada, HDP’nin gönderdiği, belediyelerin gönderdiği yardımda bile ayrımcılık
yapmak olsa olsa sizin siyaset anlayışınıza yakışır. 
Şimdi
“Bir komisyon kurulsun.” diyoruz, “Malatya ile Elâzığ’la ilgili kurulsun.”
dedik, kurulmadı. Obeziteyle ilgili kuruyorsunuz, teknoloji bağımlılığıyla
ilgili kuruyorsunuz ama depremle ilgili araştırma komisyonu kurmuyorsunuz.
Bakın, o depremde ölen 4 çocuğunu ve eşini -çamaşır asarken- toprağa gömen o
kadının elleri sizin yakanızda olur. Bu araştırma komisyonunu lütfen kurun.
Hepinizi
saygıyla selamlıyorum. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
V.- AÇIKLAMALAR (Devam)
29.- Çanakkale Milletvekili Bülent Turan’ın, Malatya
Milletvekili Veli Ağbaba’nın HDP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, Meclisimiz ve kıymetli üyeleri çok saygın bir
yasama faaliyeti yürütmeye başlamışken -her zaman kendisine yakışan bir
üslupla- yine sayın hatip, konuşmacı maalesef, çok böyle “sığ” -diyeceğim izin
verirseniz- bir dille ağır ifadelerde bulundu. Bir defa, bu ithamı, bu dili
reddediyoruz. Bu dile cevap vermek bile zül bizim için. Bu, saygın bir yaklaşım
değil. Deprem böyle konuşulmaz. İki dakikalık bir süre içerisinde bu kadar
hakaretin, bu kadar bağırmanın olduğu bir zemin siyasi polemikten başka bir şey
değildir.
Sayın
Başkan, ilgili hatip ısrarla “Deprem komisyonu kurulmadı.” dedi. Hayır, kuruldu
arkadaşlar, komisyon kuruldu. Bütün partiler bir araya geldi, bu partilerin bir
araya gelmesiyle beraber çok kıymetli –tüm partilerin katılımıyla- bir rapor
hazırlandı, binlerce sayfalık bir rapor. Bu rapordan hem yasama hem yürütme
istifade ettik. Hâlâ bununla ilgili önerileri değerlendiriyoruz. 
(Mikrofon
otomatik cihaz tarafından kapatıldı) 
BAŞKAN
- Buyurun Sayın Turan.
BÜLENT
TURAN (Çanakkale) – Bakın, küçük bir örnek: Hani ısrarla “Hiçbir iş yapılmadı.”
deniyor ya, sırf Elâzığ’da yüzde 50’den fazla kentsel dönüşüm yapıldığı bir
gerçek. Son dönemde yoğun şekilde okullarımız, hastanelerimiz, kamu
binalarımız, belediyelere olan destekle beraber kentsel dönüşümlerimiz… Depreme
karşı yoğun bir faaliyet içerisindeyiz ama isteriz ki siyasi polemikten uzak,
tüm farklı partilerin belediyeleri, tüm bakanlıklar bir araya gelip depremle
ilgili daha hızlı işler yapsın. Bu, orada çalışan Bakanlarımıza hakarettir; bu,
devletimize hakarettir. Deprem bir gerçek, bununla ilgili önemli adımlar
atıyoruz ama daha somut, iyi teklifleriniz varsa baş tacı. Ama hakaret etmek,
mahalle ağzıyla konuşmak kimseye bir şey kazandırmaz Sayın Başkan. (AK PARTİ
sıralarından alkışlar)
VELİ
AĞBABA (Malatya) – Sayın Başkanım, sığ ve mahalle ağzıyla konuşmakla suçladı
Sayın Bülent Turan.
BÜLENT
TURAN (Çanakkale) – Aynen söylüyorum: Mahalle ağzıyla konuştu Sayın Başkan. 
Cevap
verin isterseniz. 
VELİ
AĞBABA (Malatya) – Bir de “sığ” dedi Sayın Başkanım, söz istiyorum. 
BAŞKAN
– Yerinizden size bir söz vereyim.
Buyurun.
BÜLENT
TURAN (Çanakkale) – “AKP yaptı, şu oldu...” Bu, mahalle ağzı Sayın Başkan, sokak
ağzı.
ÖZGÜR
ÖZEL (Manisa) – Ne diyecek?
BÜLENT
TURAN (Çanakkale) – Ya, vekil böyle konuşmaz ki! 
30.- Malatya Milletvekili Veli Ağbaba’nın, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
VELİ
AĞBABA (Malatya) – Sayın Başkan, değerli milletvekilleri; dün bir deprem
yaşandı, bu depremde olan eksikleri söylemek bizim görevimiz.
Tekrar
söylüyorum: Devletin görevi, depremden sonra cenaze namazı kıldırmak değildir;
devletin görevi, depremden sonra cenaze kaldırmak değildir; devletin görevi, o
depremi önlemektir.
AHMET
ÖZDEMİR (Kahramanmaraş) - Nasıl önleyeceğiz depremi? 
VELİ
AĞBABA (Malatya) – Elâzığ’da 150 tane bina yapılacağı söyleniyor, bunun daha
önce yapılması konusunda uyarıyoruz. 
Bakın,
depremdeki bu ölümlerin sorumlusu sizsiniz. Oradaki insanları gözümle gördüm;
içim acıdı, yüreğim acıdı. O insanların ölümünün sorumlusu AKP. Bu ne ağzıysa
ağzı… Mahalle ağzı size yakışıyor. Ama bu ölümlerin sorumlusu sizsiniz. 
Orada,
deprem sırasında Nebahat Fırat çamaşır asarken 4 çocuğunu kaybediyor, kocasını
kaybediyor; benim mahalle ağzıyla konuştuğumu söylüyor. Utanır insan bunu
söylerken, utanır biraz! (CHP sıralarından alkışlar) 
ASUMAN
ERDOĞAN (Ankara) - Hâlâ öyle konuşuyorsun! 
VELİ
AĞBABA (Malatya) - Orada insanlar ölmüş; yoksulluktan, fakirlikten toprağın
altında kalmış. Utanın! (CHP sıralarından alkışlar)
ASUMAN
ERDOĞAN (Ankara) – Biz duyuyoruz seni; mikrofon var, bağırmana gerek yok. 
BÜLENT
TURAN (Çanakkale) – Sayın Başkan…
BAŞKAN
– Buyurun Bülent Bey, sonrasında Erol Bey’e söz vereceğim. 
31.- Çanakkale Milletvekili Bülent Turan’ın, Malatya
Milletvekili Veli Ağbaba’nın yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, bu mikrofon biz bağırmayalım diye var. Niye
bağırıyorlar, anlamıyorum ki? Bu dil, iyi bir dil değil Sayın Başkan. 
Diyorum
ki son on sekiz yılda -muhalefetin de katkısıyla beraber ortaya çıkan raporu da
referans alarak- çok muazzam bir kentsel dönüşüm sağlandı; daha çok yapacağız.
Deprem bir gerçeğimiz ama… 
VELİ
AĞBABA (Malatya) – Depremden önce yap, depremden önce. 
BÜLENT
TURAN (Çanakkale) – “Devletin görevi cenaze kaldırmak değildir.” diyor. Hayır,
devletin görevi cenaze de kaldırmaktır aynı zamanda, vatandaşın da yanında
olmaktır aynı zamanda. Acı gününde, güzel gününde vatandaşın ruhunu beraber
taşımak kıymetlidir, önemlidir ama depremle ilgili çok büyük bir mesafe
aldığımız da işin bir diğer gerçeğidir Sayın Başkan.
BAŞKAN
– Peki, teşekkür ederim.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 25/2/2018 tarihinde Van Milletvekili
Murat Sarısaç ve arkadaşları tarafından, Van’ın Başkale ilçesinde can ve mal
kaybına neden olan depremden kaynaklı sorunların ve yaşanan eksikliklerin
tespit edilmesi amacıyla verilmiş olan Meclis araştırması önergesinin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi (Devam)
BAŞKAN
– Adalet ve Kalkınma Partisi Grubu adına İstanbul Milletvekili Sayın Erol Kaya.
Buyurun
Sayın Kaya. (AK PARTİ sıralarından alkışlar)
AK
PARTİ GRUBU ADINA EROL KAYA (İstanbul) – Sayın Başkan, değerli milletvekilleri;
Türkiye’de bugüne kadar yaşanan depremler ve Van Başkale’de yaşanan depremle
ilgili sorunlar ve özellikle İstanbul depremiyle ilgili verilmiş önerge
hakkında söz almış bulunuyorum. Bu vesileyle bugüne kadar depremlerde hayatını
kaybeden tüm vatandaşlarımıza Allah’tan rahmet ve yaralılara acil şifalar
diliyor, Genel Kurulu saygıyla selamlıyorum. 
Hemen
sözlerimin başında, az evvel konuşulan üslupla ilgili Meclisin mehabetine
yakışmadığını ifade eder, üslubu beyanın ayniyle insan olduğunu da ifade etmek
isterim.
Değerli
arkadaşlar, ülkemizde son yüzyılda yaşanan depremler ve tarihsel sürece
baktığımızda Türkiye’nin büyük bir kısmının deprem kuşağında olduğunu
görmekteyiz. Türkiye, 1999 yılında yaşanan Marmara depremiyle birlikte bununla
yüzleşti. Marmara depremi öncesi yani 1999 öncesinde -İstanbul dâhil- ülkemizin
bugün birinci derecede deprem bölgesi olan birçok şehrinin tamamına yakını ikinci
veya üçüncü derece deprem bölgesindeydi. Mevzuatımız, planlarımız… Yapı
stoklarımızın tamamı -üzülerek ifade edeyim- ikinci derece deprem bölgesine
yapılmış yapılardı. Türkiye son yirmi yılda deprem gerçeğiyle yüzleşmiş ve
birçok düzenlemeyi de hayata geçirmiştir. Mevzuat açısından baktığımızda gerek
Belediye Kanunu gerekse Afet Riski Altındaki Alanların Dönüştürülmesi Hakkında
Kanun, deprem ve kentsel dönüşümle ilgili yönetmelik ve diğer düzenlemelerle
birlikte bunlarla ilgili gerekli çalışmalar yapıldı. 
Meclisimiz
-az evvel de burada tartışıldı- 2010 yılında deprem riskiyle ilgili bir
araştırma komisyonu kurmuş ve 2011 yılında da bu Mecliste bu rapor okunmuş ve
kabul edilmiştir. Yapılan çalışmalara baktığımızda mevzuat düzenlemesinin hemen
akabinde alan çalışmaları yapılmış, Türkiye’nin 56 ilinde 12.450 hektar
büyüklüğünde riskli alan ilan edilmiş, 53 ilimizde yaklaşık 48 bin hektar yapı
rezervi alanı belirlenmiş ve ilan edilmiş, riskli yapı tespiti yapılan 640 bin
yapı stokumuzun 523 bini de yıkılmıştır. Mali
açıdan baktığımızda ise Türkiye'de 3 milyar liralık kira yardımı, kamulaştırma
için kentsel dönüşüm kapsamında 13 ilimizde 769 milyon liralık kamulaştırma
yapılmıştır. Kentsel dönüşüm projelerine gerek İLBANK gerek TOKİ gerekse
belediyelere toplam 7 milyar liralık kaynak aktarılmıştır. 
İstanbul’la
ilgili, 23 ilçede 1.444 hektar büyüklüğünde riskli alan ilan edilmiş ve rezerv
alanlarıyla ilgili de 15 ilde çalışma yapılmıştır. 
Sözlerimi
toparlarken şunları ifade edeyim: Diğer çalışmalarla birlikte İstanbul’a 4
milyar liralık kaynak aktarıldı.
Sonuç
olarak, değerli arkadaşlar, yirmi yıl önce Marmara depreminde Ankara’dan
ulaşamayan bir Türkiye’den bugüne geldik. Bugün, hamdolsun, farklı şeyleri ve
farklı noktaları konuşuyoruz. Gerek mevzuat düzenlemesi açısından gerek deprem
riskinin azaltılması ve kentsel dönüşüm uygulamaları açısından fevkalade iyi
bir noktadayız.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Kaya.
EROL
KAYA (Devamla) – 2011 Van depremi sonrasında baktığımızda bu, Türkiye’ye örnek
bir şeydir yani -Van’a uçakla giden arkadaşlarımız havadan bir daha baksınlar,
birçoğunun orada oturduğunu da tahmin ediyorum- örnek bir çalışmayla bir şehir
yeniden kuruldu hem de çok kısa zamanda kuruldu. Yaşadığımız Elâzığ ve Malatya
depremindeki iyileştirmeleri hep birlikte görmekteyiz.
Yine,
Van Başkale’de yaşananlarla ilgili de Hükûmetimizin gerekli çalışmaları
yapacağına inancım tamdır ancak ileriye baktığımızda çok daha hızlı hareket
etmemiz gerekiyor. Arkadaşlar, Türkiye depremle yüzleşmesini son çeyrek asırda
yaptı ve yapı stoku da buna uygun değil. Hükûmetimizin takdire şayan
çalışmalarını tebrik ediyorum. Tüm kamu kurumları, STK’ler, özel sektör ve
vatandaşlar olarak sürecin daha da hızlandırılması ve siyasi her türlü
istismara da fırsat verilmemesi gerektiğini ifade ediyor, bu duygular
içerisinde önergenin aleyhinde bulunduğumu söylüyor, Meclisi saygıyla
selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
V.- AÇIKLAMALAR (Devam)
32.- Manisa Milletvekili Özgür Özel’in, İstanbul
Milletvekili Erol Kaya’nın HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, şimdi birincisi, bir yıllık iktidar olursunuz,
on sekiz aylık iktidar olursunuz; bir deprem olur, depremde ölenler olur ve
sorunun oradaki yapı stokunun iyi olmaması, evlerin depreme dayanıksız olması,
insanlar yoksulluktan, parasızlıktan kendilerini daha güvenli evlere
taşıyamadığı ortaya çıkar, biz bunu eleştiririz. Dersiniz ki: “On sekiz aylık iktidarız, nasıl yapalım?” On sekiz
yıldır iktidardasınız, on sekiz yıllık bir iktidar. Deprem meselesinde Grup
Başkanı diyor ki: “‘Deprem vergisi’ diye bir vergi olmaz.” “Deprem vergisi”
diye bir verginin olduğu da doğrudur, devriiktidarınızda kalıcılaştırıldığı da
doğrudur; deprem vergisinden bütçeye kazandırılan gelirin başka yerlerde
harcandığı, depreme harcanmadığı da su gibi aşikârdır, apaçık ortadadır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Bu ülkede meslek örgütleri var, meslek örgütleri. Jeoloji
Mühendisleri Odası: “Türkiye Büyük Millet Meclisine açık çağrı.” diyor. Diyor
ki: “Fay yasası çıkarılsın. Faylar belli. Fayın üstünde olan evler de ölüm
evleri. Devlet buna katkı yapsın, fayın üzerindeki yerleşimleri taşıyalım.”
Biraz
önce bahsedilen, yıkadığı çamaşırları asarken kendi hayatı kurtulup eşini ve 4
çocuğunu kaybeden kadının evi, kadıncağızın evi, 20 bin lirası olsaydı fayın
üstünde olmayabilirdi. Bunu yapmak için bir çalışmaya ihtiyaç var. Diyor ki
siyasi partiler: “Elimizi uzatıyoruz iktidarınıza, gelin birlikte bir komisyon
kuralım.” “2010’da kurduk.” 2010’da kurdun da dünkü ölümlere engel olamadık.
Gelin bir komisyon kuralım, jeoloji mühendislerini çağıralım, deprem
uzmanlarını çağıralım. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Başkanım. 
BAŞKAN
– Buyurun. 
ÖZGÜR
ÖZEL (Manisa) – Gelin sizin, bizim büyükşehir belediye başkanlarımızı
çağıralım, onun uzmanlarını çağıralım. İsimlerini saydığım odalar, milletin
verdiği vergiler bunun için. Sonra da bir sonraki depremde diyelim ki: “İyi ki
bu komisyonu kurmuşuz. Fayın üzerinden bilmem kaç bin tane ev kurtardık, bu
kadar can kurtardık.” Emin olun, bunun şanı, şerefi, övüncü yine iktidarınıza
kalır, siz iktidardasınız. Ama bunu yapmayıp, reddedip, sonra Soma’da 301 kişi
ölüyor, komisyonu kurmuyorsunuz: “Soma faciasını siyasileştirmeyin.” Depremde
insanlar ölüyor, kurmuyorsunuz: “Depremi siyasileştirmeyin.” Seli
siyasileştirme, çığı siyasileştirme... Doğal afetler önlenemez ama doğal
afetten ölümleri önlüyor diğer ülkeler. Bizim ülkemiz bedava ölümler ülkesi
oldu. Bu konuda muhalefetin uzattığı eli ittirirseniz bu, politik bir tercihtir.

(Mikrofon
otomatik cihaz tarafından kapatıldı)
BAŞKAN
– Toparlayın Sayın Özel. 
ÖZGÜR
ÖZEL (Manisa) – Depremin de çığın da selin de hiçbiri politik değildir ama
bunda ölümler varsa bu, politik tercihlerin sonucunda gelmiş iktidarın,
insanların siyasi tercihleri sonunda gelmiş iktidarın politik tercihlerinin
sebep olduğu ölümdür. 75 milyarı Kanal İstanbul’a bir dakikada buluyor
beyefendi… Şu 75 milyarın onda 1’iyle fay hattının üzerindeki o derme çatma
evlerin hepsini kurtarmak mümkün. Bu bir siyasi, politik tercihtir, buna karar
verenlerin dönüp dolaşıp günü geldiğinde hesap vermekten kaçamayacakları da
ortadadır. 
Teşekkür
ediyorum Sayın Başkan. (CHP sıralarından alkışlar) 
BAŞKAN
– Sayın Oluç, buyurun. 
33.- İstanbul Milletvekili Hakkı Saruhan Oluç’un,
İstanbul Milletvekili Erol Kaya’nın HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim. 
Sayın
Başkan, sayın vekiller; biraz evvel Adalet ve Kalkınma Partisi hatibinin
kürsüde yaptığı konuşmanın iki cümlesine gerçekten katılıyorum. Bunlardan
birincisi: “Çok daha hızlı hareket etmeliyiz.” dedi; evet, ikincisi: “Siyasi
istismar olmamalı.” dedi; evet. Ama bu söylenenlerin gereğini yapmıyorsunuz
Adalet ve Kalkınma Partisi Grubu olarak. 
Bakın
Sayın Turan, diyorsunuz ki: “Biz bir komisyon kurduk, bir rapor çıkardı
binlerce sayfa.” Evet ama on yıl geçmiş, on yıl, bunun güncellenmesi gerekiyor,
yaşanmış olanlardan yola çıkarak eksiklerimizin ne olduğunun birlikte
saptanması gerekiyor. On yıl önceki rapor hâlâ geçerli olabilir mi?
Dolayısıyla, böyle bir araştırma komisyonunun, en azından on yıl önceki o
raporu güncellemek için çalışmasına ihtiyaç vardır. Sayın vekiller, bakın yani
gerçekten çok ciddi bir durum. Özellikle İstanbullu vekillere sesleniyorum:
Büyük vebal altında kalırız. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
HAKKI
SARUHAN OLUÇ (İstanbul) - Özellikle İstanbullu vekiller, İstanbul depremi
gümbür gümbür geliyor, yıllardan beri söyleniyor ve yapılması gereken çok ciddi
işler var ve bu ciddi işler yeterince yapılamıyor. Yani, niye özellikle
İstanbullu vekillere sesleniyorum? Diğerleri önemsemiyor diye değil, bütün
vekiller bunu önemsemeli ama İstanbullu vekillerin üzerine düşen çok ciddi bir
görev vardır. Hangi partiden olursa olsun ihtiyaç çok açık ortadadır. İstanbul
o kadar büyük bir tehlike altındadır ki sadece iktidarın ve devletin
katkılarıyla da bu giderilemez. Bütün sivil toplum örgütlerinin, derneklerin,
yurttaşların bu konuda ciddi bir çabasına ihtiyaç vardır. Ciddidir ve vahimdir
karşı karşıya kaldığımız durum. Dolayısıyla gerçekten bu konuda adım atılması
gerekiyor ve bütün siyasi partilerin bu konuda birlikte hareket etmesi
gerekiyor. Bir kez daha bu çağrıyı yapıyorum. 
(Mikrofon
otomatik cihaz tarafından kapatıldı) 
BAŞKAN
- Toparlayın Sayın Oluç.
HAKKI
SARUHAN OLUÇ (İstanbul) – Sayın Başkan, son cümlem.
Bu
konuda uzatılan eli iktidar iterse gerçekten iktidar vekillerinin vebali çok
büyük olacaktır. Bunu bir kez daha hatırlatmak istiyorum. 
Teşekkür
ederim.
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun. 
34.- Çanakkale Milletvekili Bülent Turan’ın, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; konu, az önce ifade
ettiğim gibi polemikten ari bir konu. Bakınız, tekrar ediyorum: Bundan birkaç
sene önce bir komisyon kuruldu.
ÖZGÜR
ÖZEL (Manisa) – On yıl…
BÜLENT
TURAN (Çanakkale) – Sakin… Söyleyeceğim. 
Komisyon,
tüm partilerimizin katılımıyla beraber çalışmalarını yaptı ve buradan, çok
önemli belgelerden, tekliflerden yürütme de istifade etti fakat şöyle bir algı
var: Komisyon kurma talebi kabul edildiğinde sanki deprem olmayacakmış gibi
yüksek perdeden bir söylem var. Bu, depremle direkt bağlantılı bir mesele değil
Sayın Başkan. Komisyon dediğiniz yürütmeye tekliflerdir. “Şunları yapalım,
bunları yapmayalım”dır. Zaten bunları Meclis yapmış. 
Ayrıca,
Mecliste araştırma komisyonları bir matematik hesabına dayanır. 5 tane, tüm
partilerin ortak ittifakıyla kurulan komisyonumuz vardı. Bu komisyonlar büyük
oranda raporlarını tamamladılar. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Turan. 
BÜLENT
TURAN (Çanakkale) – Şu an 1 veya 2 tanesi devam ediyor. Dolayısıyla matematik,
aslında tekrar komisyon kurmaya izin verir hâle geldi. Dolayısıyla bunu bir ara
gene tartışırız, beraber değerlendiririz. Diğer ortak görüşmelerde vardığımız
kanaat gibi, ihtiyaçsa -ki ihtiyaç olduğu kanaatindeyim- bu komisyonu kurarız
ama bu komisyon ülkemizin deprem gerçeğine hizmet etsin diye, tedbir alınsın
diye olması lazım. Siyasi kavga için bu tarz bağıranların, âdeta küfredenlerin
yapacağı bir iş değil. İlmî, akademik çalışma yapılır. Ben de bu konuda
partimle beraber diyorum ki tüm Grup Başkan Vekilleri konuşalım, tartışalım. Şu
an zaten raporlar büyük oranda verildi diğer komisyonlarda. O yüzden, yeni bir
zemin oluşacağı için yeni komisyonlara ihtiyaç var diye düşünüyorum. Ama bu,
tartışarak olur, bağırarak olmaz, mahalle ağzıyla olmaz.
O
yüzden, deprem komisyonuna “Evet.” ama komisyondan yola çıkarak eğer “Evet
deseydik deprem olmayacaktı.” gibi bir yaklaşımın da doğru olmadığı
kanaatindeyim Sayın Başkanım.
BAŞKAN
– Peki, teşekkür ederim. 
Gayet
güzel bir noktaya geldi konu.
ÖZGÜR
ÖZEL (Manisa) – Sayın Başkan, bu yaklaşımı olumlu buluyoruz ancak
milletvekillerinin konuşmalarına “mahalle ağzı” diye bir aşağılamayı doğru
bulmuyoruz. 
BÜLENT
TURAN (Çanakkale) - Nasıl bir tanım yapayım Sayın Başkan?
NAZIM
MAVİŞ (Sinop) – Sen nasıl tanımlıyorsun? Sen nasıl tanımlıyorsun?
ÖZGÜR
ÖZEL (Manisa) – Kaldı ki Cumhuriyet Halk Partisi, mahallelerde, milletin
ağzında ne varsa Mecliste onu konuşmaktadır. (CHP sıralarından alkışlar) 
Teşekkür
ederim. 
BÜLENT
TURAN (Çanakkale) – Sayın Başkan, az önceki konuşmacının konuşma tanımına hangi
sıfatı yüklüyorsa ben de onu yüklüyorum.
ÖZGÜR
ÖZEL (Manisa) – “Kardeş” sıfatını yüklüyoruz. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 25/2/2018 tarihinde Van Milletvekili
Murat Sarısaç ve arkadaşları tarafından, Van’ın Başkale ilçesinde can ve mal
kaybına neden olan depremden kaynaklı sorunların ve yaşanan eksikliklerin
tespit edilmesi amacıyla verilmiş olan Meclis araştırması önergesinin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, intihar vakalarının nedenlerinin tüm yönleriyle
araştırılarak bu konuda geliştirilecek politikaların belirlenmesi amacıyla
verilmiş olan (10/231) esas numaralı Meclis Araştırması Önergesi’nin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi
25/2/2020
Türkiye Büyük Millet Meclisi Başkanlığına
Danışma
Kurulu 25/2/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, intihar vakalarının
nedenlerinin tüm yönleriyle araştırılarak bu konuda geliştirilecek
politikaların belirlenmesi amacıyla verilmiş olan (10/231) esas numaralı Meclis
Araştırması Önergesi’nin görüşmesinin Genel Kurulun 25/2/2020 Salı günkü
(bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Kayseri Milletvekili Sayın Çetin Arık.
Buyurun.
(CHP sıralarından alkışlar) 
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan. 
Öneride
yer alan, son yıllarda artan intihar olaylarının araştırılmasıyla ilgili önerge
üzerine grubum adına söz almış bulunuyorum. Gazi
Meclisi saygıyla selamlıyorum. 
Sayın
milletvekilleri, intihar olayları sadece kişinin kendi hayatına son vermesi
olarak açıklanamayacak, bir insanın trajik biçimde hayatına son vermesinin yanı
sıra geride yıkılmış aileler, arkadaşlar, dostlar bırakan, toplumu derinden
yaralayan, temel bir halk sağlığı sorunu olarak karşımıza çıkmakta. 
Değerli
milletvekilleri, biz bu araştırma önergemizi Ekim 2018 tarihinde hazırlayıp
Türkiye Büyük Millet Meclisine verdik, üzerinden tam bir buçuk yıl geçmiş.
Çünkü görünen köy kılavuz istemiyor, çünkü tek adam rejimi, insanımızı adım
adım yoksulluğa, felakete, uçuruma sürüklüyor. Saray ve çevresi sürekli
zenginleşirken halk sürekli fakirleşiyor.
Bakın,
değerli milletvekilleri, Türkiye’de açlık sınırı son on yedi yılda 5 kattan
fazla artmış. İşsizler ordusuna her ay bir yenisi ekleniyor. Ülke nüfusunun
yüzde 40’ından fazlası asgari ücretle geçinmek durumunda. Vatandaş ayda 2.324
TL’yle hem ev kirası ödeyip çocuk okutmak, elektrik parası ödemek, su parası
ödemek, doğal gaz parası ödemek, mutfak masraflarını karşılamak zorunda. İşsiz
sayısı gelmiş, 4 milyon 396 bine dayanmış. 
Değerli
milletvekilleri, “Türkiye uçacak.” “Ekonomimiz şaha kalkacak.” “Tünelin
sonundaki ışık göründü.” dediniz ama maalesef ki tünelin sonundaki ışık,
yoksulluk, çaresizlik, açlık ve intiharlar oldu. Ve sizin iktidarınız
döneminde, son on yedi yılda 50.378 vatandaşımız intihar etmiş. Kimi yurttaş
devlet daireleri önünde kendisini yakarken kimisi de ailesiyle birlikte siyanür
içerek yaşamına son vermiş. Son iki yılda sadece Meclisin önünde 4 intihar
girişimi olmuş. Peki, siz ne yapmışısınız? Yayın yasağı koymuşsunuz, gizlemeye
çalışmışsınız. 
Bakınız
sayın milletvekilleri, ekonomi bakanı damat bey “Ekonomi uçuyor.” dediği gün
Konya’da 2 çocuk babası bir vatandaşımız “Maddi sıkıntı ve borçlara daha fazla
dayanamıyorum.” diyerek kamyonuna asarak intihar etti. Dönüp de Konya’ya
bakmadınız. Daha geçen hafta Kayseri’de bir vatandaşımız ekonomik sıkıntılar
yüzünden kendisini evinin balkonundan
boşluğa bırakmak isterken eşi yakaladı ama maalesef ölümüne engel olamadı.
Değerli
milletvekilleri, aynı tarihlerde 3 Bakanımız Kayseri’deydi ama bu acıyı
paylaşmadınız, bu acıyı görmezden geldiniz. Sayın Bakanlar Kayseri’ye şöyle bir
bakıp geçtiler gittiler. Bu 3 Bakan adına evlere şenlik Tarım Bakanımız
konuştu. Hani ülkenin akciğerleri yanarken, ormanları yanarken “3 uçağın motoru
arızalı, 3 tanesi de yağ akıtıyordu.” diyen Bakanınız “CHP’nin Genel Başkanı
‘Saman ithal eden bir ülkeyiz.’ diyerek hakikatleri bükmeye çalışıyor, akıl
tutulması yaşıyor. Benim köylümün, çiftçimin moralini bozmaya hakkınız yok.”
dedi, çekti gitti.
Sayın
Bakan, köylünün, çiftçinin moralini bozan bizatihi kendiniz; akıl tutulması
yaşayan da sizsiniz. Siz değil misiniz ki “Paramız var ki ithalat yapıyoruz.”
diyen? Millî ve yerli Hükûmetin Tarım Bakanı bu ülkede üniversite öğrencisi
“Cebimde 1 liram var, açım.” diye intihar ederken siz değil misiniz “Yunan
adalarına gidip Girit yağı alıyorum, kahvaltıda yiyorum ve mutlu oluyorum.”
diyen? 
Ey
halkım, bu ülkenin yerli ve millî Tarım Bakanı, üniversite öğrencisi “Cebimde 1
liram var, açım.” diye intihar ederken kendisi güzelim zeytinyağımızı da
bırakmış “Yunanistan’ın Girit yağıyla kahvaltı yapıyorum ve mutlu oluyorum.”
diyor, iyi mi?
Değerli
milletvekilleri, iktidar partisi halkın derdiyle dertlenmiyor, acıları
hissetmiyor. Yoksulluk, fakirlik, intiharlar, depremler AKP’nin gündeminde yok;
gündemlerinde kupon arazilerinin nasıl paylaşılacağı, kime verileceği, yandaşın
vergi borcunun nasıl sıfırlanacağı var. 
Değerli
milletvekilleri, Hatay’da “Çocuklarım aç.” diyerek Valiliğin önünde kendini
yakan vatandaşın ardından AKP’li Belediye Meclis üyesi “Kimse açlıktan kendini
yakmaz. Böyle ucuz siyasi manevraları bu millet yemez.” diyor, iyi mi? Nasıl bu
kadar vicdansız olabiliyorsunuz? 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ÇETİN
ARIK (Devamla) – Teşekkür ederim.
Bu
Belediye Meclisi Üyesi hakkında nasıl bir işlem yaptınız?
Sayın
milletvekilleri, şimdi ben buradan, milletin kürsüsünden milletim adına siz
sayın milletvekillerine seslenmek istiyorum: Gelin, bu intiharları görmezden
gelmeyelim. Gelin, insanlarımız niye intihar ediyor, neden bu intiharlar
artıyor, hep birlikte araştıralım, çözüm yollarını arayalım; milletimizin
bizden beklentisi bu.
Gazi
Meclisi saygıyla selamlıyor, teşekkür ediyorum. (CHP sıralarından alkışlar) 
BAŞKAN
– İYİ PARTİ Grubu adına Aksaray Milletvekili Sayın Ayhan Erel.
Buyurun
Sayın Erel. (İYİ PARTİ sıralarından alkışlar) 
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri, yüce Türk milleti; Cumhuriyet Halk Partisinin, artan intihar
vakaları hakkında vermiş olduğu araştırma önergesi hakkında partim İYİ PARTİ
adına söz almış bulunmaktayım. Hepinizi saygıyla selamlıyorum.
Devlet,
millete hizmet etmekle sorumludur. Millet ne kadar güçlü olursa, milletimiz ne
kadar mutlu olursa, milletimizin sorunları ne kadar az olursa devletimiz de
aynı oranda güçlü olur. Devletin güçlü olabilmesi için de milletin güçlü
olması, mutlu olması gerekmektedir. 
Günümüze
baktığımızda, Türkiye’de günde ortalama 9 kişinin intihar ettiğini görmekteyiz.
Oysa “İnsanı yaşat ki devlet yaşasın.” felsefesine inanan bir iradenin egemen
olduğu devletimizde, insanların yaşatılması için her türlü önlemi almak ve bu
konuyu siyasi istismar konusu yapmaktan çıkarıp insanların neden intihar
ettiğinin sebep ve nedenlerini araştırmak gerekir diye düşünüyorum. 
Tabii
ki intihar sebeplerini sadece ekonomik nedenlere bağlamamak gerekiyor.
Sebeplerine baktığımızda, bunun yanında aile içindeki geçimsizlik, psikolojik
sorunlar, istediği hedeflere ulaşamama gibi etkenler insanların canına kıyarak
çok sevdiği ailesinden, çoluğundan çocuğundan, eşinden ayrılmasına sebep
olmaktadır. Günümüze baktığımızda, intihar olayları en çok büyük şehirlerde, en
az da küçük şehirlerde meydana geliyor; İstanbul’da, İzmir’de, Ankara’da,
Konya’da, Bursa’da intihar olayları oldukça fazlayken Bayburt’ta, Gümüşhane’de,
Erzincan’da, Artvin’de intihar olayları çok az görülmektedir. Acaba bunun
sebebi, büyük şehirlerde yaşayan insanlar sosyal dayanışmayı, sosyal
yardımlaşmayı bir tarafa iterek “sadece ben” duygularıyla hareket ettikleri
için, alt katta yaşayan komşunun sıkıntısından haberdar olamaması mıdır? Yine,
küçük şehirlerde intihar olaylarının azlığı, orada yaşayan insanlarımızın
birbirleriyle sosyal dayanışmasının ve yardımlaşmasının en üst düzeyde
olduğundan mı kaynaklanıyor? Yani olayın tamamen, tüm boyutlarıyla
araştırılarak insanlarımızın yaşaması yönünde bu yüce Meclisin bir irade
koyması gerektiğine inanıyorum ve çocuklarımızın 14 yaşında dahi intihar edecek
bir duruma düşmesinin sebeplerini, bu Mecliste kurulacak bir komisyonun
araştırması sanırım uygun olacaktır diyorum. 
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Erel.
Halkların
Demokratik Partisi Grubu adına Batman Milletvekili Sayın Necdet İpekyüz.
Buyurun
Sayın İpekyüz. (HDP sıralarından alkışlar) 
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; hepinizi
saygıyla selamlıyorum. Cumhuriyet Halk Partisinin intiharları “halk sağlığı
problemi” olarak tanımladığı araştırma önergesi üzerinde konuşuyorum. 
Ne
yazık ki intiharlar, artık Türkiye'nin kronik bir sorununa dönüştü ve gündemden
düşmüyor. Sevgili vekiller, siyaset yapıyorsa, bu kurumun, bu çatının toplumda
en çok öldüren, en çok hasta eden, en sık karşılaştığımız problemleri konuşması
gerekiyor, araştırması gerekiyor, incelemesi gerekiyor. Bunu yapmadığımız
zaman, toplumda olan bitenden uzaklaşmış oluyoruz. İntiharlar niçin oluyor,
neden oluyor? Buna dönmezsek, incelemezsek, deyim yerindeyse, seyirci kalmak
zorunda kalıyoruz. 
Dünya
literatüründe, birçok ülkede araştırmalar yapılmış. Genelde, insan haklarından
uzaklaşıldığında, ekonomik krizler çok yaşandığında, eşitsizlik arttığında,
savaşlar olduğunda ve travma sonrası stres bozukluklarında intiharlar artıyor.
Biz bunu görmezsek, bununla ilgili, üç maymunu oynarsak işin içinden çıkamayız.
Bakın,
Cizre’de söylemleriyle pencereden intihar etmeye kalkışan kişiyle ilgili öyle
problemler yaşandı ki: “Zaten psikolojik problemleri varmış, ilaç
kullanıyormuş.” Hiçbir intihar girişimi basit olarak ele alınmamalıdır. İntihar
girişimleri birer çığlıktır, birer feryattır. Bunu dikkate alıp incelemek
lazım, multidisipliner olarak incelemek lazım, kurumlarla beraber incelemek
lazım. Siyasetçiye, medyaya, emniyete, eğitim ve sağlık kurumlarına, bütün
kurumlara görev düşmektedir. Bu yapılmadığı zaman birçok uygulama, hikâyeye
dönüşmektedir.
Bugün
Türkiye’de giderek artan işsizlik, yoksulluk, ayrımcılık, kutuplaşma, nefret ve
barıştan uzaklaşma, hele sınır dışına taşarak çatışmacı savaş dilinin
kullanılması ve içeride çatışmanın hâkim kılınması, deyim yerindeyse, intihara
teşvike dönüşmektedir. 
“Halk
sağlığı problemi” deniliyor. Türk Tabipleri Birliği ne zaman ki “Savaş halk
sağlığı sorunudur.” demişti -ki mahkemeler beraat ettirdi- bugün intiharları da
halk sağlığı sorunu olarak görmek lazım. İntiharları halk sağlığı sorunu olarak
gördüğümüzde bu işin çözümüne de yönelmiş oluruz. 
Eşitsizlikleri
görmezlikten gelirsek, İnsan Hakları Evrensel Beyannamesi’ndeki barıştan,
eğitimden, sağlıktan, düşünce ve ifade özgürlüğünde birçok koşulu görmezlikten
gelirsek intiharlara resmen yol açmış oluyoruz.
(Mikrofon
otomatik cihaz tarafından kapatıldı)
NECDET
İPEKYÜZ (Devamla) – Tamamlıyorum Sayın Başkanım.
BAŞKAN
– Tamamlayın, buyurun.
NECDET
İPEKYÜZ (Devamla) – Teşekkür ediyorum.
Sevgili
vekiller, Türkiye’de toplumsal travma sonrası stres bozukluğu dediğimiz olaylar
da intihara neden olmaktadır. Bakın, yakın dönemde sadece kanun hükmünde
kararnameyle işinden uzaklaştırılanların bir kısmı, intihar etmek zorunda
kaldı. Bugün, Türkiye’de yoksulluk ve işsizlik dışında, ayrımcılık ve nefret
suçlarıyla beraber, insanları ötekileştirerek, öfkeyi biriktirerek de
intiharlara yol açılmakta. Gelin, araştıralım, araştırmak iyi bir şey. Üç
maymundan vazgeçip görelim, duyalım, konuşalım; saklayacak hiçbir şeyimiz yok.
Hepinize
teşekkür ediyoruz ve bu önergeyi destekliyoruz. (HDP sıralarından alkışlar)
BAŞKAN
- Adalet ve Kalkınma Partisi Grubu adına Erzurum Milletvekili Sayın Recep
Akdağ’a söz veriyorum. (AK PARTİ sıralarından alkışlar)
Buyurun
Sayın Akdağ.
AK
PARTİ GRUBU ADINA RECEP AKDAĞ (Erzurum) – Çok teşekkür ediyorum Değerli
Başkanım.
Cumhuriyet
Halk Partisinin intiharlarla ilgili soru önergesine karşı grubum adına konuşma
yapmak üzere huzurunuzdayım.
Dünya
çapında, intiharlar ilk 20 ölüm sebebi arasındadır ve her yıl aşağı yukarı 800
bin insanın intihar ederek hayatına son verdiğini biliyoruz. İntihar, insan
hayatının sonlanmasında karşılaştığımız en trajik olaylardan birisidir,
dolayısıyla milletvekili arkadaşlarımızın bu husustaki hassasiyetini takdirle
karşılamak lazım.
Türkiye’de
Sağlık Bakanlığımız, intiharı önleme çalışmaları konusunda kapsamlı çalışmalar
yürütmektedir. Bu çerçevede, mesela 2015 yılından itibaren 116 bin kamu
görevlisi ve aile eğitilmiştir, içlerinde sağlık çalışanları, emniyet
personeli, rehber öğretmenler, cezaevi çalışanları ve din görevlileri vardır.
Şu anda her ilimizde intiharı önleme il eylem planları çerçevesinde ilgili
kurullar da çalışmalarını devam ettirmektedir. 
Burada,
Meclis araştırması için verilen önerge sahiplerinin gerekçesine baktığımda şunu
görüyorum, şu ifadeyi arkadaşlarımız gerekçelerine koymuşlar: “Evet, intihar
olaylarında gözle görülür bir artış var ama “ailelerin konuyu gizlemesi,
güvenilir ölüm kaydı tutmaktaki eksiklikler göz önüne alındığında intihar
rakamlarının çok daha yüksek olduğu gerçeğini karşımıza çıkartıyor.” Acaba
gerçek bu mu? Acaba gerçek ne? Türkiye’de ölüm kayıtlarıyla ilgili bir problem
var mı? Türkiye’de intihar olaylarında artış var mı? Diğer ülkelerle mukayesede
durumumuz nedir? Zamanım biraz kısa olduğu için, hazırladığım 2 grafik, biraz
küçük gelebilir ama arkadaşlarımın yalnızca seyri görmeleri açısından da bence
çok önemli. 
Değerli
arkadaşlar, Türkiye’de 2001 yılı ile 2018 yılı arasında intihar oranlarında bir
fark yok, hatta 2018’de kısmi bir azalma var. Yani gerekçenin kendisi, çürük
bir temele dayanıyor. Türkiye’de intihar oranlarında herhangi bir artış yok.
Peki, diğer ülkelerle mukayese ettiğimizde ne var? Bakınız, burada da ülkelere
göre intihar oranlarını gösteren bir tablo yaptım. Türkiye en solda, intihar
oranı en düşük olan ülkelerin içerisindedir. Türkiye, Dünya Sağlık Örgütünün
sıralamasında intihar oranları açısından 100’üncü sıradadır. Bakın, burada
İsveç var, Almanya var, İngiltere var, Fransa var. Yani İsveç’te, Almanya’da,
Fransa’da ya da İngiltere’de ayrımcılık fazla olduğu için mi intiharlar
Türkiye’dekinin 4 misli, 6 mislidir? 
MURAT
EMİR (Ankara) – Artış oranları yüksek Sayın Bakan. 
RECEP
AKDAĞ (Devamla) - Ya da bu ülkelerde değerli arkadaşlarım yoksulluk olduğu için
mi, eşitsizlik olduğu için mi intiharlar Türkiye’nin 4 misli, 6 mislidir? 
(Mikrofon
otomatik cihaz tarafından kapatıldı)
BAŞKAN
– Buyurun. 
RECEP
AKDAĞ (Devamla) - Dolayısıyla, konunun bir halk sağlığı problemi olduğu bir
gerçektir ama meseleye doğru yaklaşımla yaklaşmak gerekiyor.
MURAT
ÇEPNİ (İzmir) – İnsanlar işsiz kaldığı için intihar ediyor ülkede.
NECDET
İPEKYÜZ (Batman) – Sayın Bakan, niye 2019 yok? 
MURAT
EMİR (Ankara) – İntihar artış oranı çok yüksek, artış oranı. 
RECEP
AKDAĞ (Devamla) - Şunu biliyoruz değerli arkadaşlar: İntiharın özellikle
medyada, sosyal medyada ya da politikacılarla sunum biçimi intiharı düşünen
kişiler üzerinde olumsuz etkiler yapabilir. Buna Werther Etkisi diyoruz,
bilimsel olarak literatürde gösterilmiş durumdadır. Dolayısıyla, intiharları
romantize edip sunmanın, intiharları teşvik edip artırma riski vardır halk
sağlığı açısından. İntiharı bir mistik olay, bazen intikam alma, acındırma,
dikkat çekme, kimi yerde politik bir protesto aracı gibi gösteren yorumlar,
medya ve sosyal medya görüntüleri, halk sağlığı açısından büyük risk
taşımaktadır. 
Ben
bu araştırma önergesini vesile kılarak bütün parti gruplarımızdan, tek tek siz
sayın milletvekillerimizden bu önemli halk sağlığı konusunda farkındalık ve
hassasiyetin artırılması için desteklerinizi istirham ediyorum. Yani, bu
gerekçede sunulan biçimde sunulduğunda, biz halk sağlığı açısından doğru bir iş
yapmıyoruz, yanlış bir iş yapmış oluyoruz. Önemli olan…
(Mikrofon
otomatik cihaz tarafından kapatıldı) 
RECEP
AKDAĞ (Devamla) – Bitiriyorum Değerli Başkanım.
BAŞKAN
– Bir dakika verdim zaten Sayın Vekilim.
RECEP
AKDAĞ (Devamla) – Son olarak şunu söylemek isterim: Bütün dünyada en sağlam
dayanışma kurumu olan aile, Türkiye’de hâlâ en güçlü ve koruyucu kurumdur.
İslam ülkelerinde intiharların görece olarak daha düşük olduğunu da biliyoruz.
Yani biz kendi inanç değerlerimize, aile kurumumuza ve diğer kurumlarımıza
sahip çıkarsak intiharlar konusunda mesafe alabiliriz.
Teşekkür
ediyorum, yüce Meclisi saygıyla selamlıyorum. (AK PARTİ sıralarından alkışlar)
BAŞKAN
– Sayın Özel, buyurun.
V.- AÇIKLAMALAR (Devam)
35.- Manisa Milletvekili Özgür Özel’in, Erzurum
Milletvekili Recep Akdağ’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, Sayın Akdağ’ı dikkatle dinledim. Konunun hassas
bir konu olduğu, dikkatli bir dille ele alınması gerektiği konusunda mutabıkız.

Önergemizin,
intiharları romantize etmek, mistik bir olay gibi göstermek gibi bir amacı asla
yok ama bir gerçek var; 2019 yılında intihar vakalarında -tabii, veri en son
2018 verisiydi- hepimizin bildiği, ülke gündemine yerleşen ürkütücü bir artış
var. 
Bu
topraklar, iklim olarak, coğrafya olarak, toprakların üzerinde yaşayan
kişilerin dinî inançları gereğince intihar meselesinin başka coğrafyalara göre
çok daha düşük olduğu ve olması gerektiği topraklardır, öyle bir coğrafya. Bu
coğrafyada intihar vakalarının sayısında 2019’da çok ciddi bir artış var, bunu
hepimiz biliyoruz. 
Meclis
bu işe el koymalı; toplantıda nasıl bir dil kullanılacak, basın yayın
organlarında bu konunun verilmesiyle ilgili nasıl kriterler uygulanacak,
bunların hepsi konuşulabilir ama bunların hepsi bu Meclisin ve bu
milletvekillerinin konusudur. 
Sayın
Recep Akdağ, Sağlık Bakanlığı yaptığı dönemde çok uzun yıllar görev yaptı.
Birlikte çalıştığımız, temas ettiğimiz, aynı şeyi düşündüğümüz ya da
tartıştığımız çok husus oldu ama özellikle partisinin getirdiği bu daraltılmış
İç Tüzük sonucu Sayın Recep Akdağ kendisinin de oy verdiği bu İç Tüzük’te üç
dakika bu konuya zaman ayırabildi, sizin takdirinizle de iki dakika
konuşabildi. Biz diyoruz ki: Yukarıda bir komisyon kurulsun bütün partiler
birikimini, iyi niyetini o komisyona taşısın ve o komisyon, bu mesele, bu
önemli halk sağlığı sorunu tırmanırken bu işe el koysun. “Bunların
araştırılacak bir yanı yok.” dememek lazım. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Benim söyleyeceklerim bu kadar. Oylama öncesinde bir yoklama
talebimiz olacak Sayın Başkanım.
BAŞKAN
– Teşekkür ediyorum. 
ÖZGÜR
ÖZEL (Manisa) – Eğer başka söz talebi yoksa yoklama isteyeceğim. Diğer Grup
Başkan Vekillerinin hakkını kısıtlayan bir hak kullanımı olmasın diye de
bekliyorum. 
RAMAZAN
CAN (Kırıkkale) – Başkanım, bu şekilde yoklama istenmez. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, intihar vakalarının nedenlerinin tüm yönleriyle
araştırılarak bu konuda geliştirilecek politikaların belirlenmesi amacıyla
verilmiş olan (10/231) esas numaralı Meclis Araştırması Önergesi’nin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi (Devam)
BAŞKAN
– Öneriyi oylarınıza sunuyorum…

III.- YOKLAMA
(CHP
sıralarından bir grup milletvekili ayağa kalktı)
BAŞKAN
– Yoklama talebinde bulunan arkadaşlarımızın isimlerini tespit edeceğim: Sayın
Özel, Sayın Tarhan, Sayın Emir, Sayın Arık, Sayın Karabat, Sayın Ünsal, Sayın
Özer, Sayın Tığlı, Sayın Hancıoğlu, Sayın Bankoğlu, Sayın Şahin, Sayın Gök,
Sayın Süllü, Sayın Şevkin, Sayın Ünlü, Sayın Özcan, Sayın Önal, Sayın Özel,
Sayın Kaplan, Sayın Başarır.
Yoklama
için üç dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati 17.51
İKİNCİ OTURUM
Açılma Saati: 18.05
BAŞKAN: Başkan Vekili Celal Adan
KÂTİP
ÜYELER: Nurhayat ALTACA KAYIŞOĞLU (Bursa), İshak GAZEL (Kütahya) 
-----0-----
BAŞKAN – Sayın
milletvekilleri, Türkiye Büyük Millet Meclisinin 60’ıncı Birleşiminin İkinci
Oturumunu açıyorum. 

III.- YOKLAMA
BAŞKAN
- Cumhuriyet Halk Partisi grup önerisinin oylamasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için üç dakika süre veriyorum.
Yoklama
işlemini başlatıyorum.
(Elektronik
cihazla yoklamaya başlandı)
VII.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu
teşrif etmiş bulunan Avrupa Parlamentosu Dış İlişkiler Komisyonu üyelerine
"Hoş geldiniz." denilmesi
BAŞKAN – Sayın
milletvekilleri, Avrupa Parlamentosu Dış İlişkiler Komisyonu üyeleri Genel
Kurulumuzu teşrif etmişlerdir. Kendilerine Meclisimiz adına "Hoş
geldiniz." diyoruz. (Alkışlar) 
(Elektronik
cihazla yoklamaya devam edildi)
BAŞKAN
– Toplantı yeter sayısı vardır. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, intihar vakalarının nedenlerinin tüm yönleriyle
araştırılarak bu konuda geliştirilecek politikaların belirlenmesi amacıyla
verilmiş olan (10/231) esas numaralı Meclis Araştırması Önergesi’nin ön
görüşmelerinin, Genel Kurulun 25 Şubat 2020 Salı günkü birleşiminde yapılmasına
ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir. 
Değerli
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.

VII.- BAŞKANLIĞIN GENEL KURULA SUNUŞLARI (Devam)
B) Önergeler
1.- Aksaray Milletvekili Ayhan Erel’in, (2/1607) esas
numaralı Türkiye Futbol Federasyonu Kuruluş ve Görevleri Hakkında Kanunda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/64)
Türkiye Büyük Millet Meclisi Başkanlığına
(2/1607)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim. 
Saygılarımla.
 Ayhan
Erel
 Aksaray
BAŞKAN
– Önerge üzerinde teklif sahibi Aksaray Milletvekili Ayhan Erel konuşacaktır. 
Buyurun
Sayın Erel. (İYİ PARTİ sıralarından alkışlar) 
AYHAN
EREL (Aksaray) – Sayın Başkan, değerli milletvekilleri, yüce Türk milleti;
Türkiye profesyonel futbol liglerinde takımı olmayan illerin amatör futbol lig
kulüplerinden birine 3. Lig’e yükselme hakkı tanınması, Süper Lig’deki
takımların tescil edebilecekleri Türk vatandaşı olmayan futbolcu sayısının 3’le
sınırlanması ve diğer profesyonel ve amatör liglerde Türk vatandaşı olmayan
futbolcu tescil edilememesi amacıyla vermiş olduğum kanun teklifi hakkında söz
almış bulunmaktayım. Hepinizi saygıyla selamlıyorum. 
Sayın
Başkan, değerli milletvekilleri; ilk yabancı futbolcu olarak 1951 yılında
Adalet takımında oynayarak kapıyı açan Garo’nun ardından binlerce yabancı
futbolcu geldi geçti ülkemizden. Türkiye’deki ilk profesyonel yabancı
futbolcuydu. Ben buradan ülkemize gelip Türk futboluna emek veren, ter döken ve
futbolumuza katkı sunan tüm yabancı futbolculara teşekkür ediyorum. 
Yabancı
sayısı için kurallar koyduk, değiştirdik, değiştirdik, tekrar değiştirdik.
1966’dan 1999 yılına kadar geçen otuz üç yılda sadece 4 kez değişen kural
bundan sonra hemen hemen her yıl değişikliğe uğradı. Millî Takım eski teknik
direktörü Lucescu’nun sözü hâlâ hafızalarımızdadır: “9 tane yabancı oyuncu, 2
tane Türk oyuncuyla oynayan takımlardan millî takım çıkarmak kolay değil.” Bazı
yerli oyuncuların ve spor yazarlarının verdiği destekle Lucescu’nun bu çıkışı
yabancı sayısının sınırlanmasını gündeme getirmişti. Yabancı sınırlamasını
destekleyenler ise Millî Takım’ın başarılı olduğu dönemleri hatırlatıp bunda
yabancı sınırlamasının payının olduğunu söylemektedirler. 
Son
on yılda 8 kez yabancı kuralını değiştiren Türkiye bu süreçte dünya
sıralamasında ne yaptı? FIFA’nın istatistiklerine bakalım: 2005 yılında 6
yabancı var, sıralamamız 14. 2006 yılı sonunda 26’ncı sıradayız. Yine 2014
yılında 8 yabancı futbolcu oynatma hakkımız var, 43’üncü sıradayız, daha sonra
da 49’uncu sıraya gerilemişiz. Yabancı sınırını kaldıran düzenlemeyle “28
kişilik kadroda 14 yerli, gerisine karışmam.” denildi. 14 yabancı transfer etme
hakkına kavuşan kulüpler, isterlerse ilk 11’de tamamen yabancı futbolcu oynatma
hakkına sahip oldular ve Türkiye, 2015’in başında dünyada 48’inci sıraya
geriledi. 10 Ağustos 2017 tarihinde ise Türkiye’nin yeri bu kez 33’üncü sıradaydı.

Sayın
Cumhurbaşkanımızın bir konuşmasında “Bakıyorsun sahaya neredeyse yerli oyuncu
yok, bunu doğru bulmuyorum; işi bitmiş oyuncuların alınmasını doğru
bulmuyorum.” beyanına Türk futbolunun kalkınmasını isteyen herkesin gönülden
katıldığını söylemek istiyorum. Millî Takım Teknik Direktörümüz Şenol Güneş
“Ben hâlâ sayının azaltılması gerektiğini söylüyorum.” demişti. Yine, bir
futbol antrenörümüz “Biz dünyanın en genç nüfusuna sahip ülkelerin başındayız.
Avrupa’nın en genç toplumunu oluşturuyoruz. Buna rağmen Avrupa’nın en yaşlı
ligine sahibiz.” demişti. Peki, neden? 
Değerli
milletvekilleri, gençlik ve spor il müdürlüklerine baktığımızda, gençlik ve
spor il müdürlüklerinde futbol dışında tüm branşlarda takımların olduğunu,
yarışmalara katıldıklarını görmekteyiz ama ne hikmetse futbolda bir çalışması
yok. Oysa gençlik ve spor il müdürlüklerinin kadrolarına baktığımızda burada
onlarca futbol antrenörünün futbol dışında, masa başında başka işlerle
uğraştığını görmekteyiz yani devletin imkânları Türk gençliğine, Türk
çocuklarına sunulmuş olsa, biliyorum ve umuyorum ki, bu gençler arasında adını
tarihe yazdıran binlerce çocuğumuz olacaktır. 
Yine,
son oynanan derbide, Galatasaray-Fenerbahçe maçına baktığımızda, takımın
birinde sadece 1 Türk futbolcunun olması da düşündürücüdür. Yine, bu yabancı
futbolculara verilen paranın altyapıya harcanması durumunda ve kulüplere
altyapı hizmetlerinin sunulması durumunda Türk futbolunun kısa sürede 2002’deki
dünya 3’üncülüğüne eriştiği yıllara, zaferlere döneceği kanaatindeyim. 
Spor,
siyasete alet edilmemeli. Olaya bu yönüyle bakmadan kanun teklifimizin kabul
edilmesi hususunda Sayın Cumhurbaşkanının da beyanı dikkate alınarak olumlu oy
vermenizi talep ediyor…
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Ayhan Bey. 
AYHAN
EREL (Devamla) - Sayın Cumhurbaşkanın da görüşleri doğrultusunda AK PARTİ’li
arkadaşlarımızın kanun teklifine olumlu oy vermesini talep ediyor, yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Sayın Oluç, buyurun. 
V.- AÇIKLAMALAR (Devam)
36.- İstanbul Milletvekili Hakkı Saruhan Oluç’un,
vefatı nedeniyle Muzaffer İlhan Erdost’a Allah’tan rahmet dilediklerine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
Vekiller, biraz evvel üzücü bir haber aldık, onunla ilgili kısa bir açıklama
yapmak istiyorum. Muzaffer İlhan Erdost hayatını kaybetti. Uzun yıllar öncesine
götürdü tabii bu haber bizi. 12 Eylül darbesi olmuş, Evren cuntası işbaşında,
insan hakları ihlalleri doruğa yükseliyor. 31 Ekim 1980’de Sol ve Onur
Yayınlarının sahipleri olan İlhan Erdost ve ağabeyi Muzaffer Erdost gözaltına
alındı. Sorgulamadan sonra 7 Kasımda Mamak Cezaevine götürülürken ring aracında
çok ağır saldırıya uğradı, dövüldü hem Muzaffer Erdost hem İlhan Erdost. O
dönem görevli olan astsubay sigara içerek seyrediyordu bu vahşi saldırıyı.
İlhan Erdost hücresine konduktan sonra bu ağır saldırıya dayanamadı ve bir
bardak su bile içemeden vefat etti. Muzaffer Erdost, daha sonra ismine “İlhan” ismini
de ekledi ve o zamandan bugüne kadar Muzaffer İlhan Erdost olarak anıldı,
konuşuldu. Bugün maalesef Muzaffer İlhan Erdost hayatını yitirdi, çok üzüldük.
Hem ailesine hem bütün sevenlerine başsağlığı diliyoruz ve kendisi hem
yayıncılık açısından hem demokratlığı açısından unutulmayacaklar listesine
bizim tarafımızdan da yazılmış oluyor. Tekrar herkese başsağlığı diliyoruz. 
BAŞKAN
– Sayın Özel… 
37.- Manisa Milletvekili Özgür Özel’in, vefatı
nedeniyle Muzaffer İlhan Erdost’a Allah’tan rahmet dilediklerine ilişkin
açıklaması
ÖZGÜR
ÖZEL (Manisa) – Sayın Başkan, biz de Muzaffer İlhan Erdost’un vefatını büyük
bir üzüntüyle öğrenmiş bulunuyoruz. Darbe öncesi mücadelesi, darbe sonrası
mücadelesiyle, devrimci kişiliğiyle, özgür yayıncılık anlayışıyla, bugüne kadar
sol literatüre yapmış olduğu önemli katkılarıyla biliniyordu. Kendisini
kaybetmekten büyük bir üzüntü duyuyoruz. Allah’tan rahmet, yakınlarına
başsağlığı diliyoruz, yeri dolmaz. 
Teşekkür
ederim. 
BAŞKAN
– Sayın Örs…
38.- Trabzon Milletvekili Hüseyin Örs’ün, 24 Şubat
Trabzon’un düşman işgalinden kurtuluşunun 102’nci yıl dönümüne ilişkin
açıklaması
HÜSEYİN
ÖRS (Trabzon) – Teşekkür ederim Sayın Başkanım.
Değerli
milletvekilleri, dün (24 Şubat) Trabzon’un düşman işgalinden kurtuluşunun
102’nci yıl dönümüydü. Trabzon halkı vatanına, milletine ve ay yıldızlı
bayrağına bağlılığının her şeyin üstünde olduğunu vermiş olduğu onurlu
mücadeleyle her daim göstermiştir. Bu onurlu mücadeleyi veren atalarımızla
gurur duyuyoruz. Bu vesileyle, Fatih’in fethettiği, Yavuz’un valilik yaptığı,
Kanuni’nin doğduğu, cumhuriyetimizin kurucusu Gazi Mustafa Kemal Atatürk’ün
“Benim bütün mal varlığım Türk milletine armağan olsun.” dediği yer olan
Trabzon’umuzun kurtuluşunun 102’nci yıl dönümünü tekrar kutluyorum. Başta Gazi
Mustafa Kemal Atatürk ve silah arkadaşları olmak üzere, vatan topraklarının
kurtarılması yolunda canlarını feda eden şehitlerimizi ve ebediyete intikal
eden gazilerimizi rahmet, minnet ve saygıyla anıyorum. 
VII.- BAŞKANLIĞIN GENEL
KURULA SUNUŞLARI (Devam)
B) Önergeler (Devam)
1.- Aksaray Milletvekili Ayhan Erel’in, (2/1607) esas
numaralı Türkiye Futbol Federasyonu Kuruluş ve Görevleri Hakkında Kanunda
Değişiklik Yapılmasına Dair Kanun Teklifi’nin doğrudan gündeme alınmasına
ilişkin önergesi (4/64) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Gündemin
“Seçim” kısmına geçiyoruz. 
VIII.- SEÇİMLER
A) Komisyonda Açık Bulunan Üyeliklere Seçim
1.- Sağlık, Aile, Çalışma ve Sosyal İşler Komisyonunda
açık bulunan üyeliğe seçim
BAŞKAN
– Sayın milletvekilleri, İYİ PARTİ Grubuna düşen bazı komisyon üyelikleri için
seçim yapacağız. 
Sağlık,
Aile, Çalışma ve Sosyal İşler Komisyonunda boş bulunan 1 üyelik için İstanbul
Milletvekili Abdul Ahat Andican aday gösterilmiştir.
Oylarınıza
sunuyorum: Kabul edenler… Kabul etmeyenler… Kabul edilmiştir. 
2.- Kadın Erkek Fırsat Eşitliği Komisyonunda açık
bulunan üyeliğe seçim
BAŞKAN
– Kadın Erkek Fırsat Eşitliği Komisyonunda boş bulunan 1 üyelik için Ankara
Milletvekili Şenol Sunat aday gösterilmiştir. 
Oylarınıza
sunuyorum: Kabul edenler… Kabul etmeyenler… Kabul edilmiştir.
3.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonunda açık bulunan üyeliğe seçim
BAŞKAN
– Sanayi, Ticaret, Enerji, Tabii Kaynaklar, Bilgi ve Teknoloji Komisyonunda boş
bulunan 1 üyelik için Ankara Milletvekili Ayhan Altıntaş aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. 
Gündemin
“Kanun Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan, İstanbul Milletvekili Hulusi Şentürk ile 95 Milletvekilinin
Ürün Güvenliği ve Teknik Düzenlemeler Kanunu Teklifi ve Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu’nun görüşmelerine
başlıyoruz.
IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (X)
BAŞKAN
– Komisyon? Yerinde. 
Komisyon
raporu 173 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklifin tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Teklifin
tümü üzerinde İYİ PARTİ Grubu adına Denizli Milletvekili Sayın Yasin Öztürk
konuşacaktır. 
Buyurun.
(İYİ PARTİ sıralarından alkışlar)
Süreniz
yirmi dakika.
İYİ
PARTİ GRUBU ADINA YASİN ÖZTÜRK (Denizli) - Sayın Başkan, değerli
milletvekilleri; görüşmekte olduğumuz Ürün Güvenliği ve Teknik Düzenlemeler
Kanunu Teklifi’nin geneli üzerinde İYİ PARTİ Grubu adına söz almış
bulunmaktayım. Yüce heyetinizi saygıyla selamlıyorum. 
Önemli
ve geç kalınmış bir kanun teklifini görüşmeye başladık. Birazdan Ürün Güvenliği
ve Teknik Düzenlemeler Kanunu Teklifi’yle ilgili değerlendirme yapacağım ama
daha önce ülkemizin güvenliği konusunda da bir iki cümle konuşmak istiyorum. 
Ordumuz
İdlib’de. Neden İdlib’deyiz? Suriye rejimi nedeniyle zarar görmüş sivillerin
göç dalgasına engel olmak, sınırımızda güvenli bir bölge inşa ederek o
insanları oraya yerleştirmek ve asıl önemlisi, ülkemizin sınır güvenliğini
korumak için. Güvenliği, sözde güven duyduğumuz ülkelerle iş birliği içerisinde
sağlamaya çalışıyoruz; sözde iş birliği yaptığımız Rusya… İdlib’den hemen her
gün şehit haberleri geliyor. İdlib, Türkiye açısından güvenli bir bölge midir?
Sadece bugün yaptığı açıklama bile Rusya’nın İdlib konusundaki samimiyetinin
göstergesi. Sayın Cumhurbaşkanı 5 Mart tarihinde 4’lü bir zirve gündemi
belirleyedursun, Kremlin “Şu anda 4’lü bir Suriye zirvesi üzerinde
çalışmıyoruz.” diyor.
İdlib
güvenli değil Sayın Erdoğan, İdlib’de iş birliği yaptıkların da!
Sayın
Cumhurbaşkanına soruyorlar: ”İdlib'de insani dram var. 300 bin Suriyeli Türkiye
sınırına doğru ilerliyor. Fakat Rusya’yla Libya meselesinde farklı görüşte
olmamız İdlib'deki bu insani dramı tetiklemiş olabilir mi?” Sayın Cumhurbaşkanı
cevap veriyor: "İdlib'de veya Suriye'de bizim Rusya’yla olan mutabakatımız
ve gayretlerimiz, müşterek gayretlerimiz çok daha farklı. Libya’da özellikle
Sayın Putin'le yaptığımız mutabakatta biz burada asla sivil öldürülmesine
fırsat vermeyeceğiz ama ne yazık ki rejim burada sivil katliamını devam
ettiriyor.”
Sputnik
Haber Ajansına göre Libya’da 16 şehidimiz var, Sputnik, Rusya’nın haber kanalı.
Sayın Cumhurbaşkanına göre ise Libya’da birkaç tane şehit var ve şehitler
tepesi hiç boş kalmayacak. Bugün yaptığı açıklamaya göre ise 2 şehidimiz var.
Diyeceğimiz
o ki, Libya da güvenli değil Sayın Erdoğan, Libya’da iş birliği yaptıkların da!
Sayın
Cumhurbaşkanına soruyoruz: Libya’da ne olduğunu neden öğrenemiyoruz? Bakınız,
çukur o kadar derin ki, bu bilgiyi veren gazetecilerin internet üzerinde
kayıtlı bütün hesapları yasa dışı bir şekilde ele geçiriliyor. Libya şehidiyle
ilgili verdikleri bilgiler siliniyor, özel şifreleri, dosyaları arşivleniyor ve
yazarların kendi hesaplarına erişimleri bile engelleniyor. Gazetecilerin
görevi, kamuoyunu bilgilendirmektir, Hükûmetin ülke güvenliğini tehlikeye atan
dış politikadaki yanlışlarının üstünü kapatmak değildir. 
Siz
her yanlışınızda arkanızda duran yandaşlarınızın sayesinde kandırılabilirsiniz,
kanabilirsiniz. Ama bu ülkede şehide “Birkaç tane.” dediğinizde alkışlamayacak,
değersiz ve ruhsuz tavrınızı kutsamayacak gerçek gazeteciler de var ve bu
gazetecilerin de, iftira atmamak kaydıyla yazdığı haberlerin, kişisel
verilerinin, düşüncelerinin güvencesini sağlamak görevi de sizindir.
Eğer
bir haber ülke güvenliğini tehdit ediyorsa yapılacak işlem bellidir: Yasal
süreç işler, dava açarsınız, yayın yasağı koyarsınız, habere erişim yasağı
getirirsiniz. Basın Kanunu ve Türk Ceza Kanunu bu konuda size fazlasıyla yetki
veriyor. Ancak, Libya’da yaptığınız yanlışın sonuçlarına şehit analarının
gizlice katlanmasını istemenizi haber yapmak, ülke güvenliğini tehdit etmek
değildir. Sizin yaptığınız yanlışlar sonucu şehit olan askerlerimiz, sizin
üstünü kapatmak zorunda olduğunuz, hesap
veremeyeceğiniz sırrınız olabilir ama bu ne şehit anasının sırrıdır ne de
Türkiye Cumhuriyeti’nin. Gazetecilerin yaptığı olsa olsa hırsınızın vatana verdiği
ve vereceği zararlar konusunda vatandaşı uyarmaktır. Gerçeklerin bir gün ortaya
çıkmak gibi kötü bir huyu vardır. “Muhalefetin söylemleri beni ilgilendirmiyor.
Beni muhalefet mi yargılayacak?” diyorsunuz ya, sakladığınız, korktuğunuz her
şey bir gün ortaya çıkacak, işte o zaman sizi milletin kendisi sandıkta
yargılayacak. Tarihçilerimiz, AK PARTİ’si hükûmetlerinin yanlışlarla dolu dış
politikasını ibret olsun diye elbet bir gün yazacaktır.
Değerli
milletvekilleri, gelelim ürün güvenliği konusuna. Ürün güvenliği deyince
nedense aklıma Uğur Dündar gelir, hani kafasında bonesi, ayağında galoşu,
elinde mikrofonuyla gıda imalathanelerine baskın düzenler, ifşaatta bulunurdu.
Vatandaşın bütçesi günü kurtarmak üzerine. O yüzden, ne yazık ki etin kilosu bu
kadar pahalıyken, ucuz sucuk, salam, sosis marketlerde, yanında ayranla
birlikte tavuk döner 4-5 liraya lokantalarda satılırken Uğur Dündar’ı
hatırlamamak elde değil. Eğer bu imalathaneler halka hizmet adına, zararına bu
fiyatlardan satış yapıyorsa diyecek bir şey yok ama işin böyle olmadığını
hepimiz biliyoruz. Tarım Bakanlığı zaman zaman tağşiş listesi yayınlıyor.
Metropoller başta olmak üzere ülkenin her yerinde sucuktan kebaba onlarca ürün
çeşidinde at, eşek, domuz eti, baldan yağa kadar çeşitli ürünlerde de içeriğine
uygun olmayan madde tespit ediliyor. Son dört yılda vatandaşa yiyecek adı
altında zehir yediren 3 bine yakın firma açıklandı. 2020 yılının daha 2’nci ayı
bitmedi 300’ün üzerinde firma deşifre edildi. İşin en ilginç tarafı ise,
listede yer alan ürünlerden bazılarının 2019, bazılarının 2018, bazılarının
2017, hatta bazılarının da 2014 tarihinde üretilmiş olmaları. Bakanlık altı
sene önce üretilmiş, piyasaya sürülmüş ve parti numarası verilmiş bir üründe
uygunsuzluk tespitini nedense 2020 yılında kamuoyuna açıklıyor. Gıda güvenliği
standartlarına göre piyasadan toplanarak imha edilmesi gereken bu ürünlerin
akıbeti belli değil. Piyasadan toplatılmış mıdır yoksa Gıda Kodeksi
Yönetmeliği’nde olduğu gibi, ellerindeki ürün eriyene kadar izin mi verilmiştir
tartışılır.
Yurt
dışına ihraç edilen meyve ve sebzeler için gümrük evraklarına eklenmesi gereken
pestisit ve kimyasal kalıntı olmadığına dair analiz raporu var. Bu raporlar Tarım Bakanlığına bağlı analiz
laboratuvarlarınca resmî olarak düzenleniyor. Buna rağmen, Rusya, defalarca,
domates başta olmak üzere, birçok ihraç tarımsal ürünü ülkemize iade etti.
Tabii, iade dönemleri dönemsel olarak tartışmalı olsa da, iade edilen kimyasal
kalıntılı ürünler bizim vatandaşlarımızın sofralarında afiyetle tüketildi.
Tabii, afiyet olup olmadığı artan kanser vakalarından ortaya çıkıyor. 
Hadi
yemekten kaçış yok ama üzerimize giydiğimiz kıyafetlerdeki kanserojen etkili
boyalar ve ağır metal içeren maddelerden nasıl kaçacağız? Tekstil ürünlerinde
kullanılan, ter yoluyla vücuda nüfuz eden kanserojen etkili boya ve kimyasallar
tüketicilerin sağlığını doğrudan tehdit ediyor. Azo boyar maddesi Türkiye'de
1995 yılından beri Gümrük Birliği Anlaşması’yla yasaklanmıştır. Peki, özellikle
üzerinde Çin, Hindistan, Tayvan üretimi yazan ithal ürünlerde bu denetim
sağlanabilmiş midir -yine soruyorum- iç piyasada bu yasaklı maddenin
kullanımının denetimi sağlanabilmiş midir? 
En
çok da çocuklarımız risk altında. Çocuk ürünleri olarak adlandırılan yelpaze
çok geniş. Çocuk tekstili, çocuk ayakkabısı, yürüteçler, mama sandalyeleri,
karyolalar, oyuncaklar, kırtasiye malzemeleri ve birçok ürün. En fazla
rastlanılan kimyasal risk, özellikle aksesuar ve bebek giysisi grubunda
görülüyor. Bebek giysilerinde, nikel, kurşun ve kadmiyum gibi maddeler var ve
nikel alerjen bir madde, daha da ilerisi kanserojen bir madde. Özellikle çocuk
oyuncaklarında Çin menşeli kanserojen, sağlığa uygun olmayan, güvenli olmayan
ürün piyasada dolaşıyor. Çocuklarımıza oyuncak alırken bin kere düşünüyoruz.
Ancak burada asıl sorun ne biliyor musunuz? Nikel ve diğer kimyasalların
hiçbiri gözle tespit edilemiyor ve doğal olarak vatandaşımız, içinde kanserojen
de olsa, alerjen de olsa bu ürünleri kullanıyor. Nedeni ise çok basit çünkü
daha ucuz.
Avrupa
Birliği üyesi ülkelere ihraç varsa denetim bir şekilde yapılabiliyor çünkü
Avrupa Birliği üyesi ülkeler diyor ki: “Bizim vatandaşımızın canı, sağlığı
önemli; paramız da var, pahalı da olsa alırız.” Bizim ülkemizde öyle mi?
Vatandaş da biliyor, giydiği de sağlıksız, yediği de. İki tercihi var: Ya aç
kalacak ya da sağlıksız doyacak. Birincisi imkânsız, aç yaşanmıyor. Açlık
sınırı 2.219 lira, yoksulluk sınırı 7.229 lira, asgari ücret 2.324 lira.
Rakamlar ortadayken ne yapıyor vatandaş? Artık, gıda ve ürün güvenliğini arka
plana atıp bir ürün ne kadar ucuz olursa o kadar makbul deyip karnını
doyurabiliyor.
Değerli
milletvekilleri, geçtiğimiz günlerde Türk Gıda Kodeksi Yönetmeliği’nde bir
değişikliğe gidildi. Bu değişiklik, gıda güvenliği konusunda Bakanlığın
vatandaşın sağlığına gösterdiği duyarsız yaklaşımın yayınlanmış resmî
belgesidir. Yönetmelik değişikliğine göre Tarım Bakanlığı aroma vericilerle bal
ve pekmez üretimini yasakladı ancak üreticilere stokladıkları sahte ürünleri
eritmeleri için yıl sonuna kadar satış izni verdi. Gerçekten merak ediyorum,
sahte ballar sağlığa zararlı ise neden bugüne kadar üretimine izin verildi?
Sahte ballar zararlı ise 31 Mart 2020 tarihine kadar bu malların satışına neden
izin veriliyor? 2020 sonuna kadar bu ballar vatandaşın sağlığına zarar vermeyecekse
neden 2021 tarihinden itibaren zararlı sayılıyor? Anlaşılan, birileri bugüne
kadar kollanmış, bir yıl daha kollanıyor. Tarım Bakanlığı taklit ve tağşiş
edilmiş gıdalarla ilgili “Kişilerin hayatını ve sağlığını tehlikeye düşürecek
şekilde bozulmuş, değiştirilmiş gıdalar.” ifadesini kullanıyor, hem yasaklıyor
hem izin veriyor. Yorumu size bırakıyorum.
Bu
arada, hazır, konu gıda güvenliği konusuna gelmişken dile getirmemiz gereken
bir başka konu da şu: İşsiz, atanamayan gıda mühendisleri üç yıldır atama
bekliyorlar. Sadece gıda mühendisleri değil, su ürünleri mühendisleri, ziraat
mühendisleri de atama bekliyor. Kötü haber: Tarım Bakanımız “Kısa vadede
personel alımına dair bir müjdemiz yok.” diyor.
Değerli
milletvekilleri, bu örnekleri veriyorum çünkü arkasında bizim de durduğumuz,
önem verdiğimiz bir kanun teklifini görüşüyoruz. Eksikliklerine rağmen bu kanun
teklifinin kanunlaşması gerekiyor, geç bile kalınmış. Ama kanunu çıkarmak
kadar, çıkan kanunun uygulanması da asıl önem arz eden konu. 
5996
sayılı Veteriner Hizmetleri, Bitki Sağlığı, Gıda ve Yem Kanunu’muz var, 2010
tarihli. Kanun, gıda güvenliğini de kontrolünü de denetimini de düzenliyor.
Sonuç ne? Sonuç, sadece 2020 Ocak ayında 300 firmanın afişe edilmesi. Ceza
yazıyorsunuz, firma “A” adıyla üretim yapıyorsa iki gün sonra “B” adıyla
üretime başlıyor, merdiven altında yapılan üretim yan binanın merdiven altına
taşınıyor. 
Tekraren
altını çiziyorum: Ürün güvenliği, insan sağlığı, can ve mal güvenliği açısından
hayati öneme sahip bir konudur. Bu nedenle, denetimi kamu gücü tarafından
önemle takibe muhtaçtır. Ayrıca, mevcut olan bir kanunumuz daha var: 4703
sayılı Ürünlere İlişkin Teknik Mevzuatın Hazırlanması ve Uygulanmasına Dair
Kanun. Şu an Mecliste, bu kanunu bir sene sonra yürürlükten kaldıracak bir
teklifi görüşüyoruz. 4703 sayılı Kanun, ürün güvenliği, piyasa gözetimi ve
denetimiyle ilgili hükümler içerse de günümüzün ihtiyaçları konusunda yeniden
dizayn edilmesi gerekiyor, doğrudur. Ama neden 2020’de? Bugüne kadar güvenli
ürünler tüketiyorduk da birdenbire ürünün kalitesi mi bozuldu? Hayır.
Türkiye'nin Gümrük Birliği Anlaşması’yla taraf olmasıyla beraber Türkiye
pazarlarının Avrupa Birliği pazarı olarak kabul edilmesi nedeniyle, Avrupa
Birliği mevzuatında yapılan değişikliklere Türkiye mevzuatının uyumlu olması
zorunludur. Aslında, yapılan bu düzenleme, Avrupa Birliği mevzuatına uyumu
içeren bir düzenlemedir. 
2001
yılında Türkiye Büyük Millet Meclisinde kabul edilen 4703 sayılı Kanun, ürün
güvenliğine uygun değerlendirme faaliyetlerinin usul ve esaslarını, kimin,
neyi, nasıl denetleyeceğini belirten kanundur ve tamamen Avrupa Birliğinin
ilgili mevzuatı göz önüne alınarak hazırlanmıştır. Fakat 2010 yılında Avrupa
Birliği mevzuatında değişimlerin meydana gelmesi, ürünlerin geri çağrılması ve
ürünlerin izlenebilirliği başta olmak üzere e-ticaret gibi konularda Avrupa
Birliği mevzuatının değişmesi üzerine, 2013 yılında bir revizyon taslağı
Bakanlıkça oluşturulmuş, oluşturulan taslağın Başbakanlığa gönderilmesi 2015
yılını bulmuştur. 2015 Kasımında yapılan genel seçim nedeniyle taslak Meclise
gelememiş, yeni bir revizyona tabi tutularak 2018 yılında Sanayi Komisyonuna
gelmiş, Komisyon raporunu hazırlamasına rağmen bu sefer de Cumhurbaşkanlığı
hükûmet sistemi değişikliği nedeniyle Türkiye Büyük Millet Meclisi Genel
Kuruluna gelememiş ve kadük kalmıştır. 2013 yılında başlayan ürün güvenliği ve
denetimiyle ilgili düzenlemelerin insan, can ve mal sağlığı açısından önemi
ortadayken 3 yasama dönemi ardından Meclise ancak getirilebilmiştir;
dikkatinizi çekiyorum kendi vatandaşımız güvenli ürün kullansın diye değil,
Avrupa Birliği istediği için. 
Hangi
zorunluluk altında olursa olsun, bu kanunun yeniden düzenlenmesi gerekiyordu.
Bu konuyu bir daha hatırlatıyorum, hemfikiriz ama yanlış gördüğümüz hususları
ortaya koymak, vatandaşımızın hem sağlığı hem de güvenli alışveriş yapabilmesi
için görevimiz. 
Bir
kere, ilgili yasa teklifinin Avrupa Birliği mevzuatına uyumu düzenlemek üzere
hazırlandığı hem kanun teklifinin gerekçesinde hem de Komisyon toplantısında
sıkça dile getirildi. Ancak aynı mahiyetteki kanun teklifi 2018 yılında Türkiye
Büyük Millet Meclisi Avrupa Birliği Uyum Komisyonunda da görüşülmesine rağmen,
2020 yılında Komisyona getirilen teklifle ilgili olarak Avrupa Birliği Uyum
Komisyonuna bilgi verilmediği gibi, görüşülmesine de açılmamıştır. Sanayi
Komisyonunda biz bu kanun teklifini 29 Ocakta görüştük, neredeyse bir ay önce.
Bir ay sonra Genel Kurula gelecek bir kanun teklifi, doğrudan alakalı olduğu
hâlde Avrupa Birliği Uyum Komisyonunun incelemesinden neden kaçırılır? 
AK
PARTİ’sinin kanun teklifi gerekçelerini kim hazırlıyorsa kendilerini tebrik
etmek lazım. Kanun tekliflerinin reklamını o kadar güzel yapıyorlar ki
gerekçede reklamı yapılan konuları nedense madde metinlerinde göremiyoruz.
Mesela, kanun teklifinin genel gerekçesinde “E-ticarette piyasa gözetimi ve
denetimi, ürün sorumluluğu tazminatı gibi hususların da düzenlenmesi
gerekliliği doğmuştur.” ibaresi yer almasına rağmen, hazırlanan teklifte
e-ticaretle ilgili bir düzenlenme bulunmaması bunun göstergesidir; kanun
teklifinin eksik ve günümüz şartlarından uzak hazırlandığının ayrıca bir
göstergesidir. 
E-ticaret,
dijitalleşen dünyada ekonominin itici güçlerinden birini oluşturuyor. Kanun
teklifinin görüşüldüğü Komisyonun adı Sanayi, Ticaret, Enerji, Tabii Kaynaklar,
Bilgi ve Teknoloji Komisyonu. Ancak, kanun teklifinin komisyon görüşmeleri
sırasında gerekçede yazması nedeniyle dile getirdiğimiz öneriler “Bu kanunun
konusu değil.” denilerek dikkate alınmamıştır. Bir malın imalatı, dağıtımı,
ihracatı, ithalatı konuşulurken alışverişin riske en açık trend pazarı
e-ticaretin boşlukta bırakılması kabul edilir gibi değildir. 
Bu
konuya en güncel, corona virüsünden bir örnek vermek istiyorum. Bu arada, bugün
Tahran’dan Esenboğa’ya acil iniş yapan bir uçakla ülkemiz de virüs tehdidiyle
tanıştı. Dünyanın her yanında salgına karşı korunma ürünlerine rağbet arttı ve
fırsatçılar bu korkudan yararlanmaya çalıştı. Bakıyorsunuz, birçok internet
sitesinde, virüse karşı insanlara güç verdiği belirtilen ürünler “Dünya Sağlık
Örgütü onaylı” uydurmasıyla satılmaya başlandı. Sahte olan ve insanları
kandırma amacı güden bu ürünler dünyanın en büyük e-ticaret firması Amazon‘da
da oldukça rağbet gördü. Amazon‘da kendi ürünlerini satan mağaza sahipleri bu
tür ürünlerle ilgili oldukça gelir elde etti.
Amazon,
satışta bulunan ürünler konusunda, Avrupa için FFP2 ve FFP3 standartlarına,
Amerika için ise N95 standardına uygunluğu konusunda Dünya Sağlık Örgütünün
“Onayımız yok.” açıklamasıyla harekete geçti ve sitelerinde corona virüsüne
karşı önlem sahtekârlığına izin vermeyeceğini söyledi ama küçüklü büyüklü
birçok alışveriş sitesinde hem de fahiş fiyatlarla satışlar devam ediyor.
E-ticareti gündemimize almayacaksak nerede kaldı ürün güvenliği, nerede kaldı
denetim? 
Kanun
teklifinin bazı maddeleri ileriki dönemlerde hukuki çelişkiler yaratabilecek
durumdadır. Gelişen teknoloji, beraberinde yeni sorunları da yanında getirmekte
ve mevcut hukuk kuralları içerisinde bu sorunlara çözüm bulmak güçleşmekte,
bazen de imkânsız hâle gelmektedir. Güvenli olmayan ürünlerden doğan zararlar
için sadece Borçlar Kanunu hükümleri yeterli olmadığı gibi, tüketicinin
korunmasıyla ilgili hukuki düzenlemeler de yetersiz kalmaktadır. 
Bir
üreticinin, piyasaya, teknik düzenlemeye uygun olmayan ve/veya güvensiz ürün
arz etmesi hâlinde, aynı fiilin birden çok hukuk kuralını ihlal etmesi ve
sorumluluk türleriyle karşı karşıya kalması ihtimal dâhilindedir. Kanun
teklifinde Borçlar Kanunu’na atıfta bulunulması, cezalandırma ve
uyuşmazlıkların çözümü konusunda yetersiz kalacaktır. 
Değerli
milletvekilleri, bizim ülkemiz sözde “tekstil ülkesi” değil mi? Peki, o zaman,
nerede üzerinde “Türk Malı” yazan ürünlerimiz? Üzerinde iddialı markaların
etiketini taşıyan ürünlerde bile “Made in China” yazıyor. Şimdi, corona virüsü
çıktı, bakalım bundan sonra üretimi nerede yaptıracaklar? 
Biliyorsunuz,
meşhur virüsle birlikte dünyada steril maske ihtiyacı patladı. Dünyada steril
maske üretimi neredeyse Çin’in tekelindeydi, yüzde 70’i Çin’de üretiliyordu.
Tekstil üreticisi ülkemizde ise bu konuda sadece 5 firma steril maske
üretebiliyor ve üretici görünen 100’e yakın medikal firma içinden ne yazık ki
95’i ithalatçı ve bu malzemeyi Çin’den ithal ediyor. 
Virüs
İran sınırından kapımıza dayandı. Önlemini önceden almış birçok ülke vatandaşları
için maske stokladı. Hatta, bizim ülkemizde üretim yapan firmaların elinde bile
şu anda maske yok. Ama bizim hastanelerimizde, Sağlık Bakanlığımızda stok veya
alım talimatı hâlen yok; yarın arasak da bulamayacağız, fiyatlar da fahiş
olarak artacak.
Bazen
krizleri fırsata çevirmek lazım. Ülkemizin tekstil alanındaki yatırımlarına
sağlık tekstilini de eklesek iyi olmaz mı? Birçok firma bu konuda üretim
yapmaya hazır. Altyapısını geliştirmek için teşvik ve desteğe ihtiyacı var.
Özellikle seçim bölgem Denizli’de Denizlili tekstilciler Hükûmetten bu konuda
müjdeli bir haber bekliyor. Bürokratik engelleri aşalım, bir an önce maskeyle
ilgili önlemleri de üretimleri de artıralım diyorum. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına Antalya Milletvekili Sayın Abdurrahman
Başkan konuşacak.
Buyurun
Sayın Başkan. (MHP sıralarından alkışlar)
MHP
GRUBU ADINA ABDURRAHMAN BAŞKAN (Antalya) – Sayın Başkanım, değerli
milletvekilleri; sizleri ve televizyonları başında bizi izleyen büyük Türk
milletini saygıyla selamlıyorum.
Öncelikle,
bugün başlayan üç ayların milletimize ve vatanımıza hayırlar getirmesini niyaz
ediyorum. 
Barış
Pınarı Harekâtı bölgesinde, İdlib’de ve Libya’da şehit düşen güvenlik
görevlilerimize Allah’tan rahmet, kederli ailelerine ve büyük Türk milletine
sabırlar dilerim.
Ayrıca,
bugün ebediyete uğurladığımız 21’inci Dönem Çankırı Milletvekilimiz İrfan
Keleş’e de Cenab-ı Allah’tan rahmet diliyorum.
(2/2537)
esas numaralı Ürün Güvenliği ve Teknik Düzenlemeler Kanunu Teklifi hakkında
Milliyetçi Hareket Partisi Grubumuz adına söz almış bulunuyorum.
Dünyada
gelişmiş ülkelere bakıldığında, ekonomik ve teknolojik gelişmelerini ve
kalkınmalarını, yüksek standartları ve kaliteyi eğitimden sağlığa, üretimden
çevreye kadar her alanda hayatlarına yansıttıklarını görmekteyiz. Ülkelerin
kalkınması ve gelişmişlik düzeyi, eğitilmiş nitelikli insan gücü kadardır.
Gelişmiş ülke olmanın önemli unsurlarından biri de piyasaya arz edilecek her
ürünün insan sağlığı, çevre ve tüketicinin korunması açısından asgari güvenlik
koşullarını sağlaması gerektiğidir. Güvenli ürün, normal kullanım koşullarında
risk taşımayan veya kabul edilebilir ölçülerde risk taşıyan ve yukarıda
bahsedilen temel gerekler bakımından azami ölçüde koruma sağlayan ürünü ifade
eder. Bu saydıklarımızla ilgili mevzuata uygun ürünler güvenli ürün olarak
kabul edilirler. 
Aslında,
ürün güvenliği ve teknik düzenlemelere ilişkin hususlar, ilk olarak Avrupa
Birliğinin ilgili yatay mevzuatı temel alınarak hazırlanan 29 Haziran 2001
tarihli ve 4703 sayılı Kanun’la düzenlenmiştir. Ancak daha sonra Avrupa Birliği
mevzuatındaki gelişmeler neticesinde, nihai kullanıcının korunması için
birtakım düzenlemelerin gerekliliği doğmuştur. Bu kanun teklifiyle amaçlanan,
“şeffaflık” “güvenilirlik” “vatandaş memnuniyeti ve katılımı” gibi kavramların
bu sürece dâhil edilmesini sağlamaktır. “Ürün güvenliği” kavramı bu noktada
stratejik bir öneme sahiptir. Gerek dış ticarete konu gerekse iç piyasaya arz
edilen ürünlerin asgari güvenlik koşullarını taşıması gereklidir. İhracatta
ülke imajının güçlenmesini sağlayan ürün güvenliği, tağşişe konu olmaması,
ürüne ilişkin işaretleme, etiketleme, iç pazarda da yerli üreticiyi haksız
rekabetten korumak, her şeyin en iyisini hak eden halkımıza sağlıklı ve güvenli
ürün sunmanın en etkili yoludur. Hepimiz bir ihtiyacımızı karşılamak ve bir
fayda elde etmek için çeşitli ürünleri tüketiriz, kullanırız. Ürünlerin sadece
güvenli olması ve uygun üretilmesi yetmez, kullanıcıların ürünün kullanımıyla
ilgili temel bilgileri ve içerdiği riskleri bilmeleri, ürünün belgelendirilmesi
ve ilgili uygunluk işaretiyle işaretlenmesi gereklidir.
Sayın
Başkan, değerli milletvekilleri; Ticaret Bakanlığı “Güvensiz Ürün Bilgi Sistemi
(GÜBİS) adında bir internet sitesi kurmuştur. Tüm bakanlıklar ürünlerle ilgili
bildirimlerde bulunmakta olup bu sitede güvensiz ürünler yayınlanmaktadır, bu
sayede vatandaşlarımız da güvensiz ürünleri görebilmektedir. Bu sistem
gerçekten farkındalık yaratmak açısından çok önemlidir. Yapılan bir araştırma
sonucunda GÜBİS internet sitesinde yayınlanan bazı ürünler üzerinden durumu
örneklerle açıklamak isterim: Çocuklarımızın yoğunlukla kullandığı keçeli boya
kaleminde, belirlenen limitlerin üzerinde PVC ve plastiği yumuşatmada
kullanılan “fitalat” adında bir madde tespit edilmiştir. Fitalat kısırlığa ve
meme kanserine yol açabilmektedir. Hâlihazırda birçok çocuk oyuncağında ve
bebek ürünlerinde bu maddeye rastlanmış, kısa sürede de tespit edilerek
yasaklanmıştır. Bu örnekten de anlaşılacağı üzere, ürün güvenliği insan sağlığı
için çok ama çok önemlidir. Bizim görevimiz, ürün güvenliği konusundaki
bilgilendirme ve yaptırımları artırarak vatandaşlarımızın sağlığıyla
oynanmasını önlemektir. Bütün bu sürecin layıkıyla yapılması ve bir uygunluk
değerlendirme işaretinin gerçekten o ürünün güvenliğini sağlaması, bu
işlemlerin devletin koyduğu kurallara istinaden yapılması gereklidir. Bu
kanunla, ürün kurallarının daha iyi anlaşılması ve bu kuralların farklı
sektörler arasında tek ve pazarda uyumlu yeknesak uygulamasına katkıda
bulunması amaçlanmaktadır. Malların serbest dolaşımında ticaret ve tüketici
kuruluşları, standardizasyon kuruluşları, imalatçılar, ithalatçılar,
dağıtıcılar, uygunluk değerlendirme kuruluşları ve ticaret birliklerine ilişkin
bilgi edinmek isteyen diğer ilgililere yönelik düzenlemeler yapılmıştır. 
Avrupa
Komisyonu tarafından 26 Temmuz 2016 tarihinde Avrupa Birliği Resmî Gazetesi’nin
C 272 sayısında yer alan Avrupa Birliği ürün kurallarının uygulanmasına ilişkin
Mavi Rehber’in Ticaret Bakanlığı tarafından çevirisi internet sayfalarında
yayınlanmıştır. Kanundaki teknik düzenlemelerde ürün güvenliği, uygunluk
değerlendirmesi, standardizasyon ve akreditasyon alanında Avrupa Birliği
sistemi uygulandığı için ilgili AB mevzuatı esas alınmıştır. Söz konusu kanun
çerçevesinde, yerli, ihraç ve ithal tüm ürünlerin aynı kurallara tabi olması,
üretime ve yatırıma giden ham ve ara malların dışında tüketiciye yönelik
ürünlerin de bu kurallar ve düzenlemeler içinde bulunması sağlanmıştır.
Böylelikle, Türk malı imajının zedelenmesine yol açacak, insan sağlığını ve
güvenliğini tehdit eden ürünler üretim safhasında belirlenecek, standartlara
uygunluğu sağlanmış olacaktır. Ayrıca, ihraç edilen ürünlerde de yanlış ve
yanıltıcı içerik beyan etme ve ithalatçı ülkeden uygunsuzluğun ülkemize rapor
edilmesi hâlinde, ürün yetkili kuruluş tarafından incelenip aynı sonuca
varıldığı takdirde yaptırım uygulanacaktır. 
29
Haziran 2001 tarih ve 4703 sayılı Kanun’la CE işareti onaylanmış kuruluş, piyasa
gözetimi ve denetimi gibi birçok kavram kamuoyunun gündemine girmiştir. CE
işareti, tüketicilerin emniyetli olarak sınıflandırılan ürünleri tespit
etmesini kolaylaştırmakta ve bu işareti taşıyan ürünler tüketicilere yüksek
kaliteli ürünler olarak sunulmasını sağlarken ambalaj, etiket ve emniyetle
ilgili standartlara uygunluğunu da göstermektedir. “Bir ürünün sizin veya
ailenizin sağlığına zararsız ve tehlikesiz olduğunu nasıl anlarsınız?” diye
sorduğunuzda, çoğunlukla size “Ürün üstündeki açıklamalara ya da markasına
bakarak.” diyeceklerdir. Bunun dışında, kitlenin çoğunluğu fiyat-güvenilirlik
bağlantısı kuracak ve pahalı ürünün güvenli olduğuna karar verecektir.
Ülkemizde yapılan bir araştırmada, her 3 kişiden 2’si ürün satın alırken CE
işaretinin dikkatini çektiğini belirtmektedir. Bu konuda yapılan araştırmalarda
en dikkatli kesim, Marmara Bölgesi’nde yerleşik, eğitimli kesim olup en az
dikkat edenler ise gençler ve eğitim düzeyi daha düşük olanlar olarak tespit
edilmiştir. Bu arada, araştırmaya katılan kişilerin yüzde 22’si CE işaretinin
anlamını doğru olarak bilmektedir. Bunların bilgi kaynaklarının ise internet,
radyo ve televizyon olduğu belirtilmiştir. Bu konuda vatandaşların kamu
spotlarıyla bilgilendirilmesine ihtiyaç olduğu da açıktır. 
Getirilen
kanun teklifinin olumlu ve Avrupa Birliği uyum yasaları çerçevesinde
değişiklikler taşıdığı görülmektedir. Kanun teklifinin 20’nci maddesine göre
uygulanacak olan cezai yaptırımların orantılı ve ölçülü olması, üreticilerin
yapılarının büyüklüklerine göre cezaların alt ve üst limit aralıklarının fazla
olmaması gerektiğini düşünmekteyim. 
Sayın
Başkan, değerli milletvekilleri; Antalya Milletvekili olarak Antalya’mızın
sorunlarına değinmeden geçemeyeceğim. Gerek merkezî gerekse yerel yönetim
politikaları, illerin ekonomileri için doğrudan etkiye sahiptir. Antalya için
büyük öneme sahip olan turizm ve tarım sektörleri il ekonomisini şekillendiren
faktörlerin başında gelmektedir. Bir ilde tek bir ihtisas bölgesi uygulaması
Antalya’mızda anlamını yitirmektedir. İlimizin tarım ve gıda potansiyeli
nedeniyle Antalya merkez, Korkuteli, Serik, Manavgat ve Kumluca bölgelerinin
her biri birer ihtisas organize sanayi bölgesi oluşturma potansiyeline
sahiptir. Korkuteli bölgesinde mermer ihtisas organize sanayi bölgesi kuruluş
izinleri alınmış ve kuruluş aşamasına geçilmiştir. Bu kapsamda ulaşım ve
teknolojik altyapının oluşturulması hususlarında bakanlıklarımızdan destek
beklemekteyiz. 
Antalya’nın
cazibesi, turizm ve tarım sektörünün etkisiyle bölgesel ve şehir içi ulaşımının
yetersiz kaldığı görülmektedir. Kent merkezindeki çevre yollarının şehirler
arası otoyol ağına bağlanması gerekmektedir. Ulaşım yapısındaki yetersizlikler
ticarete de olumsuz yansımaktadır, Antalya-Isparta, Kemer-Kumluca,
Finike-Demre-Kaş yolu bunlardan sadece birkaçıdır. 
Antalya’da
resmî tır otoparklarının, lojistik depolama ve dağıtım merkezlerinin olmaması
nedeniyle araç beklemeleri izinsiz yerlerde ve sağlıksız koşullarda
yapılmaktadır. Liman ve serbest bölgede donanımlı tır park alanlarına ihtiyaç
bulunmaktadır. Bu nedenle, konaklama, güvenlik, yiyecek içecek, duş, tuvalet
gibi hizmetlerin verildiği lojistik merkezlere acil ihtiyaç vardır. Bu sorunu
çözmenin bir yolu da modern yük taşımacılığı üssü kabul edilen lojistik
köylerin Antalya’da uygulanması için çalışmaların başlaması gerekmektedir.
Ürüne değer katabilmek için lojistik şartları çok önemlidir. Lojistik köy
taşımacılığı, hızlandırmayı sağlamasının yanı sıra ekonomik ve sosyal gelişime
de katkı sağlayacaktır. 
Antalya’da
kum, kil ve doğal taş ihracatı, meyve ve sebze ihracatından sonra en önemli
3’üncü ihraç kalemini oluşturmaktadır; bu ürünler büyük oranda limanlar yoluyla
ihraç edilmektedir. Antalya Limanı bölgenin ihracata açılan kapısı konumundadır
ancak Antalya Limanı tarife ücretlerinin diğer limanlara kıyaslandığında çok
yüksek olması firmaların maliyetlerini artırmakta, uluslararası pazarda rekabet
güçlerini azaltmaktadır. Öyle ki, bölgenin ihracatçıları kara yolu maliyetine
katlanarak yakın limanları tercih etmek durumunda kalmaktadır. Bunlardan birini
yaşayarak görenlerden birisinin ben olduğumu da belirtmek istiyorum. Özel
sektör işletmesi olsa da bir kamu hizmeti niteliğindeki liman işletmesinde
sunulan hizmet tarifeleri makul seviyeye düşürülmelidir. Antalya gibi illerde
sanayicinin enerji maliyetlerinin de desteklenmesi son derece önemlidir. Genel
Kurulda ve bütçe görüşmelerinde dile getirdiğim gibi, solar enerji yatırımları
için öncelikle OSB’ler olmak üzere teşvik edici oranlarda kredi imkânlarının
yaratılması sanayicinin maliyetlerini düşürmesine de vesile olacaktır. Bu, tüm
organize sanayi bölgeleri için de geçerli olacaktır. 
Sayın
Başkanım, değerli milletvekilleri; Antalya sadece turizm değil, elverişli iklim
şartlarıyla yıllardır meyve ve sebze üretiminde Türkiye’nin kalbi statüsünde
olmuştur. Antalya, tarım sektöründeki yerli ve yabancı yatırımcıların en yoğun
şekilde yatırım yaptığı ve tarım sektöründe yeniliklerin uygulandığı yer olma
özelliğini korumaktadır. Gelişim ve değişimde kaydettiği başarı, gıda güvenliği
ve yüksek kalite anlayışı içinde tüm dünyaya sunduğu lezzetli tarım ürünleri ve
Avrupa standartlarındaki tarımsal tesisleriyle Antalya tarımda da bir marka
olduğunu ispatlamıştır. Entansif tarımın uygulandığı ilimizde üretim gelirinin
yanında tarım sektörünün istihdam yaratmış olması Türkiye ekonomisi açısından
çok önemlidir. Antalya ilinin bitkisel ve hayvansal üretim yapısı, tohumculuk
sektörü, kesme çiçek üretimi, tıbbi ve aromatik bitkiler, biyolojik mücadele
ajanı üretimi, gen kaynakları, endemik bitki zenginliği açısından fevkaladedir.
Ayrıca, uygun iklim çeşitliliği, doğal zenginlikleri ve tarımsal ürün ihracat
değerleriyle birlikte kullanılan tarım teknolojisi, üretimdeki çeşitlilik ve
pazara yönelik üretim açısından dikkat çekmektedir. Ülkemizde şimdiye kadar 12
bin civarında bitki türü ve alt türü tespit edilmiştir, bunlardan 4 bin kadarı
endemiktir yani sadece o yöreye aittir. Antalya ilini de içeren Toros Dağları
endemikleri ve tıbbi bitkileri en fazla barındıran bölgelerin başında
gelmektedir. Toroslarda bulunan 750 endemik türün 500 tanesi Antalya’da
bulunmaktadır. Bu çeşitlerden 200 tanesi Antalya’ya özgü endemik tür olarak
bilinmektedir. 
Antalya,
tarım sektöründe ürün ve dış pazar bağımlılığı altında kendini kısıtlar bir
yapıya sahiptir. Mevcut seraların teknolojik yapısı eskidir. Tarım ve Orman
Bakanlığı mevcut seraların modern seralara dönüştürülmesi için teşvik programı
uygulamakta ve bu bağlamda Tarım ve Orman Bakanlığı tarafından verilen
teşviklerin yatırımcı ve üreticilere iyi anlatılması gerekmektedir. Seraların
modernleşmesi ve ölçeklerinin büyütülmesi için yatırım maliyetleri dikkate
alınarak sera tasarımı, sera malzemeleri üretimi, kurulumu ve sonrası
hizmetlerinin daha fazla teşvik edilmesi gerekmektedir. Bu, hem üretimin
artırılması hem de çeşitlenmesi için fırsat yaratacaktır. Üretim planlamasında
daha az girdiyle daha çok verim elde edilerek verimlilik sağlanmalıdır.
Çiftçilerin danışmanlık ve bilgi ihtiyacını zamanında karşılamak için mobil
tarımsal danışmanlık merkezleri kurulmalıdır. 
Tarım
ve Orman Bakanlığının özellikle Antalya’da akıllı seracılık eğitim merkezi
oluşturarak üreticilerin teorik ve pratik bilgilerinin güncellenerek
artırılmasına katkıda bulunması gereklidir. Antalya’da akıllı tarım
uygulamaları uygun ölçek büyüklüğünü gerektirmekte ve bu ancak seracılıkta yani
örtü altı üretimde mümkün görülmektedir.
Sayın
Başkanım, değerli milletvekilleri; üreticimizi ilgilendiren iki konuyu da
burada gündeme getirmek istiyorum. 
Özellikle
bölgemizde tarımın ve örtü altı üretim yapan üreticilerimizin üzerinde durması
gereken önemli kurumlardan biri de TARSİM’dir yani Tarım Sigortalarıdır. Tarım
sigortası, ülkemizde tarımsal faaliyet gösteren çiftçilerin yaptıkları tarımsal
emekleri güvenceye almak için poliçe bazında teminatlarla emeklerini koruma
altına alan bir sigorta ürünüdür. Tarım sigortası tarımsal ürünleri,
hayvancılığı, seracılığı, tarım aletleri ve makineleri ile tarımsal yapıları
kapsar. Ancak, tarım sigortaları konusunda çiftçilerimizin bilgi eksiklikleri
had safhada olup Bakanlığımızca acilen bilgilendirilmeye ve sigorta kapsamının
genişletilmesine ihtiyaç vardır. Sayın Cumhurbaşkanımızın (2020/2015) sayılı
Cumhurbaşkanı Kararı’nda iyi tarım ve organik tarım uygulamalarının yer
almayışı organik üretimin artışını yavaşlatacaktır, bunun karara ilave edilmesi
ise bu sektörden beslenen tüm üreticilerimiz için can suyu olacaktır. 
Sayın
Başkanım, değerli milletvekilleri; Antalya’da turizm faaliyetlerinin
başlamasının üzerinden yarım asırdan fazla bir süre geçmiştir, günümüzde bir
turizm yerleşkesi olarak hem ulusal hem de uluslararası bir önem taşımaktadır.
Şehir, turizm faaliyetlerinin gelişmesiyle birlikte, başta halkın ekonomik
yapısı olmak üzere, toplumsal yapı ve çevre üzerinde dikkat çeken değişimlerin
yaşanmasına sahne olmuştur. 1990’lı yıllarda ortalama 2 milyon turist ağırlayan
şehrimiz, son yıllarda bu alanda rekorlar kırarak ülkemizin millî gelirine de
büyük katkılar sağlamaktadır. Özellikle 2019 yılında turist sayımız 15 milyon
644 bin 108’e ulaşmış olup bu, son yılların turist rekoru olmuştur. Hedefimiz,
Antalya’mızda 20 milyon turisti ağırlamaktır. Sadece turist sayısını artırmak
yeterli olmayıp katma değeri yüksek turizm faaliyetleriyle kişi başına
harcamayı 1.000 euro seviyesine çıkarmak için yeni çözümler üretmeliyiz. 
Turist
sayısının artışı birtakım sorunları da beraberinde getirmektedir. Türkiye'nin
en önemli turizm merkezi olan Antalya’nın kıyılarının uzunluğu girinti çıkıntı
dâhil 640 kilometre, düz hat olarak ise 500 kilometredir. Üçüncü havaalanının
hızla bitirilmesi turizm açısından kolaylık sağlamanın yanında, turist
sayısının artışını da kompanse edebilecektir. Ayrıca, Antalya’mızın hızlı tren
ağına bağlanması ülke ekonomisine katkı sağlarken, turizmde kış ayları
doluluğuna etki ederek istihdama da katkıda bulunacaktır. 
Sayın
Başkanım, değerli milletvekilleri; sözlerime son verirken Milliyetçi Hareket
Partisi Grubu olarak (2/2537) esas numaralı Kanun Teklifi’ne olumlu oy
vereceğimizi belirtiyor, yüce heyetinizi ve Gazi Meclisimizi saygıyla
selamlıyorum. (MHP ve AK PARTİ sıralarından alkışlar) 
BAŞKAN
– Halkların Demokratik Partisi Grubu adına, Mersin Milletvekili Sayın Rıdvan
Turan. 
Buyurun
Sayın Turan. (HDP sıralarından alkışlar) 
HDP
GRUBU ADINA RIDVAN TURAN (Mersin) – Sayın Başkan, sayın vekiller ve ekran karşısında
bizleri izlemekte olan değerli halkımız; hepinizi saygıyla, sevgiyle
selamlıyorum. Ürün Güvenliği ve Teknik Düzenlemeler Kanun Teklifine ilişkin
Halkların Demokratik Partisi adına söz almış bulunuyorum. 
Değerli
arkadaşlar “ürün güvenliği” kuşkusuz önemli bir kavram. Kullandığımız ürünlerin
içeriği, üretilirken hangi süreçlerden geçtiği, insan sağlığına aykırı
olabilecek ne türden kimyasalları içerdiği ya da içermediği bir bütün olarak
ürünün, üreticinin üretim sürecinden başlayıp tüketiciye varana kadar olan
bütün süreçlerin ele alınması, değerlendirilmesi ve bunların hiç kuşkusuz ki
hiçbir muğlaklığa yer vermeksizin ayrıntılı biçimde ele alınması son derece
esastan öneme sahip bir konu. Tabii, bu kadar önemli belki de bu konuda ivedi
adımlar atmamış olmamızdan kaynaklı olarak, bu ürünlerin standardize olmamış
olması, bu ürünlerin insan sağlığına zararlı olmuş olması sebebiyle belki de
yıllardan beri -belki de değil, öyle- insanlarımız bu toksik malzemelerle, bu
toksik maddelerle, ağır metallerle, işte fitalat gibi kanserojen kimyasallarla
karşı karşıya kalıyor. 
Buna
ilişkin daha önce ivedi adımlar atılabilir miydi? Evet, atılabilirdi. Ama şu
anda konuşmuş olduğumuz tasarı bile en az yedi yıllık bir zaman atlamasının,
yedi yıllık bir gecikmenin sonucunda gündeme gelmiş durumda. Yanlış
hatırlamıyorsam, geçen dönem de gündemdeydi yani
daha doğrusu, 2018 yılında seçimler sebebiyle bir kenara bırakıldı, gündem dışı
edildi ve şimdi yeniden başlıyoruz. Aslına bakılırsa Avrupa Birliği müktesebatı
çerçevesinde ürün güvenliğine ilişkin belirlenmiş olan çerçeveye -uzun lafın
kısası- uyum sağlamaya çalışıyoruz; yapmaya çalıştığımız şey bu. Dolayısıyla,
aslında ürün güvenliği konusunda Avrupa Birliği müktesebatının öne sürdüğü ya
da dikte ettiği şey her neyse bunun Türkçeye çevrilmesi ve bunun bir mevzuat
hâline getirilmesi durumuyla karşı karşıyayız. 2004 yılında Genel Ürün
Güvenliği Direktifi, ardından -2014 zannediyorum- Yeni Yaşam Yaklaşım
Rehberi’nin oluşturduğu bu çerçeve doğrultusunda bu konuda biz de adım atacaktık.
Ama dedim ya, 2013 yılından beri, yani yedi yıldan beri bu sürüncemede. 
Bu
sürünceme hiç kuşkusuz siyasi saiklerle ortaya çıkıyor. Yani iktidarın Avrupa
Birliğine dönemsel olarak yakın tutum alması, dönemsel olarak Avrupa Birliğini
terk ederek bir Şanghay Beşlisi’ne dümen kırması gibi şeyler bu tür konularda
son derece hayati olan meseleleri de gündem dışına itiyor. İktidar açısından
yani AKP açısından düşünüldüğünde, AKP’nin iktidara geliş stratejisinin temeli
Orta Doğu’da güç merkezi olmak ve Avrupa Birliğine tam üyelik esasına
dayanıyordu. Dolayısıyla Avrupa Birliğine tam üyelik esası söz konusu olduğunda
da Avrupa Birliğinin dikte ettiği şeyler ya da Avrupa Birliği müktesebatının
diyelim… Dikte etmek belki biraz daha otoriter bir kavram, bu müktesebatın
Türkçeleştirilmesi ve mevzuatın bu şekilde oluşturulmasıydı söz konusu olan ama
AKP’nin ikinci iktidar döneminden sonra başlayan süreç, daha doğrusu iktidar
olmaktan muktedir olmaya geçtiği süreçle birlikte Avrupa Birliği gibi
kurumlarla arasındaki mesafe açılmaya başladı. İşte, aslında, Kopenhag
Kriterleri, Maastricht Kriterleri ve benzeri, az ya da çok bizim mevzuata göre
biraz daha ileri olduğu söylenebilecek olan bu
kriterler çerçevesinde adım atmaktan dönemsel olarak AKP uzaklaştı. Aslında bakarsanız
değerli arkadaşlar, ürün güvenliği konusunda da yedi yıllık bir gecikmenin en
önemli meselesi bu politik tutumdur, bürokrasiye teslim olma hâlidir, liyakatli
yöneticilerin olmaması durumudur. Dolayısıyla yedi yıllık bir gecikmeden bugün
bahsediyoruz.
Teklife
genel olarak bakıldığında Avrupa Birliği Uyum Komisyonunun ve diğer
komisyonların, alt komisyonların ya da tali komisyonların fikrinin alınmamış
olması bir eksiklik. Yine sivil toplumun yeterli düzeyde bu sürece dâhil
edilmemiş olması da önemli eksikliklerden bir tanesi. Nerede meşveret varsa,
nerede fikirler yarışıyorsa, çatışıyorsa -derler ya barikayıhakikat
müsademeyiefkârdan doğar diye- orada gerçeği bulma, gerçeğe ulaşma imkânı daha
fazla artacaktır ama iktidarın genel olarak her şeyi biliyor olmasından, her
konuda muktedir olmasından kaynaklı bu kesimlerin fikrinin alınmamış olması, bu
teklifin en önemli “defekt”lerinden bir tanesi olarak ortaya çıkıyor.
Bu
teknik düzenlemeler üzerinde düzenleme yapma ve sınırlandırma yapma yetkisinin
Cumhurbaşkanına verilmesi hadisesiyle bir kez daha AKP’nin yasa yapma
mantığında her şeyin son bağlayıcısının Cumhurbaşkanı olma esasını görüyoruz.
Bunun kabul edilebilir bir tarafı yok arkadaşlar. Yani “Cumhurbaşkanlığı
hükûmet sisteminin esası budur.” denilecektir filan ama bu türlü meseleleri
sürekli sürekli Cumhurbaşkanlığına havale ediyor olmak ve son karar vericinin
orası olduğuna işaret etmek aslında Avrupa Birliği kriterlerini hayata
geçirmeye çalışırken diğer taraftan oraya atfedilen demokratik muhtevayı
tamamen boşa çıkarmak anlamına geliyor.
Yine
2018’de kadük olmuş hâliyle aşağı yukarı bire bir, noktası virgülüne kadar
benzer diyebileceğim bir teklifle karşı karşıyız. Gerçekten bir ürünün
imalatından tüketimine kadarki süreçte rol alan tüm kesimlerin nitelikleri,
görevleri, sorumlulukları, yetkileri, yükümlülükleri açık biçimde tanımlanmalı,
tanımlanmış olmalı ki tasarının da esasen iddiası bu. Burada söz konusu
olabilecek, bunlara riayet etmeyen, aykırı davranan kesimlere ilişkin de
yaptırımların söz konusu edildiği bir tasarıyla karşı karşıyayız. 
Burada,
değerli arkadaşlar, önemli bir vurgu var; sürdürülebilir ihracattan
bahsedilmiş, sürdürülebilir ihracat artışından bahsedilmiş. Bu açıdan da Türk
malının dünyadaki imajının güçlendirilmesine ilişkin bir vurgu var. Evet,
imajın güçlendirilmesi iyi bir şeydir ama bunu yalnızca teknik düzenlemelerle,
yalnızca ürün güvenliğiyle yapamazsınız. Aynı zamanda, ülkemizin takip ettiği
siyasi istikametin demokratik kamuoyları tarafından kabul gördüğü; tutarlı, sistematik
ve süreğen bir siyaset anlayışının olduğu yerde ürünler açısından da bir
prestij söz konusu olur. Yani siz örneğin Afrin’deki çalıntı zeytinleri
toplayıp İspanya’ya satarsanız ilanihaye uğraşsanız da o zeytinyağının ya da
zeytin ürününün prestijini düzeltemezsiniz. Yani bu mesele teknik bir mesele
değildir, esasen bu mesele siyasi bir meseledir. Mülteciler konusundaki her
kritik aşamada Avrupa’yı “Açarım sınırları, gelirler.” diye tehdit ederseniz
sizin ürününüzün prestiji, dış piyasalardaki prestiji de kuşkusuz bununla
ilişkili düzeyde olacaktır. 
Yasa
teklifinin 2’nci maddesinde “…bütün ürünleri kapsamakla birlikte bir ürüne
ilişkin özel bir kanunun bulunması durumunda, Kanun hükümleri söz konusu ürüne,
özel kanunda hüküm bulunmayan hallerde uygulanacaktır.” diye bir hüküm var.
Mealen “Eğer herhangi bir ürünle ilgili özel bir kanun varsa ona ilişkin
güvenliği o kanuna bakarak çerçeveye alacaksınız, o kanun onu belirleyecek.”
deniyor. 
Şimdi,
burada şöyle bir problem var: Örneğin ürün güvenliği konusunda bizim en
sıkıntılı olduğumuz alan gıda güvenliği konusu fakat teklif zımnen demiş oluyor
ki: “Gıda güvenliğini, tarımsal ürünlerin güvenliğini bu işin dışında
tutuyoruz. Neden? Çünkü buna ilişkin bir Gıda Güvenliği Yasası var. Arkadaşlar,
bu Avrupa Birliği müktesebatını olduğu gibi çevirip buraya dercetmek akıl
alacak iş değil. Bakın, ülkemizin koşulları farklı, dolayısıyla bir zihnî
süzgeçten geçirmek lazım. Avrupa Birliğinde gıda kodeksi Türkiye’yle ne yazık
ki karşılaştırılamayacak kadar güvenli, Avrupa Birliği gıda güvenliği konusunda
Türkiye’yle karşılaştırılamayacak kadar ileride, Avrupa’dakiler bu ürün
güvenliğinin içerisine gıdayı koymamışlar. İyi de bizim hâlimiz böyle mi?
Taklit, tağşiş, sahte ürün, ağır metallerle ya da toksik atıklarla kirlenmiş
olan gıda üretimi yani dolayısıyla orada ne yazıyorsa onu Türkçeye çevirmek
mevzuat yapmak anlamına gelmiyor. 
Bakın,
bu işin en matrak tarafı da -geçenlerde yine burada anlattım- kedilerin,
köpeklerin ve gelinciklerin kimliklendirilmesine ilişkin bir mevzuatımız var
bizim, bir yönetmeliğimiz var. Dağda gezen gelincikleri dahi kimliklendirecek
bir hâle gelmişiz, bu kadar ilerlemişiz. Ya, Bakanlıkta dil bilen insanlar var
iyi kötü yani buna baksalar, mesela bu İngilizcesi “ferret” denen hayvanın Türkiye’de
bir ev hayvanı olmadığını, bunların yaban hayvanı olduğunu, dolayısıyla o
Avrupa Birliği müktesebatını olduğu gibi Türkçeye çevirip de burada bir
yönetmelik hâline getirmenin çok komik bir hâl olduğunu görürler. Dolayısıyla
bunu olduğu gibi çevirip getirmenin anlamı yok. Yine olduğu gibi büyük
olasılıkla çevrilmiş ve getirilmiş, bunun içerisinde “gıda güvenliği” kavramı
ihmal edilmiş. Oysa bu yasa tasarısının yeniden, baştan ele alınması ve gıda
güvenliğini bu “ürün güvenliği” kavramının en olmazsa olmaz, en elemanter
unsuru hâline getirmemiz gerekiyor. Bunu niye söylüyorum? Bakın, Türkiye’de
yapılan bir araştırmaya göre domates, yeşil biber ve salatalıktan alınan 90
ürünün 14’ünde yani yüzde 15’inde pestisit kalıntıları tespit edilmiş durumda.
Olur, biz böyle yaşıyoruz zaten. Fakat, ağustos ayında 30 adet domates, yeşil
biber ve salatalık örneklerinden tespit edilen pestisitin sayısı 56’yken, daha
sonra yani kışa doğru 96’ya ve kasım ayından sonra 139’a çıkmış. Yani ürünler
üretilirken eğer mevsiminde tüketmezseniz, toksik, daha doğrusu tarımsal zehir
kullanma ihtimali giderek artıyor. Yine, domates, salatalık, yeşil biber
örneklerinden 90 örneğin 45’i yani yarısı semt pazarlarından alınmış, yarısı da
zincir marketlerden. Zincir marketlerde toksisite oranının çok daha fazla
olduğu görülmüş pazarlara göre. Çünkü zincir marketler bir standardı takip
ediyorlar. O elmaya baktığı zaman o elma kıpkırmızı olacak, domates
natürmorttaki domates gibi olacak. Oysa bunların her biri, ürüne ekstradan,
dışarıdan kimyasal katkı vermek anlamına geliyor.
Dolayısıyla,
burada çok önemli, esastan bir mevzu var. 90 örneğin yüzde 52’sinde hormonal
sistemi bozucu pestisitlere rastlanmış. Bu ne demek biliyor musunuz arkadaşlar?
Küçük kız çocuklarının, daha ergenliğe gelmeden, örneğin sekonder cinsel
karakterlerinin artması, âdet görmeye başlaması ve ciddi manada hormonal
problemlerle karşı karşıya kalması demek. Pestisitlerin önemlice bir kısmı,
hormonları taklit etmek suretiyle buna benzer sonuçlar doğuruyor ve insan
sağlığı açısından o kadar riskli ki kansere kadar varan çok ciddi sonuçlar söz
konusu olabiliyor. 
Yine,
analiz edilen 90 gıda örneğinin yüzde 49’unda sucul canlılar, arılar, algler ve
faydalı böcekler açısından çok zararlı olan pestisit kalıntıları fark edilmiş
durumda, bunlar ortaya çıkartılmış durumda. Bu ara toplamdan meseleye
baktığımızda şunun altını özellikle çizmek gerekir: Biz bir ürün güvenliğinden
bahsedeceksek mutlaka bunun mütemmim cüzü gıda güvenliği olacak, olmak zorunda
çünkü ekonomik kriz içerisinde olan gıda şirketleri, toplumun satın alma
gücünün düşmesinden dolayı satamadığı ürünleri son kullanma tarihini
değiştirerek satıyor, yoksul insanlar fiyatın düşmesine bağlı olarak bunları
daha fazla tüketiyorlar, ilanihaye bu süreç devam ediyor. 
Örneğin,
son aylarda, Sütaş’ın kaşar peynirinde son kullanma tarihini değiştirerek
piyasaya sürmesi teşhir edildi. Carrefour bu konuda birtakım adımlar attı.
Peki, Bakan ne yaptı? Bakan bununla ilişkili herhangi bir yaptırım yapmayı bir
kenara bırakın, Sütaş’ın kamuoyunda yeniden güven kazanması için, açacağı
fabrikanın açılışına katıldı, ona bir anlamda prestijini iade etti. 
Yine,
95’te insan sağlığına zararlı sucuk üretmekten dolayı üç ay meslekten men
edilen ve hapis cezası alan zat Osman Selçuk Aldemir, Erdoğan tarafından Aydın
Üniversitesi rektörlüğüne getirildi. Yani ürün güvenliği dediğimizde bir ürünün
güvenliğinden tek başına bahsetmiyoruz, zihnimizin, aklımızın, fikrimizin de
güvenliğinden bahsediyoruz yani bu kadar ciddi sapmaların, bu kadar ciddi
hataların yapıldığı yerde ne yazık ki böyle bir durumla karşı karşıyayız. 
Bakın,
19 Şubat 2020’de gıda kodeksi değişti, önemli değişiklikler yapıldı fakat hangi
akla hizmettir arkadaşlar, 2020 yılının sonuna kadar Bakanlık izniyle sahte
balları satabileceksiniz! Yani içerisinde glikoz şurubu, fruktoz şurubu olan,
baktığında bal olan ama öz itibarıyla bal olmayan şeye bu devlet “Senenin
sonuna kadar erit kardeşim.” dedi. Şimdi, biz böyle bir yasa teklifinde gıda
güvenliğini konuşmayacağız da neyi konuşacağız? 
Taklit,
tağşiş yapan firmaların hiçbir tanesine bir şey olmuyor. Bakın, açık
söylüyorum, sürekli sürekli buna benzer şeylerle karşı karşıya kalıyoruz ama
bunlar hâlâ üretimlerini devam ettiriyorlar. “Bal” diye glikoz şurubu, fruktoz
şurubu yiyoruz; “natürel sızma zeytinyağı” diye tohum yağları, trans yağları
tüketiyoruz; bitkisel yağ ve nişastalardan süt ve süt ürünleri yapılıyor. Yani
çok uzatmak istemiyorum ama durum son derece vahim. Ee, peki, güvenlik
konusunda bakanlar ne yapmış? 2014 yılında Mehdi Eker demiş ki: “Ürün doğrulama
ve takip sisteminin oluşturulması için çalışmayı sürdürüyoruz, bu işi yapmamız
an meselesi.” Sonra ne olmuş? 2015 Ağustosunda Mehdi Eker gitmiş, Kutbettin
Arzu gelmiş, 2015’in Kasım ayında Kutbettin Arzu görevi Faruk Çelik’e devretmiş.
Faruk Çelik demiş ki: “Kardeşim, bu işin artık iler tutar tarafı kalmadı. Biz
bunu en kısa zamanda Meclis gündemine getireceğiz ve ürün güvenliği konusunda
adımlar atacağız, çok ağır cezalar getireceğiz.” 2016 yılında yine Faruk Çelik,
cezaların 10 kat artacağını söylemiş ama daha sonra Faruk Çelik, Fakıbaba’ya
görevi devretmiş. Fakıbaba, yasal düzenlemelerin devam ettiğini ve eli
kulağında, çıktı çıkacak olduğunu kamuoyuna beyan etmiş. Ama ardından Fakıbaba
gitmiş, Pakdemirli gelmiş. Pakdemirli de geçen diyor ki: “Mevcut mevzuatta
caydırıcı bir ceza yok. En yüksek mertebeden mevzuata göre ceza veriyoruz ama
adamlar caymıyorlar, orada dükkânını kapatıyoruz, öte tarafta başka isimle,
başka cisimle yeniden açıyorlar. Yasal düzenlemeyi yapıyoruz, eli kulağında, en
kısa süre içerisinde bu güvenlik konusunda adımlar atacağız, kimseye nefes
aldırmayacağız.” Biri gidiyor, biri geliyor; olan vatandaşa oluyor güvenlik
konusunda. Demek ki “ürün güvenliği” deyince önce gıda güvenliği, diğerleriyle
birlikte, hiç kuşkusuz diğerleri de son derece önemli.
Yine,
teklifte, teklifin esas amacının iç piyasa ve ithalattaki ürünler olduğuna
ilişkin bir vurgu var ama iki tane istisna var: Bir tanesi Avrupa Birliği.
Gümrük birliği sebebiyle Avrupa Birliği, gümrük birliği standardı doğrultusunda
tabii ürünler satılacak. Bir de şöyle enteresan bir şey var, ben anlayamadım,
anlayan varsa beri gelsin, deniyor ki: “Avrupa Birliği dışında ihraç ettiğimiz
ülkelerde eğer malın ayıplı olduğu ülke tarafından fark edilir ve bu konuda bir
rapor tutulursa biz de döneriz bu konuda yaptırım uygularız.” Ya, arkadaşlar,
ürünün prestiji artacaksa Avrupa Birliğine hangi standart uygulama üzerinden ve
kalitede ürün gönderiyorsan bunu Irak’a da göndereceksin. Niye? Çünkü Kürdistan
bölgesi, Almanya’dan sonra en fazla ihracat yapılan bölge. Oradaki insanların
da tüketim alışkanlıklarını ciddiye alacaksın ve kaliteyi orada da yüksek
tutacaksın. Mantığı nedir, çok anlayabilmiş durumda değilim doğrusunu
isterseniz. 
Yine,
burada da ülke menfaatlerinin gerektirdiği durumlarda istisna ve sınırlamalarda
Cumhurbaşkanı yetkili kılınmış.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Milletvekili.
RIDVAN
TURAN (Devamla) – Yani şimdi ne olacak? Şöyle mi olacak: Siyasi durum icap
ettiğinde Gümrük Birliği ilişkisi kurulmuş olan Avrupa Birliğine o
standartların dışında mal satmaya mı çalışacağız? Ne olacak yani bu
Cumhurbaşkanının bu konudaki sınırlandırıcı yetkisi, çok anlaşılır değil. 
Yine,
bir ürünün güvenli olmaması hâlinde piyasaya arzının, piyasada
bulundurulmasının yasaklanması, piyasadakilerin toplatılması, nihai kullanıcıda
olanların ise geri çağrılması hükmü var. Bakın, dedim ya, bu, tarıma ve gıda
ürünlerine göre yeniden ele alınmalı ve yeniden planlanmalı. Gıda ürünleri
açısından bakıldığında, bunları geri çağırmanız, tarımsal ürünleri, patatesi,
domatesi toplatmanız söz konusu değil. Onun için, burada gıda ve tarımı da ele
alacak yeni bir çerçeve mutlaka oluşturmak gerekir. 
Gıdaların
geri çevrilmesi… İşte, Rusya’ya ihraç ettiğinizde Rusya geri gönderiyor çünkü
ona uygun bir analiz sistemi var.
(Mikrofon
otomatik cihaz tarafından kapatıldı) 
RIDVAN
TURAN (Devamla) – Son cümlemi söylüyorum Sayın Başkan. 
BAŞKAN
– Kayıtlara giriyor.
RIDVAN
TURAN (Devamla) – Peki, ne oluyor? Yani biz hiç Konya’da bunların imha
edildiğini görmedik, bunlar iç piyasaya sürülen şeyler ve yoksul ülkelere
satılan şeyler, bizden daha fukara olan ülkelere satılan şeyler. Bunun da
ticari etikle ilgisinin olmadığını düşünüyorum. 
Sonuç
olarak söyleyeceğim şey şudur: İçerisinde önemli vurguların ve maddelerin de
olduğu bir tekliftir ancak bu teklifi ülkenin gerçekleri doğrultusunda yeniden
ele alıp değerlendirmek söz konusu olmazsa teklifin içi boşalacaktır.
Teşekkürler.
(HDP ve CHP sıralarından alkışlar)
BAŞKAN
– Cumhuriyet Halk Partisi Grubu adına Kocaeli Milletvekili Sayın Tahsin Tarhan.

Buyurun
Sayın Tarhan. (CHP sıralarından alkışlar)
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
173 sıra sayılı Ürün Güvenliği ve Teknik Düzenlemeler Kanunu Teklifi üzerine
söz aldım. Genel Kurulu saygıyla selamlıyorum.
Görüşmekte
olduğumuz, 2018 yılında Sanayi Komisyonumuzda uzlaşıyla çıkardığımız, piyasaya
sunulan ürünlerin güvenli olmasını sağlamayı amaçlayan, tüketici haklarını
korumayı hedefleyen, 2013’ten beri gündemde olup 2015-2018 yılında hazırlanıp
kadük kalan, 2018 yılında alınan seçim kararı sebebiyle Genel Kurula
indirilmeyen, önceki Ürün Güvenliği Yasa Tasarısı’nda Bakanlar Kuruluna verilen
tüm yetkiler, güncellenen teklifte, Temmuz 2018’de yürürlüğe giren tek adam
rejimi değişikliğiyle Cumhurbaşkanına bırakıldı. 
Değerli
milletvekilleri, tekrar dile getirmek isterim ki bu kanun tasarısını 2018
yılındaki Komisyon görüşmelerinde desteklemiştik. Cumhuriyet Halk Partisi doğru
işlerin yanında, yanlışların daima karşısında olacaktır. (CHP sıralarından
alkışlar)
Komisyonların
yasa yapım sürecinde daha fazla yetki üstlenmesi, sektör bileşenlerinin sürece
daha fazla katılması gerekmektedir. Yasa yapma yeri komisyonlardır. Komisyonlar
Genel Kurulun mutfağıdır. Yasalaştığı tarihten itibaren bir yıl sonra yürürlüğe
girecek Avrupa Birliği mevzuatı gereği yapılması gereken bu yasa, umuyoruz ki
Türk malı imajına da büyük katkı sağlayacaktır. 
Ürün
güvenliği demişken başından beri takip ettiğim, kamuoyunun da gündeminde yer
alan, ülke olarak en önemli ürünümüz 3 başbakan, 4 bakan, 5 babayiğit, 6 seçim,
on yıl sonunda yerli otomobilin tanıtımı yapıldı. Yerli, millî ve elektrikli
otomobil hikâyesini anlatmak istiyorum sizlere. Tarih, Ocak 2011, dönemin
Başbakanı TÜSİAD Genel Kurulunda bir konuşma yapıyor “İşin babaları burada,
yerli otomobil üretelim.” diyor ve süreci başlatıyor. Dönemin Bakanı hemen
arkasından açıklama yapıyor, tarih Eylül 2011: “Yerli otomobil ekonomik
olacak.” Bilim, Sanayi ve Teknoloji Bakanı “Yerli otomobil en azından 3-4 model
olacak.” diyor, yıl 2011. Bakanlar açıklar, yandaş medya durur mu? Hemen yandaş
medyanın manşetinde: “Sır projeye Yeni Şafak ulaştı. Yerli otomobil şubatta
vitrinlerde.” Yıl, 2012. Seçim giriyor araya, Bakan değişiyor, yeni Bakan
geliyor. Yeni Bakan işin kolayını buluyor, diyor ki: “Yerli oto için Saab’ın
haklarını Çin’den aldık.” Ya, Saab markası Çin’in değil ki İsveç’in markası.
(CHP sıralarından alkışlar) Bilim, Sanayi ve Teknoloji Bakanı diyor ki: “Yerli
otomobilin projesini hızlı bir şekilde bitirmek için 3 milyarlık işi 1 milyara
bitireceğiz. TÜBİTAK, NEVS firmasıyla bu projede iş birliği yapacak, bu iş 1
milyara bitecek.” Hatırlarsınız, yerli otomobil geliyor, farlarını açtılar, bir
gün çamurluğunu açtılar, bir gün kapısını açtılar. 
Arkadaşlar,
yıl 2015, aynı hikâye o dönem de var. “40 milyon euroluk yerli otomobil
İsveç’ten geldi.” diyor, 2015’te aynı hikâye ve ilginç olan “Çinli NEVS ile
TÜBİTAK arasındaki anlaşma belgeleri araçların teslim tarihi ve özelliklerini
yansıtıyor.” diyor. Araçlar sorun çıkınca 7 Hazirandaki seçime yetişmemiş, ek
sözleşme yapılmış. Seçimde otomobilin ne işi var, gerçekten merak ediyoruz. 
Değerli
arkadaşlar, Bakan açıklıyor ama Saab firması sert açıklama yapıyor. Saab’ın CEO’su
“Markamızı kullanmayın. Sayın Bakan, bizim ismimizi neden kullanıyorsun? NEVS
firması bizi temsil etmiyor. Otomobil konusunda Türkiye’yle hiçbir anlaşmamız
yok.” diyor, Saab’ın CEO’su açıklama yapıyor. 
Değerli
arkadaşlar, yıl 2015 Aralık ayı, Bakandan açıklama: Yerli otomobil için tarih
verdi. “Yerli otomobil 2018’de yollarda.” diyor dönemin Sanayi Bakanı. Geldik
2018’e… “2018 yılında yollarda.” diyor. Çok merak ettiniz değil mi? O otomobil
bu, Türkiye tanıdı bu otomobili, bu otomobili herkes biliyor, her seçim
sürecinde gündeme geldi. 
Peki,
hiç merak ediyor musunuz bu otomobil nerede? Ben bu kürsüden her seferinde
çıktım dedim ki: Bu platformdan elektrikli araç çıkmaz. Bana hakaret ettiler,
“Ya, bu CHP zihniyeti.” deyip bana hakaret ettiler. “Her şeye karşısınız.”
Peki, şimdi soruyoruz: 47,7 milyon, yani 47 milyon euro bu arabaya ödendi. Bu
araba nerede? Kayıp. Eğer bu arabanın hesabını vermezseniz sonuna kadar
takipçisi olacağım, her zaman gündeme getireceğim. (CHP sıralarından alkışlar)
Ama benim bir önerim var: Eğer hafızalara kazınmasını istiyorsanız, gelin,
gelecek nesiller bu kadar pahalı bir aracı görsün, müzeye koyalım. Dünyanın en
pahalı aracı çünkü, 47 milyon euro, müzeye koyalım, en azından, gelecek gençler
ne kadar para verdiğinizi görsün. İşte, belgesi de burada, Ziraat Bankası Gebze
Şubesinden bu havale çıkmış. 
ÖZGÜR
ÖZEL (Manisa) – Arkasına da “Fikri Işık sağ olsun.” yazalım.
TAHSİN
TARHAN (Devamla) – 47 milyon euro Gebze’den bu firmaya gitmiş. Firmayı da çok
merak ediyorsanız, firma Saab’ın hurdalarını almış ve Türkiye’ye de otomobil
satmış. 
Değerli
arkadaşlar, tekrar aynı Bakan, yıl 2015 “İlk yerli otomobil; işte, fiyatı.”
diyor. Diyor ki Bilim, Sanayi ve Teknoloji Bakanı: “Üretilecek ilk yerli
otomobile ilişkin, Gebze’de hayırsever bir iş adamımız otomobili almak
istediğini söyledi, 5 milyona sattım ilk otomobili.” demiş. 5 Milyon liraya ilk
otomobili satmış. Ya, sattın da bu para nerede, merak ediyorum. Hadi, sattın,
parayı aldın, onun karşılığında ne verdin, onu da merak ediyorum. Düşünün yani.

Değerli
arkadaşlar, 2016’da üretilecek yerli otomobil sayısı. Gene dönemin Bakanı
açıklama yapıyor, diyor ki: “2016’da 30 ya da 40 adet yerli, millî otomobilimiz
yollarda olacak.” 2016’da, yanlış anlamadınız. Bu arada bakanlar açıklar da,
sürekli açıklama yapar da yandaş medya durur mu? Hiç durmaz. Yandaş gazetenin
bir tanesi bu yerli otomobili 72 kez “Yerli otomobil yollarda.” diye manşet
yapmış, 72 kez, bir tanesi; diğer yandaş gazeteleri saymıyorum. Manşetlerin
birkaç tanesini sizlerle paylaşmak istiyorum. Manşet: “Elektrikli ilk yerli
otomobil 2017’de yollarda.” Diyor ki: “Yerli otomobil için gaza basıldı.” Asıl
ilginç olan ne, biliyor musunuz? “Yerli otomobil Google ve Tesla’ya rakip.” Ya,
buna kargalar güler ya; ayıptır ya, bu manşet de atılmaz ya. (CHP sıralarından
alkışlar)
Bakan
değişiyor, yeni bakan geliyor, diyor ki: “Ya, TÜBİTAK’ın işi otomobil yapmak
mı? Bu işten, bu araçtan elektrikli araç çıkmaz.” Bu sefer -yerli otomobil işi
tuttu ya, seçimden seçime bu iş çok iyi gidiyor- şartlar değişti, Cumhurbaşkanı
Erdoğan yerli otomobili yapacak babayiğitleri tek tek açıkladı. Şartlar
değişti, bu iş babayiğitlere devredildi. Bizim Saab’dan haber yok; 47 milyon
euro gitti, onu hiç kimse konuşmuyor, gitti o para. Tarih 2 Kasım 2017. Değerli
arkadaşlar, asıl ilginç olan, bir yıl sonra, 1 Haziran 2018’de Erdoğan yerli
otomobilin CEO’sunu açıkladı. Ya, 5 babayiğide bu işi verdin -özel sektör-
CEO’yu sen niye açıklıyorsun? Cumhurbaşkanı, otomobil fabrikasının CEO’sunu
açıklıyor; acı olan bu. 
Değerli
milletvekilleri, “yerli” kelimesi Türk Dil Kurumuna göre: “Yurt içinde yapılan
veya bir yurdun kendine özgü niteliklerini taşıyan; belli bir bölgede yetişen;
bir yerin ilk sakini olan, oturduğu bölgede doğup büyüyen, ataları da orada
yaşamış olan” demektir. Endüstriyel bir ürün için de yerlilik; çizim,
mühendislik ve ilk imalatının o ülkede yapılmasıyla oluşur. Peki, soruyorum:
Bunu da tanıdınız, bu araç yerli mi? Tasarım yılı 2018, yeri İtalya, Vietnam’da
sergilenmiş, satamamışlar. Bu mu yerli, bu mu millî? İtalyanların ürettiği bir
araç. 
Değerli
milletvekilleri, buradan yola çıkarak tanıttığımız otomobil sizin iddia
ettiğiniz gibi yerli, millî değil, yüzde 1’i bile yerli değil çünkü tasarımı
İtalyanların, motoru için doğrudan Alman Bosch’la çalışılacak. Bu aşamada, her
zaman söylediğimizi bir kez daha söylemek istiyoruz: Biz yerli otomobile karşı
değiliz, biz bu ülkede otomobil zaten üretiyoruz, yüz binlerce araç üretiyoruz.
Bizim ülkemizde markamız yok, yani bizim kendi markamız yok, biz otomobil
üretiyoruz. Otomotiv sektöründe genel kabul, otomobil üretiminin kolay ama
satmanın zor olduğudur. Yani sadece üretmek değil, pazarlanabilir, iç ve dış
pazarda dünya markalarıyla yarışabilir, kârlı bir araç üretmek gerekmektedir.
Yerli otomobil üretmenin maliyeti ve satışı dışında ülkemizi getireceği
ekonomik durumu da göz önüne almamız gerekir. Otomobil sektörü zorda,
fabrikalar zaten tek tek kapanıyor. Bugün 100 bin lira olan bir otomobil,
ülkemizde vergilerle birlikte 308 bin liraya satılıyor. Yani 1 tane araçtan, 100 bin liralık 1 araçtan 200 bin
lira vergi geliri elde ediliyor. Yani devletin kazancı çok yüksek. 2019 yılında
araç satışlarından elde edilen vergilerden 24 milyar lira gelir elde edildi,
otomobilden. 
Değerli
milletvekilleri, Türkiye'nin boşa geçecek zamanı da büyük maliyetleri
karşılayacak ekonomisi de yoktur. Ülke olarak doğru adımlar atmak gerekirken
şehir hastaneleri, havaalanları, köprüler, yollar ve tüneller gibi “yap-işlet
tutmazsa halk ödesin” projelerinden sonra şimdi de başımıza yerli otomobil işi
mi çıkacak? Eğer gerçekten ülkede üretime değer verecekseniz niye kapanan
fabrikalara sahip çıkmadınız? Onlarca fabrika yurt dışına taşınıp gidiyor.
Türkiye’den Şeker fabrikaları, PETKİM, TÜPRAŞ, TEKEL… Değerli milletvekilleri,
bu saydıklarım sadece birkaçı. 50 milyon dolar bulunamadığı için Tank Palet
Fabrikasını Katar’a peşkeş çeken on yedi yıllık iktidar döneminde AKP Hükûmeti,
özelleştirme ısrarıyla satıp savurduğu kamu kurumlarının elden çıkarılmasıyla
Türkiye'nin elinde üretim yapacak ve istihdam sağlayacak fabrika bırakmadı. 
Yerli
oto için 22 milyar lira yatırım yapılacak deniliyor. 4 bin istihdamdan
bahsediliyor. 5 ayrı modelden 175 bin adet satılacağı söyleniyor. 2019 yılında,
Türkiye'de 387.256 otomobil satılmış. İlginç olan, en fazla tanıtım yaptıkları
SUV satışlarında daralma var. 2018 yılına göre yüzde 20 azalma var, otomobil
sektöründe düşüş var. 5 babayiğit 2,5 milyar avro yatırım yapacaklar, yüzde
70’ini kredi olarak kullanacaklar. 2,5 milyar avronun yüzde 70’i 1 milyar 750
milyon avro. Yüzde 4 faizle bankalardan
bunu alsalar 70 milyon euro ediyor yıllık. Eğer Türk lirası alırlarsa 1 milyar
750 milyon euronun TL karşılığı 12 milyar, yüzde 10’la alsalar 1 milyar 200
milyon. Hiçbir otomobil firması bunu kazanamaz. Hani inşaat firmaları
projelerden daire satmaya çalışırlar ya -siz iyi bilirsiniz bunu- bu iş de ona
döndü, aynen ona döndü biliyor musunuz, topraktan otomobil satmaya başladılar.
Her yerde yerli otomobilin reklamı var; arazinin imar problemi çözülmemiş,
fabrikanın temeli atılmamış, üretim bantlarının henüz imalatı başlamamış,
İtalya’dan hazır alınmış, kaça alındığını söylemediğiniz bir aracı pazarlamaya
çalışıyorsunuz. Türkiye'de yerli otomobil girişim grupları var, onların
fikirlerinden faydalanmıyorsunuz, projenin yanına yaklaştırmıyorsunuz Türk
firmalarını, bir CEO’ya her şeyi teslim etmişsiniz. Otomobil sektöründe kime
sorarsanız sorun, 27 Aralık 2019 tarihinde tanıtılan aracın iki sene içerisinde
fabrika kurularak her şeyinin eksiksiz bir şekilde banttan inmesi çok zor. Sayın
Cumhurbaşkanı Gemlik’te 1 milyon metrekare devlet arazisini 5 babayiğide
vereceğini söylüyor. Bu arazi TOGG grubuna kiraya mı verilecek, bağış mı
olacak, satılacak mı, bu proje başarılı olmazsa TOGG grubuna mı kalacak; ne
olacak bu arazi? Henüz fabrikası olmayan, tüm aksamları ithal bir araç
üreteceğiz diyorsunuz, üstelik bunu da “yerli ve millî” diye tanıtıyorsunuz.
Hayal dünyasından çıkın da gerçeklere dönün. Beş yıl önce 47 milyon euroyu
hayal dünyanız için çöpe attınız, hâlâ bu paranın hesabını vermediniz. Fabrika
yok, otomobil var…
Son
olarak şunu üstüne basa basa belirtmek istiyorum: Tanıtılan, tasarımı İtalyan
yerli otomobiliniz ne kadar yerliyse Türkiye’de üretilen Renault ve TOFAŞ o
kadar yerlidir. 
Genel
Kurul saygıyla selamlıyorum. (CHP, HDP ve İYİ PARTİ sıralarından alkışlar) 
BAŞKAN
– Gruplar adına yapılan konuşmalar tamamlanmıştır. 
Teklifin
tümü üzerinde şahsı adına ilk olarak İstanbul Milletvekili Sayın Sibel Özdemir.
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan. 
Teşekkür
ediyorum değerli arkadaşlar. Ben bir sonraki konuşmacı olduğumu düşündüğüm için
daha geriden geldim buraya. 
Evet,
öncelikle teşekkür ediyorum ve şöyle ki 173 sayılı Ürün Güvenliği ve Teknik
Düzenlemeler Kanunu Teklifi’nin geneli üzerinde ben de şahsım adına söz aldım.
Hepinizi saygıyla selamlıyorum. 
Geneli
üzerinde görüşmelerine başlamış olduğumuz bu kanun teklifi 20 Ocak 2020
tarihinde esas komisyon olarak Sanayi, Ticaret, Enerji, Tabii Kaynaklar, Bilgi
ve Teknoloji Komisyonuna ulaştırıldı ve burada benim dikkat çekmek istediğim
bir konu, tali komisyonlar olarak da Çevre Komisyonu ile benim de üyesi olduğum
Avrupa Birliği Uyum Komisyonuna havale edildi bu teklif. Ancak bu süreçte
baktığımız zaman, havale edildiği ne Çevre Komisyonunda ne de Avrupa Birliği
Uyum Komisyonunda görüşüldü bu kanun teklifi ve ilgili esas komisyona bu tali
komisyonların bir raporu dahi ulaşmadı. Biz Komisyon üyeleri olarak, teklifin
ilgili olduğu komisyona havale edildiği konusunda dahi bilgilendirilmedik yani
tali komisyon üyeleri olarak böyle bir bilgi de ulaşmadı bize. Teklifin
temelini oluşturan, gümrük birliğinin modernizasyonu tabii ki. Buna yönelik
müzakere sürecinde bulunan Avrupa Birliği Uyum Komisyonu üyeleri kendi ülkemizde
yani bugün düzenlediğimiz kanundaki değişikliklerde bilgi sahibi olamadık. Yani
baktığımız zaman Komisyonun neredeyse tüm üyeleri yok burada ve ilgili tali
komisyon üyeleri de bu süreci takip edemiyorlar. Bunun ben bir eksiklik
olduğunu dile getirmek istiyorum. Gerçekten bu dönemde sağlıklı, kapsamlı,
nitelikli bir yasama süreci ve komisyon süreci maalesef yaşayamıyoruz. Bakın,
dün ve bugün Plan ve Bütçe Komisyonunda 21
tane farklı kanunu ilgilendiren, farklı kanunlarda değişikliği ilgilendiren ve
neredeyse 5-6 tane esas komisyonu ilgilendiren bir kanun teklifi sadece Plan ve
Bütçe Komisyonunda görüşülüyor. Yani millî eğitimden tutun enerjiyle ilgili,
kültür-turizmle ilgili birçok alandaki görüşmeler sadece bir komisyonda
görüşülüyor ve o komisyon üyelerinin şu an haberleri dahi yok. Sağlıklı bir
süreç işletilmiyor, doğal olarak Genel Kurulda da sağlıklı bir sürece şahit
olamıyoruz maalesef. Bakın, Komisyonun ve tali komisyonun ilgili üyeleri
maalesef burada yok. Bunu ben dile getirmek istedim çünkü en azından bizim,
Avrupa Birliği Uyum Komisyonu üyeleri olarak Avrupalı mevkidaşlarımızla yapmış
olduğumuz görüşmelerde bu konularda bilgi sahibi olmamız gerekiyor. Ki bugün de
gerçekten uluslararası, Avrupa Parlamentosundan önemli bir heyetle görüşmeler
vardı ve görüşmelerin ana gündemi de “Gümrük Birliği Anlaşması’nın
güncellenmesiyle ilgili nasıl adımlar atılabilir?” idi. Ancak orada, bizim
ilgili Komisyon üyelerimizin bu kanunla ilgili bir görüşleri yoktu. Ben bunu
özellikle dile getirmek istedim ve burada, ilgili komisyon başkanlarını
özellikle, daha duyarlı olmaya ve komisyonları daha etkin çalıştırmaya davet
ediyorum. 
Doğal
olarak AB Uyum Komisyonu üyesi olarak şahsım adına da bana bir konuşma imkânı
veren Değerli Komisyon Sözcümüz Sayın Tarhan’a da teşekkür ediyorum bu
bağlamda. 
Evet,
değerli milletvekilleri, biz 1995 yılından itibaren Gümrük Birliği Anlaşması’nı
imzaladık Avrupa Birliğiyle ve birçok teknik engellerin kaldırılması ve mevzuat
uyumlaştırılması yönünde de önemli taahhütlerde bulunduk. Türkiye ile Avrupa
Birliği arasında yatırım ve ticaret anlamında önemli kazanımlar elde edildi.
Özellikle bu üretkenlik ve ticarete konu olan ürünlerin teknik anlamda
uyumlaştırılması, ticaret, rekabet hukuku, gümrük mevzuatında da önemli
kazanımlar elde edildi. Gerek dünya ekonomisi ve gerekse de dünya ticaretiyle
entegrasyonda da önemli faydalar sağlandı. Ancak, gümrük birliği kapsamında
tarım ürünleri ve sanayi ürünleriyle ilgili ortak dış tarife kabul edilmesine
rağmen, bu alanların anlaşmaya dâhil edilmemesi önemli bir eksikliktir. Yirmi
beş yıllık bir süre zarfında, gümrük birliği sorasında, tabii ki dünyadaki
ekonomik gelişmelerle birlikte ve Avrupa
Birliğiyle ticaretimiz bağlamında da gümrük birliğinin güncellenmesi ihtiyacı
ve tekrar gözden geçirilme ihtiyacı ortaya çıktı. Baktığımız zaman, şu an
gerçekten bu müzakere süreci başladı, neredeyse beş yıl oldu. Ancak
güncellenmesi noktasında, gümrük birliğinin modernizasyonu noktasında hâlâ,
maalesef bir sonuç elde edilemedi. Neden böyle bir aşama kaydedemiyoruz? Bunun temeli
de doğal olarak, Türkiye ile Avrupa Birliği arasındaki gümrük birliğinin
modernizasyonu Türkiye ile Avrupa Birliği ilişkilerimizin gelmiş olduğu
noktayla bağlantılı. 
Bugün
baktığımızda Türkiye-Avrupa Birliği ilişkilerinin temel, ana tartışma noktası
olan, bizim de taahhüt ettiğimiz Kopenhag siyasi kriterlerinde maalesef
yaşadığımız geriye gidişler. Bu geriye gidişler doğal olarak gümrük birliği
alanında da bir ilerleme kaydedilmesine engel oluyor. 
Nedir
bu siyasi kriterler? Güvenlik, adalet, yargı bağımsızlığı, hukukun üstünlüğü,
bağımsız işleyen kurumsal yapıların güvence altına alınması mutlaka gereklidir.
Yani bu yapısal eksiklikler, bu kriterler ortadayken bugün yapmış olduğumuz
teknik ve yapısal düzenlemeler maalesef yeterli ve güven verici olmayacaktır. 
1963
yılından itibaren gerçekten ulusal bir stratejik hedef olarak ortaya koyduğumuz
Avrupa Birliği üyelik perspektifinin son on sekiz yılını tek başına yöneten
Adalet ve Kalkınma Partisi iktidarı döneminde, maalesef şu an geldiğimiz aşamada
değerli milletvekilleri, üyelik müzakerelerimiz fiilen durma noktasına geldi ve
hep söylediğimiz gibi, maalesef günübirlik, kısa vadeli, seçim dönemlerine
endeksli, iç politikaya göre şekillenen bir süreçten geçiyoruz. İlişkilerde
bugün tarihte hiç olmadığı kadar bir geriye gidiş yaşıyoruz. Dış politikada
alınan yanlış kararlar ve bir türlü sonuçlanamayan vize muafiyeti süreci ve
bütün maliyetleriyle maalesef baş başa ve yalnız kaldığımız, yönetilemeyen bir
mülteci sorunu ve Gümrük Birliği Anlaşması’na indirgenen bir Avrupa Birliği
ilişkileri süreci tarihin en kötü sürecinde. 
Şahsım
adına söz aldığım için Avrupa Birliğiyle ilgili bu genel değerlendirmeleri
gerekli gördüm. 
Genel
olarak baktığımız zaman değerli milletvekilleri, evet, teklif Avrupa Birliği
ülkelerini, özellikle Avrupa Birliği ülkeleriyle ticaretimize konu olan ürün
gruplarında ancak tabii, bu diğer ürün gruplarını da etkileyecektir. Bu
ürünlerin ticaretinin her şartta güvenli olmasını, tağşişe konu olmamasını;
ürüne dair işaret, etiket, belgelendirme, alıcıyı yanıltmama temel kurallarına
uyulması zorunluluğunu; yetkili kuruluşları, akreditasyon birimini ve hak arama
yollarını temellendiren bir yasa teklifi. 
Kanun
görüşmelerinde de -değerli teklif sahibi de burada- gerçekten birçok çeviri hatası,
sözcük hatası ve ifade hataları vardı. Bunlar gerçekten özensiz ve acele
hazırlandığını gösterdi bize. Hızlıca geçirildi, tali komisyonlara belli bir
fırsat verilmedi az evvel söylediğim gibi ama baktığımız zaman, neredeyse üç
dört hafta sonra Genel Kurula geldi. Yani bu acele ve özensizliğin bir anlam
ifade etmediğini de ortaya koyduk. İleride sorun yaratacak bazı düzenlemeler de
vardı, bunlar da maalesef detaylı görüşülemedi. Biz önergeler verdik. Bugün
Genel Kurul aşamasında da bu önergeler verilecek. Umuyorum bu teknik
düzenlemeler düzeltilecek çünkü bunlar Avrupa Birliğine uyum sürecinde gümrük
birliği görüşmelerinde engel yaratacak düzenlemelerdir.
Evet,
doğal olarak Avrupa Birliğiyle bir yatay mevzuatın güncellenmesi ihtiyacı için
buraya getirildi bu kanun. 2011 ve 4703 sayılı Ürünlere İlişkin Teknik
Mevzuatın Hazırlanması ve Uygulanmasına Dair Kanun güncellendi. Burada tabii ki
düzenleme olarak CE işareti, onaylanmış kuruluş, piyasa denetimi gözetimi çok
önemli. Birçok kavramda ihtiyaç duyulan, önemli değişiklikler… İmalatçı ve
tüketici güvenliği açısından sorunlar giderilecek.
Şöyle
söyleyebilirim: Burada kanun hazırlanırken aslında belki bir fırsat da elde
etmiş olduk. Avrupa Birliği bağlamında önemli düzenlemeleri de buraya
ekleyebilirdik. Bugün Avrupa’nın tartıştığı Avrupa Yeşil Anlaşması, dijital
gündemle uyumlu yeni sanayi stratejilerine dönük düzenlemeler, e-ticaretle
ilgili önemli alanlar da bu mevzuat içerisine entegre edilebilirdi, bu da bir
fırsattı. 
Bir
de şunu belirtmek istiyorum, gerekçede şunu söylüyor: “Ülkemizin ihracat
artışının temelini sağlamak, sürdürülebilir bir ticaret…” Değerli
milletvekilleri, bunun için bu teknik yasal düzenlemelere gerek yok; bir
ülkenin ticaretinin, yatırımının artması için, ihracatının artması için evrensel
değerler var, kurallar var. Bunlar; güvenli, bağımsız kurumların olması,
bağımsız işleyen kurumsal yapıların olması, yabancı yatırımcılara güven verecek
bir yatırım ortamı, hukuk ve adalet sisteminizin güçlü olması ve bağımsız
olmasıyla ilgilidir, bunları öncelememiz gerekmektedir. Biz bugün ülkemizde
adalet, bağımsız yargı, hukukun üstünlüğü, bağımsız işleyen kurumsal yapılar
temelinde maalesef Avrupa normları, Avrupa Birliği kuralları ve evrensel
ticaret kuralları bakımından sıkıntılar yaşıyoruz, geriye gidişler yaşıyoruz ki
bunlar, uluslararası raporlar ve Avrupa Birliği raporlarında da karşımıza
çıkıyor. Yani bir düzenleme yapacaksak asıl bunlarla ilgili düzenlemeleri ya da
bize yapılan uyarıları dikkate almamız gerekiyor. Mesela 4703 sayılı Kanun’da
var ve doğal olarak bu kanunda da kapsama alınıyor, Cumhurbaşkanına doğrudan
yetkiler veriliyor düzenlemeyle ilişkili. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
SİBEL
ÖZDEMİR (Devamla) – Teşekkür ediyorum Sayın Başkan.
Bu,
gerçekten ileride sorun yaratacak bir alan yani bağımsız işleyen kurumsal
yapılar noktasında bir sıkıntı yaratacaktır çünkü Avrupa Birliği kriterleri
açısından kurumsallaşma en temel alandır, gümrük birliği mevzuatı açısından da
bu önemlidir. Bugün bizim Cumhurbaşkanlığı makamı siyasallaşmış bir kurumdur,
şahsileşme vardır kurumsallaşma yerine. Bunu dikkatinize sunmak istedim.
Son
olarak da yedi yıl aradan sonra tekrar gündeme getirildi, kadük kalan bir
kanundu. Bu kanun teklifiyle Avrupa Birliğiyle ilişkilerde Gümrük Birliği
Anlaşması’nın güncellenmesi amacı var, böyle bir beklenti var ancak bunun
ötesinde asıl ihtiyacımız olan, söylediğim gibi, Kopenhag siyasi kriterleri
başta olmak üzere demokratikleşme ve bütüncül bir yapısal ekonomi programı olmadan
biz ne Avrupa Birliğiyle ilişkilerimizde bir çıkış yakalayabileceğiz ne de
ekonomik anlamda ülkemizin geçtiği zor süreçten kurtulabileceğiz. Bu bilgileri
sizlere sunmak istedim.
Teşekkür
ediyorum sabrınız için. (CHP sıralarından alkışlar)
BAŞKAN
– Şahsı adına ikinci konuşmacı İstanbul Milletvekili Sayın Hulusi Şentürk. (AK
PARTİ sıralarından alkışlar)
HULUSİ
ŞENTÜRK (İstanbul) – Sayın Başkan, Genel Kurulumuzun değerli üyeleri; Ürün
Güvenliği ve Teknik Düzenlemeler Kanunu Teklifi hakkında şahsım adına söz almış
bulunuyor, bu vesileyle hepinizi saygıyla selamlıyorum.
Değerli
arkadaşlar, günlük yaşantımızda, yiyecekten içeceğe, giyecekten kullanıma kadar
her geçen gün çeşitlenen çok sayıda ürün kullanıyoruz. Bu ürünlerin uygun
olmaları ve uygun kullanımlarıysa gerek bizim açımızdan gerekse çevremiz
açısından hayati öneme sahiptir. Bu öneminden dolayıdır ki tüm ülkeler piyasaya
arz edilen ürünlerin güvenli olmasını sağlayabilmek için teknik düzenlemeler
hazırlar ve yine bu teknik düzenlemeler çerçevesinde de piyasa gözetimi ve
denetimi dediğimiz faaliyetlerini icra ederler.
Ülkemizde
de bu alanda en kapsamlı düzenleme 2001 yılında Meclisimiz tarafından kabul
edilen ve 2002 yılında da yürürlüğe giren 4703 sayılı Ürünlere İlişkin Teknik
Mevzuatın Hazırlanması ve Uygulanmasına Dair Kanun’dur. Bu Kanun, Gümrük
Birliği Anlaşması şartları gereği Avrupa Birliği mevzuatı esas alınarak
hazırlandı ve yürürlüğe girdi. Bu kanuna bağlı olarak da hazırlanan tebliğ ve
yönetmelikler çerçevesinde yetkili bakanlıklarımız tarafından bugüne kadar
piyasa gözetimi ve denetimi faaliyetleri yapıldı ve yapılmaya da devam
etmektedir. Ancak, 2010 yılında Avrupa Birliğinin piyasa gözetimi ve denetimi
alanındaki mevzuatında önemli değişiklikler söz konusu oldu. Bu değişikliklerin
başlıcaları şunlar: Öncelikle, geri çağırma müessesesi düzenlendi yani piyasaya
arz edilmiş, fakat uygun olmadığı anlaşılan ürünün geri çağrılmasıyla ilgili
müessese oluşturuldu. Yine, uygun olmayan ürünü piyasaya arz eden iktisadi
işletmecinin doğru tespit edilebilmesi için iktisadi işletmecilerin
izlenebilirliğiyle ilgili düzenleme yapıldı. Yine, bu çerçevede, uygun olmayan
bir ürünün yol açacağı zararın tanzimiyle ilgili düzenleme yapıldı ve e-ticaret
de 2010 yılında Avrupa Birliği tarafından Piyasa Gözetimi Ve Denetimi Mevzuatı
kapsamına alındı. Bizim de ülkemizdeki mevzuatı bu çerçevede yeniden ele
almamız gerekiyordu. 
Bunun
yanı sıra, demin de söylediğim gibi, 2002 yılından beri 4703 sayılı Yasa
çerçevesinde yetkili bakanlıklarımız on sekiz yıldır piyasa gözetimi ve
denetimi çalışması yapıyorlar. Bu kadar süre zarfında elde edilen deneyimler,
denetim esnasında karşılaşılan kimi zorluklar ve sorunlar sebebiyle de bu
kanunun yeni baştan ele alınması zarureti ortaya çıktı. Bu zaruret
çerçevesinde, 2013 yılında yetkili bakanlıklarımızdan oluşan bir ekip çalışma
yaptı, ilgili kurum ve kuruluşların görüşlerini aldı ve görüşülmek üzere
Meclisimize gönderilmesi amacıyla 2015 yılında da Başbakanlığa gönderdi fakat o
tarihte Hükûmet değişikliği olduğu için ne yazık ki o taslak Meclise gelemedi.
Daha
sonra, tekrar, yetkili bakanlıklarımız bu taslağı ele aldılar, ilgili kurum ve
kuruluşlarla görüşmeler yapıldı, 2018 yılında Meclise gönderildi ve o yıl
ilgili komisyonda görüşülen bu kanun taslağı komisyonda kabul edildi fakat o
dönemde de yeni hükûmet sistemine geçildiği için ne yazık ki Genel Kurulda
gerçekleşme nasip olmadı. 
Bunun
üzerine, söz konusu taslaklar bu ihtiyacın bir an önce giderilebilmesi için
tekrar ele alındı, yetkili bakanlıklarımızla görüşmeler yapıldı, ilgili kurum
ve kuruluşlarla görüşmeler yapıldı ve bugün görüşülmekte olan teklif hâlini
aldı. Peki, bu teklifle biz ne gibi yeni düzenlemeler getiriyoruz, müsaadenizle
kısaca bunlara değinmek istiyorum. 
Birincisi:
İmalatçı, ithalatçı ve yetkili temsilcisi tek tek tanımlanıp sorumlulukları tek
tek belirleniyor. Daha evvel bunlar ayrışmamıştı, sadece “üretici” diye
geçiyordu, bu da asıl sorumluyu bulmak ve cezalandırmakta ciddi sıkıntıya yol
açıyordu. Yeni düzenlemeyle artık imalatçı, ithalatçı ve dağıtıcı ayrı ayrı
tanımlandı ve yetki ve sorumlulukları da ayrı ayrı belirlendi. 
İkincisi:
Yine, mevcut mevzuatta güvensiz ürün ile teknik mevzuata uygun olmayan ürün
ayrımı yoktu. Hâlbuki burada aslolan güvensiz ürünü ortadan kaldırabilmek.
Dolayısıyla bu tanım getirildi ve bu sayede de güvensiz ürünlere daha ciddi
müeyyide uygulanabilmesinin yasal altyapısı oluşturulmuş oldu. 
Üçüncüsü:
Gelişmiş ülkelerde zorunlu olarak uygulanan ama bizde ihtiyari olan geri
çağırma müessesesi zorunlu hâle getiriliyor. Artık piyasaya arz edilen bir
ürünün güvensiz olduğunun anlaşılması durumunda imalatçıysa imalatçıya,
ithalatçıysa ithalatçıya, tüketiciye hiçbir ek külfet yüklemeksizin bu ürünü
geri çağırma zorunluluğu geliyor, bununla ilgili detaylar düzenleniyor.
Yine,
ürünün izlenebilirliğinin sağlanabilmesi için, tüm aşamalarda, üretici,
dağıtıcı vesaire hepsinin ürünü kimden aldığını ve kime sattığını
belgelendirmesi ve bu konuda yetkili kurumları bilgilendirmesi zorunluluğu
getiriliyor. Böylece uygunsuzluk tespit edildiğinde uygunsuzluğun kaynağına
erişilmesine imkân sağlanıyor.
Bir
diğeri, ürün güvenliği tazminatı. Uygunsuz bir ürünün kullanılmasından doğacak
bir zararın üretici ya da ithalatçıysa ithalatçı tarafından giderilmesiyle
ilgili düzenleme yasada yerini alıyor.
Değerli
arkadaşlar, piyasa gözetim ve denetiminin risk odaklı yapılabilmesi için bu
konuda da yasada gerekli düzenlemeyi yapıyoruz.
Bazı
ürünler, özelliği gereği, riski barındırmak zorunda olan ürünler. Çünkü
kullanım olarak ihtiyacımız var ama risk ortadan kaldırılamıyorsa bu gibi
ürünlerde risk hakkında tüketicinin bilgilendirilmesi zarureti AB mevzuatı
çerçevesinde getiriliyor.
Bir
başka getirilen yenilik, Türk malı imajının korunabilmesi için, AB pazarları
dışındaki ülkelere bile satılan ürünlerde ürün güvenliğine uyulması ve tağşişe
konu olmaması zorunluğu getiriliyor. Bu konuda aykırı davranışlar mevcut
mevzuatımızda herhangi bir müeyyideye tabi tutulamıyordu. Bundan sonra bunlarla
ilgili müeyyide uygulanabilecek hâle gelecek.
Değerli
arkadaşlar, bir başka değişiklik, e-ticarete konu çalışmalar da artık piyasa
gözetimi ve denetimi kapsamına alınıyor. Dolayısıyla internet olsun, radyo ya
da televizyon olsun, ürünün satışına aracılık eden tüm kurum ve kuruluşların
yetkili bakanlıklara karşı sorumluluğu düzenleniyor ve bunu yerine
getirmedikleri takdirde bu kuruluşlara karşı da müeyyide uygulanabilecek.
Bilindiği
gibi, piyasa gözetimi ve denetiminden bahsederken piyasaya arz edilmiş
ürünlerin piyasa gözetiminden bahsediyoruz. Oysa bazı ürünlerin, teknik mevzuat
gereği, daha piyasaya arz edilmeden denetlenmesi gerekiyor, bunu da üçüncü
taraf, bağımsız kuruluşlar yapıyor. Ama o bağımsız kuruluşların bakanlıklara
karşı bir sorumluluğu yoktu; yeni düzenlemeyle, hangi bağımsız kuruluş hangi
ürün grubunda akrediteyse, o ilgili bakanlığa da bu konuda o kuruluşu denetleme
yetkisi getiriyoruz ve böylece, özellikle denetim ve raporlamada yaşanan kimi
sıkıntıların inşallah çözülmesiyle ilgili ciddi bir atım atmış oluyoruz. 
Para
cezalarının caydırıcılığı artırılıyor. Ayrıca, yapılacak düzenlemelerde tüm
tarafların bilgilendirilmesi ve Avrupa Birliği yani yurt dışı paydaşlarımızın
da bilgilendirilmesi yasal zorunluluk hâline getiriliyor. 
Teknik
düzenlemelerde engellilerin erişebilirliği zorunlu hâle getiriliyor. 
Değerli
arkadaşlar, hakkında teknik düzenleme olmayan konularda yasal bir boşluk vardı,
bu boşluk da genel ürün güvenliği mevzuatının düzenlenmesi ve ona atıf
yapılmasıyla inşallah giderilmiş oluyor. 
Son
bir değişiklik de bazı ürünlerin, piyasaya arz edilmiş, satılmış ama, kullanım
esnasında denetimi hayati önem taşıyor; motorlu araçlar gibi, asansörler gibi.
Bunlarla da ilgili mevzuat altyapımız zayıftı, bu teklifle bu konuda da
eksikliğimiz tamamen giderilmiş oluyor. 
Değerli
arkadaşlar, ürün güvenliği ve denetimi; doğrudur, tüketiciler için çok çok
önemli; doğrudur, ülke ekonomilerinin gelişimi için çok önemli, haksız
rekabetle mücadele için çok önemli ama “standartlar çağı” denen bir çağda
yaşıyoruz, “küreselleşme” denen bir çağda yaşıyoruz ve gelişmiş ülkeler standardizasyon
ve uygunluk değerlendirme alanındaki üstünlüklerine güvenerek ne yazık ki
“serbest ticaret” adı altında, gelişmekte olan ülkelere teknik bariyerler
uyguluyorlar. Keşke vaktim olsa örneklerini versem, bu konuda “Küresel
Rekabette Standardizasyon Etkisi” diye de kitabım var TSE Başkanlığında
yazdığım. Ne yazık ki en gelişmiş ülkeler bizim gibi ülkeleri engelleyebilmek
için haksız uygulamalar yapıyorlar. Uluslararası anlaşmalar, bu tür durumlarda
ülkelere istisna kullanma hakkı veriyor. Bu hak, 4703 sayılı Yasa’da da vardı,
bu yasada da, yeni sistem gereği, Bakanlar Kurulunda olan yetki Cumhurbaşkanına
geçerek devam ediyor. 
Küresel
ticareti ve bu konuda yaşanan Batı’nın sömürgeci politikalarını bilen herkes,
gelişmekte olan ülkelerin böyle bir politika aracını elinde bulundurmasının
zaruretine ve gerekli olduğuna inanacaktır. 
(Mikrofon
otomatik cihaz tarafından kapatıldı) 
BAŞKAN
– Selamlayın Sayın Milletvekili.
HULUSİ
ŞENTÜRK (Devamla) – Teşekkür ediyorum. 
Ben
bu kanun teklifinin hazırlanmasında emeği geçen tüm arkadaşlara ve özellikle
Komisyon aşamasındayken değerli katkılar sunan ve oy birliğiyle bu teklifin
komisyondan geçmesini sağlayan Sanayi, Ticaret, Enerji, Tabii Kaynaklar, Bilgi
ve Teknoloji Komisyonumuzun Sayın Başkanına ve tüm değerli üyelerine teşekkür
ediyor, hepinizi saygıyla selamlıyorum. (AK PARTİ sıralarından alkışlar) 
BAŞKAN
– Sayın Gürer…
V.- AÇIKLAMALAR (Devam)
39.- Niğde Milletvekili Ömer Fethi Gürer’in, Niğde ili
Bor ilçesi Kaynarca köyünün afet nedeniyle boşaltılması sonucu afet evlerine
yerleştirilen köylülerin mağduriyetinin giderilmesi gerektiğine ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan.
Sayın
Başkan, Niğde Bor Kaynarca köyü afet tehlikesi nedeniyle taşındı. 254 tane, köy
için, afet evi yapıldı. Yirmi yılda geri ödeme yapılması, aksi durumda faiz
işletileceği belirtildi. Süre geldi. Örneğin 40 bin lira kredi alan köylünün şu
an 47 bin lira borcu oldu. Köy halkının ödeme gücü yok. Bu faizlerin affı ve
ödeme güçlüğüne düşenlere destek bekleniyor. Yaklaşık beş yıldır köylü büyük
sıkıntı çekiyor. Genelde tarımla uğraşan, lahana üreten köylü kıt kanaat
yaşıyor. İktidardan, futbol kulüplerinin borcunu dahi yapılandırıyor afet
nedeniyle evsiz kalıp kredilerini ödeyemeyenlerin faizlerinin düşürülmesi ve destek
olunması isteniyor. Başkanlığınız tarafından ilgili bakana iletilmesini temenni
ediyor, teşekkür ediyorum. 
BAŞKAN
– Sayın Kılıç…
40.- Kahramanmaraş Milletvekili İmran Kılıç’ın, 24
Şubat Hoca Ahmet Yesevi’nin vefatının 854’üncü ölüm yıl dönümüne ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
24
Şubat 1166 Hoca Ahmet Yesevi’nin vefatı. Ahmet Yesevi, Türklerin manevi
hayatına asırlarca hükmeden Türk halk sufilik geleneğinin kurucusu; Arslan
Baba’dan teslim aldığı emaneti insanlara hikmetleri aracılığıyla damla damla
özümseten, kutsal emaneti Horasan erenleriyle dünyanın dört bir bucağına
ulaştıran, Türk diliyle yazdığı hikmetleriyle dilimizin gelişmesi ve
zenginleşmesine büyük katkısı olan Pir-i Türkistan, büyük veli, öncü şair. O
şöyle der: “Nerede görsen gönlü kırık merhemi ol/ Öyle mazlum yolda kalsa
hemdemi ol/ Garip, fakir, yetimleri her kim sorar/ Razı olur o kuldan
Perverdigâr/ Dünyaperest kimselerden yüz çevir/ Hüda bizardır katı yürekli,
gönül incitenden.”
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Hulusi Şentürk ile 95
Milletvekilinin Ürün Güvenliği ve Teknik Düzenlemeler Kanunu Teklifi (2/2537)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 173) (Devam)
BAŞKAN
– Teklifin tümü üzerinde görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Birleşime
beş dakika ara veriyorum. 
Kapanma Saati: 20.07
ÜÇÜNCÜ OTURUM
Açılma Saati: 20.08
BAŞKAN: Başkan Vekili Celal ADAN
KÂTİP ÜYELER: Nurhayat ALTACA KAYIŞOĞLU (Bursa), İshak GAZEL (Kütahya) 
-----0-----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
Üçüncü Oturumunu açıyorum. 
173
sıra sayılı Kanun Teklifi’nin görüşmelerine devam ediyoruz.
Komisyon?
Yok. 
Ertelenmiştir.

Gündemimizde
başka bir konu bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 26 Şubat 2020
Çarşamba günü saat 14.00’te toplanmak üzere birleşimi kapatıyorum.
Kapanma Saati:20.09




(X) 173 S. Sayılı Basmayazı tutanağa
eklidir.




