



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

47’nci Birleşim
28 Şubat 2016 Pazar

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 28 Şubat mağdurlarını saygıyla selamladığına ve demokratik
siyasete yapılan her türlü müdahaleyi reddettiğine ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, Yaşar Kemal’i saygıyla andığına ilişkin konuşması
3.- Oturum Başkanı TBMM Başkan Vekili Ayşe
Nur Bahçekapılı’nın, AK PARTİ Grubunun, Cumhurbaşkanının herhangi bir eleştiriye
veya hakarete maruz kaldığında kurucu genel başkanı olması nedeniyle söz hakkı
olduğuna ilişkin konuşması
III.- AÇIKLAMALAR
1.- Muğla Milletvekili Mehmet Erdoğan’ın,
28 Şubat antidemokratik uygulamasını kınadıklarına ilişkin açıklaması
2.- Kahramanmaraş Milletvekili Fahrettin
Oğuz Tor’un, 28 Şubat antidemokratik uygulamasını kınadıklarına ilişkin
açıklaması
3.- Mersin Milletvekili Baki Şimşek’in, 28
Şubat antidemokratik uygulamasını kınadıklarına ilişkin açıklaması

4.- İstanbul Milletvekili İsmail Faruk
Aksu’nun, 28 Şubat antidemokratik uygulamasını kınadıklarına ilişkin açıklaması
5.- Erzurum Milletvekili Kamil Aydın’ın, 28
Şubat antidemokratik uygulamasını ve 26 Şubat 1992 tarihinde yaşanan Hocalı
katliamını kınadığına ilişkin açıklaması
6.- Bursa Milletvekili Kadir Koçdemir’in,
28 Şubat antidemokratik uygulamasını kınadıklarına ilişkin açıklaması
7.- İstanbul Milletvekili Ravza Kavakcı
Kan’ın, 28 Şubatın yıl dönümünde, 2 Mayıs 1999’da seçilmiş bir başörtülü
milletvekiline had bildirme şeklinde adı konmamış darbeyi de hatırlatmak
istediğine ilişkin açıklaması
8.- Bursa Milletvekili Erkan Aydın’ın,
Türkiye’nin içinde bulunduğu en önemli sıkıntının terör olduğuna ve PKK’yla
yapılan görüşme iddialarıyla ilgili bilgi almak istediğine ilişkin açıklaması
9.- Balıkesir Milletvekili Ahmet Akın’ın,
Hükûmetin soru önergelerine yanıt vermediğine veya geç yanıt verdiğine ve
milletvekillerine verilen denetim yetkisinin tam olarak kullanılmasını
sağlayacak bir önlem alınıp alınmayacağını öğrenmek istediğine ilişkin
açıklaması
10.- Bursa Milletvekili Emine Yavuz
Gözgeç’in, 28 Şubat antidemokratik uygulamasını kınadıklarına ilişkin
açıklaması
11.- Manisa Milletvekili Özgür Özel’in, Cumhuriyet
Halk Partisi olarak, 28 Şubatı açık bir darbe süreci olarak tarif ettiklerine,
doğrudan ya da dolaylı olarak demokrasiye yapılan her türlü darbe girişimine
karşı olduklarına ve Yaşar Kemal’in ölüm yıl dönümüne ilişkin açıklaması
12.- Manisa Milletvekili Erkan Akçay’ın,
Milliyetçi Hareket Partisi olarak, tutarlı bir şekilde bütün darbelere karşı
çıkmak gerektiğini düşündüklerine ve Nusaybin’de polis aracına yapılan
saldırıda şehit olan polise Allah’tan rahmet, yaralılara acil şifalar
dilediklerine ilişkin açıklaması
13.- Diyarbakır Milletvekili Çağlar
Demirel’in, Oturum Başkanı TBMM Başkan Vekili Ayşe Nur Bahçekapılı’ya görevinde
başarılar dilediğine, 28 Şubat darbe sürecine, sokağa çıkma yasağı uygulanan
yerlerde yaşananları da darbe olarak algıladıklarına ilişkin açıklaması
14.- Aksaray Milletvekili İlknur İnceöz’ün,
bütçe görüşmelerinin ülkemize hayırlar getirmesini temenni ettiğine, 28 Şubat
postmodern darbesinin yıl dönümüne, tüm darbe girişimlerini kınadığına ve sokağa
çıkma yasaklarının uygulandığı yerlerde terörle mücadele edenlere kolaylıklar,
şehitlere Allah’tan rahmet dilediğine ilişkin açıklaması
15.- Manisa Milletvekili Özgür Özel’in,
Cumhurbaşkanının Anayasa Mahkemesinin Can Dündar ve Erdem Gül’le ilgili verdiği
kararı tanımadığına ve saygı duymadığına yönelik ifadelerinin demokrasiyle
bağdaşır olmadığına ilişkin açıklaması
16.- Çanakkale Milletvekili Bülent
Turan’ın, bütün mahkeme kararları gibi Anayasa Mahkemesi kararlarının da
eleştirilebileceğine ve Anayasa Mahkemesinin Can Dündar ve Erdem Gül’le ilgili
kararının sınırlarını aşan, yetki gasbı yapan bir karar olduğuna ilişkin
açıklaması

17.- Manisa Milletvekili Erkan Akçay’ın,
Çanakkale Milletvekili Bülent Turan’ın yaptığı açıklamasındaki bazı
ifadelerine, Cumhurbaşkanının Anayasa Mahkemesinin Can Dündar ve Erdem Gül’le
ilgili verdiği kararı tanımadığına ve saygı duymadığına yönelik ifadelerinin
kuvvetler ayrılığını tanımamak anlamına geldiğine ilişkin açıklaması
18.- Diyarbakır Milletvekili Çağlar
Demirel’in, Cumhurbaşkanının Anayasa Mahkemesinin Can Dündar ve Erdem Gül’le
ilgili verdiği kararı tanımadığına ve saygı duymadığına yönelik ifadelerinin
kabul edilemez olduğuna ve bağımsız olarak görevini yapması gereken yargının
baskı altında olduğuna ilişkin açıklaması
19.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
20.- Çanakkale Milletvekili Bülent
Turan’ın, Manisa Milletvekili Erkan Akçay ve Manisa Milletvekili Özgür Özel’in
yaptıkları açıklamalarındaki bazı ifadelerine ilişkin açıklaması
21.- Diyarbakır Milletvekili İdris
Baluken’in, sokağa çıkma yasağı uygulanan İdil’de Şırnak Milletvekili Ferhat
Encu’nun da bulunduğu eve yönelik bir baskın olduğuna, bu olayı duyurmak için
ulaşmaya çalıştıkları İçişleri Bakanının ve Bakanlık yetkililerinin telefonlarına
çıkmamalarını kınadığına ilişkin açıklaması
22.- Manisa Milletvekili Erkan Akçay’ın,
Iğdır Milletvekili Mehmet Emin Adıyaman’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde HDP Grubu adına yaptığı konuşmasındaki bazı
ifadelerine ilişkin açıklaması
23.- Amasya Milletvekili Mehmet Naci
Bostancı’nın, Siirt Milletvekili Kadri Yıldırım’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın ikinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
24.- Manisa Milletvekili Erkan Akçay’ın,
Iğdır Milletvekili Mehmet Emin Adıyaman’ın sataşma nedeniyle yaptığı
konuşmasındaki bazı ifadelerine ilişkin açıklaması
25.- Siirt Milletvekili Kadri Yıldırım’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
26.- Diyarbakır Milletvekili İdris
Baluken’in, Manisa Milletvekili Erkan Akçay’ın yaptığı açıklamasındaki bazı
ifadelerine ilişkin açıklaması
27.- Diyarbakır Milletvekili Çağlar
Demirel’in, Oturum Başkanı TBMM Başkan Vekili Ayşe Nur Bahçekapılı’nın bazı
ifadelerine, HDP Grubu olarak sırtlarını bir tek halka dayadıklarına ve
herkesin düşüncesini özgürce ifade etmesini sağlayan dik bir duruşları olduğuna
ilişkin açıklaması

28.- Amasya Milletvekili Mehmet Naci
Bostancı’nın, Diyarbakır Milletvekili Çağlar Demirel’in yaptığı açıklamasındaki
bazı ifadelerine ilişkin açıklaması
29.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşmasındaki bazı ifadelerine ilişkin açıklaması
30.- Başbakan Yardımcısı Yalçın Akdoğan’ın,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
31.- İstanbul Milletvekili Engin Altay’ın,
Parlamentoda herkesin uymakla mükellef olduğu kaideler olduğuna,
Cumhurbaşkanının da eleştirilebilir olduğuna ve Türkiye Cumhuriyeti
hükûmetlerinin PKK’ya, IŞİD’e destek olduklarını iddia ettiğine ilişkin
açıklaması
32.- Manisa Milletvekili Erkan Akçay’ın,
Antalya Milletvekili Atay Uslu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
33.- Diyarbakır Milletvekili İdris
Baluken’in, Genel Kurulun kişisel düşünceler üzerinden değil İç Tüzük’e göre
yönetilmesi gerektiğine ilişkin açıklaması
34.- Çanakkale Milletvekili Bülent
Turan’ın, İstanbul Milletvekili Sibel Özdemir’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın ikinci tur görüşmelerinde CHP Grubu adına yaptığı konuşmasındaki
bazı ifadelerine ilişkin açıklaması
35.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
36.- Diyarbakır Milletvekili İdris
Baluken’in, Çanakkale Milletvekili Bülent Turan’ın yaptığı açıklamasındaki bazı
ifadelerine ilişkin açıklaması
37.- Manisa Milletvekili Erkan Akçay’ın,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
38.- Amasya Milletvekili Mehmet Naci
Bostancı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
39.- Diyarbakır Milletvekili İdris
Baluken’in, Tel Abyad’da IŞİD saldırısının tamamen kırıldığına dair bir haber
aldıklarına ve bunun sınır güvenliğimiz açısından son derece önemli bir gelişme
olduğuna ilişkin açıklaması
40.- Aksaray Milletvekili İlknur İnceöz’ün,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
41.- Diyarbakır Milletvekili İdris
Baluken’in, Aksaray Milletvekili İlknur İnceöz’ün yaptığı açıklamasındaki bazı
ifadelerine ilişkin açıklaması

42.- Manisa Milletvekili Özgür Özel’in,
Cumhurbaşkanına yönelik eleştirilere karşı doğrudan AK PARTİ grup başkan
vekillerine söz verilmesinin Anayasa’yı ihlal anlamına geleceğine ilişkin
açıklaması
43.- Çanakkale Milletvekili Bülent
Turan’ın, Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
44.- Manisa Milletvekili Özgür Özel’in,
Başbakan Yardımcısı Yıldırım Tuğrul Türkeş’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
45.- Manisa Milletvekili Erkan Akçay’ın,
Maliye Bakanı Naci Ağbal’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın ikinci tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) 
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/35), 2014 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/36), 6085 Sayılı Sayıştay Kanunu Uyarınca Hazırlanan Kalkınma
Ajansları 2012 Yılı Genel Denetim Raporunun Sunulduğuna İlişkin Sayıştay
Başkanlığı Tezkeresi (3/28), 6085 Sayılı Sayıştay Kanunu Uyarınca Hazırlanan
2013 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/31), 6085 Sayılı Sayıştay Kanunu Uyarınca
Hazırlanan 2014 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/37) ile Plan ve Bütçe Komisyonu Raporu
(S.Sayısı: 119)
A) HAZİNE MÜSTEŞARLIĞI
1) Hazine Müsteşarlığı 2016 Yılı Merkezî
Yönetim Bütçesi
2) Hazine Müsteşarlığı 2014 Yılı Merkezî
Yönetim Kesin Hesabı

B) BANKACILIK DÜZENLEME VE DENETLEME KURUMU
1) Bankacılık Düzenleme ve Denetleme Kurumu
2016 Yılı Merkezî Yönetim Bütçesi
2) Bankacılık Düzenleme ve Denetleme Kurumu
2014 Yılı Merkezî Yönetim Kesin Hesabı

C) SERMAYE PİYASASI KURULU
1) Sermaye Piyasası Kurulu 2016 Yılı
Merkezî Yönetim Bütçesi
2) Sermaye Piyasası Kurulu 2014 Yılı Merkezî
Yönetim Kesin Hesabı
Ç) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2016 Yılı
Merkezî Yönetim Bütçesi
2) Vakıflar Genel Müdürlüğü 2014 Yılı
Merkezî Yönetim Kesin Hesabı
D) AFET VE ACİL DURUM YÖNETİMİ BAŞKANLIĞI
1) Afet ve Acil Durum Yönetimi Başkanlığı
2016 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2014 Yılı Merkezî Yönetim Kesin Hesabı
E) TÜRK İŞBİRLİĞİ VE KOORDİNASYON AJANSI
BAŞKANLIĞI
1) Türk İşbirliği ve Koordinasyon Ajansı
Başkanlığı 2016 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2014 Yılı Merkezî Yönetim Kesin Hesabı
F) YURTDIŞI TÜRKLER VE AKRABA TOPLULUKLAR
BAŞKANLIĞI
1) Yurtdışı Türkler ve Akraba Topluluklar
Başkanlığı 2016 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2014 Yılı Merkezî Yönetim Kesin Hesabı
G) ATATÜRK KÜLTÜR, DİL VE TARİH YÜKSEK
KURUMU
1) Atatürk Kültür, Dil ve Tarih Yüksek
Kurumu 2016 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2014 Yılı Merkezî Yönetim Kesin Hesabı
Ğ) ATATÜRK ARAŞTIRMA MERKEZİ
1) Atatürk Araştırma Merkezi 2016 Yılı
Merkezî Yönetim Bütçesi
2) Atatürk Araştırma Merkezi 2014 Yılı
Merkezî Yönetim Kesin Hesabı
H) ATATÜRK KÜLTÜR MERKEZİ
1) Atatürk Kültür Merkezi 2016 Yılı Merkezî
Yönetim Bütçesi
2) Atatürk Kültür Merkezi 2014 Yılı Merkezî
Yönetim Kesin Hesabı
I) TÜRK DİL KURUMU
1) Türk Dil Kurumu 2016 Yılı Merkezî
Yönetim Bütçesi
2) Türk Dil Kurumu 2014 Yılı Merkezî
Yönetim Kesin Hesabı


İ) TÜRK TARİH KURUMU
1) Türk Tarih Kurumu 2016 Yılı Merkezî
Yönetim Bütçesi
2) Türk Tarih Kurumu 2014 Yılı Merkezî
Yönetim Kesin Hesabı
V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün,
Diyarbakır Milletvekili İdris Baluken’in 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın ikinci
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
2.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
3.- Iğdır Milletvekili Mehmet Emin
Adıyaman’ın, Manisa Milletvekili Erkan Akçay’ın yaptığı açıklaması sırasında
şahsına sataşması nedeniyle konuşması
4.- Diyarbakır Milletvekili Çağlar
Demirel’in, Adana Milletvekili Tamer Dağlı’nın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde AK PARTİ Grubu adına yaptığı konuşması sırasında
Halkların Demokratik Partisine nedeniyle konuşması
5.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
6.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Cumhurbaşkanına sataşması nedeniyle konuşması
7.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması
8.- Aksaray Milletvekili İlknur İnceöz’ün,
Bolu Milletvekili Tanju Özcan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşması sırasında şahsına ve AK
PARTİ Grubuna sataşması nedeniyle konuşması
9.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında CHP Grubuna sataşması nedeniyle konuşması
10.- Başbakan Yardımcısı Yıldırım Tuğrul
Türkeş’in, Bolu Milletvekili Tanju Özcan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde CHP Grubu adına yaptığı konuşması sırasında şahsına
sataşması nedeniyle konuşması
11.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında HDP Grubuna sataşması nedeniyle konuşması
12.- Bolu Milletvekili Tanju Özcan’ın,
Başbakan Yardımcısı Yıldırım Tuğrul Türkeş’in sataşma nedeniyle yaptığı
konuşması sırasına şahsına sataşması nedeniyle konuşması
13.- İstanbul Milletvekili Aykut Erdoğdu’nun,
Maliye Bakanı Naci Ağbal’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın ikinci tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
28 Şubat 2016 Pazar
BİRİNCİ OTURUM
Açılma Saati: 11.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif Doğan TÜRKMEN (Adana) 
----- 0 -----
BAŞKAN – Türkiye
Büyük Millet Meclisinin 47’nci Birleşimini açıyorum.
Toplantı
yeter sayısı vardır, görüşmelere başlıyoruz.
II.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, 28 Şubat mağdurlarını saygıyla selamladığına ve demokratik
siyasete yapılan her türlü müdahaleyi reddettiğine ilişkin konuşması
BAŞKAN
– Sayın milletvekilleri, bugün 28 Şubat. Bundan tam on dokuz yıl önce siyasi
tarihimize kara bir leke düştü. Ben, buradan, 28 Şubat mağdurlarını saygıyla
selamlıyorum ve adı ne olursa olsun, sivil siyasete, demokratik siyasete yapılan
her türlü müdahaleyi reddediyorum. (AK PARTİ sıralarından alkışlar) Ülkemin
siyasi tarihinin bir daha asla karartılmamasını diliyorum ve öyle olacağına da
inanıyorum.
Sayın
milletvekilleri, görüşmelere başlamadan önce, bugünün özelliğinden dolayı,
sisteme giren ilk 12 milletvekili arkadaşıma birer dakika söz vereceğim. 
Grup
başkan vekili arkadaşlarımın söz hakkı bakidir. 
Sayın
Erdoğan….
III.- AÇIKLAMALAR
1.- Muğla Milletvekili Mehmet Erdoğan’ın,
28 Şubat antidemokratik uygulamasını kınadıklarına ilişkin açıklaması
MEHMET
ERDOĞAN (Muğla) – Teşekkür ediyorum Sayın Başkanım.
28
Şubat 1997’de Türkiye’nin yaşadığı o talihsiz günlerin sonucu olarak Türkiye’de
bugün, maalesef, ehil kadrolar tasfiye edilmiş ve birçok, başka hak etmeyen
insanlar görevlere gelmişlerdir. Bu bakımdan, Türkiye'nin normal demokratik
süreç içerisinde bir hayat sürebilmesi için bundan sonra demokrasiye yapılacak
her türlü müdahaleye karşı bütün aklıselimin hep birlikte olması gerekmektedir.
Ben,
yeniden, 28 Şubatta yaşananları kınıyorum ve Türkiye'nin yeni bir 28 Şubat
yaşamaması için üzerimize düşen görevi hep birlikte yapmamız gerektiğine
inanıyorum.
BAŞKAN
– Teşekkür ederim.
Sayın
Tor…
2.- Kahramanmaraş Milletvekili Fahrettin
Oğuz Tor’un, 28 Şubat antidemokratik uygulamasını kınadıklarına ilişkin
açıklaması
FAHRETTİN
OĞUZ TOR (Kahramanmaraş) – Ben de 28 Şubatın bu yıl dönümünde bu antidemokratik
uygulamaları kınıyorum. Ancak şunu da belirtmek de fayda var: Bu antidemokratik
uygulamalardan ders alarak iktidarın da daha hoşgörülü, daha makul yaklaşması,
daha adil olması gerektiğini düşünüyorum. Bu vesileyle, bir daha Türkiye'nin 28
Şubatları yaşamaması, bir daha hiçbir şekilde antidemokratik uygulamalara
meydan vermemesini diliyorum.
BAŞKAN
– Teşekkür ederim.
Sayın
Şimşek…
3.- Mersin Milletvekili Baki Şimşek’in, 28
Şubat antidemokratik uygulamasını kınadıklarına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Darbelerden
ve ihtilallerden en büyük zararı gören bir siyasi partinin mensupları olarak
darbeci zihniyetin tamamını kınıyoruz. 28 Şubat ve benzeri girişimleri
yapanların tamamının da yargı önüne çıkarılmasını istiyoruz. Ne hazindir ki
bugün, maalesef, 28 Şubattan şikâyetçi olanların, 28 Şubatı yapanlarla ilgili
hiçbir adli işlem başlatmadıklarına da şahit oluyoruz. Bunu da şiddetle
kınıyoruz.
Teşekkür
ediyorum.
BAŞKAN
– Teşekkür ederim.
Sayın
Aksu…
4.- İstanbul Milletvekili İsmail Faruk
Aksu’nun, 28 Şubat antidemokratik uygulamasını kınadıklarına ilişkin açıklaması
İSMAİL
FARUK AKSU (İstanbul) – Teşekkür ederim.
28 Şubatın yıl dönümünde, ben de, Parlamentoya yapılan
girişimleri kınıyorum. Antidemokratik uygulamaların bir daha yaşanmamasını
diliyorum. Ancak bu tür darbe girişimlerini araç yaparak iktidar gücü elde
edilmesini de, 27 Nisanları da ayrıca kınıyorum. Ve Türkiye Büyük Millet
Meclisinin açık olmasının, açık olmasının devamının sağlanmasının hayati önemi
haiz olduğunu ifade ediyorum. Demokrasinin bizim için bir yaşam tarzı olduğunu
da ifade ederek saygılar sunuyorum. 
BAŞKAN
- Teşekkür ederim. 
Sayın
Aydın…
5.- Erzurum Milletvekili Kamil Aydın’ın, 28
Şubat antidemokratik uygulamasını ve 26 Şubat 1992 tarihinde yaşanan Hocalı
katliamını kınadığına ilişkin açıklaması
KAMİL
AYDIN (Erzurum) – Teşekkür ederim Sayın Başkan. 
Darbe
literatürüne “postmodern darbe” olarak geçen 28 Şubatı biz de kınıyoruz fakat
28 Şubattan çıkaracağımız en büyük ders, iktidar olanların, erki elinde
bulunduranların kutuplaştıran, ötekileştiren, karşı tarafı yok sayan bir
uygulama hevesine kapılmamasını dilerim, temenni ederim. 
Öte
yandan, Hocalı’daki katliamı da kınıyoruz. Bundan ta yüz yıl önce, yaklaşık,
Hınçak ve Taşnak çeteleri tarafından özellikle Doğu Anadolu Bölgesi’nde yapılan
mezalimin bir yenisini, bir postmodern bağlamında yapılmışını da Hocalı’da
gördük. Dolayısıyla, geçmişte olduğu gibi, emperyal güçlerin, ülkemiz üzerinde,
özellikle sınır olduğumuz jeostratejik öneme sahip bölgelerimizde hesaplarının
olduğunu bir kez daha bu mezalimle yaşadık. İnşallah, budan sonra bu tür
mezalimler özellikle soydaşlarımıza bir daha reva görülmez. Biz de bu konuda
inşallah gerekli adımları atarız diyorum, saygılar sunuyorum. 
BAŞKAN
– Teşekkür ederim. 
Sayın
Koçdemir…
6.- Bursa Milletvekili Kadir Koçdemir’in,
28 Şubat antidemokratik uygulamasını kınadıklarına ilişkin açıklaması
KADİR
KOÇDEMİR (Bursa) – Teşekkür ederim Sayın Başkanım, 
28
Şubatta toplumun iradesine, millî iradeye olan müdahaleyi kınıyorum. Fakat 28
Şubat sonrasında da semboller üzerinden kamuoyu oluşturularak toplumun esas
meselelerinin gölgelendirilmesinin sona ermesini, tahdit edilmemiş, tahrik
edilmemiş, tehdit edilmemiş ve tahrip edilmemiş bir iletişim ortamı içinde,
gerçek demokraside, bizim, çocuklarımızın ve torunlarımızın kendisini en iyi
şekilde gerçekleştirdiği bir Türkiye’yi birlikte yaşamaya vesile olmasını diliyor,
saygılar sunuyorum. 
BAŞKAN
– Teşekkür ederim. 
Sayın
Kavakcı…
7.- İstanbul Milletvekili Ravza Kavakcı
Kan’ın, 28 Şubatın yıl dönümünde, 2 Mayıs 1999’da seçilmiş bir başörtülü
milletvekiline had bildirme şeklinde adı konmamış darbeyi de hatırlatmak istediğine
ilişkin açıklaması
RAVZA
KAVAKCI KAN (İstanbul) – Teşekkür ederim Sayın Başkan. 
28
Şubatın yıl dönümünde, uzantısı olan, 2 Mayıs 1999 -adı konulmamış- darbesini
de bugün hatırlatmak istiyorum. Bir milletvekilinin, seçilmiş bir
milletvekilinin şahsında, Türkiye’de ona oy veren kadın-erkek, başı örtülü-başı
örtülü olmayan birçok insana karşı başlatılmış had bildirme kampanyası, 2 Mayıs
1999’da başlayan had bildirme kampanyası 23 Haziran 2015’te ancak, başı örtülü
olmayan milletvekilleriyle ve erkek milletvekilleriyle beraber başörtülü
milletvekillerinin de ant içmesiyle bitmiştir. Bugünlerin tekrar yaşanmaması
için dua ediyorum ve elimizden geleni yapacağımızı belirtmek istiyorum.
Teşekkür
ediyorum.
BAŞKAN
– Teşekkür ederim.
Sayın
Aydın…
8.- Bursa Milletvekili Erkan Aydın’ın,
Türkiye’nin içinde bulunduğu en önemli sıkıntının terör olduğuna ve PKK’yla
yapılan görüşme iddialarıyla ilgili bilgi almak istediğine ilişkin açıklaması
ERKAN
AYDIN (Bursa) – Sayın Başkan, Türkiye'nin içinde bulunduğu en önemli sıkıntı
terör. Sık sık Genel Kurulumuzda PKK’yla yapılan görüşmeler gündeme geliyor ve
tartışılıyor. Şimdi, bu iddialar üzerine şu soruları yöneltiyorum: 
“Oslo
görüşmesi” olarak bilinen buluşmadan dönemin Başbakanının haberi var mı? Örgütün
eylemlerinden MİT’in haberi var mı? Varsa bu eylemler güvenlik güçlerine
bildirildi mi? Güvenlik güçlerinin KCK’ya yönelik yapacağı operasyonlar önceden
MİT’in içerisindeki bazı güçler tarafından örgüt mensuplarına bildirildi mi?
KCK’nın Türkiye tarafından taraf olarak kabul edilmesinde MİT’in rolü var mı?
Öcalan ile örgüt arasındaki iletişimde MİT herhangi bir rol üstlendi mi?
KCK’nın kuracağı ileri sürülen devlet sınırlarıyla ilgili MİT’in bilgisi var
mı?
Teşekkür
ediyorum.
BAŞKAN
– Teşekkür ederim.
Sayın
Akın…
9.- Balıkesir Milletvekili Ahmet Akın’ın,
Hükûmetin soru önergelerine yanıt vermediğine veya geç yanıt verdiğine ve
milletvekillerine verilen denetim yetkisinin tam olarak kullanılmasını
sağlayacak bir önlem alınıp alınmayacağını öğrenmek istediğine ilişkin açıklaması
AHMET
AKIN (Balıkesir) – Sayın Başkan, teşekkür ederim.
Milletin
bize verdiği denetim yetkisini kullanarak vermiş olduğumuz soru önergeleri
Hükûmet tarafından ya hiç yanıtlanmıyor ya da süresi ve gündemi geçtikten sonra
yanıtlandırılıyor. Bu soruların yanıtlandırılmasını sağlamak Türkiye Büyük
Millet Meclisi Başkanlığının görevidir. Türkiye Büyük Millet Meclisi 24’üncü
Yasama Dönemi faaliyet raporunda yer alan bilgilere göre 24’üncü Dönemde 8.635
sözlü soru önergesi verilmiş, bunlardan sadece 2.134 adedi yani yüzde 25’i
yanıtlandırılmış, yüzde 75’ine yanıt verilmemiş. Aynı dönemde 68.784 yazılı
soru önergesi verilmiş, bunların da 13.970 adedi süresi içinde yanıtlanmış,
geri kalan yanıtlandırılmamıştır. 
Türkiye Büyük Millet Meclisi Başkanlığı olarak halkımızın
milletvekillerine verdiği denetim yetkisini tam olarak kullanmasını sağlayacak
bir önlem alacak mısınız, yoksa “AKP Hükûmeti denetimden hoşlanmıyor, kendisini
her şeyin üzerinde görüyor, biz de bu anlayıştayız, denetime gerek yoktur.”
görüşünde misiniz?
BAŞKAN
– Sayın Gözgeç…
10.- Bursa Milletvekili Emine Yavuz
Gözgeç’in, 28 Şubat antidemokratik uygulamasını kınadıklarına ilişkin
açıklaması
EMİNE
YAVUZ GÖZGEÇ (Bursa) – Sayın Başkan, evet, bugün 28 Şubat, milletin oylarıyla
seçilmiş başörtülü milletvekilimize “Dışarı! Dışarı!” sesleri hâlâ
kulaklarımızda. Bin yıl süreceği söylenen o günlerden başörtülü-açık ayrımı
olmadan, milletin temsilcisi olarak Mecliste yer aldığımız bugünleri yaşamanın
onurunu yaşıyoruz. 28 Şubat her ne kadar başörtüsüne karşı olsa da aslında
başörtüsü ve kadın üzerinden Türkiye'nin gelişmesine karşıdır. 
Darbelerden
ve darbe anayasasından hepimiz şikâyetçiyiz. Bu nedenle, yeni bir anayasa
yapılmasında tüm partilerin hep birlikte hareket etmesi gerektiğine inanıyorum.
Teşekkür
ederim.
BAŞKAN
– Teşekkür ederim sayın milletvekilleri.
Grup
başkan vekillerinden söz almak isteyen…
Sayın
Özel, buyurun.
11.- Manisa Milletvekili Özgür Özel’in,
Cumhuriyet Halk Partisi olarak, 28 Şubatı açık bir darbe süreci olarak tarif
ettiklerine, doğrudan ya da dolaylı olarak demokrasiye yapılan her türlü darbe
girişimine karşı olduklarına ve Yaşar Kemal’in ölüm yıl dönümüne ilişkin
açıklaması
ÖZGÜR
ÖZEL (Manisa) – Sayın Başkanım, teşekkür ederim.
Herkese
günaydınlar diliyoruz. 
28
Şubat, Türkiye tarihinde gerçekten çok önemli yıl dönümlerine denk geliyor.
Örneğin 12 Eylül darbecisi Kenan Evren’in Genelkurmay Başkanı olduğu tarihtir
1978’de. 1996’da Türkiye Büyük Millet Meclisi Genel Kurulunda “Öğrenci
Harçlarına Hayır” pankartı açan 12 öğrencinin gözaltına alınıp tutuklandığı
tarihtir ve 17-25 Aralık operasyonundan sonra Rıza Zarrab’ın serbest
bırakıldığı tarihtir ve 1997’de Millî Güvenlik Kurulunun muhtıra verdiği ve
Cumhuriyet Halk Partisi Grubunun… 
Açıkça
ifade etmek isteriz ki doğrudan ya da dolaylı olarak demokrasiye yapılan her
türlü darbe girişimi, her türlü istikamet verme, her türlü dayatmanın
karşısında olan Cumhuriyet Halk Partisi Grubu olarak, o tarihte yaşananların
bir daha yaşanmaması gerektiğini ümit ediyor, o günü açık bir darbe süreci olarak
tarif ediyor, o dönemde mağdur olan tüm siyasetçilerin, o dönemde mağdur olan
tüm gazetecilerin, tüm öğretim görevlilerinin, tüm iş adamlarının bir daha
böyle şeylerin yaşanmayacağı bir Türkiye’de birlik ve beraberlik içinde,
demokrasiye, düşün hayatına katkı sağlamalarını ve bundan sonra Türkiye'nin
hiçbir şekilde demokrasiden uzaklaşmamasını ümit ediyoruz. Meclisin burada
yapacağı bir öz eleştiri var.
Tabii,
28 Şubat süreci ve devamına bakıldığında Adalet ve Kalkınma Partisinin
kurucuları o süreçten sonra bir başka parti yapılanması içine gittiklerinde bir
gömleği çıkarmaktan bahsetmişlerdi. 28 Şubat yeni gömlek sahiplerine mi,
gömleğinde ısrar edenlere karşı mı yapılmıştır? Bugün burada Adalet ve Kalkınma
Partisi 28 Şubat sürecine direnenlerin partisi mi, yoksa 28 Şubatla
evrilenlerin ve onun üzerinden başka bir siyasi yöne yönelenlerin partisi
midir? Onu siyasi tarihçilere, onu sosyologlara, onu bu konuda analiz yapacak
bilim adamlarına bırakıyoruz.
Biz,
kim olursa olsun, düşüncelerini açıkladı diye, gazetede yazı yazdı diye, siyasi
fikrinden dolayı kimsenin fişlenmeyeceği ve özgürce iktidara geldilerse
iktidarı teslim alacakları, yerel yönetimde görev yapıyorlarsa görevlerini
sürdürecekleri, gazete köşelerini koruyacakları bir Türkiye ümit ediyoruz. Bu
Meclis bir öz eleştiri yapmalıdır. Örneğin Cengiz Çandar, Nazlı Ilıcak, Umur
Talu, Ali Bulaç 28 Şubatın mağdur gazetecileridir ama bugün benzer baskıların
daha fevkinde baskılar hissettiklerini, bugün o günlerden daha kötü günler
yaşadıklarını kendileri ifade ediyorlar. Bu açıdan herkes bir düşünsün. İktidar
gücü ele geçirildiğinde baskı kurmak, karşı tarafı toplumsal hayatın, basının,
düşün hayatının dışına itmeye çalışmak, o gücü kullanmak aynı zamanda bir başka
darbe değil midir?
Son
olarak Sayın Başkan, 28 Şubat bir başka yıl dönümü -en yenisi- daha.
Anadolu’nun binlerce yıllık kültüründen beslenen, yazdığı romanlar dünyanın
birçok diline çevrilen büyük bir ustayı, cumhuriyetimizle yaşıt, edebiyatımızın
ulu çınarı Yaşar Kemal’i geçen sene tam da bugün kaybetmiştik. Diliyle,
duruşuyla, insan sevgisiyle hepimize başka bir dünyanın mümkün olduğunu
gösteren o koca yürekli büyük insanı, onun çağları aşan gür sesini
unutmayacağız. “İnsan evrende gövdesi kadar değil, yüreği kadar yer kaplar.”
diyorum.
Hepinize
saygılar sunuyorum.
BAŞKAN – Çok teşekkür ederim. 
II.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, Yaşar Kemal’i saygıyla andığına ilişkin konuşması
BAŞKAN
– Biz de Sevgili ve Sayın Yaşar Kemal’i sevgiyle anıyoruz, saygıyla anıyoruz,
kitapları bize emanettir diyoruz. 
Buyurun
Sayın Akçay. 
III.- AÇIKLAMALAR (Devam)
12.- Manisa Milletvekili Erkan Akçay’ın,
Milliyetçi Hareket Partisi olarak, tutarlı bir şekilde bütün darbelere karşı
çıkmak gerektiğini düşündüklerine ve Nusaybin’de polis aracına yapılan
saldırıda şehit olan polise Allah’tan rahmet, yaralılara acil şifalar
dilediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Değerli
Başkanım, tekrar hoş geldiniz. 
BAŞKAN
– Teşekkür ederim.
ERKAN
AKÇAY (Manisa) – Bütün arkadaşlara günaydın diliyorum. 
Bugün,
28 Şubat 1921, konuşmamın girizgâhına Türkiye Büyük Millet Meclisinde ilk
bütçenin kabul tarihi olarak da bir hatırlatma yaparak başlamak istiyorum ve
bugün de yine bir bütçeyi görüşüyoruz. 
Ve
28 Şubat, “darbe” kavramıyla özdeşleşmiş bir günde değerli milletvekili
arkadaşlarımız da görüşlerini ifade ediyorlar. Biz Milliyetçi Hareket Partisi
olarak “En kötü demokrasi en iyi ihtilalden daha iyidir.” diyen merhum Başbuğumuz
Alparslan Türkeş’in sözünü hatırlıyoruz ve bütün darbelere tutarlı bir şekilde
karşı çıkmak gerekir. 27 Mayıs, 12 Mart, 12 Eylül, 28 Şubat… Şimdi 28 Şubatı
zikredip de 27 Nisanı zikretmemek olmaz. 27 Nisan darbesine de inşallah hep
beraber bir hatırlatma yapar, o konuda ortak görüşler oluştururuz. Ve
darbelerin ürünleri olan kesimlerin de darbe karşıtı söylemleri ne derece
samimidir, onu da ayrıca tartışmak gerekiyor çünkü bu darbe karşıtlığında,
zannederim, noksan olan en önemli husus asgari bir tutarlılık. Bu asgari
tutarlılığı ilkeli bir şekilde sağlamak gerekir ve bütün darbelere karşı çıkmak
gerekiyor. 
Şimdi
“Anayasa’yı tanımıyorum.” derse bir cumhurbaşkanı, bir başbakan veya bir bakan,
bir yetkili; bu darbe değil midir? Bu kesinlikle bir darbedir. Bunlara da karşı
çıkmak gerekir. “Ben Anayasa’ya uymayacağım ama Anayasa’yı bana uydurun.” demek
de bir darbedir, darbe girişimidir. Dolayısıyla buna, geniş kapsamlı, ilkeli ve
tutarlı olmaya dikkat ederek hep birlikte karşı çıkmamız gerekir. 
Yine,
maalesef terör saldırıları devam ediyor ve Nusaybin’de polis aracına saldırı
yapıldığını öğrenmiş bulunuyoruz. 1 polisimiz şehit ve 2 polisimiz de yaralı.
Şehitlerimize Allah’tan rahmet dilerken yaralı polislerimize de acil şifalar
diliyoruz. Milletimizin başı sağ olsun. 
Bir
an evvel bu terör belasını millet olarak topyekûn yok etme azmiyle hepinize
sevgiler, saygılar sunuyorum.
Teşekkür
ederim Sayın Başkan.
BAŞKAN
– Teşekkür ederim.
Sayın
Demirel…
13.- Diyarbakır Milletvekili Çağlar
Demirel’in, Oturum Başkanı TBMM Başkan Vekili Ayşe Nur Bahçekapılı’ya görevinde
başarılar dilediğine, 28 Şubat darbe sürecine, sokağa çıkma yasağı uygulanan
yerlerde yaşananları da darbe olarak algıladıklarına ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan. 
Başarılar
diliyorum size de.
BAŞKAN
– Çok teşekkürler.
ÇAĞLAR
DEMİREL (Diyarbakır) – Sizin oturumunuza da ilk kez katıldığım için yeni
görevinizde başarılar diliyorum.
BAŞKAN
– Çok teşekkür ederim. 
Ben
de aynı duygularla size başarılar diliyorum.
ÇAĞLAR
DEMİREL (Diyarbakır) – Teşekkür ediyorum.
Evet,
28 Şubat darbesiyle ilgili, bugünün 28 Şubat olmasından kaynaklı… Gerçekten o
süreçleri çok yakinen hem bilen… Bu darbe sürecinde özelde kadınlara ilişkin,
başörtüsünden kaynaklı, üniversitelerden atılmasını sağlayan ve başörtüyü…
“Kadına yönelik şiddet” olarak ifade edilen ve kadının iradesini yok sayan
yaklaşımla bir darbe süreci yaşadık. Bu darbe süreci, aslında, bir de bütün hak
ihlallerinin ortaya çıktığı, aynı zamanda, Sincan’a tanklar ve toplarla
girildiğini gördüğümüz bir süreçti. 
Bu
ülke birçok darbe sürecini yaşayan bir ülke ama şu anda bile bu geçmiş
darbeleri kınadığımızı ve kabul etmediğimizi ifade ederken hâlâ günümüzde
şehirlerimizde, illerimizde, ilçelerimizde tanklarla toplarla halkın üzerine
ateş açılan bir süreci yaşıyoruz. Yani şu an yaşanan 2016 yılında da bir darbe
süreci olduğunu bir kez daha ifade ediyorum. Çünkü tankların topların ve ağır
silahların, halkın üzerine, Sur’da, Cizre’de, Silopi’de, İdil’de, Derik’te ateş
açtığını görüyoruz. Bu da bir darbe sürecidir, bu da bir hak ihlalidir. Yani
siyasetçilerin yapması gerekenlerin üzeri örtülerek siyasetin soruna çözüm
bulması gerektiği bir yerden bakmanın ötesinde askerî darbelerle ya da tanklar,
toplarla halkları katletmek, bu da aynı zamanda, 2016 Türkiye’sinde bu süreçte
yaşanan bir durumdur. İnsanları vahşet bodrumlarında yakmak ve gerçekten
cenazelerini bütün illere yayarak insanların, halkın kendi cenazesine bile
ulaşmasını engelleyen bir durum da aslında bir darbe sürecidir. Biz bunu bu
şekilde algılıyoruz, bu darbelerin hepsini bir bütün olarak kınadığımızı ifade
ediyoruz. 
Teşekkür
ediyorum.
BAŞKAN
– Teşekkür ederim.
Buyurun
Sayın İnceöz.
14.- Aksaray Milletvekili İlknur İnceöz’ün,
bütçe görüşmelerinin ülkemize hayırlar getirmesini temenni ettiğine, 28 Şubat
postmodern darbesinin yıl dönümüne, tüm darbe girişimlerini kınadığına ve
sokağa çıkma yasaklarının uygulandığı yerlerde terörle mücadele edenlere
kolaylıklar, şehitlere Allah’tan rahmet dilediğine ilişkin açıklaması
İLKNUR
İNCEÖZ (Aksaray) – Sayın Başkanım, teşekkür ediyorum.
Ben
de önümüzdeki bütçe görüşmelerinin ülkemize ve milletimize her şeyden önce
hayırlar getirmesini temenni ediyorum. 
Tabii,
bugün 28 Şubat, 28 Şubat postmodern darbenin on dokuzuncu yılı. Ben bu
vesileyle, bundan önceki dönemlerde özellikle 27 Mayıs ihtilali, 12 Mart
muhtırası, yine, 1980 ihtilali ve yakın zamanda yine tanıklık etmiş olduğumuz
27 Nisan e-muhtırası, Gezi eylemleri, 17-25 Aralık operasyonları da dâhil olmak
üzere millet iradesini, demokrasiyi askıya alacak şekilde, demokrasiyi
kesintiye uğratacak şekilde, demokrasiyi inkıtaya uğratacak şekildeki tüm darbe
girişimlerini bugün tekrar, bir kez daha kınadığımı özellikle belirtmek
istiyorum. 
Bu
darbe girişimleri ülkemizde sadece insan kaynaklarını israf etmekle kalmıyor,
ekonomiyi, sosyal, siyasal, demokrasi de dâhil olmak üzere her alanı kesintiye
uğratan, israf eden ve bir ülkenin gelişimini, değişimini, dönüşümünü on
yıllarca geriye atacak şekildeki girişimlerdir. Bu anlamdaki tüm darbeleri
özellikle kınadığımı, aslolanın millet iradesinin olması gerektiğini bir kez
daha vurgulamak istiyorum. 
28
Şubat gerçekleştirildiğinde 28 şubat zihniyetinin bin yıl süreceği söylenmişti.
Ama çok şükür ki sağduyulu milletimiz, geçmiş döneminden ders almış, birçok
acılar yaşamış olan milletimiz, aslolanın millet iradesi olması gerektiğini bir
kez daha göstermiştir. 
Ben,
özellikle, 28 Şubatta insan kaynağımızın nasıl israf edildiği noktasına da bir
vurgu yapmak istiyorum. Evet, 28 Şubat, özellikle eğitim alanında, özellikle de
kadınlarımız arasında çok önemli bir eşitsizliğe sebep olmuştur; toplumu
kadınlar arasında başörtülü-başı açık şeklinde, kendisini eşitsizliğe itecek
şekilde de bir sonuç doğurmuştur. Tabii ki bu sonucun özellikle de birçok hanım
kardeşimizin, kızlarımızın okuldan, eğitim hakkından yoksun olmasına sebep
olmuş ve bu da çok önemli bir insan kaynağının israfıdır. 
Ben
bu anlamda, tekrar, 28 Şubat vesilesiyle tüm darbeleri kınadığımı, tarihimize
bunların bir kara leke, demokrasimize bir kara leke olarak geçmiş olduğunu
belirtiyorum. Bir daha ülkemize, milletimizin rızası hilafına gerçekleşmeyecek
şekilde, bu iktidarımız döneminde, demokratik anlamda hak ve özgürlükler
noktasında atılan tüm adımların önümüzdeki dönemde de ülkemizi çok daha ileriye
taşıyacağı noktasında emin olmamız gerektiğini söylüyorum. Egemenlik,
bilakayduşart milletindir ve bundan sonra da bu şekilde devam etmesi için biz
parlamenterlere çok önemli görevler düşmektedir. 
Ben,
bu vesileyle, Doğu, Güneydoğu Anadolu’da sokağa çıkma yasaklarının uygulandığı
illerde, güçlü bir şekilde terörle mücadele eden tüm vatandaşlarıma,
polisimize, askerimize de kolaylıklar diliyorum. Şehitlerimize de Allah’tan
rahmet diliyorum. Türkiye’nin bu toprakları, ülkemizin bu toprakları kolay
kazanılmadı, bundan sonra da bu coğrafyada topraklarımızın birlik,
beraberliğinin muhafazasını temin etmenin hiç de kolay olmadığı, yaşadığımız
terör olayları nedeniyle de bir kez daha ortadadır. İnşallah, bu mücadelede de,
haklı mücadelesinde de, meşru mücadelesinde de, hukuki anlamda yürüttüğü
mücadelesinde de milletimiz kazanacaktır; aslolan millet iradesidir.
Teşekkür
ediyorum Sayın Başkanım.
BAŞKAN
– Ben de teşekkür ederim.
NURETTİN
YAŞAR (Malatya) - Sayın Başkan…
BAŞKAN
– Sayın milletvekilleri, Türkiye Büyük Millet Meclisinin 28 Şubata karşı
duruşunu yürekten alkışlıyorum. Aslında, bugün Divanın bu görüntüsü 28 Şubata
verilecek en büyük cevaptır diyorum ve gündeme geçiyorum. (AK PARTİ
sıralarından alkışlar) 
NURETTİN
YAŞAR (Malatya) – Sayın Başkan…
BAŞKAN
– Buyurun. 
NURETTİN
YAŞAR (Malatya) – Ben kısa bir açıklama yapacaktım efendim. 
BAŞKAN
– Sisteme girmemişsiniz herhâlde.
NURETTİN
YAŞAR (Malatya) – Girdim efendim. 
BAŞKAN
– Daha sonra, çalışmamızın ileriki safhalarında size söz veririm, şimdi gündeme
geçiyorum Sayın Yaşar. 
Sayın
milletvekilleri, bugün Meclisi 3 kadın yönetiyor, hep birlikte hepimize iyi
çalışmalar diliyoruz. (Alkışlar) 
Gündemimize
göre 2016 Yılı Merkezi Yönetim Bütçe Kanunu Tasarısı ile 2014 Yılı Merkezi
Yönetim Kesin Hesap Kanunu Tasarısı üzerindeki görüşmelere devam edeceğiz. 
Program
uyarınca bugün ikinci tur görüşmelerini yapacağız.
İkinci
turda Hazine Müsteşarlığı, Bankacılık Düzenleme ve Denetleme Kurumu, Sermaye
Piyasası Kurulu, Vakıflar Genel Müdürlüğü, Afet ve Acil Durum Yönetimi
Başkanlığı, Türk İşbirliği ve Koordinasyon Ajansı Başkanlığı, Yurtdışı Türkler
ve Akraba Topluluklar Başkanlığı, Atatürk Kültür, Dil ve Tarih Yüksek Kurumu,
Atatürk Araştırma Merkezi, Atatürk Kültür Merkezi, Türk Dil Kurumu, Türk Tarih
Kurumu bütçe ve kesin hesapları yer almaktadır.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (x)

A) HAZİNE MÜSTEŞARLIĞI
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI
1) Afet ve Acil Durum
Yönetimi Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU
1) Türk Tarih Kurumu 2016 Yılı
Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN
– Komisyon? Burada.
Hükûmet?
Burada. 
Sayın
milletvekilleri, bu turda yer alan bütçelerle ilgili olarak soru sormak isteyen
milletvekillerinin sisteme girmeleri gerekmektedir. 
İkinci
turda grupları ve şahısları adına söz alan sayın üyelerin isimlerini okuyorum: 
Milliyetçi Hareket Partisi Grubu adına; Mehmet Günal, Antalya Milletvekili; Arzu Erdem, İstanbul
Milletvekili; İsmet Büyükataman, Bursa Milletvekili; Ruhi Ersoy, Osmaniye
Milletvekili. 
Halkların
Demokratik Partisi Grubu adına; Ziya Pir, Diyarbakır Milletvekili; Müslüm
Doğan, İzmir Milletvekili; Erol Dora, Mardin Milletvekili; Mehmet Emin
Adıyaman, Iğdır Milletvekili; Kadri Yıldırım, Siirt Milletvekili. 
Adalet ve Kalkınma Partisi Grubu
adına; Mustafa Savaş, Aydın Milletvekili;
Şahap Kavcıoğlu, Bayburt Milletvekili; Recai Berber, Manisa Milletvekili;
İsrafil Kışla, Artvin Milletvekili; Yusuf Beyazıt, Tokat Milletvekili; Tamer
Dağlı, Adana Milletvekili; Atay Uslu, Antalya Milletvekili; Ayşe Keşir, Düzce
Milletvekili; Alpaslan Kavaklıoğlu, Niğde Milletvekili; Osman Boyraz, İstanbul
Milletvekili; Mehmet Erdoğan, Gaziantep Milletvekili; Sabri Öztürk, Giresun
Milletvekili; Hakan Çavuşoğlu, Bursa Milletvekili; Hasan Basri Kurt, Samsun
Milletvekili; Suat Önal, Osmaniye Milletvekili; Necip Kalkan, İzmir
Milletvekili.
Cumhuriyet Halk Partisi Grubu adına; Aykut Erdoğdu,
İstanbul Milletvekili; Sibel Özdemir, İstanbul Milletvekili; Serkan Topal,
Hatay Milletvekili; Emre Köprülü, Tekirdağ Milletvekili; Ayşe Gülsün Bilgehan,
Ankara Milletvekili; Mustafa Tuncer, Amasya Milletvekili; Burcu Köksal,
Afyonkarahisar Milletvekili; Tanju Özcan, Bolu Milletvekili ve Bülent Öz,
Çanakkale Milletvekili.
Şahıslar adına, lehinde, Salih Çetinkaya, Kırşehir
Milletvekili; aleyhinde, Ruhi Ersoy, Osmaniye Milletvekili. 
Şimdi, Milliyetçi Hareket Partisi Grubundan başlıyoruz.
İlk konuşmacı Antalya Milletvekili Mehmet Günal’dır.
Süreniz 23 dakikadır.
Buyurun Sayın Günal. (MHP sıralarından alkışlar)
MHP GRUBU ADINA MEHMET GÜNAL (Antalya) – Sayın Başkan,
değerli milletvekilleri; hepinizi saygıyla selamlıyorum.
28 Şubatı yeterince konuştu arkadaşlarımız ama ben,
kalkınca sabah sabah yine şehit haberleriyle uyanmanın üzüntüsü içerisindeyim.
Öncelikle, bugünküler başta olmak üzere tüm şehitlerimize ve Hocalı’da
kaybettiklerimize Allah’tan rahmet dileyerek başlamak istiyorum.
İkincisi,
Sayın Başkan kurumları sayarken başta -benim de bugün üzerine söz aldığım-
“Hazine Müsteşarlığı, Bankacılık Düzenleme ve Denetleme Kurumu, Sermaye
Piyasası Kurulu…” dedi ama ben de dönüp baktım, Sayın Maliye Bakanımız var,
ilgili Bakanımız yok. 
ERKAN
AKÇAY (Manisa) – İlgisiz bakanlar var. Bakanlar da ilgisiz, Hükûmet de ilgisiz.

MEHMET
GÜNAL (Devamla) – Evet, yani doğal olarak Hazineden sorumlu Bakan olarak yurt
dışına gidiyor ama biz yukarıda -Komisyon Sözcümüz burada- 9 defa mı
değiştirdik Sayın Koçer? Yani, bakanların durumuna göre mareşalin de üzerinde
yıldızlama yapıyoruz Plan ve Bütçe Komisyonunda, o gündem değişikliğinde 8-9
defa bakanlıkları değiştirdik bakanların programına göre.
ERKAN
AKÇAY (Manisa) – Kendi bütçesini ciddiye almayan bir Hükûmet var.
MUHAMMET
BALTA (Trabzon) – Mehmet Bey, Maliye Bakanımız orada.
MEHMET
GÜNAL (Devamla) – Teşekkür ederim. Ben ekonomi bürokratıyım, hangi bakanın
nereye baktığını biliyorum, merak etmeyin yani. Ayrıca para-banka hocasıyım, o
kurumların hepsini biliyorum, kime bağlı olduğu da sizin Başbakanlık
genelgesinde yazıyor zaten, merak etmeyin.
Şimdi,
orada şunun için söyledim: Maliye Bakanı onun yerini tutamaz. Yani, hem şahıs
olarak tutamaz -eski Maliye Bakanı olduğu için söylüyorum- hem de kurum olarak
tutamaz, herkesin sorumluluğu var. Sayın Ağbal kusura bakmasın, ben dün de
söyledim ama ben ne Sayın Ağbal gibi ne Sayın Başbakan gibi -onu da
ekleyebilirim önceki gün yaptığı konuşmadan sonra- ne diğer bakanlar gibi ne
Sayın Bostancı gibi hamaset yapmayacağım siz ne kadar tahrik ederseniz edin,
ben bir durum tespiti yapıyorum. Bugün burada olması çok şık olurdu. Bütçe bir
defa görüşülüyor. Bu sene iki defa görüştük, geçici bütçe de oldu ama bu
istisnai bir durum, böyle çok sık yaptığımız bir şey değil. Onun için o
programların kaydırılması gerekirdi. Bunu yaparken arkadaşlarımız da o programa
göre ayarlama yapıyorlar, kaydırmaca yapabiliyorlar, kurumları
ayarlayabiliyorlar. Bakalım, Sayın Ağbal kendisiyle ilgili konulara bile tam
cevap vermiyor ki Sayın Şimşek’le ilgili olana nasıl cevap verecek bilmiyorum
yani defalarca sorduğumuz sorular ortada kalıyor, onun için bakacağız. Şimdi konuştuğumuz
şeylerde cevap verirken olursa…
MALİYE
BAKANI NACİ AĞBAL (Bayburt) – Sizin istediğiniz cevapları vermiyorum, onun için
bozuluyorsunuz.
MEHMET
GÜNAL (Devamla) – Bak, dayanamadı hemen, dedim ben size, Mehmet Şimşek’in
yerini tutamaz yani o olsa sonuna kadar susar, hiç konuşmazdı, hatta bazen
cevap bile vermez, susar, beceriklidir. 
ORHAN
DELİGÖZ (Erzurum) – Susmak mı iyi, konuşmak mı tartışılır.
MEHMET
GÜNAL (Devamla) – Cevap vermek önemli. Susacak tabii ama yeri geldiğinde
sorulan sorulara cevap vermek gerekir. 
Bunu
şunun için söyledim, en baştan söyleyeyim: “Ben onlar gibi yapmayacağım.”
dememin nedeni Milliyetçi Hareket Partisinin en temel ilkesi “Önce ülkem ve
milletim, sonra partim, sonra ben.” diyen bir anlayışa sahiptir. Onun için,
gerçekten, burada, bu bütçeden yapıcı sonuçlar çıkaracaksak, hepimizin amacı
ülkemizin ileri gitmesiyse, sorunların çözülmesiyse o zaman bu soruları da
tartışacağız, bizim görüşlerimizi de alacaksınız. Önceki gün Sayın Başbakan
öyle diyordu: “Dinliyoruz.” Tamam “Dinliyoruz.” ama dikkate almıyorsunuz. Ya
bazen dinlemeye bile tahammül kalmıyor. 
Gelin,
bugün -mademki öyle diyorsunuz, madem 28 Şubat konuşuyorsunuz- bu popülizmi
bırakalım. Ben önce bazı durum tespitleri yapacağım, sonrasında da çözüm
önerilerimizle ilgili bazı şeyler söyleyeceğim. 
Değerli
arkadaşlar, bütçedeki temel şey, burada bir bütçe yaptığımız zaman bir hedefe
oturtuyoruz, makroekonomik dengelere oturuyor. Önce, başlıyor arkadaşlarımız,
uzunca bir süre talepleri alıyorlar yatırımlarla ilgili; sonra elimizdeki
imkâna bakıyoruz; sonra da buna göre önce bir orta vadeli program ve mali plan
çıkıyor, sonrasında da buna uygun bir bütçe tasarısıyla Meclise geliyor
Hükûmet. E peki, eğer şimdi -hani “ilk düğmeyi yanlış iliklediğiniz zaman…”
derler ya- baştan koyduğunuz hedefler yanlışsa bunun hangisini tutturacaksınız?
Yani düğmeyi yanlış bağladığımız zaman aşağıya kadar doğru gitme şansı yok ki. 
ORHAN
DELİGÖZ (Erzurum) – Tamam da yanlış olduğu nereden belli Sayın Günal?
MEHMET
GÜNAL (Devamla) – Şimdi işte onu tartışacağız, yanlış mı, değil mi; yani
söylenen rakamlar ne kadar doğru, nedir, ne değildir. 
Şimdi,
burada, değerli arkadaşlar, çok fazla kavram kargaşası yaratılarak millete
pembe masal anlatılıyor. Ya, “Biz bunun üzerinden siyaset yapalım.” demiyoruz.
Bunu kabul etmediğiniz takdirde çözemezsiniz, sorunu kabul etmeden çözüm
bulunmaz. Ha, “Eksiğimiz var, şunu da yapalım.” demek ayrı bir şey, “Biz zinhar
hiçbir şeyi yanlış yapmıyoruz, her şey doğru.” demek ayrı bir şey. Onun için
diyoruz ki: Bizim de görevimiz -bize muhalefet görevi vermiş millet- o
yanlışları, eksikleri size söylemek, daha doğru bir şekilde bütçe yapılmasını
sağlamak, doğru politikaların uygulanmasını sağlamaktır. E baştan, bakıyoruz,
bütün bakanlar aynısını yapıyor, Sayın Ağbal da dâhil, sunuşunu da yaptı.
Dünyadaki toplam büyüme, gelişme… Giriş kısmına baktım, sadece bütün söylemeye
çalıştığı şu: “Vallahi, dünya küçülüyor, biz de o kadar büyüyebildik, fazla
büyüyemedik.” Ama bizim eş değer olduğumuz ülkeler var. Biz kimle kıyaslayacağız?
Gelişmekte olan ülkelerle. Gelişmekte olan bir ülke olarak mukayesemizi onlarla
yapmamız lazım. Bakıyoruz, “2002’de şöyleydi, 2015’te böyle.” Ya kardeşim, 2002
geçti, kaçıncı bütçeyi yapıyoruz. Ha, onu yaparken de doğru yapın. Yani, “doğru
yapın” derken, mukayeseyi analitik bir şey yaptığınız zaman buna eşit
dönemlerle bakmak lazım. On üç yıl geçmiş, on dördüncü yıldayız dediniz. Önceki
gün polemik konusu da yapıldı burada Sayın Bostancı’yla, ben de karşılık verdim
bir kısmına. Geçmişe dönük bakalım. Nereye bakmamız lazım? Türkiye ile
gelişmekte olan ülkelerin ortalamasını alalım. Geçmiş on üç yıla bakın, AKP’yle
ilgili olan on üç yıla bakalım. Ortalamada, 1990-2002 arasındaki ortalamamız,
Türkiye ile gelişmekte olan ülkeler arasında -0,4 puan, yüzde olarak baktığınız
zaman. Ama on üç yıllık AKP iktidarına baktığınız zaman -1,5 yani 1 puandan
daha fazla bir arada fark var. Yani, Türkiye ortalamada daha az büyümüş benzer
ülkelerden. Şimdi, bunu kalkıp bir başarı masalı gibi anlatmak ayrı. Ha,
“Şundan oldu, bundan oldu, şu sıkıntı vardı, kriz vardı, arkasından yaptık,
yapamadık.” değil, ona itirazımız yok, beraber yapalım diyoruz zaten. Seçim
oldu, Hükûmet kuruldu. O zaman, biz muhalefet görevimizi yapacağız, bir dahaki
seçime kadar iktidar da iktidar görevini yapar.
ORHAN
DELİGÖZ (Erzurum) – Ama beraber o zaman kuralım…
MEHMET GÜNAL (Devamla) - O zaman bunu, oturacağız…
Defalarca söyledim, sayın bakanlar da biliyor. Birinci döneme bakıyorsunuz,
2003-2007’ye bakıyoruz, aynı mukayeseye göre biraz daha dünyadaki likiditeden
dolayı kısmen başarılı, 0,7 puan var ama ikinci döneme baktığımız zaman -2 puan
gelişmekte olan ülkelerle ortalama büyüme farkımız var. Demek ki büyümemizde
bir sorun var. Yani içeriğini, niteliğini ayrıca tartışacağız ama rakam olarak
da bir sorun var. E, dönüp bakıyoruz, kişi başına gelir açısından baktığımız
zaman da 2002’de bu gelişmekte olan ülkelerle kat olarak baktığımız zaman 2,27
kat, onların kişi başına geliri ortalamasına bizimkini bölünce. 2008’de 2,11
kata düşmüş, 2014’te 1,94 kat yani 2,27’den 1,94’e düşmüş. Önümüzdeki sürece
baktığımız zaman daha vahim bir durum var çünkü açıklanamıyor değerli
arkadaşlar bu hedefler, onun için söylüyorum. Onuncu Kalkınma Planı’na
bakıyorsunuz, dün söyledim, 2015 yılı, 2011’de koyduğunuz hedeflere bakıyoruz
ve OVP’ye bakıyoruz, maalesef, bu sene dolar bazından hedef dahi koyamadı
arkadaşlarımız. Niye? Çünkü düşüyor. O zaman, işte, geçmişte bunun havasını
attığınız zaman kur farkından faydalanırsanız kur zararı geldiği zaman da
gizlemek zorunda kalıyorsunuz. Yani her şeyi açıkça konuşmamız lazım, bunların
mukayesesinin reel rakamlarla yapılması gerektiğini… “Şu alanlarda yaptık, şu
alanlarda yapamadık.” demek lazım. Zaman zaman, Sayın Erdoğan Başbakanken de
söylüyordu yani “İşsizliği düşüremedik, düşürecek babayiğit varsa gelsin.”
diye. Peki, neden düşmediğini tartışmamız lazım, büyümemizdeki sorunu
tartışmamız lazım. Bakın, dokuz yıldır bütçe yapıyoruz hepsinde de birinci
öncelikli konu dışa bağımlılığın azaltılması, ithalata bağımlılığın azaltılması,
yerli girdilere dönülmesi, yerli enerji diyoruz. Hâlen daha, öncelikli programa
bakın, 64’üncü Hükûmet Programı’na bakın, koyduğunuz acil eylem planlarına
bakın aynı şeyler duruyor arkadaşlar. Bunu çözmek zorundayız. İşte, Rusya krizi
tetikledi, bir anda sağdan soldan doğal gaz aramaya başladık, yeni ihracat
pazarları arıyoruz; Antalya da en çok etkilenen illerden birisi olduğu için
turizmdekilere bakıyoruz, tarımdakilere bakıyoruz; bunları düşünüp önceden
önlem almamız gerekiyor, değişik pazarlarda hem turizm olarak hem ticaret
olarak, tarımsal ticaret olarak bunları önceden düşünmemiz ve bağımlılığımızı
azaltmamız, çeşitlendirmemiz gerekiyor. Dolayısıyla, burada bu 2016 hedefleri
de 2018 hedefleri de tutarsız olduğu için şimdiden kadük hâle gelmiştir. Bunu
üzülerek söylüyorum yani 2023 hedeflerini ilk defa devlet dokümanlarına
geçiren, planlara, programlara geçiren bir partinin mensubu olarak 2023
hedeflerinden bu kadar uzaklaşmış olmamızdan dolayı memnun değilim. Söylememin
nedeni, bunu bir an önce kapatalım, bunlarla ilgili yapısal önlemleri alalım
diye böyle konuşuyorum değerli arkadaşlar. Bundan muzdaripiz, bu hedeflerden
uzaklaşmamamız lazım, dönüp bununla ilgili birtakım çalışmalar yapmamız lazım.
Şimdi,
bakıyoruz, bir taraftan, büyüme neden böyle? Hedeflerimiz niye tutmuyor? Şunu
söyleyeyim: Yarım puan yaptığınız zaman -Sayın Maliye Bakanı konuşmasında
hesaplamalarını da bize vermişti ama şimdi vaktim yok- yani, yüzde 4
hedefliyorsunuz, yüzde 3,5’a düştüğü zaman buradan alacağınız vergiyi nereden alacaksınız?
Yani, hedefleriniz gerçekçi değilse -örnek olarak söylüyorum- şöyle oluyor:
Ekim ayında geliyor -Sayın Bakan şimdi ilk defa yapacak, Sayın Şimşek çok
yaptı- OVP’yle beraber bir açıklama yapıyor: “Yıl sonuna kadar şu kadar bütçe
açığımız var, vatandaşa yüklen.” O ne? ÖTV, özel iletişim vergisi, bunların
üzerinden zam yapıyoruz -yani, tüketim üzerinden alınan- vatandaşın
tüketiminden zam yapıyoruz. Bakın, geçmiş yıllarda bir sürü örneği var.
Hedefiniz tutmadığı zaman vatandaşın sırtına yüklenirsiniz. Biz de diyoruz ki:
Doğru hedefleme yapalım. Gelirleri doğru toplayalım; harcamaları yerinde
yapalım. Akıntı olan yerleri, kaçak olan yerleri denetleyelim; oralardan daha
düzgün bütçe yapalım. Bütçenin esası budur: Elimizdeki imkânları en etkin
şekilde verimli alanlara kullanarak ülkemizin gelişmesini, kalkınmasını
sağlamak. Onun için biz bu konularda kaygı duyuyoruz.
Şimdi,
büyümenin niteliğinde sorun varsa; tüketime dayalı, ithalata dayalı bir büyüme
anlayışımız varsa; konuta, inşaata dayalı bir büyüme anlayışımız varsa bunu
değiştirmek zorundayız. Siz, kalkar, bunu söyledi diye Sayın Babacan’a ceza
keserseniz… Örnek söylüyorum, ben mecazi olarak söylüyorum: Sayın Başbakana o
zaman Sayın Başbakan olan Sayın Erdoğan’ın neler söylediğini biz biliyoruz, yani
“faiz lobisi”, “vatan haini” dendiği zaman -burada ben size gösterdim, yeni
milletvekili arkadaşlarımız var- yandaş gazetede büyük boy manşet oldu üçü
birden, yan yana konuldular, şimdi zamanım olmadığı için, başka konulara
değineceğim için söylemiyorum ama. Dolayısıyla, doğru söyleyeni dokuz köyden
kovmamamız lazım. 
Mehmet
Şimşek Plan ve Bütçe Komisyonuna geldiği zaman Sayın Bakana sorduk “Vergi
affından yana mısınız, değil misiniz?” diye; kendisi bilgi verdi, dedi ki:
“Orada bir tane madde var -hani, şu, iş adamlarından çok az bir vergi alarak
vergilerini öteleme işi vardı- biz Maliye Bakanlığı olarak buna karşıyız, bizim
mutfağımızdan çıkmadı.” Milletvekili arkadaşlarımızın bir üstüne yürümediği
kaldı, yani AKP milletvekili arkadaşlarımızın. Sayın Bakanın söylediğine
Komisyon üyesi arkadaşlarımız ret verdiler. Şimdi, böyle olmaz. Yani, ben
söylemedim onlara. Bakın, Sayın Babacan ile Sayın Şimşek’in söylediklerini
söylüyorum. Haklı olarak diyorlar ki: “Yapısal önlemler almamız lazım. Bu
şekliyle devam edemez, sürdürülebilir değil.” Peki, bunları dinlemezsek ne
olur? İşte, işsizlik hâlâ yüzde 10,5 olur. 2002’yle mukayese ediyordunuz, oraya
gelince duruyor. 10,3’tü, kriz sonrası olmasına rağmen, mukayese edilen yıl
doğru olmamasına rağmen hâlâ geldiğimiz noktada her türlü manipülasyona, tanıma
rağmen yüzde 10,5. O zaman bir yapısal sorun var demektir. İşte, o nedir?
İthalata bağımlı, tüketime dayalı, inşaata dayalı ekonomi yaparsak böyle olur.
Doğrudan yatırım diyoruz, bakıyoruz, çoğu devralmaya, bankalarla, AVM’lerle
ilgili. Yani, tamam, portföy yatırımı değil ama aldığınız hisse senetleri
mevcut şeylerin hissesiyse, yeni bir yatırım yapmıyorsanız… Dün de sordum,
sayın bakanlara bir daha soruyorum: Bana 1 milyar doların üzerinde 2000 yılında
bir otomotiv -adını söylemiyorum- markasının yaptığı yatırımdan sonra
Türkiye'de 1 milyarlık bir doğrudan yeni yatırım söyleyin. Varsa özür
dileyeyim. Yani, dolayısıyla, bunları kabul etmek zorundayız. “Yatırım ortamını
iyileştireceğiz.” diye her maddede koyuyoruz, her programda koyuyoruz, her
planda koyuyoruz ama netice itibarıyla olmuyor. Biraz sıcak para çekiyoruz,
biraz körfez sermayesi geliyor… Geçici olan şeyler, sürdürülebilir olmayan
şeyler evet bazen baskılamaya yarar ama netice itibarıyla bunları çözemeyiz.
Değerli
arkadaşlar, aynı şekilde, enflasyona bakıyoruz. Daha önceki gün, birkaç gün
önce TÜSİAD Başkanı toplantıda söylüyor, bir uluslararası toplantıda: “2016
yılı zor bir yıl olacak.” Enflasyonla ilgili hedefler yine gerçekçi değil.
Merkez Bankası bile burada OVP ve bütçe hedefleri açıklandıktan sonra revize
etmek zorunda kalıyor. 5 diyoruz; 7,5; 8; 8,5; 9 oluyor. Şimdi, hedefin ne
olduğundan ziyade, hedefi sürekli tutturamayan bir hedefleme olursa o zaman
inandırıcılığınız kalmaz. Merkez Bankası açısından en önemli şey güvenilirlik,
inandırıcılıktır. Ne oluyor o zaman? Not açıklıyor, hâlâ aynı düzeyde duruyor.
Niye? Açıklanan hedeflere uluslararası kuruluşlar inanmıyor. Bu şekliyle
enflasyonu… Tamam, şöyle bir cinlik yapılıyor: “Efendim, biz 5 diyelim de 7,5’a
razıyız, 8’e razıyız.” diyorlar herhâlde ama o zaman da kredibiliteniz,
inanılırlığınız kayboluyor. Ne yapmamız lazım? Daha sağlıklı yapmamız lazım. E,
bir taraftan hâlâ önceki gün Sayın Cumhurbaşkanı -yine topa girmiş, herhâlde
Yiğit Bulut’un, Danışmanı Cemil Bey’in yönlendirmesiyle mi oluyor, tam
bilemiyorum ama- yine faizle ilgili açıklama da yapmış. 
Değerli
arkadaşlar, faiz bir sonuçtur. faiz bir neden değildir. Yani siz sıcak paraya
bağımlı olursanız, düşük kur, yüksek faize dayalı ekonomiyi yıllarca sürdürür
bunu iyi zannederseniz hem işsizliği düşüremezsiniz hem ithalata bağımlı hâle
gelirsiniz hem de faizi vermeye muhtaç hâle gelirsiniz. Niye gelsin adam siz
fazladan faiz vermezseniz? Bunun doğru olduğunu söylemiyorum bakın; o bir
sonuç. O faizin düşürüleceği ortam söylediğimiz yapısal önlemlerdir. Makro
ihtiyati tedbirlerle, mikro tedbirlerle bunu düşüremezsiniz. Merkez Bankasının
eğer birinci madde olarak görevlerine yazarsanız “fiyat istikrarıdır temel
hedefi” diye onun tek silahı vardır, o da faizdir. Ortam müsait olmayınca
düşüremez; günah keçisi ilan etmenin bir anlamı yok. Ha, oradan popülist bir
şey yapalım “Efendim, vallahi, Cumhurbaşkanı, Başbakan faiz düşsün istiyor
Merkez Bankası düşürmüyor…” Bu, çok ucuzcu bir şeydir. Onun altyapısını yapmamız
lazım. Neler yapmamız lazım? Burada kalkıp da “Efendim, biz borcu düşürdük, 100
milyarlık İşsizlik Sigortası Fonu’nun parasını düşüp net kamu borcunu şu kadara
düşürdük.” mukayese edip hava atmak değildir. Ya o paraları oraya
biriktirmeyeceksiniz veya işsizin lehine veya işsizliği azaltma lehine
programlarda kullanacaksınız. Bir süre almayın dedik. Bakın “Turizmde teşvik
verin.” diyoruz; yazın kışın çalışmayan tesislerde istihdam teşviki… Alın oraya
verin. GAP’a verdik, aktif iş gücü programlarına verdik. Ya da bir süre
kesmeyin diyoruz Sayın Bakan. 100 milyar birikmiş, ne yapacaksınız, kime
ödeyeceksiniz o parayı? Ha, ne işe yarıyor? Eskiden böyle -Halk Bankası eski
Genel Müdür Yardımcımız bana bakıyor- onlar gidip Ziraat Bankası, Halk Bankası
kamu kâğıtları alıyordu ki biraz hani faizi düşürelim ihalelerde diye şimdi
İşsizlik Sigortası Fonu’nun parasıyla kamu kâğıtları alıyoruz, bir. İki: Bir de
dediğim gibi kamu net borcundan düşerken 100 milyar daha borcumuz az gözüküyor;
özeti bu. Ama para orada duruyor; bizim değil işsizlerin parası o, sadece
hazine yönetiminden sorumlu devlet bunun. Bunları doğru değerlendirmemiz lazım.

Peki,
onu yapması gereken hazine yapıyor mu, yapmıyor mu? Soruyoruz hazineye: Bir
sürü taahhütte bulunuyorsunuz. “Şu kadar borcumuz var.” diyorsunuz ama bu
taahhütlerimizin riski nedir? Sadece şehir hastaneleriyle ilgili, birtakım
uluslararası yatırımlarla ilgili verdiğiniz garantilerden, üstlendiğimiz
muhtemel risk nedir? Yok, onlar da işin içerisinde yok. “Şu kadar borcumuz var.”
Peki, özel sektör borcu ne olacak, vatandaşın borcu ne olacak? Onlar da yok. 
Şimdi,
değerli arkadaşlar, bu işler biraz üzerinde durmamız gereken şeylerdir. Sadece
“Kamu borcunu şuraya düşürdük, iç borcumuz azaldı.” diyerek bu işten
sıyrılamayız. Bakın, 14’üncü yılına girdiğiniz iktidarlarınız döneminde
tüketici kredisi borçları 134 kat artmış, kredi borcu; kredi kartı borçları 17
kat artmış. 
MUSTAFA
SAVAŞ (Aydın) – Güzel bir şey ama. 
MEHMET
GÜNAL (Devamla) – Güzel bir şey de ödenmeyenleri de sen biliyorsun Sayın Savaş.

Yani
ödenemeyenlerin artışını da koyduğunuz zaman vatandaşın tüketici kredisi borcu
-miktarını da söyleyeyim de- 2,3 milyardan 300 milyarın üzerine çıkmış. Şimdi
bunları tüketim toplumu yapıyoruz ama ödeme gücü nedir, ne değildir? Kredi kartı
borçları 4,3 milyar liradan 77 milyara çıkmış. Peki, bankalara toplam borcu ne
olmuş? 6,6 milyardan toplamda ikisini toplayınca da 382 milyara çıkmış
vatandaşın borcu. Şimdi, biz diyoruz ki: Devlet... Neyle harcıyor vatandaş?
Neyle destekliyor büyümeyi? Tüketerek. Peki, bunu nasıl ödeyecek?
Eğer
yakında Türk usulü bir “mortgage” krizi çıkarsa bankalar çok büyük sıkıntıya
düşer dedim. Ondan da kastettiğim şu: Konut kredileri patladığı zaman, konut
sektörü patladığı zaman, bankaların elinde, şişirilmiş fiyatlarla ipotekten
geri aldıkları konutlar kalacak. Farklı bir versiyon Türk usulü. Bunun önlemini
almak lazım. ”Olmaz, olmaz.” demeyin. Vatandaşın ödeme gücü düştüğü zaman neyle
ödeyecek bunları?
KAMİL
AYDIN (Erzurum) – Borç yiğidin kamçısıdır! 
MEHMET
GÜNAL (Devamla) – Heveslenip alıyor. Veriyoruz kredi kartını, veriyoruz
kredileri, alıyorlar. 
Dolayısıyla,
buradan size sesleniyorum. Bunların hepsi rakam olarak burada var, ama… 
Bir
şeyler daha hatırlatacağım. Sayın Bakan yok ama, BDDK Başkanı, SPK Başkanı
burada. 
Değerli arkadaşlar, Halk Bankasıyla ilgili olay
patladığında, 17-25 Aralıkta, bir baktım, tekrar arşivlere girdim, SPK da, BDDK
da uyarmış, zinhar, diyorlar ki: Efendim, bankacılık sektörüne zarar veriliyor,
bu tip yayınların yapılması bankanın itibarını zedeliyor. 5411 sayılı
Bankacılık Kanunu’nun “İtibarın Korunması” başlıklı 74’üncü maddesinde falan
filan diye başlıyor ve diyor ki: “Aksi takdirde kanun ile verilen görev ve
yetki çerçevesinde işlem yapılacağı hususunun hatırlatılmasında yarar
görülmüştür.” SPK da, BDDK da halka açık şirketler olduğu için böyle bir
açıklama yapıyor. E, Komisyonda tartıştık, sayın bakanlar bana henüz cevap
veremediler. Niye İş Bankasıyla ilgili böyle bir şey yapmıyorsunuz? Niye Bank
Asyayla ilgili hâlen -daha önceki gün, bir önceki gün konuşuluyor da-
“Devredeceğiz.” diyorsunuz, halka açık şirket değil mi bunlar? İçindeki bir
grubun varsa cezası, çeker. 
OKTAY VURAL (İzmir) - Manipülasyon yapıyorlar,
manipülasyon.
MEHMET GÜNAL (Devamla) – Veya İş Bankasıyla ilgili,
CHP’yle hesabınız varsa onları söylersiniz ama çalışanların var, vatandaşların
var, İş Bankası sittin senedir borsada işlem gören lokomotif hisselerden bir
tanesi. Şimdi, CHP’yle hesabınız üzerinden İş Bankasının yıpranmasına niye
müsaade ediyorsunuz? BDDK, SPK böyle bir şeyi niye yayınlamıyorsunuz?
Halkbankla ilgili yayınlamıştınız. Yani adı Yiğit Bulut ya da Recep Tayyip
Erdoğan olunca o kanun onlara işlemiyor mu ben merak ediyorum yani. Aha burada,
arkadaşların basın açıklaması elimde, Aralıktaki o olaydan sonra yaptıkları
basın açıklaması elimde duruyor, 25 Aralık günü uyarmış. Konuştuk, Komisyonda
da konuştuk, bunları böyle yapma şansımız yok. E, arkasından, geçen sene aralık
ayında, yine ocak ayında geldiğimizde, bütçeden sonra, bu yayınları suç olmaktan
çıkaran, Bank Asyayla ilgili yapılan dedikoduları suç olmaktan çıkaran kanun
teklifini, maddesini buraya getiren kimdi, korumak amacıyla? Yine Adalet ve
Kalkınma Partisi.
Değerli
arkadaşlar, gelin bunların böyle üstünü örtmeyelim, Sayıştayın denetimlerinden
kaçmayalım. Hep birlikte yapısal önlemleri alacak bir şey yapalım. Buradaki
kayıkçı kavgalarına lütfen bir son verin. Burada büyük sorumluluk iktidara
düşer, bir daha söylüyorum. Edibali “Taç giyen baş akıllanır.” diyor, daha
alttan alır. Eğer derdimiz sorunları çözmekse hep birlikte gelin ister Plan ve
Bütçe Komisyonunda yapalım isterseniz diyorum Anayasa Komisyonu gibi ekonomik
ve sosyal önlemlerle ilgili ayrı bir komisyon kuralım, öncelikli olan ne varsa
getirin, içeriğine itirazlarımızı söyleyelim ve hızlı bir şekilde Meclisten
geçirelim. Aksi takdirde, bırakın 2023’ü, on beş sene, yirmi sene sonra bile… 
(Mikrofon
otomatik cihaz tarafından kapatıldı) 
MEHMET
GÜNAL (Devamla) – Toparlıyorum Sayın Başkanım. 
ERKAN
AKÇAY (Manisa) – Ek süre verelim.
MEHMET
GÜNAL (Devamla) - …bu açıkları eğer kapatamazsak maalesef bunları yapma
şansımız olmayacak. Hep birlikte inşallah bunları başarırız diyorum. Eğer
dinlemezseniz aynı sorunlar devam edecek, önümüzdeki bütçede yine konuşuyor
olacağız diyor, saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Günal.
MEHMET
GÜNAL (Antalya) – Sayın Başkanım, başlangıçtaki hoşgörünüzü bana da
göstermenizi bekliyordum, yarım saat 28 Şubat yapıldı ama… Saygılar sunuyorum.
BAŞKAN
– Ne yapayım? Ne yapsaydım? Ne istediniz?
MEHMET
GÜNAL (Antalya) – Bir şey demedim, saygılar sunuyorum. 
BAŞKAN
– Ben de kabul ettim.
MEHMET
GÜNAL (Antalya) – Çok hoşgörülüydünüz bugün ama bize gelince olmadı. 
BAŞKAN
– Teşekkür ederim, sağ olun. 
Milliyetçi
Hareket Partisi Grubu adına ikinci konuşmacı İstanbul Milletvekili Sayın Arzu
Erdem. 
Buyurun
Sayın Erdem. (MHP sıralarından alkışlar)
Süreniz
on beş dakika. 
MHP
GRUBU ADINA ARZU ERDEM (İstanbul) – Teşekkür ederim Sayın Başkan. 
Değerli
milletvekilleri, Mardin Nusaybin’de PKK’nın hain saldırısında 1 polisimiz şehit
olmuştur, 2 polisimiz de yaralanmıştır. Şehidimize Allah’tan rahmet, yaralılara
da acil şifalar diliyorum. 
Değerli
milletvekilleri, 2016 yılı Bütçe Kanunu Tasarısı çerçevesinde Afet ve Acil
Durum Yönetimi Başkanlığı bütçesi üzerine Milliyetçi Hareket Partisi Grubu
adına söz almış bulunmaktayım. Yüce heyetinizi ve televizyonları başında
bizleri izleyen aziz Türk milletimizi saygılarımla selamlıyorum. 
Devletin
bütçesi nedir ve gelir kaynakları nelerdir? Eminim aziz milletimiz bunu merak
etmektedir. Devlet bütçesini oluşturan kalemler şunlardır: Vergi gelirleri, mal
ve hizmet satışı gelirleri, KİT ve kamu bankaları gelirleri, kurum kârları,
kira gelirleri, diğer teşebbüs ve mülkiyet gelirleri, faiz gelirleri, kişi ve
kurumlardan alınan paylar, para cezaları, diğer çeşitli gelirler, taşınmaz
satış gelirleri, diğer sermaye satış gelirleri. 
Bunlardan
da anlaşılacağı gibi, devlet bütçesi iktidar partisinin kendi gelirlerinden
oluşmamaktadır, iktidarın harcadığı para da kendi parası değildir; vatanımızın
sahipleri olan aziz milletimizin hak sahibi olduğu paralardır. Bu sebeple -ağır
vebal anlamına gelen- milletimizin fakirin, yetimin, öksüzün de hakkının
bulunduğu bütçelerin kullanımının doğru ve amacına uygun yapılması gerektiğini
hepimiz bilmekteyiz. Bunu temel alarak konuşmama başlamak istiyorum.
Afet,
sözlükte başa gelen büyük felaket, kusur, hastalık, musibet anlamına
gelmektedir. Afet, günlük dilde ise çok beklenmeyen üzücü olay, yangın, sel,
kuraklık, deprem, salgın hastalıklar gibi olaylar için kullanılmaktadır.
Afetler çoğunlukla insan iradesi dışında gelişir fakat kendi iradesi dışında
gelişen bu olaylara karşı gereken tedbirleri alması gereken de hükûmettir.
İşte, hükûmet, millî menfaatleri doğrultusunda bu tedbirleri yine aziz
milletimiz için almak zorundadır. Yüce Allah “Başınıza gelen herhangi bir
musibet kendi ellerinizle işledikleriniz yüzündendir.” diye buyurur. 
Değerli
milletvekilleri, Hükûmet tedbir, önlem ve yapılması gerekenleri yerine getirmez
ise kaybedeceğimiz her bir canın da vebali yine kendilerinindir. Depremler,
sel, maden ocaklarının çökmesi, şiddetli fırtına ve yangın gibi feci olaylarda
ölen ve yaralananlar üzerinde insanların kasıt ve ihmalleri yok ise kaderdir
ancak kaderin bu kısmında kasıt veya ihmali olan kişiler suçlu ve sorumludur. 
Doğal
afetlerin doğrudan ya da dolaylı olarak neden olduğu maddi ve manevi kayıplara
bakıldığında, afet yönetimi günümüz dünyasında titizlikle yapılmamaktadır.
Ülkemizde afet planlaması ve yönetimi konusunda bilinçlenmenin arttığını
söylemektesiniz ancak afetler konusunda artışlar da devam etmektedir. 17
Ağustos Gölcük depremini, 12 Kasım Düzce depremini, Soma’yı, Ermenek’i,
Çaycuma’yı, Ayamama Deresi felaketini, Samsun’daki sel felaketini yaşamış bir
ülkeyiz biz. Bu sebeple hepimizin kanayan yarası olan, titizlikle çalışılması
gereken bir kurumun bütçesi üzerine görüşüyoruz. Ne yazık ki bu konuları
facialardan, afetlerden önce değil, sonra konuşmaktayız. AFAD da, iktidar
partisi gibi, riski yönetmek yerine krizi yönetmektedir. 
Değerli
milletvekilleri, ülkücü kardeşlerimizin Türkmeneli’de yaşayan Türk
kardeşlerimiz için başlattığı yardım çalışmalarına AFAD gerekli desteği
vermemiştir, verdiği sözleri tutmamıştır; tamamen kendi imkânlarıyla her türlü
tehlikeye rağmen yardımlarına devam eden ülkücü gençlerimizi yalnız
bırakmıştır, zor durumda olan Türkmen kardeşlerimizi de kaderine terk etmiştir.
Buradan da anlaşılacağı gibi, iktidar partisi geçici çözümleriyle anı
kurtarmaya devam etmektedir, vermiş olduğu sözleri de tutmamaktadır; kurumları
kendi amaçları doğrultusunda kullanmaktadır ve bu durum bizleri artık
şaşırtmamaktadır. Buradan, Türkmen Dağı’nda şehit olan kardeşlerimi rahmetle
anıyorum, kederli ailelerine başsağlığı diliyorum, aziz Türk milletimizin başı sağ
olsun.
Değerli
milletvekilleri, ülkemiz doğal afetleri sıkça yaşamakta, sürekli olarak da afet
riski altında bulunmaktadır. Doğal afetlerde hayatını kaybedenlerin sayısının
geçen yıla oranla yaklaşık 2 kat artarak 19 bin kişiye ulaştığı belirtilmektedir.
Depremlerde insan kaybı açısından dünyada 3’üncü sırada olan ülkemizde her yıl
ortalama büyüklüğü 5 ile 6 arasında değişen depremler yaşanmaktadır. Can
kayıplarının yüzde 50’sini depremler oluşturmaktadır. Kent planlaması ve arazi
kullanım düzenlemeleri, yapı ve altyapı deprem riskinin belirlenmesinde önemli
rol oynamaktadır. 
İktidar
partisinin “kentsel dönüşüm” adı altında yapmış olduğu çalışmaların usule uygun
yapılmaması, olası depremlerde daha çok can ve mal kaybına sebebiyet
verecektir. Kentsel dönüşümün temel ilkesi kamu yararıdır. Bir yerin kentsel
dönüşümü demek o yeri altyapısına kadar değiştirmek demektir. Evleri yıkıp daha
yüksek ve modern evler yapılmasının adı kentsel dönüşüm değildir elbette.
Dahası, milletimizin uğraşıp didinerek ömrü boyunca biriktirdiği parayla aldığı
evini hâlihazırda oturduğu muhitten yeni bir ev almasına olanak vermeyecek
kadar düşük bir bedelle elinden alıp evinden çıkarıyorsanız, ev sahibini kendi
evinde oturması için binlerce lira borçlandırıyorsanız ve yaptığınız evlerin
altyapısı sağlam değilse kesinlikle kentsel dönüşüm değildir. Şimdi, soruyorum
iktidar partisine: Kentsel dönüşümü üst gelir grubunun altyapı yoksunu daha
lüks konutlarda oturması için mi yapıyorsunuz, yoksa milletimiz depreme
dayanıklı, daha konforlu evlerde yaşasın diye mi? Kentsel dönüşümü rantsal
dönüşüme çevirerek ülkemizin afetlerden ve afet risklerinden kurtarılması
mümkün değildir. 
İstanbul’un
risk alanı ilan edilen yerlerine bakıldığında, İstanbul’un otoyollarına ve
gelişmiş caddelerine cepheli, değeri yüksek yerler olduğu görülmektedir. Riskli
alan ilan edilen yerlerin bir mahalle büyüklüğünde bile olmaması, kafalarda
soru işareti oluşturmaktadır. Örneğin, İstanbul Gaziosmanpaşa ve Esenler’de
riskli alan ilan edilen yerler, daha çok TEM Otoyolu’na, çevre yollarına
yakınlığıyla göze çarpmaktadır. Ayrıca, riskli alan ilan edilen birçok bölgeye
yakın yerlerde hazine arazileri de bulunmaktadır, bu da oldukça manidardır. Bu,
riskli alan ilan edilen bölgelerin büyük konut projelerine daha uygun hâle
getirilmesini sağlamaktadır. Yasa kapsamında riskli alan ilan edilen bölgeler
ise toplu konut projelerine açılmaktadır. 
Görüldüğü
gibi, iktidar partisinin zihniyeti, doğal afetleri önleyici tedbirler yerine
“afet sonrası yardım” adı altında geçici rahatlamayı sağlayarak rant
politikalarını devam ettirmektir. Kentsel değil, rantsal dönüşüme örnek olması
açısından İstanbul E-5 üzeri Topkapı’da bulunan Avrupa Konutları Projesi’ni
örnek vermek istiyorum. Büyük kısmı boş, yerleşim olmayan, konut bulunmayan 36
dönümlük arazi üzerinde bulunan 2-3 iş yerinden alınan karot örnekleriyle tüm
36 dönüm riskli alan ilan edilmiştir. 
Eski
Çevre ve Şehircilik Bakanı Erdoğan Bayraktar’ın imzasını taşıyan yüksek emsal
artışlı kentsel dönüşüm uygunluğu sonucu devasa bir konut projesi ortaya
çıkmıştır. Her bir dairenin 1 milyon liraya satıldığı bu proje, kime ve neye
hizmet ediyor, kime rant sağlamıştır? Dönemin 17-25 kahramanlarından biri olan
Bakan Bayraktar rüşvet ve yolsuzluk iddialarını soruşturmak üzere kurulan Türkiye
Büyük Millet Meclisi soruşturma komisyonuna ne demişti, hafızalarımızı
tazeleyelim mi? “Her şeyi Erdoğan’ın onayıyla yaptık.” demişti. Ben, eski
bakanın ne demek istediğini anladım, sizler de eminim ki anlamışsınızdır.
Yine,
yapılan çalışmalara göre azımsanmayacak oranda fırtına, sel, heyelan, iklim
kaynaklı afetler, ülkemizde ciddi rakamlarda can kaybına sebebiyet vermektedir.
Bu gibi doğa olayları, farklı amaçlarla alınmış yer seçimi kararları ve bu
kararlara hizmet eden mühendislik verilerinden yoksun imar planları, ranta
dayalı hızlı, düşük nitelikli plansız kentleşme ve sosyoekonomik politikaların
sonucudur. Bu da sosyal ve ekonomik yıkımlara dönüşmektedir.
Ayrıca, daha önce belirli bir sayı sınırında
tutulmasına rağmen, AFAD’a bir yıl gibi kısa bir sürede 7 bin personel alımı
yapılmıştır. Milletimiz için bu kadar önemli olan bir kuruluşa yapılan
alımların hangi şartlarda ve nasıl yapıldığı, bu personelin nerelerde
kullanıldığı ve nasıl eğitildiği konusunda ne yazık ki bir netlik
bulunmamaktadır. 
Değerli
milletvekilleri, ülkemiz, iş kazalarında Avrupa’da lider, dünyada ise 3’üncü
sıradadır. İş kazalarının en fazla yaşandığı sektör ise maden ve taş
ocaklarıdır. 2002 yılında iktidar olan, övünerek Türk milletinin huzurunda
oturan bu iktidar, on iki senede yani 2014 yılında aziz milletimizi iki maden
faciası ile karşı karşıya bırakmıştır. Soma’da 301 kişi, Ermenek’te 18 kişi
hayatını kaybetmiştir. Bu durum, madenlerde meydana gelen kazalara karşı
yeterli tedbirlerin alınmadığını açıkça ortaya koymaktadır. Maden kazaları bir
doğal afet değildir, tedbirlerin alınmamasından kaynaklanmaktadır. Ülkemizde iş
güvenliği konusunda yeterli ve özenli çalışmalar yapılmamaktadır. Kazalar bir
afet değildir, ihmal ve tedbirsizliğin sonucudur. 
Bugün
hâlâ gerekli önlemler alınmamaktadır. Standartlara uymadığı için geçici olarak
kapatılan maden ocakları bir bir tekrar açılmaktadır. Bu, demek oluyor ki
ülkemizde 13.500 olduğu tahmin edilen maden ocaklarında çalışan yaklaşık 200
bin kişinin hayatı hiçe sayılmaktadır. Çabuk unutuyoruz biz, o kara ve vahim
günleri. Hatırlayın yitip giden kömür karası bulaşmış bedenleri. Hatırlasak ne
olacak ki, iktidar partisi “Bunlar olağan şeyler, bu tür kazalar bu mesleğin
kaderinde var.” demediler mi? 
Şimdi,
gelelim ülkemizin başındaki bir diğer afete: AKP Hükûmeti. Ülkemizi on dört
yıldır tek başına yöneten AKP Hükûmeti, uyguladığı yanlış politikalarla
milletimizi ve devletimizi uçuruma doğru itmektedir. On dört yılda yoksulluk
artmıştır, milletimiz fakirleşmiştir, işsizlik baş edilmez hâl almıştır.
Yandaşlar ise rant elde etme beklentilerinin karşılığını almıştır, almaya da
devam etmekteler. Doğal afetler, Hükûmetin rant kapısı olmuştur. Devlet
bütçesinin en büyük kaynaklarından biri olan vergi borçları yüzünden milletimiz
zor durumdadır. Milletimizin borçları gün geçtikçe artmaktadır. Ailelerimiz
kazandıklarının yarısından fazlasını, borçlarını ödeyebilmek için ayırmak
zorunda bırakılmıştır. Üniversite mezunu gençlerimiz işsizdir, Hükûmet, asli
görevlerini yerine getirmemektedir. Ülkemiz, dış borçlar ve israflar nedeniyle
ağır bir ekonomik krizden geçmektedir. Türkiye İstatistik Kurumu verilerine
göre, 2002 yılında tarımdan geçimini sağlayanların sayısı, 7 milyon 458 bin
iken, 2015 Ekim aylarında bu sayı 5 milyon 473 bine kadar düşmüştür. Ülkemiz,
tarım ülkesi olmasına rağmen, iktidarın yanlış politikaları yüzünden on dört
yılda yaklaşık 2 milyon çiftçinin toprağını terk etmesine neden olmuştur. Bu da
demek oluyor ki daha uzun süre et ve süt ürünlerini pahalıya yiyeceğiz,
dışarıdan daha çok tarımsal ve hayvansal ürün satın alacağız.
Her
gün oluk oluk kan kaybediyoruz, her gün cami avlularından, bayrağa sarılı şehit
naaşlarını kaldırıyoruz. Ülkemiz, yapılan vahim hataların karşılığını mermi,
bomba, mayınlar ve düşmanlıklarla almaktadır. Dün atılan yanlış adımlar bugün
bizlere ihanet olarak dönmektedir. İktidar partisi ne söylerse söylesin, hangi
bahaneye sığınırsa sığınsın, Türkiye Cumhuriyeti, tarihinin en kötü günlerini
yaşamaktadır. Milletimize korku imparatorluğu uygulanmaktadır. Bizler, Milliyetçi
Hareket Partisi olarak, Türk'ün mührünü tarihin alnına vuran aziz ecdadımız
için ne gerekiyorsa yapmaya hazırız, her türlü çileyi çekmeye hazırız fakat
aziz Türk milletimize yakışır bir yaşam sürmeleri adına elimizden geleni yaptık
ve yapmaya devam edeceğiz. Bizler, Azerbaycan'daki, Doğu Türkistan'daki,
Türkmeneli'deki, Bayır Bucak'taki Türklük gurur ve şuurunun son ferdimize kadar
davacısı olduk, olmaya da devam edeceğiz.
Değerli
milletvekilleri, bugün ülkemizde 3 milyona yakın Suriyeli sığınmacı bulunmaktadır
ve iktidar partisi, Suriyeli sığınmacılar için 8 milyarlık bir harcama
yaptığını söylemektedir ancak devlet bütçemizden yapılan bu harcamalar usulüne
uygun olarak yapıldı mı, bilmiyoruz.
İktidar
partisi tarafından, kadının kıymetinin çok konuşulduğu lakin bilinmediği şu
dönemde, mülteci kamplarından kaçarak fuhuş bataklığına saplanan Suriyeli
kadınların dramı hepimizi derinden etkilemektedir. Aile kurumunu tehdit altına
alan ve çok eşliliğe neden olabilecek şekilde parayla evlilikler yapılmaktadır.
Çocuk denilecek yaştaki Suriyeli sığınmacılar, çocuklar 3 ila 5 bin lira
karşılığında satılmaktadır.
Bugün,
hepimizi tehdit altına almış olan, maddi ve manevi yıkımları ağır olan terör
konusuna da değinelim. Alınan Suriyeli sığınmacılar, bir terör örgütü mensubu
mudur; PKK'lı mıdır, IŞİD’li midir? Hükûmete soruyorum, bunun denetimini
yapıyor musunuz? Ben cevabını biliyorum, siz de Ankara patlamasının failini
tanımlarken aslında cevabını vermiş oldunuz. Hükûmet değil midir sorumlu olan?
Değerli
milletvekilleri, Abdullah Gül döneminde Cumhurbaşkanlığı ödeneği 199 milyon
iken Recep Tayyip Erdoğan döneminde bu tutar 434 milyona çıkmıştır,
yetmemiştir, 545 milyon olmak üzere yeniden düzenlenmiştir. İşsizliğin,
fakirliğin, geçim sıkıntısının olduğu dönemde ak saray için ayrılan bu bütçe
çok büyük bir bütçe değil midir? 
Milletimiz
bizim için kutsaldır. Millî ve manevi değerlerimiz de ilkelerimizdir. Ne
milletimizin menfaatlerinden ne manevi değerlerimizden taviz vermedik,
vermeyeceğiz. Bizler Milliyetçi Hareket Partisi olarak cumhuriyetimize “enkaz”
dedirtmeyiz. Bizler Milliyetçi Hareket Partisi olarak aziz şehitlerimize
“kelle” dedirtmeyiz. Bizler Milliyetçi Hareket Partisi olarak bebek katiline
“sayın” dedirtmeyiz. Bizler Milliyetçi Hareket Partisi olarak vatanımızı
böldürmeyeceğiz, bin yıllık kardeşliğimizi bozdurmayacağız, dağılmayacağız,
yıkılmayacağız. 
“Kimse
söndüremez tüter bu ocak, 
Adı
Türk’tür bu vatanın Türk kalacak.”
Saygılarımla.
(MHP sıralarından alkışlar) 
BAŞKAN
– Teşekkür ederim Sayın Erdem. 
Milliyetçi
Hareket Partisi Grubu adına üçüncü konuşmacı olarak Bursa Milletvekili Sayın
İsmet Büyükataman konuşacak. 
Buyurun
Sayın Büyükataman. (MHP sıralarından alkışlar) 
MHP
GRUBU ADINA İSMET BÜYÜKATAMAN (Bursa) – Sayın Başkan, değerli milletvekilleri;
2016 Yılı Merkezi Yönetim Bütçesi Kanunu Tasarısı ile 2014 Yılı Merkezi Yönetim
Kesin Hesap Kanunu Tasarısı’nın Vakıflar Genel Müdürlüğü, Türk İşbirliği ve
Koordinasyon Ajansı Başkanlığı ve Yurtdışı Türkler ve Akraba Topluluklar
Başkanlığı bütçeleri üzerinde Milliyetçi Hareket Partisi Grubu adına söz almış
bulunuyorum. Bu vesileyle heyetinizi en derin saygılarımla selamlıyorum. 
BAŞKAN
– Sayın Büyükataman, süreniz yirmi iki dakika. 
Buyurun.

İSMET
BÜYÜKATAMAN (Devamla) – Teşekkür ederim. 
Değerli
milletvekilleri, Türkiye, on dört yıldır büyük bir Meclis çoğunluğuna sahip tek
başına iktidar olan AKP tarafından yönetilmektedir. On dört yıllık zaman
zarfında AKP tarafından 13 bütçe yapılmış, sonuç değişmemiş, sosyal ve ekonomik
hedefler umut vadetmemiştir. Bütçelerin inandırıcılığı ve samimiyeti
rakamlarla, oranlarla, dibi görünmeyen sözlerle sağlanamayacaktır. Burada asıl
önem taşıyan, asıl öncelikli olan, bütçenin arka planındaki siyasi iradenin
tutum ve kapasitesidir. Bütçe, ciddiyeti yansıtmadıktan, vizyona sahip
olmadıktan, sosyo-ekonomik meselelere neşter vurmadıktan sonra sıradanlığa
mahkûmdur. Hepsinden önemlisi bütçe, toplumsal gerçekleri kavramalı,
insanımızın ihtiyaç ve beklentilerini cevaplandırmalıdır. Ne var ki, bugüne
kadar teşekkül ettirilen bütçelerde, sosyal ve ekonomik bir ufuk çizilememiş,
insanımızın yüzünü güldürecek derinlikli bir tedbir geliştirilememiştir. Devlet
çarkının dönmesi, ekonomik dişlilerin çalışması amacıyla hayati bir işlevi olan
bütçenin, kaynakların dağılım ve bölüşümünde en zorda bulunan toplum
kesimlerini gözetmediği de ortadadır. 
Değerli
milletvekilleri, öncelikle, Türk İşbirliği ve Koordinasyon Ajansı Başkanlığı ve
Yurtdışı Türkler ve Akraba Topluluklar Başkanlığının faaliyetleri ve AKP
hükûmetlerinin Türk dünyasına bakışıyla ilgili değerlendirmede bulunmak
istiyorum. Hepimizin malumudur ki, AKP’nin Türk’e ve Türk’le ilgili her konuya
bakışı ne yazık ki sakattır. “AKP’den önce herkes Türk’tü, AKP sayesinde Türk
olmaktan kurtulduk.” gibi absürt yaklaşımların, AKP içerisinde istisna
olmadığını biliyoruz. Bu ucube sözlerin sahibi, şu an AKP’nin milletvekilidir.
Milletimizin AKP’den sonra ne olduğu konusunda AKP zihniyetinden bir açıklama
gelmemiştir ama biz biliyoruz ki, bu, açık seçik bir bölücülüktür. Ne yazık ki,
AKP kendisini Türk kültür ve tarihini bir türlü içine sindiremeyen kompleksli,
sakat zihniyetten kurtaramamıştır. Böyle bir zihniyetin hâkim olduğu
Hükûmetten, elbette Türklük için bir şey yapmasını, Türk’ün davasına hassasiyet
göstermesini bekleyemeyiz. 
Nitekim,
Hükûmet, Arap ülkelerinin sorunlarına gösterdiği ilgi ve alakanın yüzde 1’ini,
Türk dünyasının ve Türkiye dışında yaşayan Türk kardeşlerimizin meselelerine
göstermemektedir. AKP’nin nezdinde Türkmen kardeşlerimiz, Barzani ve
çapulcularına gösterilen değerin yüzde 1’ine dahi muhatap olamamaktadır. Bugün,
ülkemize iltica eden Türkmen kardeşlerimiz acil dışındaki sağlık hizmetlerinden
yararlanmaktan mahrum kalırken Suriye’den gelen Arap göçmenlere çalışma izni ve
sınavsız üniversite öğrenimi verileceğini Başbakan Davutoğlu büyük müjdelerle
duyurmuştu. Bilinmelidir ki hiç kimse, Türkmenleri sindiremeyecek, varlık ve
birlik yolundan ayıramayacaktır. Biz, tüm Türkmen kentlerini ve Türkmen
kardeşlerimizin durumunu yakından takip edip gerekli notlarımızı kararlılıkla
alıyoruz.
Yeri
gelmişken Ülkü Ocaklarımızın kurduğu Türkmen evine bu kardeşlerimizin tüm
ihtiyaçlarını karşılamak üzere verdiği insanüstü mücadele dolayısıyla
huzurlarınızda Türk milliyetçileri adına teşekkür ediyorum. Tarih, Ülkü
Ocaklarının bu güzel hizmetlerine en temiz sayfalarında elbette yer verecektir.

AKP,
her alanda aldatma ve kandırma siyasetine devam etmektedir. AKP Bursa
teşkilatı, “Aşımı paylaşıyorum” kampanyasıyla Bayır Bucak Türkmenlerine yardım
toplamış ancak toplanan yardımlar Diyarbakır’da dağıtılmıştır. Yardımların kime
gittiği ise belli değildir. Her ne kadar bu durum bizim için sürpriz değilse de
bu olay kamu vicdanını ciddi şekilde rahatsız etmiştir. 
Değerli
milletvekilleri, 1990’lı yıllarda Demirperde’nin yıkılmasıyla Türk dünyasının
önüne yeni ufuklar açılmıştı. Sovyetler Birliği’nin dağılmasıyla Azerbaycan,
Özbekistan, Türkmenistan, Kazakistan, Kırgızistan Türk devletleri
bağımsızlıklarını dünyaya ilan etmişti. Bağımsızlık ilanının dünyada duyulması,
bütün Türk illeri gibi Türkiye’mizde de çok büyük bir sevince vesile olmuş, bir
anda Adriyatik’ten Çin Seddi’ne Türk dünyası heyecanını ortaya koymuştu. 
Bu
bağlamda, soydaşlarımızla ilgilenecek kurum ve kuruluşlar hayata geçirildi.
TİKA, bu amaçla 12 Mayıs 2001 tarihinde kurulmuş, başlangıçta da çok önemli
çalışmalara imza atmıştı ancak 2002 sonu itibarıyla, AKP’nin tek başına
iktidarıyla beraber TİKA’da çok büyük bir eksen kayması olduğunu görüyoruz.
TİKA, önce kuruluş amacı dışına çıkarılarak hedefleri tamamen değiştirilmiştir.
Türk dünyası dışında bir yardım kuruluşu hâline getirilmiştir. TİKA, AKP
iktidarında Afrika, Latin Amerika ve Filistin gibi çeşitli yerlere ulaşarak
faaliyet alanını o bölgelere yöneltmiştir. 
Orta
Doğu ve Afrika'da gerçekleştirilen proje sayısı Balkanlar, Kafkasya ve
Türkistan Türk Cumhuriyetlerinde gerçekleştirilen projelerin çok üstündedir.
Projelere yatırılan paralar heba olmakta, projelerin takibi sağlıklı
yapılmamaktadır. Örneğin, Makedonya'da yapılan arı yetiştiriciliği işine ne
kadar para harcanmıştır? Bu işin akıbeti ne olmuştur? Ne yazık ki görünen odur
ki, TİKA, dünyaya açılırken Türk dünyasını neredeyse yüzüstü bırakmıştır.
Türk'ün taleplerine, sorunlarına ilgisiz kalmıştır. 
TİKA'nın
yurt dışında desteklediği sivil toplum örgütlerinin hedefleri ve faaliyetleriyle
ilgili ciddi soru işaretleri vardır. TİKA tarafından desteklenen sivil toplum
örgütleri denetlenmekte midir? Faaliyetleri kontrol altında mıdır? Filistin ve
Gazze'ye, Afrika'daki birçok ülkeye “açılımlar” adı altında çok büyük
yardımlar, yatırımlar yapılmıştır. O bölgelere yardımlar yapılmasın demiyoruz,
insani olarak tabii ki yapılacaktır ancak TİKA'nın isminin gereği olarak biraz
da Türk dünyasına yardım yapması gerekmez miydi? 
Bugün
Suriye, Irak, Doğu Türkistan, Ahıska, Kırım ve Azerbaycan Türkleri çok büyük
sıkıntı ve zorluklar içerisinde hayat mücadelesi vermektedirler. Ahıska
Türkleri, 1948 yılında Stalin'in emriyle, Rusya'nın birçok yerlerine
dağıtılarak sürgüne gönderilmişti. Yıllar sonra vatanlarına dönüş izinlerine
Gürcistan'ın Avrupa Konseyine verdiği taahhüt neticesinde hak kazanılmıştır.
Soruyoruz: Kaç aile, Türklerin öz vatanı olan Ahıska'ya dönebilmiştir? TİKA bu
masum insanlara nasıl bir yardımda bulunmuştur? Bölgelerine dönüşlerine neden
destek olmamıştır? 
Kırım
Türkleri de aynı zulme uğramıştı. Daha sonra Kırım bölgesine geri dönüşe izin
verildi. Dönüşte TİKA marifetiyle o zamanlar 3.500 aileye ev ve toprak alındı.
Bölgeye dönüş teşvik edildi ancak AKP iktidarıyla beraber maalesef teşvik devam
etmemiştir, kesilmiştir. Kırım'a, ana yurtlarına Türkler dönemediler, çok az
sayıda dönüş oldu ve dönüş zorlukları da ne yazık ki hâlen devam ediyor.
Yukarı
Karabağ bölgesindeki Hocalı kasabasında 25-26 Şubat 1992 tarihlerinde
Azerbaycan Türklüğü, tarihin ibretle kaydettiği zulüm ve saldırılara maruz
kalmıştı. Rusların destek ve kışkırtmasıyla harekete geçen Ermeni çeteler masum
canlara kastetmiş, insanlık değerlerini yok saymışlardır. Dost ve kardeş ülke
olan Azerbaycan'ın egemenlik hakları ihlal edilmiştir. Türk toprakları, Rus ve
Ermeni saldırganlığıyla kirletilmiştir. Hocalı'da katledilen, Türklüktür.
Hocalı'da hedef alınan, Türk'ün hayat ve varlık haklarıdır. Hocalı'da etnik
temizlik yapanlar hâlâ işbaşındadır. Hocalı'da yuva yıkan, yurt yakan, eziyet
ve işkenceleri bir yöntem olarak kullanan zalimler emellerinden hâlâ vazgeçmiş
değiller.
Sözde
Ermeni soykırım şakşakçılarının Hocalı'yı ağızlarına almaması, 1 milyon
soydaşımızın, kardeşimizin mağduriyetine gözlerini yummaları Türk'ün yaşadığı
mağduriyetlerde sıklıkla karşımıza çıkan bir ikiyüzlülüktür. Bu 1 milyon
Azerbaycan Türkü şu anda ne yapıyor? Bu konular, TİKA'nın faaliyet alanına
girmemekte midir? Dünyanın her tarafına, sivil toplum kuruluşlarına, Bileşmiş
Milletlere, Hocalı katliamı, 1 milyon Azerbaycan Türkünün dramı TİKA ve Dış Türkler
Başkanlığınca anlatılamaz mı? Bu vesileyle, Hocalı'da vefat eden soydaşlarımıza
bir kez daha Cenab-ı Hak’tan rahmet ve manevi huzurlarında saygıyla eğiliyorum.

Yine,
Doğu Türkistan bugün kan ağlıyor, her gün onlarca insan Çin zulmüne maruz
kalıyor. Uygur bölgesi Türklerin öz vatanı olmasına rağmen göçe zorlanıyorlar.
Haksız şekilde suçlamalarla hapis cezaları veriliyor, soydaşlarımız haksız yere
idam ediliyor. Çin, Uygur nüfusunun davranışlarını ve inançlarını
şekillendirmek için eşi benzeri görülmemiş işkenceler uyguluyor. Doğu
Türkistan'ın sürgündeki lideri Rabia Kadir Hanımefendi, dünyanın her tarafına
rahat bir şekilde gidiyor -Japonya'ya gidiyor, ABD'ye gidiyor- gelemediği bir
tek yer var, orası da Türkiye'dir. Neden izin verilmiyor, bunu da hâlâ
anlayabilmiş değiliz.
Başbakanlığa
bağlı, müsteşarlık düzeyinde bir kamu kurumu olarak 6 Nisan 2010 tarihinde
kurulan Yurtdışı Türkler ve Akraba Topluluklar Başkanlığı, yurt dışındaki
vatandaşlarımız, soydaş ve akraba topluluklarımız ile Türkiye’de öğrenim gören
uluslararası burslu öğrencilerimize yönelik çalışmaları koordine etme, bu
alanlarda verilen hizmetleri ve yapılan faaliyetleri geliştirme görevini
üstlenmiştir. Çalışmalarıyla, gerek yurt dışında yaşayan vatandaşlarımızla
gerekse soydaş ve akraba topluluklarla ilişkileri güçlendirmesi, ekonomik,
sosyal ve kültürel olarak daha yakın ilişkiler tesis etmesi beklenen kuruluş ne
yazık ki görevini layıkıyla yerine getirememektedir. 
Türkler,
Türkistan dışında, Avrupa devletlerinde de çok büyük sorunlarla karşı
karşıyadır. Bugün Avrupa’da 4 milyonun üzerinde Türk yaşamaktadır. Avrupa
Birliği ülkelerinde yaşayan soydaşlarımızın en önemli sorunu, Türk kimliğinden
uzaklaşma tehlikesidir. Birçok soydaşımız, Türkçemizi ne yazık ki konuşamıyor,
eksik konuşuyor. Ayrıca, bulundukları ülkenin dilini de iyi konuşamıyorlar,
eğitimleri de ne yazık ki çok yetersiz. Türkiye olarak, orada yaşayan
insanımızın her türlü sorunuyla ilgilenmek bizim görevimiz olmalıdır. Fakat
durum hiç de öyle değildir. Türk gençleri vatanını tanımamakta, ülkesinin
tarihini, dilini, kültürünü, örf ve adetlerini maalesef yeterince
bilmemektedir. TİKA gibi, Yurtdışı Türkler ve Akraba Topluluklar Başkanlığı da
faaliyet alanından Türk dünyasını çıkarmaya çok istekli görünmektedir. Bu yıl
yurt dışından gelen öğrencilerden kaç tanesi Türk dünyasındandır? 
Değerli milletvekilleri, Türk dünyası, bugün kendisini
Türkiye tarafından yüzüstü bırakılmış hissetmektedir. Yeni Osmanlıcı hülyalar
kuran iktidar, Irak’taki, Suriye’deki Türk kardeşlerimizi korumaktan acizdir.
Çok uzağa gitmeye gerek yok, hemen yanı başımızda, tarihî Türk yerleşimleri
olan Halep’te, Şam’da, Lazkiye’de, Türkmen Dağı’nda yaşayan Türk kardeşlerimiz
kendi kaderlerine terk edilmiş durumdadır. Halep’te, kuzey kırsalında yaşayan
100 binlerce soydaşımız, IŞİD, PYD ve İran-Rusya destekli Esad kuvvetlerinin
kuşatması altındadır.
Süleyman Şah Türbesi’ni bulunduğu yerden teröristlerle
koordine kurarak kaçıran ve bunu büyük bir başarıymış gibi sunan, bu
Hükûmettir. Kobani'deki PKK'Iılara yardım için sınırlarını açan, bu Hükûmettir.
Peşmergeyle gurur duyan, sıra geceleri düzenleyen Hükûmet, aziz Türkmen
varlığını görmezden gelmek için elinden geleni yapmış ve yapmaya da devam
etmektedir.
Elbette,
bünyesinde "PKK, terör örgütü değildir." diyen milletvekilini
barındıran bu Hükûmetin Suriye'de, Irak'ta Türk varlığını korumasını beklemek
safdillik olur. "Vallahi de billahi de o silahlar Türkmenlere
gitmiyordu." söyleminden "Yardımların daha iyi, daha sağlıklı
yapılabilmesi için bu sözleri sarf ettim." tarihî çarkının sahiplerinin
Türk varlığının korunması adına işlem tesis etmesini beklemek safdillik olurdu.
AKP
Hükûmetinin Gazze'yle ilgili haklı hassasiyetinin, komşu ülkelerdeki
muhaliflere sergilediği ilginin birazını Türkmen kardeşlerimize göstermesi milletimizin
en bariz ve haklı beklentisidir.
AKP’nin
önümüzdeki yıllarda küresel güçlerin iktidar mücadelesine tanıklık edecek
Türkistan coğrafyasını tamamıyla yok sayması, TİKA'nın bu bölgedeki
faaliyetlerinin aksaması ve hatta durma noktasına gelmesi, devletimizin
stratejik menfaatlerine derinden aykırılık teşkil etmektedir.
Öte
yandan, Türkiye'nin Türk dünyasıyla ilişkileri tanzim edecek bürokrat sorunu da
vardır. Bürokratlar, bölgeyi tanımayan, ahbap çavuş ilişkisiyle atanmış ve Türk
dünyasına ilgisiz kişilerdir. Türk dünyası konusunda Dışişleri ile bahsi geçen
kuruluşların birçok kez tenakuza düştükleri bilinen bir gerçektir. Siyasi
mülahazalarla, yetişmiş kadrolar bu kurumlardan tasfiye edilmiştir. 
AKP,
Türk dünyasında Türk partilerini bölmek için ne yazık ki para harcamaktadır,
Türkiye'de olduğu gibi Türk dünyasında da bölücülük yapmaktadır. AKP iktidara
geldiğinde bir ülke hariç tüm Balkan ülkelerinde tek Türk partisi olmasına
rağmen AKP’yle birlikte her ülkede 4 Türk partisi kurulmuş, Türk toplulukları
ne yazık ki AKP eliyle bölünmüştür. 
Dünyanın
birçok ülkesinde ofisleri bulunan TİKA, Türkçe kurslar açan Yunus Emre
Enstitüsü, Musul ve Kerkük'ü utanç verici bir şekilde dışlamıştır. TİKA,
kuruluş amacı dışında faaliyet göstermektedir. TİKA, Türk dünyası için
kurulmuştur ancak mesaisinin ve bütçesinin önemli bir kısmını Afrika'da
harcamaktadır. Türk İşbirliği ve Koordinasyon Ajansı olan adını Türk'e alerji
duyan AKP Hükûmetinin değiştirmesi ve “Türk”ü isminden kaldırması yakındır diye
düşünüyoruz. 
Diğer
taraftan, TİKA üzerinden yapılan kontrol dışı para hareketleri vardır. Bu
paraları kim, nereye harcadı belli değildir. TİKA nereye kaç para harcadı,
çıkıp burada Hükûmet bunun hesap vermelidir.
Değerli
milletvekilleri, Yurtdışı Türkler ve Akraba Topluluklar Başkanlığının öğrenci
getirme projesi tüm soydaşlarımızı incitmiştir. Getirilen öğrenciler karma
olarak getirilmekte, soydaşlarımıza pozitif ayrımcılık yapılmamaktadır. Türk
dünyasından getirilen öğrencilerle ilgilenilmemekte, gelen öğrenciler sokaklarda
kalmaktadır. Birçok kez, bu kurumun getirdiği öğrencilere üniversitelerdeki
ülkücü öğrenciler sahip çıkarak evlerinde barındırmıştır. Bunların örneği
çoktur.
Türk
dünyasından getirilen öğrencileri seçme sistemi nasıldır? Öğrenci seçme işi,
karşı devletin inisiyatifine bırakılmakta ve gelen öğrencilerin kim olduğunu ne
yazık ki kimse bilmemektedir. Mesela bu yıl Romanya’dan kaç öğrenci
getirilmiştir? Bunların kaçı Türk'tür? Diğer taraftan, Gagavuz elinden
getirilen öğrenciler devletin öğretmenini gönderemediği vilayetlere
gönderilmiştir. Öğrenci gönderilecek olan vilayetler neye göre seçilmektedir?
Her işinde olduğu gibi, AKP, ne yazık ki bu konuda da gayriciddidir.
Değerli
milletvekilleri, vakıfların amacı nedir? Vakıflar, genel anlamda toplumda
yardımlaşmayı, dayanışmayı yeşertmek amacıyla kurulur. Ancak içinde
bulunduğumuz dönemde AKP iktidarı tüm kavramların ve kurumların içini
boşalttığı gibi, vakıfların da içini boşaltmıştır. Türk-İslam medeniyetinin
temel taşlarından birisini oluşturan vakıflarımız, ne yazık ki AKP hükûmetleri
dönemindeki yozlaşmadan nasibini almıştır. Çeşitli isimlerle Hükûmete yakın
insanlar tarafından kurdurulan vakıf müesseselerimiz yolsuzluk için bir araç
hâline getirilmiştir. 
Buna
en güzel örnek Sayın Cumhurbaşkanımızın oğlu tarafından yönetilen TÜRGEV'dir.
Bu sözde vakıf, belediyeleri ve bakanlıkları âdeta emri altına almış,
istediğini yaptırmakta, istediği kararları anında aldırmaktadır. Bu çürümüş,
kokuşmuş yapıları denetlemesi, kontrol altında tutması gereken Vakıflar Genel
Müdürlüğümüz ise ne yazık ki restorasyon skandallarıyla ismini gündeme
getirmektedir. 
Hukuk
devletlerinde, demokrasilerde idarenin iş ve işlemleri, denetime tabidir yani
şeffaflık ve hesap verebilirlik, demokrasinin olmazsa olmazlarından birisidir.
Ancak AKP iktidarları döneminde bunlardan bahsetmek mümkün değildir.
Diğer
taraftan, AKP döneminde gayrimüslim cemaat vakıfları konusunda ilk defa 2003
yılında AB uyum yasaları çerçevesinde düzenleme yapılmıştır. 2008 yılında
çıkarılan 5737 sayılı Vakıflar Kanunu’yla cemaat vakıfları, istisnai statüden
çıkarılmış, Medeni Kanun'a göre kurulan diğer vakıfların statüsüne
getirilmiştir. Aslında Anayasa'mız ve Türk Medeni Kanunu'muz "Belli bir
cemaat mensuplarını desteklemek amacıyla vakıf kurulamaz." demektedir. Buna
rağmen AKP'nin yaptığı düzenlemelerle, Lozan Anlaşması'yla verilen sınırlı ve
istisnai haklar bu anlaşmanın da hilafına genişletilerek ve mütekabiliyet şartı
aranmaksızın gayrimüslim cemaat vakıfları diğer vakıflarla aynı statüye
getirilmiştir. Dolayısıyla, ülkemizde çoğunluğu teşkil eden Müslüman kesimin
dinî amaçlı, cemaat amaçlı vakfı yok iken gayrimüslim, Hristiyan ve Yahudi
vatandaşların cemaat amaçlı vakfı her türlü hakka sahip kılınmıştır. 
AKP Hükûmeti, kilise vakıflarına, sinagog vakıflarına
pozitif ayrımcılık getirmiştir. Bunu İslami hoşgörüyle izah etmenin imkânı
yoktur. Bu, açık bir şekilde boyun eğmedir, Lozan’ı Türkiye zararına delmektir.
"Azınlıklara haklarını vermek boynumuzun borcudur." diyorsunuz,
olmayan haklarını zorlama yorumlarla veriyorsunuz. Peki, Müslümanların
haklarını aramak kimin boynunun borcudur? Kilise vakıfları için bu kadar
düzenleme yapıyorsunuz da ceddimizin kurduğu vakıfların haklarını niye
aramıyorsunuz? Neden Lozan Anlaşması'nın gereği olan mütekabiliyet şartını aramadan
tek taraflı tasarrufta bulunuyorsunuz? Daha da önemlisi, bu hakkı kendinizde
nasıl buluyorsunuz? AKP tarihe, okul kapatan, cami yıkan, kilise açan bir
iktidar olarak geçecektir. Kurduğunuzu iddia ettiğiniz yeni Türkiye'nizde
cumhuriyetin kazanımlarını, kurşunla, kanla kazandıklarımızı iade etme hakkını
size kim vermektedir? Yeni bir ülke ancak ve ancak bir bağımsızlık savaşıyla
kurulur. Yanlış dış politikanız yüzünden Türkiye, böyle bir mücadeleyle muhatap
olmaya doğru gitmektedir. Bu mücadelede havaalanında dantelli çarşaflarla
liderlerini bekleyenler -geçmişte olduğu gibi- arazi olacak, Türk
milliyetçileri ise…
(Mikrofon otomatik cihaz tarafından kapatıldı)
İSMET BÜYÜKATAMAN (Devamla) – …namusunu elbette ki
koruyacak ve kefensiz kahramanların yanındaki yerini alacaktır.
BAŞKAN – Sayın Büyükataman, teşekkür ederim.
İSMET
BÜYÜKATAMAN (Devamla) – Konuşmama son verirken yüce heyetinizi en derin saygı
ve hürmetlerimle bir kez daha selamlıyorum. (MHP sıralarından alkışlar)
BAŞKAN
– Çok teşekkür ederim Sayın Büyükataman.
Milliyetçi
Hareket Partisi Grubu adına son konuşmacı olarak Osmaniye Milletvekili Sayın Ruhi
Ersoy konuşacak.
Buyurun
Sayın Ersoy. (MHP sıralarından alkışlar)
Süreniz
yirmi dakikadır.
MHP
GRUBU ADINA RUHİ ERSOY (Osmaniye) – Sayın Başkan, değerli milletvekilleri;
Milliyetçi Hareket Partisi Grubu adına Atatürk Kültür, Dil ve Tarih Yüksek
Kurumu, Türk Tarih Kurumu, Türk Dil Kurumu ve Atatürk Kültür Merkezini içeren
bütçe görüşmeleri hakkında söz almış bulunuyorum.
Konuşmama
elbette ki temel önerilerimizi, tavsiyelerimizi yaparak başlamak isteriz fakat
öncelikle “Bu kurumların manası nedir ve ne için kurulmuştur?”a dair birkaç
tespitte bulunmak istiyorum müsaadenizle. 
Cumhuriyeti
kuran akıl, kurucu akıl imparatorluğun son döneminde çok önemli okullarda
yetişmiş bir kurmay akıldı ve savaşın tecrübesiyle, cepheyle, kanla, barutla
kitabı bir arada tutabilecek de bir erdeme sahipti. Çanakkale cephesi dâhil,
kurucu iradenin okuduğu kitapların derkenarlarına bakıldığında, bugün
itibarıyla “Bizim zamanımız yok, kitap okuyamıyoruz.” gerekçesinin ne kadar boş
olduğunu görüyoruz. İşte bu akıl, dünyanın o zaman içerisinde bulunduğu
şartlardan genel anlamda geleceği görerek milliyetçi düşünceyle bir millî
devletin kaçınılmaz olduğunu görür ve malum mücadelelerden sonra cumhuriyet
ilan edilir. İlan edilmekle sınırlı kalmayarak cumhuriyeti var edebilecek
taşıyıcı sütunlar üzerine birtakım kurumlar, kuruluşlar inşa edilir. Bunların
başında Türk Dili Tetkik Cemiyeti ve Türk Tarihi Tetkik Cemiyeti gelir. Bu ana
sütunlar o dönemin dünyasına, millî devletin kuruluş gerekçesini ve Türk
kültürünün müktesebatını izah etme noktasında referans kaynaklarını oluşturur.
Bununla da sınırlı kalınmaz, bu kurumlara ilave olarak zaman içerisinde
Türkiyat Araştırmaları Enstitüsü, Musiki Muallim Mektebiyle beraber bir millî
Türk terbiyesi üzerine eğitim programları geliştirilir. 
Bu
kapsamdan hareketle, o dönemde zamanın ruhunu ifade etmek adına, Büyük
Atatürk’ün, bizim yaptığımız işlerin temelinde, cumhuriyetin temel çıkış
noktasının kültür olduğunu ifade eden “Yurttaşlarım, az zamanda çok ve büyük
işler yaptık. Bu işlerin en büyüğü, temeli Türk kahramanlığı ve yüksek Türk
kültürü olan Türkiye Cumhuriyeti’dir.” sözü aslında bunun bir ifadesidir ve pek
çok kamu kuruluşumuzda eskiden var olan “Cumhuriyetin temeli kültürdür.”
sözünden hareketle o dönemdeki kültür politikalarını belirler.
Bu çalışmalar ve zaman içerisinde Dil ve Tarih-Coğrafya
Fakültesinin de Ankara’ya kurulması, cumhuriyetin temel ilkelerinin referans
kaynağı olan, vizyonu tamamlayan aklı inşa eder. 
Bunu yaparken bütçe neydi? Bunu yaparken o sınırlı
kaynaklarla sınırsız bir Türk kültürü vizyonu ortaya koyan, Türk dünyası
vizyonu ortaya koyan anlayış neydi? Neydi Macar müzikolog Bela Bartok’u
Türkiye’ye davet ederek Macar-Türk musikisi arasındaki ilişkiyi, pentatoniği
araştırmak üzere Çukurova’da, Toroslarda onları misafir edip araştırmak ve bu
konuda bir misyon ortaya koymak? Bu bir ufuktu, bu bir anlayıştı, bu bir
vizyondu. Bu ufkun, bu vizyonun, bu ruhun olabilmesi için her zaman için
paranın gerekli olmadığını da gösteren bir ifadeydi. Sınırlı kaynaklarla bunun
heyecanını duyarak işte o Onuncu Yıl Marşı’nı yazdırabilecek ruhu ortaya
koyabilmekti. 
Geliyoruz bu ruhun temelini oluşturan kaynaklardan
cumhuriyet tarihinin değişimlerine. Karşımıza bir “yeni Türkiye” ibaresi
çıkıyor ve kurucu iradeyi ve cumhuriyetin temel referans kaynaklarını yok sayma
ve itibarsızlaştırma ve kavramların içini boşaltmak üzerine bir “yeni Türkiye”
kavramı. Bu “yeni Türkiye” kavramının ne idüğüne dair baktığımızda karşımıza
bir Graham Fuller çıkıyor, onun “Yeni Türkiye” kitabı. Bakıyoruz, diyor ki:
“Cumhuriyet fay hattı üzerine kuruldu ve o fay üzerinde yanlış yerde,
cumhuriyeti buradan başka yere taşımalıyız.” Bunun adına, çok dilli, çok
kültürlü, çok kimlikli, federatif bir devlete dönüştürme gibi, biraz da İslami
garnitür, sos atma gibi bir yaklaşım; kitabının özeti bu. Bir adım sonra,
bakıyoruz David Philips raporlarına, birtakım partilerin kuruluş gerekçeleri,
anlamlı gelen 28 Şubat sürecinin mağduriyetleri üzerinden inşa edilen
yaklaşımlar ve bir düşünce dünyasının teşekkülü. 
Elbette, bu on dört yıldır iktidar partisi konumunda
olanları bu manada eleştirme hakkımız olduğu kadar yaptıkları olumlu işleri de
destekleme erdemini her zaman Milliyetçi Hareket Partisi göstermiştir. Fakat,
bugün özeline geldiğimizde ve bu kapsamda söz aldığımız konuyla alakalı kurum
ve kuruluşların serencamına baktığımızda içler acısı bir durum içerisinde
olduğunu görüyoruz. Bu içler acısı durumda kurumların, kendi müfredatları
içerisinde vizyonlarını ve misyonlarını anlattıkları kuruluş gerekçeleriyle
mütenasip olmayan ve o kurucu iradedeki ruhu hiç hissettiremeyen atıl konumda
olduklarını görüyoruz. Bu ataletin aslında aynı zamanda kuruluş felsefesinden
uzaklaşmaktan kaynaklandığına dair de endişelerimizin olduğunu ifade ediyoruz. 
“Kuruluş
felsefesi” denilince, “Mustafa Kemal” denilince, “bağımsız Türkiye”, “Türk
ülküsü” denilince akla hemen dün konuşmalarını yaptığımız Diyanet bütçesinde
ifade edilen Diyanet İşleri Başkanlığının kuruluşu geliyor. Bu vizyon aynı
zamanda Diyanet İşleri Kurumunu kurmuştu arkadaşlar ve o dönem yabancı akımlar
üzerinden etki altına giren anlayışı Türk aklı üzerine, Türkistan medeniyeti
üzerine inşa eden Mâtürîdî aklını referans alan bir din anlayışıyla bir
aydınlanmış Türk rönesansını ifade ediyordu cumhuriyetin kuruluşunda Mustafa
Kemal ve o dönemin din adamları. Onları saygıyla anıyoruz. 
“Mustafa”
kelimeleri özellikle benim dünyamda çok anlam ifade ediyor. Bir tanesi
Peygamber Efendimiz (AS), manevi gök kubbemizin banisi, manevi gök kubbemizin
mimarı, insanlık âleminin yeryüzündeki efendisi olarak kabul ettiğimiz Hazreti
Peygamberimiz; diğer Mustafa, Mustafa Kemal Atatürk, millî, bağımsız ve temeli
Türkistan felsefesine dayanan cumhuriyet Türkiyesi’nin, millî devletin
kurucusu. Milliyetçi Hareket Partisi bu iki Mustafa’yı birbirinin ötekisi
olarak asla görmez ve Türk siyasetini bu iki tahterevalli üzerine kurgulanmış
bir anlayış üzerinde yürütenlere de der ki: Mustafalar Ankara üzerinde ifade
edilebilirse, millî devletin banisi Mustafa Kemal Anıttepe’de, manevi gök
kubbemizin temsilcisi olarak o estetize edilmiş Kocatepe Camisi Kocatepe’dedir.
Anıttepe ile Kocatepe arasına çekilmiş bir halatı ne zaman inşa edersek -ki bu
Milliyetçi Hareket ilkeleriyle olacak bir anlayıştır- o zaman Türkiye
Cumhuriyeti, devleti ve milletiyle kalıcı bir misyonla sonsuza kadar var
olacaktır. Bu kapsamdan hareketle, işte buna hizmet edebilecek ve Mustafaları
birbirinin ötekisi yapmayan anlayışla büyük Türk ülküsüne hizmet edebilecek,
temel referans kaynaklarını Türk kültüründen alarak hizmet etmesi gereken bu
kurumlara şu soruları sorarak başlamak istiyorum; eğer kurumların yetkilileri
bizi takip ediyorsa, en azından kurumun bağlı olduğu siyasi temsilcilerin de not
almasını istirham ederim: Kurum Türkiye'nin kültür politikalarının
belirlenmesinde herhangi bir işleve şu an sahip midir veya Türkiye'nin bir
kültür politikası var mıdır daha geniş anlamda? Dünya Türkolojisi’ndeki
gelişmeleri ne ölçüde bu kurumlar takip etmekte ve ülkemize taşıma çabaları
adına nasıl bir yöntem takip etmekte ve üniversitelerle, diğer kurumlarla olan
münasebetleri nelerdir? Türk devlet ve topluluklarıyla olan ilişkilerde Atatürk
Kültür, Dil ve Tarih Yüksek Kurumunun veya bağlı kurumların herhangi bir işlevi
var mıdır? Türk dünyasıyla ortak projeler yürütülmekte midir, yürütülüyorsa ne
aşamada? Soru önergesi vermiyorsun, kürsü konuşması yapıyorsun diyebilirsiniz.
Biraz bu soruları sorarak ben alan açıp cevap vermek istedim. 
“Kültürel
diplomasi” kavramı son zamanlarda sık kullanılıyor değerli milletvekilleri.
Evet, doğrudur, kültürel diplomasinin gerekliliği noktasında da bir devlet aklı
Yunus Emre Enstitüsünü oluşturdu ve bunu kuranlara, kuruluş gerekçesine saygı
duyuyoruz. Başında da çalışkan bir Türkolog hocamız vardı, sağlık nedeninden
dolayı ayrılmış. Kültürel diplomasiyi kavrama adına dokunuşlar gerekiyor. Siz
bu dokunuşları elbette ki ülkenin dış politikasına göre yapmaya çalışacaksınız
ama özellikle kendi hinterlandınız olan Türk dünyasıyla olan münasebetlerde
ortak müştereklikleri ifade etmek adına neredesiniz? Mesela, Özbekistan’la,
özellikle Rusya’yla uçak düşürme krizinden sonra gerginleşen birtakım ilişkiler
var. Özbekistan’la olan ilişkilerde neler yapılabilir kültürel dokunuşlar adına?
Yani biz, Özbekistan’ı referans kaynağı alan Türk dünyasının şairlerinden,
yazarlarından, düşünürlerinden, fikir adamlarından, mütefekkirlerinden birtakım
isimleri tespit ederek Türkiye'de onun adına düzenlenecek toplantılarla bir
kültürel diplomasi dokunuşunu Türk dünyasında yaparak başlayamaz mıyız? Kısa ve
uzun vadeli bilim politikası noktasında bu kurumlar neler düşünüyor? Kuruluş
felsefesindeki vizyona uygun ve onu zamanın ruhuna giydirerek neler
yapabiliyor? Türk kültür havzasının envanteri, bu alana ilişkin olarak
Türkiye’nin bilgi açığı had safhadayken kurumun başında Türkoloji’yle alakası
olmayan, Fars filolojisi uzmanı bir akademisyenin bulunması da bu konuda çok
manidar gelmekte bize.
Türklük
bilim felsefesi olmayan bir devletin ve o devleti temsil ettiğini ifade eden
Hükûmetin, bir şekliyle, bu memleketi yönetmesi mümkün değil. O zaman, bir gün
bir şey söyler, öteki gün başka bir şey söyler; fikrî takip ve doğrultu
tutarlılığını bir türlü ortaya koyamaz. Bu kapsamda da bugünkü politikalardaki
anlık değişimlerin ve söylemlerdeki günübirlik değişimlerin sebebi, arkasında
bir felsefenin olmamasıdır. Felsefesi olmayan hiçbir işin, arkadaşlar, asla
pratiği olmaz. Çok sınırlı sayıda doktora tezi basmak, uygun gördüğü
toplantılara maddi destek sağlamak dışında Türk kültürünün temel kaynaklarının
dilimize kazandırılması noktasında maalesef bu kurumlarda hiçbir çalışma
göremiyoruz. 
Kurumun,
dünyadaki örneklerinde olduğu gibi bağımsız bir bilim akademisi hüviyetine
sahip olması gerekir arkadaşlar. Yani bazı kurumlar, siyasetin arka bahçesi
hâline getirerek, siyasetin ortaya koyduğu temel tezlerin referans kaynaklarını
oluşturuyor maalesef. Bu tür kurumlar, özellikle cumhuriyetin varlığını
kültürel temeli olarak ifade eden Bilimler Akademisi, Sovyet Bloku’nda dahi
kendine özgün bir üslubu varken Türkiye’de buraların arka bahçe hüviyetiyle
düşünülmesi bu manada üzücü bir durumdur. 
Türkoloji
araştırmalarının merkez ülkesi konumunda olan Türkiye’de ciddi bir Türkoloji
kütüphanesi, bilgi ve belge arşivi maalesef yoktur. Oysa gerek oryantalizm
çalışmalarında gerekse bu kapsamda değerlendirilen Türkoloji çalışmalarında,
başta İngiltere olmak üzere ve Amerika’da çok önemli merkez kütüphanelerin
olduğunu ve bizlerin hâlâ temel kaynaklarımızı gidip oralardan almak durumunda
kaldığımızı görüyoruz. Bu kapsamda bu enstitülerde Batı, kendi hedef kitlesi
olan ülkelerin temel dinamiklerini tespit etmekte ve kültürel antropolojik,
folklorik, filolojik özellikleri ile eylem planlarını ortaya koymaktadır. İşte,
yüz yıllık bir vizyonun arka planıyla Büyük Ortadoğu Projesi’ne giren yeni
Lawrence’lerin, Orta Doğu’da, bugün “Deniz altında iki balık birbirinden
ayrılmışsa mutlaka aralarından uzun bacaklı bir İngiliz geçmiştir.” sözünü
hatırlatıyor Kızılderililerin. 
Kızılderililerden
tutunuz Kafkaslara, Orta Asya’ya, Ulanbator’a kadar folklorik, kültürel
pratiklerini araştıran İngiltere’deki School of Asian and African Studies’de
bir müddet çalışmalarda bulundum, yaptıkları tezleri Büyük Britanya
İmparatorluğu’nun veri tabanına nasıl aktardıklarını da ulusal arşivlerinde
gözlemleme şansım oldu. 1946 yılına ait Türk Dil Kurumunun çalıştayını ve
toplantısını takip ederek hangi kelimelerin karşılığına hangi kelimelerin
teklif edildiğini rapor eden İngiliz istihbaratının ve dönemin komiserinin
raporlarını görme imkânı buldum.
Evet,
büyük devlet olmak bunları gerektiriyordu. Mustafa Kemal bu ülküyle yola
çıkmıştı. Bu kapsamda Gagavuzlardan bahsetmişti. Bu kapsamda Bakü’de Türkoloji
Kurultayı’nı düzenletmişti. Türk Dil Kurultayı orada düzenlenmişti. “İki devlet
bir millet” anlayışını ortaya koyacak Türk dünyası vizyonunun temellerini
atmıştı. Ama biz, kuruluş vizyonunu “Yurtta sulh, cihanda sulh” ilkesini
sıradanlaştıran, itibarsızlaştıran, o kadar tecrübeden sonra ifade edilen bu
tespitleri âdeta statüko olarak gören bir anlayışla, sıfır sorun ve ritmik dış
politika ve ritmik anlayış ve proaktif anlayışlarla bugün hangi hâle
getirdiğimizi bu kürsüde defalarca söyledik ve hâlipürmelalimiz ortada. Türkiye
Cumhuriyeti devletinin bütün bu tecrübelerin üzerinden tekrar kuruluş
felsefesine zamanın ruhunu, idrakini giydirerek dönmesinin gerekliliği
kaçınılmaz bir gerçektir. 
Türk
boylarının tarihi, sözlü kültürü, sanatına ilişkin Türk Destanları Projesi
büyük bir vizyon projesidir. Bu destan projeleri harekete geçirildiğinde
sanatın, sinemanın, tiyatronun referans kaynağı olarak, ortak değerler
üzerinden Türk dünyası vizyonunu ortaya koyan bir sinema filmi dahi bizim
ülkemizde henüz çektirilememiştir. Hollywood’un, Pentagon’un ve Beyaz Saray’ın birlikte
çalıştığını, Amerikan Menkul Kıymetler Borsasının birlikte çalıştığını Amerika
tarihini biraz okuyan ve politik vizyonu görenler çok iyi anlarlar. “Neden
acaba?” sorusuna baktığımızda, sinemalar ve alt kültür kodları üzerinden
müştereklikler nasıl ifade edilir? Evet, bizde sinemalar veyahut da diziler
kısmen keşfedildi ama nasıl keşfedildi? Tarihin mutfağından günümüze
referanslar gösterilerek birtakım sistemleri ve siyasal görüşleri
destekleyebilecek uygulamalar veya henüz varlığı yokluğu tartışılmakta olan
devletin derin ve dehliz odalarını, vadinin turplarında, kurtlarında -kurban
olsunlar kurtlara- derinliklerinden devlet yönetimi ve diplomasiyi anlayanlar,
birtakım tarih dizilerinden hanlık ve hakanlıkla başkanlık rüyası görüp
buralara referans göstermekle bunları görebiliyoruz ama bunları, toplumun
tamamını bütünleştirici, kolektif kimlik inşa edici, Türk dünyası vizyonunu
ortaya koyucu bir anlayışla göremememizin üzüntüsünü yaşıyoruz. 
Buradan
teklif ettiğimiz bir başka husus: Türkiye’de Türk kültürü, dili ve tarihiyle
ilgili faaliyet gösteren kurumların belli bir koordinasyon dâhilinde ortak
hedefe doğru gitmeleri gerektiğine ve bu konuda ortak bir vizyon yayınlamaları
gerektiğine inanıyoruz. Bu kapsamda, TİKA’nın, Yunus Emrenin, yüksek kurumun ve
onun alt kurumlarının, bir arada, ne yaptıkları konusunda değerlendirmeler
yaparak temel ilke ve ülküler doğrultusunda hareket etmeleri gerektiğini
düşünüyoruz. Eğer Türk akademisinin yani Kazakistan Türk Akademisinin
girişimleri olmasa ortak Türk tarihi meselesi gündemimize bile gelemiyor
maalesef. 
Türkiye,
Türk tarihi, Türkiye Cumhuriyeti sınırlarıyla sınırlı değildir arkadaşlar. Bu
kapsamda, cumhuriyetin kuruluşunda rehber olan ve “Benim fikir babam.” denilen
Ziya Gökalp “Vatan ne Türkiye’dir Türklere ne Türkistan/Vatan büyük ve müebbet
bir ülkedir Türklere, Turan.” demiştir ve her Türk’ün, her milliyetçi ülkücü
Türk’ün, her vasat Anadolu insanının ruhunda ve kültürel kodlarında bir Turan
ülküsü vardır. Bu kapsamdan hareketle, Türkoloji’nin sorunları veya bilim
politikası denen bu problemleri sadece masa, sandalye, müfredat, ders kitabı,
anıların sohbetlerde tazelendiği dar ölçekli toplantılara indirgemek bu alana
yapılacak en büyük kötülüktür. 
Türk
dünyasının büyük dilcisi Profesör Doktor Tofik Hacıyev yakınlarda vefat etti,
Allah rahmet eylesin. Tofik Hacıyev Hoca Yüksek Kurumun da aynı zamanda
üyesidir fakat vefatıyla ilgili bilgiye ben rastlayamadım orada. 
Bir
başka konu: En azından bugün kurumların web sayfalarının güncellenmediğini
gördüm. Web sayfalarına bakıldığında, hangi dönemde kim üye olmuş, kim vefat
etmiş, kim emekli olmuş, kim ne yapıyor, bununla ilgili malumatlar bile yok.
İşi gayriciddiye mi alıyorlar, yoksa bu konuda ben yanlış sayfalara mı baktım,
bilemiyorum. Kamu kurum ve kuruluşlarında, özellikle bizim millî devlet
olmamızın temel referanslarını oluşturan bu tür kurumlarda görev yapan
arkadaşlar ve görev yapan arkadaşları denetleyen arkadaşlar lütfen
sorumluluğunun bilincinde olsun.
Ben
bu kapsamdaki ifadelerimi tamamlıyorum, saygılar sunuyorum. 
Kalan
otuz saniyemle ilgili, Sayın Başbakan Yardımcımız Akdoğan buradalar mı? Sayın
Akdoğan az önce buradaydı. Acaba Dolmabahçe görüşmeleri Cumhurbaşkanının
bilgisi dışında mı oldu, içinde mi oldu, onu soracaktım en azından vakti olursa
değerlendirir diye. Ama diğer Başbakan Yardımcımız bu anlattığımız konulara,
hem müktesebatı olduğu ideoloji hem mensubu olduğu önceki partisi açısından çok
vâkıf. Umarız, bu eleştirileri dikkate alır; hizmete, eyleme koyma fırsatı
bulur.
Genel
Kurulu saygıyla selamlıyorum efendim. (MHP sıralarından alkışlar) 
BAŞKAN
– Teşekkür ederim Sayın Ersoy.
Açıkça
şunu söylemek istiyorum: Katılmadığım bir yığın yanlar ve yönler var
konuşmanızda ama özgün bir konuşmaydı, ayrıca teşekkür ederim.
MEHMET
ERDOĞAN (Muğla) - Hepsine katılsaydınız biz şükrederdik zaten.
KAMİL
AYDIN (Erzurum) – Katılsaydınız burada olurdunuz zaten.
BAŞKAN
– Duymadım, duymamazlığa geliyorum.
Evet,
şimdi, Halkların Demokratik Partisi grup konuşmalarına geldik.
ÖZGÜR
ÖZEL (Manisa) – Sayın Başkanım, o konuşmaya geçmeden önce yerimden pek kısa bir
söz talebim var.
BAŞKAN
– Buyurun.
III.- AÇIKLAMALAR (Devam)
15.- Manisa Milletvekili Özgür Özel’in,
Cumhurbaşkanının Anayasa Mahkemesinin Can Dündar ve Erdem Gül’le ilgili verdiği
kararı tanımadığına ve saygı duymadığına yönelik ifadelerinin demokrasiyle
bağdaşır olmadığına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Biraz
önce, ilk başta zatıaliniz, sonra bütün gruplar, çok sayıda milletvekilimiz 28
Şubatla ilgili doğru tespitler yaptı, tespitlerde ortaklaşıldı. Tespitlerin en
ortak tarafı da demokrasinin olmazsa olmazlarından bir tanesi olan kuvvetler
ayrılığı ve Meclisin tam bağımsız olarak görevini yapması ve hiçbir kurum, kişi
veya yapı tarafından yönlendirilmemesi, ne yürütme organına ne yasama organına
dolaylı ve doğrudan bir müdahalenin kabul edilemez olmasıydı. Aynı iradeyi bir
kez daha tekrar etmek isteriz. 
Ancak,
görüşmelerin sürdüğü sırada Sayın Cumhurbaşkanı İstanbul’da havaalanında basın
mensuplarına yaptığı bir açıklamada, Anayasa Mahkemesinin verdiği kararı
tanımadığını, bu kararı doğru bulmadığını ve saygı duymadığını ifade etmiş.
Ayrıca, Anayasa Mahkemesinin kararına rağmen, alt mahkemenin verdiği tahliye
kararını da yanlış bulduğunu söyleyip, “Kararında direnmesi gerekirdi.” demiş.
Meselenin gazetecilik faaliyeti olmadığını, bunun bir casusluk faaliyeti
olduğunu söylemiş.
Şimdi, yasama organının veya yürütme organının
dokunulmazlığı ve dışarıdan etki altında kalmaması kadar, diğer organ olan
yargının da bağımsızlığı söz konusudur ve Anayasa’da teminat altındadır ve
açıkça ifade eder ki hiçbir kişi, kurum ve merci yargı organına telkinde
bulunamaz, yargı yetkisini kullanma şeklini eleştiremez, tartışamaz. Ve bu
kapsamda, Sayın Cumhurbaşkanı Anayasa’daki bu yasaklamadan bağımsız değildir,
bu yasaklamadan ari değildir. Kaldı ki ülkenin Cumhurbaşkanı olarak kuvvetler
ayrılığını tesis ve kuvvetler arasında uyumu sağlamakla da görevlidir,
Anayasa’nın kendisiyle ilgili maddeleri gereğince. Kendisinin, Anayasa
Mahkemesi gibi ülkenin en üst yargı kuruluşu, kaldı ki o kuruluşa yargıçların
nasıl, ne şekilde, hangi yöntemlerle atandığı, kimler tarafından atandığı da
ortadayken, yapmış olduğu bu yaklaşım demokrasiyle bağdaşır değildir. 28
Şubattaki darbe girişiminin ruhu, mantığı “Elimdeki güç, kuvvet bana, yasamaya
ve yürütmeye bunu yaptırmaya imkân verir.” nasıl diyorsa, şimdi kendi elinde
bulundurduğu güç ve yetkiyle yargı üzerinde kurmaya çalıştığı tahakküm, yaptığı
eleştiri ve devletin başı olarak bu kararı tanımadığını söylemesi aynı derecede
vahamet içermektedir.
Biz de devletin başı olmasına ve şahsının
uygulamalarına değil ama makamına duyduğumuz saygıya rağmen onun bu
açıklamalarını tanımıyoruz, reddediyoruz, kınıyoruz. (CHP sıralarından
alkışlar) 
BAŞKAN
– Peki, teşekkür ederim.
Sayın
Turan, yerinizden açıklama mı yapacaksınız?
BÜLENT
TURAN (Çanakkale) – Sayın Başkan, değerli arkadaşlar; Özgür Bey’in çok
heyecanla ifade ettiği konuya ben de izin verirseniz birkaç cümle eklemek
isterim.
BAŞKAN
– Buyurun.
16.- Çanakkale Milletvekili Bülent
Turan’ın, bütün mahkeme kararları gibi Anayasa Mahkemesi kararlarının da
eleştirilebileceğine ve Anayasa Mahkemesinin Can Dündar ve Erdem Gül’le ilgili
kararının sınırlarını aşan, yetki gasbı yapan bir karar olduğuna ilişkin
açıklaması
BÜLENT
TURAN (Çanakkale) – Türkiye'de Anayasa Mahkemesi kararları da diğer
mahkemelerin kararları da bütün siyasilerin, bütün hukukçuların kararları da
tartışılabilir, eleştirilebilir. Kararların eleştirilebilir olması başka bir
şeydir, o kararın verilmesinden sonra uygulanması başka bir şeydir. Sayın
Cumhurbaşkanımız Anayasa Mahkemesi kararını eleştirmiştir, biz de eleştiriyoruz
ama onun ötesinde…
ÖZGÜR
ÖZEL (Manisa) – Nasıl eleştiriyorsun? Memnuniyet duydun ya geçen gün.
BAŞKAN
– Sayın Özel…
BÜLENT
TURAN (Çanakkale) – Bir dakika… Bir dakika…
ÖZGÜR
ÖZEL (Manisa) – Geçen gün teşekkür ettin, memnuniyet duydun.
BAŞKAN
– Sayın Özel, lütfen…
BÜLENT
TURAN (Çanakkale) – Ben hiç müdahale etmedim. Böyle bir anlayış olabilir mi
Sayın Başkan?
ÖZGÜR
ÖZEL (Manisa) – Nasıl eleştiriyorsun?
BAŞKAN
– Sayın Özel, duymuyorum. Bakın, onlar sizi dinledi.
BÜLENT
TURAN (Çanakkale) – Hiç ağzımı açmadım, dinledim Özgür Bey, lütfen. 
ÖZGÜR
ÖZEL (Manisa) – Peki.
Canım,
“Biz de eleştiriyoruz.” deyince…
BAŞKAN
– Tamam Sayın Turan, ben sizi dinliyorum.
BÜLENT
TURAN (Çanakkale) – Bakınız, Anayasa Mahkemesinin son kararında yerel
mahkemenin kararına âdeta atıfta bulunarak, onun yerine geçerek ceza
hukukçusuymuş gibi davranmalarını ben de eleştiriyorum.
Kişilerin,
bizim anlayışımıza göre, tutuksuz yargılanmaları esastır. Kim olursa olsun,
mahkeme kararı verilinceye kadar tutuksuz yargılanmasını isteriz. Bunu
söyledim, onu söylüyorum yine. “Yerel mahkemenin kararı ne kadar saygınsa…”
dedim, aynı şeyi söylüyorum. Siz yerel mahkemenin kararını burada kürsüye çıkıp
yerden yere vuracaksınız, hâkimlere olmadık
hakaretler yapacaksınız ama -tırnak içerisinde- sevindiğiniz bir karar alınca
da alkışlayacaksınız. Bunu doğru bulmadığımı söylüyorum, yine aynı şeyi
söylüyorum. 
Sadece
Can Dündar değil, kim olursa olsun, kendisiyle ilgili hüküm kesinleşinceye
kadar tutuksuz yargılanması esastır. Bunu defaatle söylüyorum ama Anayasa
Mahkemesinin yerel mahkeme kararıymış gibi davranmasının, delillerin içine…
HALUK
PEKŞEN (Trabzon) – “Mış” gibi davranabilir, Anayasa Mahkemesinin onun gibi
davranma yetkisi var.
İLKNUR
İNCEÖZ (Aksaray) – Yok öyle bir yetkisi, nereden çıktı? Hayret bir şey!
BAŞKAN
– Sayın milletvekilleri, lütfen… Lütfen saygılı olalım. 
Buyurun.
BÜLENT
TURAN (Çanakkale) – Anayasa Mahkemesine…
İLKNUR
İNCEÖZ (Aksaray) – Daha iddianamesi bile okunmamış. 
BÜLENT
TURAN (Çanakkale) – Sayın Başkan, Anayasa Mahkemesine bu yetkiyi…
ÖZGÜR
ÖZEL (Manisa) – Devam mı etseydi tutukluluk hâli?
BÜLENT
TURAN (Çanakkale) – Sayın Başkan, müdahale eder misiniz.
BAŞKAN
– Ben sizi dinliyorum Sayın Turan, ben sizi dinliyorum.
Buyurun.

BÜLENT
TURAN (Çanakkale) – Anayasa Mahkemesine bu yetkiyi veren irade AK PARTİ
iradesidir. 
HALUK
PEKŞEN (Trabzon) – Hiç öyle bir şey değil, hiç alakası yok. 
BÜLENT
TURAN (Çanakkale) – Bu Mecliste, Anayasa Mahkemesine, referandum sonucunda bunu
veren AK PARTİ’dir. 
ÖZGÜR
ÖZEL (Manisa) – Hiç öyle bir şey yok. 
KAMİL
AYDIN (Erzurum) – Ne alakası var? Meclis vermiştir bu iradeyi ya! Haşa ya!
BÜLENT
TURAN (Çanakkale) – Çatlasanız da öyle patlasanız da öyle. “Hayır.” dediniz
siz. 
OKTAY
VURAL (İzmir) – Senin talimatınla mı hareket edecek?
BÜLENT
TURAN (Çanakkale) – Referandumda Anayasa Mahkemesinin bu konudaki yetkilerinin
revize edilmesini AK PARTİ hayata geçirdi. (AK PARTİ sıralarından alkışlar)
Tüm, özgürlükle ilgili, insan haklarıyla ilgili adımları atarken arkamızda
yoktu arkadaşlarımız. 
Bakınız,
hiç kimsenin tutuklu yargılanmasını istemeyiz -onu bir daha söylüyorum- fakat
“Mahkeme, ilahî bir hükümdür, eleştirilemez.” denmesini de doğru bulmuyorum. Anayasa
Mahkemesinin kararı, sınırlarını aşan, yetki gasbı yapan bir karardır ama
kişilerin tutuksuz yargılanmasını istemek başka bir şeydir. 
Aynı
şeyi bir daha söylüyorum, ısrarla altını çiziyorum: Kişiler hakkında yerel
mahkeme kararını vermemiştir, kesinleşmemiştir, ne beraat ne hüküm yoktur.
Kararı hep beraber bekleyeceğiz. Ama Anayasa Mahkemesinin söz konusu kararını
eleştirme hakkımız da var diye düşünüyorum. Kaldı ki hâlâ iddianameyi okumayan,
dosyanın içeriğini bilmeyen insanların çok ciddi iddialara rağmen bir şey
yokmuş gibi davranmasını ibretlik buluyorum. 
Teşekkür
ediyorum. 
BAŞKAN
– Teşekkür ederim Sayın Turan. 
Sayın
milletvekilleri, Anayasa’nın 138’inci maddesinin üçüncü fıkrası gereğince, söz
konusu davayla ilgili olarak burada bir görüşme yapma ve beyan açıklama
durumuna izin veremeyeceğimi bildirmek isterim. 
ÖZGÜR
ÖZEL (Manisa) – Öyle bir şey yok Sayın Başkan.
ATİLA
SERTEL (İzmir) – Cumhurbaşkanı nasıl yapıyor?
GARO
PAYLAN (İstanbul) – Sayın Cumhurbaşkanına serbest ama.
BAŞKAN
– Müsaade eder misiniz, bitmedi daha sözüm. 
Bunu
bildirmek isterim ama şunu da rica ederim: Anayasa’nın 138’inci maddesi veya
ifade özgürlüğüne karşı gösterdiğimiz yakın ilgiyi herkesi düşünerek teşmil
etmenizi de rica ederim. Yani bu konudaki kısıtlama, 138’deki kısıtlama veya
ifade özgürlüğünün genişliği konusunda birbirimize olan yakınlığımız noktasında
bir değerlendirme ve yorum yapılmasına ben de karşıyım. 
ÖZGÜR
ÖZEL (Manisa) – Teşekkür ederiz. 
BAŞKAN
– Daha net bir ifadeyle söylüyorum: İfade özgürlüğü herkes içindir. Ben böyle
düşünüyorum. 
İLKNUR
İNCEÖZ (Aksaray) – Kesinlikle. 
BAŞKAN
– Teşekkür ederim.
ERKAN
AKÇAY (Manisa) – Söz istiyorum Sayın Başkan.
BAŞKAN
– Sayın Akçay, bu konuyla ilgili mi konuşacaksınız?
ERKAN
AKÇAY (Manisa) – Yani benzeri bir konu efendim, müsaade ederseniz ben ifade
edeyim. 
BAŞKAN
– Yalnız, söylediğim hassasiyete uymanızı rica ediyorum. Ama buyurun siz de,
dinleyelim sizi de. 
OKTAY
VURAL (İzmir) – Önceden yazılı olarak mı versek acaba?
BAŞKAN – Buyurun Sayın Akçay.
17.- Manisa Milletvekili Erkan Akçay’ın,
Çanakkale Milletvekili Bülent Turan’ın yaptığı açıklamasındaki bazı
ifadelerine, Cumhurbaşkanının Anayasa Mahkemesinin Can Dündar ve Erdem Gül’le
ilgili verdiği kararı tanımadığına ve saygı duymadığına yönelik ifadelerinin
kuvvetler ayrılığını tanımamak anlamına geldiğine ilişkin açıklaması
ERKAN
AKÇAY (Manisa) – Sayın Başkan, çok teşekkür ederim.
Öncelikle,
biraz evvelki hatırlatmanıza katılarak sözlerime başlayacaktım. Tabii, konuyu
da sorunca, doğrusu, biraz tereddüt de ettim. 
Şimdi,
biraz evvel 28 Şubatla ilgili konuşmalar yapılırken bir hususu özellikle
vurgulamıştım: Tutarlı olma gereği. Herkesin bu tür değerlendirmelerini
yaparken tutarlı olma mecburiyeti var. Bunun asgari bir siyasi şart olduğunu
düşünüyorum. 
AKP
Grup Başkan Vekili Sayın Turan’ın sözlerini, bir hukukçu olduğunu da
bildiğimden, yadırgadığımı da ifade ediyorum. Ne demek yani “Anayasa
Mahkemesine bu yetkiyi AKP verdi?” Yani, burada bir parti devleti zihniyetine
sahip olunduğu ortaya çıkıyor ki Adalet ve Kalkınma Partisini bu zihniyetten
bir an evvel kurtulmaya davet ediyorum. Hakikaten, maalesef “Türkiye
Cumhuriyeti devleti bir parti devletine dönüştürülmüştür.” dahi denilebilir,
bunun tartışması ayrıca yapılır. 
Bir
Cumhurbaşkanı “Anayasa Mahkemesi kararına uymuyorum, saygı da duymuyorum.”
diyor.
İLKNUR
İNCEÖZ (Aksaray) – “Uymuyorum.” demiyor.
ERKAN
AKÇAY (Manisa) – Zaten saygı duyduğunu bu ülkenin, devletin kurumlarına saygı
duyduğunu hiç ifade etmedi. 
Ben
buradan Sayın Cumhurbaşkanına seslenmek istiyorum: Sayın Cumhurbaşkanı, eğer
siz “Anayasa Mahkemesinin kararına saygı duymuyorum ve uymuyorum.” derseniz,
aslında siz kendinize de saygı duymadığınızı göstermiş olursunuz böylelikle.
Asgari tutarlılık… Siz bu Anayasa’ya göre seçildiniz ve bu anayasaya uymak zorundasınız
ve saygı da duymak zorundasınız. Devletin başı olarak eğer, siz bu asgari
saygıyı ve uymayı yapmazsanız, o zaman biz başkalarının hukuksuzluğundan,
anarşiden, terörden nasıl şikâyet edeceğiz. Yani, eline silahı alıp teröristler
yolgeçen hanına döndürmüş. Çukur kazanlara hak mı verdirecek? O zaman kendi
mazeretlerini ortaya koyuyorlar. Hatırlayalım lütfen: Ne zaman bir eleştiriye
sahip olsalar kamuoyunda, ya Başbakandan ya Cumhurbaşkanından referanslar
çıkararak gerekçelerini oluşturmuş durumdalar. Bu sözler, Türkiye
Cumhuriyeti’ne, kurumlarına, kurallarına darbe üstüne darbedir ve anarşiye,
hukuksuzluğa cesaret vermektedir, kuvvetler ayrılığını tanımamaktır ve bir
devletin başı olma, Cumhurbaşkanı olma şuurunu taşımamak demektir. Bu Anayasa
Mahkemesi kararıyla ilgili olarak Cumhurbaşkanının kesinlikle görüş ve yorum
yapmaması gerekir yani bunu kamuoyunda herkes tartışabilir belki ama Sayın
Cumhurbaşkanının tartışmamasında fayda var. Bu da geniş toplum kesimlerinde,
Sayın Cumhurbaşkanının kendisine duyulacak, duyulması gereken saygıda ve
kendisinin bu sözlerinin, verdiği demeçlerin, beyanatların dikkate alınıp
ciddiye alınmasında da ciddi bir müşkülat çıkarmaktadır. 
Sayın
Cumhurbaşkanının bu açıklamalarını doğru bulmadığımı ifade ediyor, saygılar
sunuyorum.
BAŞKAN
– Teşekkür ederim.
BÜLENT
TURAN (Çanakkale) – Sayın Başkan, bir açıklama yapabilir miyim izin verirseniz?
BAŞKAN
– Peki.
NURETTİN
YAŞAR (Malatya) – Sayın Başkan…
BAŞKAN
– Sayın Yaşar, söz istiyorsunuz, vereceğim size de.
ÇAĞLAR
DEMİREL (Diyarbakır) – Sayın Başkan…
BAŞKAN
– Siz de mi istiyorsunuz Sayın Demirel?
ÇAĞLAR
DEMİREL (Diyarbakır) – Evet.
BAŞKAN
– Tamam, size de söz vereyim, sonra Sayın Yaşar’a, sonra Sayın Turan’a söz
vereceğim.
HAYDAR
AKAR (Kocaeli) – O zaman biz de isteyelim, Yaşar’a niye söz veriyorsunuz?
BAŞKAN
– Bir şey söylemek istiyor.
HAYDAR
AKAR (Kocaeli) – O zaman hepimiz bir şeyler söyleyelim.
BAŞKAN
- Ben şunu anlayamıyorum arkadaşlar, biraz önce söyledim, tekrar etmek
istiyorum: Kendimize geldiği zaman sonsuz bir ifade özgürlüğü savunucusu
oluyoruz ama bir başkası olduğu zaman ifade özgürlüğünü inanılmaz derecede
kısıtlıyoruz. Neden? Neden?
FİLİZ
KERESTECİOĞLU DEMİR (İstanbul) – Bir tur daha yapalım o zaman!
BÜLENT
TURAN (Çanakkale) – Çok acımasızsınız, çok!
BAŞKAN
- Buyurun Sayın Demirel.
18.- Diyarbakır Milletvekili Çağlar
Demirel’in, Cumhurbaşkanının Anayasa Mahkemesinin Can Dündar ve Erdem Gül’le
ilgili verdiği kararı tanımadığına ve saygı duymadığına yönelik ifadelerinin
kabul edilemez olduğuna ve bağımsız olarak görevini yapması gereken yargının
baskı altında olduğuna ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Aslında,
dün de bu kürsüden ifade ettik yani bugün Can Dündar’ın, Erdem Gül’ün
tahliyesini Cumhurbaşkanının bu şekilde ifade etmesini kabul etmiyoruz. Ve bu
tahliyelerle ilgili AYM’deki -ben dün de ifade ettim, bugün de söylüyorum- 17
üyenin 10’u Sayın eski Cumhurbaşkanı, Başbakanlık yapan Abdullah Gül tarafından
belirlenmiş, atanmış üyelerdir. Bunların hepsini düşündüğümüzde bugün, haksız
hukuksuz, hak ihlali yapılan gazetecilerin, düşünce özgürlüğünü ifade eden
siyasetçilerin cezaevinde tutuklu olması zaten Türkiye için bir ayıptır. Hani,
bunu böyle görmek gerekiyor. Bugün, Can Dündar ve Erdem Gül için tahliye kararı
gerçekten sevindirici bir karardır. Bunu darbe olarak değerlendirip işte,
manşetlere bunu bu şekilde ifade ederek aktarmak gerçekten Türkiye’nin
ayıbıdır, böyle söyleyelim. 
Sadece
Can Dündar ve Erdem Gül değil, dün de buradan ifade ettik, ben bir kez daha
ifade edeceğim: Beritan Canözer JINHA muhabiri; benim yanımdaydı ve basın
açıklaması yapıyorduk, hemen akabinde, ayrıldıktan sonra “heyecanlanmış”
düşüncesiyle gözaltına alınıp tutuklandı. Burada dün ifade edilirken de işte,
basın kartı olmadığı, basıncı olmadıkları söylendi ama biz tek tek isimlerini
buradan ifade etmek istiyoruz: Azadiya Welat Yayın Yönetmeni Rohat Aktaş
Cizre’de katledildi. Yine, Mazlum Dolan, daha Fatma Ateş’i yaralıyken Sur’dan
çıkardığı an itibarıyla ben telefonda kendisiyle görüştüm. Yaralı bir şekilde,
Fatma Ateş’in hastaneye götürülmesi sağlanırken onu taşıyanlardan birisiydi
Mazlum Dolan ve Fatma Ateş’in ailesiyle birlikte tutuklandı, cezaevine
gönderildi. İsimlerini sayacağımız -32, 34’tü- gazetecilik ve siyasi özgürlük,
basın özgürlüğünü gerçekleştirmek için düşüncelerini ve bütün yaşananları
kamuoyuna yaymaya çalışan basın emekçilerinin 34’ü tutukluydu, isimleri burada,
dün arkadaşlarımız da ifade etti, ben de tek tek buradan sayabilirim. 2 kişi
çıktı ve bu arkadaşların çıkması Türkiye'de darbe olarak ifade ediliyor. Peki,
o Anayasa Mahkemesi üyelerini de darbeci olarak düşünüyorsanız -o zaman onları
da Abdullah Gül atamıştı- bu darbe kime karşı yapıldı? Yoksa, AKP Hükûmetinin
kendi içerisinde, partinin kendi içerisinde bir çatlaklık mı söz konusu? 
Ben
bunu dün de ifade ettim yani Sayın Cumhurbaşkanı konuşurken ifade ederken
mahkemelere bu kadar baskı yaptığını bir kez daha söylemiş oldu ve kanıtlamış
oldu. Biz, bunu asla kabul etmeyeceğimizi, yargının bağımsız olarak görevini
yapması gerektiğini defalarca ifade ettik ama ne yazık ki yargı bağımsız değil
ve yargı, siyasetin, iktidarın, Hükûmetin baskısı altında şu anda görevini
yerine getiriyor. Tutuklu gazeteci ve tutuklu belediye başkanlarımızdan ve
siyasetçilerimizden bunu çok net olarak biliyoruz.
Teşekkür
ediyorum.
BAŞKAN
– Teşekkür ederim.
Sayın
Yaşar, siz bir söz istiyorsunuz, nedir, öğrenebilir miyim nedenini?
NURETTİN
YAŞAR (Malatya) – Efendim, daha önce de söz istemiştim; sadece sisteme geç
girdiğim için zaman bulamadım.
BAŞKAN
– Buyurun.
NURETTİN
YAŞAR (Malatya) – Bence önemli gördüğüm bir açıklama yapacağım.
BAŞKAN
– Sisteme girmemişsiniz yalnız. Sisteme girin, daha sonra değerlendireceğim.
ÖZGÜR
ÖZEL (Manisa) – Sayın Başkanım, benim, Sayın Turan’ın açıklamalarından sonra
söz talebim oldu. Şimdi Sayın Turan’dan sonra tekrar söz istediğimde, bir kez
daha...
BAŞKAN
– Onu görmedim.
ÖZGÜR
ÖZEL (Manisa) – Eğer uygun görürseniz, tekrar şey olmasın.
BAŞKAN
– Tamam, uygun görürüm ama şimdi bütün grup başkan vekillerine süre kısıtlaması
yapmadım. 
Şimdi
ikişer dakika söz vereceğim.
BÜLENT
TURAN (Çanakkale) – Sayın Başkan, ben açıklama için değil de Erkan Bey’in
söylemi üzerine söyleyeceğim.
BAŞKAN
– Sayın Özel’e yerinden iki dakika söz veriyorum.
Buyurun.
19.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, şimdi, Anayasa'nın 138’inci maddesinin ikinci
fıkrası Sayın Cumhurbaşkanını doğrudan etkiler. “Hiçbir organ, makam, merci...”
Biraz önce de söylediğim gibi, sonunda “...tavsiye ve telkinde bulunamaz.”
diyor. Kendisi diyor ki: “Aslında, onlarla ilgili kararı veren mahkeme,
kararında direnebilirdi.” Ve sonra son bir şey söylüyor: “Şimdi yola çıkıyorum,
bundan sonra ortalık biraz daha karışabilir.” 
Şimdi,
Sayın Cumhurbaşkanı Afrika’dayken Türkiye'de neler olacak onu göreceğiz ama
açıktan, alt mahkemeye, verilen karara yapılacak olan itirazla ilgili vereceği
karar noktasında bir telkin var. “Ortalık karışabilir.” diyor, bir cumhurbaşkanının
ağzına hiç yakışacak sözler değil. Sayın Bülent Turan’ın “Bu irade AK PARTİ
iradesidir, AKP iradesidir.” dediği cümleyi reddediyoruz. Bir irade varsa,
referandumu kastediyorsa, o halk iradesidir. O referandum sürecine giderken,
Cumhuriyet Halk Partisi, içinde Anayasa Mahkemesine bireysel başvuru hakkının
da olduğu maddeleri desteklediğini, ayrılarak getirildiği takdirde burada kabul
oyu vereceğini… Ama, AKP’nin şimdi kendisinin de çok şikâyet ettiği, zehrin
etrafını örtecek şekerlemelerden biri olarak kullandığı bu Anayasa Mahkemesi
hakkının içinde HSYK düzenlemesi vardı. Şimdi “Ellerimiz kırılsaydı,
yapmasaydık.” diyorlar. O günlere gidip de “Bizim söylediğimiz, irademiz.”
demesi sadece ve sadece konuyu saptırmadır. Bizim de desteklediğimiz bir
maddeydi, ayırmayı kabul etmediler ki HSYK düzenlemesi gibi maddeleri orada
geçirebilsinler. Ama, Allah’ın sopası yok, kişilere de partilere de varlığını
böyle gösteriyor bu dünyada, kafaya böyle pat, pat vuruyor HSYK kararında. (CHP
sıralarından alkışlar) Sizler de “Elimiz kırılsaydı da bizi kandırmasaydılar.”
diyorsunuz. 
Bu
yüzden, bundan sonraki süreçte de herkesin tutarlılık içinde ve halk Meclisinde
konuştuğunun farkında olarak, Meclisi de vatandaşı da yanıltmadan beyanda
bulunmasını talep ediyorum. 
BAŞKAN
– Evet, herkes tutarlı olmak zorunda, gerçekten katılıyorum. 
HAYDAR
AKAR (Kocaeli) – En başta da Cumhurbaşkanı. 
BAŞKAN
– Buyurun Sayın Turan, iki dakika. 
20.- Çanakkale Milletvekili Bülent
Turan’ın, Manisa Milletvekili Erkan Akçay ve Manisa Milletvekili Özgür Özel’in
yaptıkları açıklamalarındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; polemik yapmak değil
derdim. MHP’nin kıymetli grup başkan vekilinin “parti devleti olması”
iddiasından dolayı söz almak istedim ama aynı iddiayı Özgür Bey tekrar etmiş
oldular. 
Söylediğim
açık ve net, her mahkeme kararı Anayasa Mahkemesine gider, tartışılır. Sayın
Cumhurbaşkanımıza her gün, defaatle kürsüden, mitingden olmadık hakaretleri
yapan arkadaşlar, “diktatör” diyenler, bir daha gördük ki Cumhurbaşkanımızı
mahkeme kararını bile eleştiremeyecek hâle getiriyorlar; bu bir. 
İkincisi:
Nasıl bir diktatör ki mahkeme kararını uygulatamıyor, tabiri caizse. Yani, siz
“diktatör” diyeceksiniz ama size rağmen mahkemeler karar verecek. Aslında, bu
bile başlı başına bir çelişkidir ama halkımız kimin diktatör olduğunu, kimin
elinde olduğunu görüyor. 
GARO
PAYLAN (İstanbul) – “Tanımıyorum.” diyor, daha ne desin?
BÜLENT TURAN (Çanakkale) – Benim orada ısrarla
anlatmaya çalıştığım, Anayasa Mahkemesine bireysel başvuru hakkına sahip
olunulmasını AK PARTİ siyasi iradesi ortaya koymuştur diyorum, burada devletle
ilgili bir şey söylemiyorum.
Söylediğim şeyi tekrar ediyorum: 12 Eylül
referandumunda tüm partiler karşımızdayken büyük bir risk alarak milletimize
paketi götürdük, milletimizin kabulüyle beraber tabii ki yasalaştı. Teknik
ayrıntıya niye gireyim burada? 
Ama, şunu herkes biliyor: O referandumda sadece Anayasa
Mahkemesine bireysel başvuru değil, başka haklar da vardı toplumu ilgilendiren.
Biz bunu göğüsledik, biz bunu taşıdık, yüzde 58’e yakın oy aldık. Almasaydık
geçecek miydi buradan? 
O yüzden, mesele burada AK PARTİ iradesi değil, AK
PARTİ’nin risk alarak ortaya koyduğu usulle beraber tabii ki millet iradesidir.

O yüzden, ben, bu konuyu düzeltiyor, teşekkür ediyorum.
BAŞKAN – Teşekkür ediyorum.
Birleşime kırk dakika ara veriyorum.
Kapanma Saati: 13.13
İKİNCİ OTURUM
Açılma Saati: 13.59
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 47’nci Birleşiminin İkinci
Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI (Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016
Yılı Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN
– Komisyon, yerinde.
Hükûmet,
yerinde.
Şimdi
Halkların Demokratik Partisi Grubunun konuşmalarına geldik.
İlk
konuşmacı Diyarbakır Milletvekili Ziya Pir.
Buyurun
Sayın Pir. (HDP sıralarından alkışlar)
Süreniz
on beş dakika.
HDP GRUBU ADINA ZİYA PİR (Diyarbakır) – Sayın Başkan,
değerli milletvekilleri; hepinizi saygıyla selamlıyorum.
Bir
yıl önce bugün Kürt yazarı Yaşar Kemal’i kaybettik. Buradan vefatının 1’inci
yıl dönümünde kendisini saygıyla ve rahmetle anıyoruz.
Sayın
milletvekilleri, Türkiye’nin sahip olduğu coğrafi konum, jeopolitik açıdan
avantajlar sağlamaktadır fakat aynı şekilde riskler de barındırmaktadır. Söz
konusu riskleri okumadan hem içte hem de dışta geliştirdiği politik tutum
sonucu “komşularla sıfır sorun” politikasının “sıfır komşu” politikasına
evrilmesi, ihracatta ve ekonomide tıkanmayı beraberinde getirmiştir. Her ne
kadar Hazineden sorumlu Devlet Bakanı Sayın Şimşek -burada olmasını arzu
ederdik ama yok- ihracattaki tıkanmayı Türkiye’nin ticaret ortaklarındaki
siyasal belirsizliklere bağlasa da esas sorun, Türkiye’nin dış politikasının en
dibi görmesinden kaynaklanmaktadır. Eğer Sayın Şimşek’in ifade ettiği gibi
olsaydı Ruslar bugün domates de yemezdi, tavuk da yemezdi; oysa hem tavuk hem
domatesi ve diğer gıda maddelerini Türkiye’den değil, başka alternatif ülkelerden
ithal ediyorlar, bizim de ihracatımız böylelikle biraz daha düşmüş oluyor. 
Jeopolitiği
ve komplike bir biçimde küreselleşen dış politikayı okuyamayan ya da bize göre
yanlış değerlendiren iktidar, iç politikada kendi oluşturduğu uzun vadeli
ekonomik hedeflerden de sapmıştır. Şimdi dış politikadan hızlı bir şekilde iç
politika konularımıza geçelim. 
2013’te
oluşturdukları kalkınma planında 2018 için 1,3 trilyon dolar millî gelir
hedeflenmiş ve seçmene de, bizlere de bu şekilde bu açıklanmıştı; biz de sevinmiştik,
ne güzel. E, ne oldu? Açıkladığınız en son orta vadeli programda millî gelir
hedefini 854 milyara revize etmiş durumdasınız. Hayırlı olsun. Bu da bize göre
iyi bir rakamdır, tutturabilirsek ne âlâ. Yine, 2018 için, burada, eksi 450
milyar dolarlık bir revize var, onu da belirtmek gerekiyor. 
Yine,
kişi başı gelir 16 bin dolar olarak belirlenmişti fakat, şimdi, aradan iki
buçuk üç sene geçmeden 16 bin rakamının 6’sını bir basamak sağa tarafa
kaydırmak suretiyle, sıfırı da bir basamak sola kaydırmak suretiyle 16 bini
10.600 yaptınız. Hayırlı olsun(!) 
İhracat
hedefinden hiç bahsetmeye gerek yok. 277 milyarlardan 192 milyara kadar
düşürdünüz. Devam etmek de istemiyorum o konularla ilgili, o rakamlarla zaten
her şey ortada. Doğrusu, yüzde 40’lara varan revizyonlar sonrası yeni rakamları
neye göre belirlediniz, bunu da bilmek isterdim ya da iki üç sene önce o
rakamları belirlerken hangi fantezilere uydunuz da o rakamları elde ettiniz,
bunu da bilemiyoruz. Ama velhasıl, bunu açıkladınız ve şimdi bu eksi yüzde
40’lara varan revizyonlarla birlikte halkı ve seçmeni ne kadar yanılttığınızı
bir kere daha görmüş olduk. Bunlara rağmen çıkıp da “Türkiye’yi ekonomik alanda
en iyi biz yönetiriz.” diyorsunuz hâlâ, bu da hayırlı olsun(!)
Maliye
politikamız: “Mali disiplin uyguluyoruz.” diye her fırsatta bunu söylüyorsunuz.
Kemal Derviş’in 2000’lerde, 2001’lerde, 2002’lerde Türkiye’ye getirmiş olduğu
bu uygulama sizler tarafından da 2007’lere kadar -gerekliydi- doğru bir şekilde
uygulandı; biz de sizleri alkışladık o zamanlar, bugün de geriye bakınca yine
alkışlıyoruz. Büyük bir başarıydı gerçekten, hakkınızı vermek lazım ama
2008’den itibaren değişen makroparametrelerle birlikte belki de o mali
disiplinden birazcık vazgeçmek gerekiyordu, belki farklı kurallı maliye politikalarına
geçmek gerekiyordu. Ben biliyorum ki, bürokratlar arasında bunu o zamanlar
dillendiren vardı ama onların bazıları şu anda, maalesef, gerekli yerlerde
değiller artık. Bu benim düşüncem ama tabii ki Hükûmetin karar vermesi gereken
bir konu. Onlar ister o şekilde devam eder ister öbür şekilde, ya başarılı
olurlar ya da başarısız olurlar, bunun da hesabını elbette ileride seçmene
verirler.
Şimdi,
çok fazla teoriye de girmek istemiyorum, her zaman sizler de istatistiklerle
konuşmalarınızın altını çiziyorsunuz, ben de bazı istatistikleri vermek
istiyorum. Fakat, sizin gibi her zaman AK PARTİ dönemini 2002’den bugüne kadar
bir dönem olarak görmek istemiyorum, doğru da olmaz, AK PARTİ dönemini 2’ye
ayırmak lazım: Bir, 2002-2007 arası; bir de 2008’den bugüne kadar gelen süreç.
Niye? Çünkü makroparametreler değişmiştir, her değişimde de yeni bir dönem
başlar.
Bu
bağlamda, elimde bir tablo var, bu tablodaki veriler TÜİK, IMF ve TEPAV
vakfının hesaplamalarıdır. Burada bir, ortalama büyüme oranıyla birlikte volatilite
oranını da, vereceğim size; ikinci olarak ortalama cari açık ve üçüncü olarak
ortalama tasarruf oranı. Şimdi, ortalama büyümeyle birlikte volatiliteyi de
görmek lazım. Niye? Eğer volatilite oran olarak ortalama büyümeden daha
fazlaysa istikrarlı bir büyüme ülkede söz konusu değildir; dip de
yapabilirsiniz, tavan da yapabilirsiniz ama bu istikrarlı değildir.
Dolayısıyla, ortalama büyümeyi her zaman volatiliteyle birlikte görmek lazım.
1980-1990 arası ortalama büyüme 4,68; volatilite 3,42; idare eder. 1991-2000
arası büyüme 2,91; volatilite 5,43 yani büyümenin çok çok daha üstünde,
Türkiye'nin o 1990’larda neler yaşadığını hepimiz biliyoruz, katastroftu.
2002-2007 arası büyüme 6,79; volatilite 1,81 yani bütün dünyanın ulaşmaya
çalıştığı ama ulaşamadığı bir rakam, alkışlıyoruz. Ama, 2008-2014 yılları
arasına bakarsak büyüme 3,27; volatilite 4,82 yani büyümenin çok çok üstünde;
bu, hayırlı bir gidişat değildi, onun sonuçlarını da bugünlerde görüyoruz. 
Cari
açık -çok fazla girmek istemiyorum- 2008-2014 yılları arası yüzde 6’ları buldu.
Bu da 1980’lerden beri hiç görmediğimiz bir rakam yani 2008-2014 arasındaki
rakamı söylüyorum, hiç görmediğimiz kocaman bir rakam var orada. Diğer
senelerde, diğer dönemlerde bu rakam bunun çok çok daha altında, hatta sizin
2002-2007 yılları arasındaki rakamınız müthiş bir rakam; yine kutluyorum
sizleri. 
Dün, Sayın Bakan Lütfi Elvan burada bir açıklama yaptı,
dedi ki: “Bizim ekonomik hedeflerimize ulaşabilmemiz için yurt içi tasarruf
oranının yüzde 20’lere ulaşması lazım.” Doğrudur, katılıyoruz; hatta bana göre
yüzde 20’nin de üzerinde, en azından yüzde 22-23’lerde olması lazım ki
Türkiye’deki ekonomik büyümeyi içeriden destekleyebilelim. Yoksa yüzde 20 ya da
şu anda olduğu gibi yüzde 14 küsurlardaysa içeriden bir büyüme mümkün değil,
dışarıdan zaten şu anda mümkün değil. Kaçtayız? Dün kendisi “yüzde 15” dedi ama
benim elimdeki rakam 14 küsur herhâlde ya da 15, çok önemli değil, oralardayız.
Nasıl çıkarmak istiyor Sayın Elvan bu rakamı yüzde 20’lere? Kendisi, dün,
maliye politikalarıyla bunu açıkladı, maliyecilerin eline 3 tane araç vermiş
“Bununla yurt içi tasarrufu siz yüzde 20’lere çıkartın.” Nedir bu araçlar?
Birincisi: ”Bireysel emeklilikte bir değişiklik, yeni bir uygulama olacak.”
diyor: İkincisi: “Emlak almak isteyen insanlar emlak almadan önce belli
tasarruflarda bulunursa onu teşvik edeceğiz.” Üçüncüsü de buna benzer bir
şekilde bir “çeyiz projesi” var. Bunlar olabilir, yani bunlar maliyenin, maliye
politikasının elindeki araçlardır, yapabilirsiniz. Fakat elimde 2013 senesinde
Merkez Bankası tarafından yapılmış olan bir değerlendirme var: “Yurtİçi
Tasarruflar ve Bireysel Emeklilik Sistemi: Türkiye'deki Uygulamaya İlişkin Bir
Değerlendirme.” diyor. Orada, baktık, diyor ki: “Bireysel emeklilikle ilgili
düzenleme optimal bir şekilde uygulanabilirse bu, tasarruf oranına yüzde 1-1,5
civarında etki yapabilir.” Bu, 2013’te söylenen bir rakamdır. 2013’te de bizim
ekonomik durumumuz bugünden çok çok daha farklıydı, o zaman öyle optimum
rakamlar söyleyebiliyordunuz ama bugün geldiğimiz durumda onun herhâlde revize
edilmesi lazım, yüzde 1,5’lardan belki 0,5’lere kadar düşürmek gerekiyor.
Şimdi,
bu tasarruf oranı nedir, ona çok kısa, düz mantıkla da bir açıklama getirmek
istiyorum, diyor ki: “Yurt içinde bulunan insanlar, haneler bankadaki
hesaplarına –çok düz mantıkla anlatıyorum- gelirlerinin, maaşlarının bir
kısmını yatırsınlar.” Şimdi, asgari ücret 1.300 lira olmadan önce, yani 950
liralardayken insanların, çalışanların yüzde 45’i ya asgari ücret ya da asgari
ücrete yakın bir maaş alıyordu. Şimdi, 1.300’e çıktı, bu yüzde 45 oranı çok çok
daha bunun üstüne çıktı ve biz diyoruz ki o insanlara, zar zor geçinen
insanlara, evine yarım kilo kıyma götüremeyen insanlara: “Sen paranın bir
kısmını bankaya yatır, dolayısıyla maliyecilerin maliye politikalarına hizmet
et, tasarruf oranı yüzde 20’lere çıksın.” Mümkün değil. Merkez Bankası bireysel
emeklilik sistemiyle bunun yüzde 1-1,5 artacağını söylüyor, hadi yüzde
16-15,5’ler olsun, diğer politikalarınızla bunu yüzde 16-17’lere kadar çıkarın
ama yüzde 20’nin üzerine çıkmanız mümkün değil. Bir de hele hele Türkiye’yi
tüketim ekonomisine dayalı bir sisteme getirdiyseniz bunlar hiç ama hiç mümkün
değil. 
Burada,
şunu açıklamakta fayda var: Normalde bu tür politikalar para politikasıyla
yapılır ve çok hızlı bir şekilde sonuç alırsınız. İşte, faizler yukarı, aşağı
inince görüyoruz piyasalarda neler oluyor. Bu yurt içi tasarruf oranı da
aslında para politikasıyla yapılır fakat Sayın Cumhurbaşkanı bir açıklama
yapıyor, diyor ki: “Faizler düşsün.” Öte taraftan, Hükûmet yetkilileri diyor
ki: “Biz yurt içi tasarrufu çıkartacağız.” Bu aslında bir çelişkidir yani Sayın
Cumhurbaşkanı ile Hükûmet arasında büyük bir çelişkidir. Şimdi, sayın
bürokratların önüne koydular bunu “Bu çelişkinin içinden nasıl çıkabiliriz;
haydi, bulun bakalım bir çözüm.” Onlara da yazık günah değil mi yani sadece
maliye politikalarıyla sizin yurt içi tasarrufu yüzde 20’lerin üzerine
çıkarmanız mümkün değil, boşuna uğraşmayın. Ha, “Desteleyeceğiz işte, yüzde 0,5
falan elde etmek istiyoruz.” diyorsanız o ayrı, onu da açıklayın bize. 
Şimdi,
bu konuyu da kapatmak istiyorum, bir dakikam kaldı, oysa özellikle yurt dışında
yaşayan Türkiyelilerle ilgili söyleyeceklerim vardı ama onu herhâlde soru
önergesi olarak Sayın Bakana yöneltirim. 
İşte,
burada SPK’dan ve BDDK’dan bürokratlar var. O konuyla ilgili de
söyleyeceklerimin bir kısmını bırakıyorum. Sadece, Bankacılık Kanunu’nda
itibarın korunmasıyla ilgili bir düzenleme vardır. Saraydan bir danışman, Sayın
Yiğit Bulut çıkmış geçenlerde, işte, bundan birkaç ay önce İş Bankasıyla ilgili
burada, söylemlerde bulunuyor. Yani o söylemler… Kanunda “…bir bankanın
itibarını kırabilecek veya şöhretine ya da servetine zarar verebilecek bir
hususa kasten sebep olunamaz ya da bu yolla asılsız haber yayılamaz.”
deniliyor. Sayın Yiğit Bulut’un yaptığı tam da budur. Ben SPK’dan ve BDDK’dan
bu konuda ses çıkarmalarını isterdim, oysa o danışmanla ilgili ne buradan ne
Hükûmet tarafından ne mahkemeler, savcılar tarafından hiçbir şey yapılmadı.
(Mikrofon
otomatik cihaz tarafından kapatıldı) 
ZİYA
PİR (Devamla) – Teşekkür ederim Sayın Başkan, herhâlde bu kadardı. (HDP
sıralarından alkışlar)
BAŞKAN
– Ben teşekkür ederim Sayın Pir.
Halkların
Demokratik Partisi Grubu adına ikinci konuşmacı, İzmir Milletvekili Sayın Müslüm
Doğan. 
Buyurun
Sayın Doğan. (HDP sıralarından alkışlar)
Süreniz
on dakika. 
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri;
heyetinizi saygıyla selamlıyorum.
Başbakanlığa
bağlı Afet ve Acil Durum Yönetimi Başkanlığının 2016 yılı bütçesi hakkında,
Halkların Demokratik Partisi Grubunun görüş ve önerilerini belirtmek üzere söz
almış bulunmaktayım. 
Bütçeler,
çok önemli siyasal, ekonomik ve yönetsel belgelerdir, her şeyden önce
hükûmetlerin faaliyetlerine meşruiyet kazandırırlar. Bütçeler, aynı zamanda
sosyal sınıflar arasındaki dengenin sağlanmasında ve toplumsal huzurun
tesisinde büyük önem arz ederken buna karşıt olarak da kapitalist modernitenin
ekonomik ve mali yönetsel araçlarının temelini oluştururlar. Ayrıca, siyasal iktidarların
emek, demokrasi, sosyal hak ve özgürlükler, insan hakları, farklı etnik
kimlikler, inanç grupları ve farklı cinsiyetlere karşı da eşit yaklaşımları
konusundaki duruşlarının en önemli göstergeleridir.
Sayın
Başkan, değerli milletvekilleri; bildiğimiz gibi AFAD, afet ve acil durumlar
ile sivil savunmaya ilişkin hizmetleri yürütmek üzere, Başbakanlığa bağlı
olarak 2009 yılında kurulmuş ve kurulduğu günden itibaren, kriz alanlarında
toplumsal tartışmaların merkezine yerleşen bir kurum olarak anılagelmiştir. 
Siyasal
iktidarın iflas eden dış politika hamleleri sayesinde, maalesef, başat
sorunlarımızdan biri hâline gelmiş olan bir trajedi yani mülteci sorunu da bu
kurumun faaliyet alanlarından biridir. AFAD bu konuda çeşitli raporlar
hazırlamıştır. Bu raporlardan bazıları “Suriyeli Misafirlerimiz Kardeş
Topraklarında”, “Suriye’den Türkiye'ye Nüfus Hareketleri”, “Kardeş
Topraklarındaki Misafirlik,” “Türkiye'deki Suriyeli Kadınlar” gibi raporlardır.

Peki,
bu raporlar sonucunda AFAD’ın ortaya koyduğu somut bir stratejisi var mıdır?
AFAD’a bağlı mülteci kamplarının durumu ve şeffaflık sorunu hakkında Meclis
olarak bilgilendiriliyor muyuz? Toplumsal etkileri hâlâ devam eden Van
depremleri sürecindeki sıkıntılar ve depremzedeler için toplanan yardımların dağıtımındaki
adaletsizlik konusunda bahsi geçen kuruma herhangi bir yaptırım uygulanmış
mıdır? Soma faciasındaki yetersiz müdahale ve toplanan yardımların nereye
gittiğinin belirsizliği hakkında kurum içerisinde muhatap alınacak bir sorumlu
bulunabilmiş midir? Peki, Karadeniz Bölgesi’ndeki sel felaketleri konusundaki
yetersizlik ve Türkiye’nin her bölgesine dair bütüncül bir afet planlamasının
yokluğu hakkında, siyasal iktidarın bu kurum hakkında herhangi bir tasarrufu
var mıdır? 
Bu
kurum veya eşdeğerlerinin bu gibi yetersizliklerini sıralamaya kalksak sanırım
bir iki yasama yılını tamamen bu işlevsiz kurumlara ayırmamız gerekecek.
Sayın
Başkan, değerli milletvekilleri; hepimizin bildiği gibi, Türkiye mültecilerin
kaldığı ve geçiş yaptığı bir ülkedir. Yaşanan bu göçler Orta Doğu’daki iç
savaşlardan, Türkiye’deki çatışmalı ortam ve genel olarak da yoksulluktan
kaynaklıdır. Buna rağmen, Türkiye'nin uzun yıllar, mültecilere dair kapsamlı ve
evrensel hakları içeren bir yasası olmamıştır. Bu alandaki ilk yasal düzenleme,
6458 sayılı Yabancılar ve Uluslararası Koruma Kanunu’yla yakın zamanda
gerçekleşmiştir. Ancak, bu yasada coğrafi sınırlama konulmuş, Türkiye’ye
sığınan kişiler açısından “Avrupalı” ve “Avrupalı olmayan” ayrımı devam
ettirilmiştir. Ayrıca, yasayla düzenlenen eğitim, sağlık, sosyal yardım gibi
hakların uygulanmasında çözülmeyi bekleyen birçok sorun vardır. Bu hayati konu
hakkındaki yasal çözümsüzlük hâli, Kobani’den, Şengal’den ve Suriye’nin birçok
yerindeki insanlık dışı savaştan kaçarak Kıta Avrupası’na gitmeye çalışan on
binlerce insanın kendi kıyılarımızda trajik bir biçimde can vermesine ve bu
vicdan kanatan durumun ülkenin uluslararası kamuoyunda basiretsiz ve çaresiz
gözükmesine yol açmıştır.
Yine,
aynı yetkin ve belirgin bir göçmen politikasının yokluğu, ülkedeki mültecilerin
ucuz iş gücü olarak görülmesini ve ülke genelinde siyasal iktidarın yıllardır
ateşini harladığı nefret söyleminin bu insanlar üzerine salınmasını da ortaya
çıkarmaktadır. 
Sayın
Başkan, değerli milletvekilleri; AFAD’ın sayfasında yer alan bilgiye göre, 25
Ocak 2016 itibarıyla AFAD’a bağlı barınma merkezlerinde 269.366 Suriyeli
yaşamaktadır. 2,5 milyondan fazla sığınmacının yaşam mücadelesi verdiği
ülkemizde sığınmacıların yalnızca onda 1’inin bu kamplarda barınması ve binlercesinin
büyük kentlerde, kış şartlarında dilenciliğe terk edilmesi, hepsinden garibi,
siyasal iktidarın “Kardeşlerimize kucak açtık.” söylemi başlı başına bir sorun
olarak ortada durmaktadır. Ancak, bu sorun, özellikle Suriye sınırındaki
kampların durumu düşünüldüğünde iyice kritik bir hâl almaktadır.
16
Ağustostan bugüne kadar hukuki mesnetten yoksun olarak ilan edilen ve
29/01/2016 tarihi itibarıyla toplamda 338 günü bulmuş olan sokağa çıkma
yasaklarıyla birçok il ve ilçe siyasal iktidar tarafından, maalesef, çatışmalı
alana dönüştürülmüştür. 1 Ekim ve 13 Kasım tarihlerinde Nusaybin’de ilan edilen
sokağa çıkma yasakları çok sayıda insanın hayatını kaybetmesine neden olmuştur.
Kente giriş ve çıkışların tamamen engellendiği ilçenin girişindeki, AFAD’a
bağlı çadır kent, görgü tanıklarının beyanlarına ve sivil toplum kuruluşlarının
raporlarına göre, kolluk kuvvetlerince mühimmat deposu olarak kullanılmaya
başlanmıştır. Konuyla ilgili defalarca soru önergesi verilmiş olmasına rağmen
hiçbirinden cevap alınamamıştır. Nihayet, aralık ayı sonunda kamp tamamen
tahliye edilerek sakini olan Ezidiler Midyat’taki kampına taşınmışlardır. AFAD
Başkanlığınca 2014’te yayımlanan rapora göre, Nusaybin’deki kampın kapasitesi
5.040 iken Midyat’taki kampın 3.048’dir. İç savaştan ve şiddet ortamından kaçan
insanların yerleştirildiği yerlerde yeni bir savaşın çıkarılması ve bu
insanların tekrar şiddetle burun buruna gelmeleri, uluslararası standartların
da ihlali anlamına gelmektedir.
Suriye’de
iç savaşının patlak verdiği dönemdeki sığınmacı akınını karşılamak için
özellikle Hatay, Urfa ve Antep’te kurulan kamplara sivil toplum örgütlerinin,
basın mensuplarının, milletvekillerin girmelerine manidar bir biçimde müsaade
edilmemiştir. Bu süreçte, AFAD kamplarının Suriye’deki rejime karşı savaşan
cihatçı güçlerin barınağı olduğu basına defalarca yansımış; bu duruma dair,
kurum tarafından da tatminkâr bir açıklama yapılmamıştır. 
Ve
ne yazık ki Afet ve Acil Durum Yönetimi Başkanlığı, Hükûmetin ötekileştirici ve
ayrımcı politikalarını araç hâline getirmiştir ve bu şekilde faaliyetlerine
maalesef devam etmektedir. 
İlki
23 Ekim, ikincisi 9 Kasım 2011’de gerçekleşen Van depremleri, AFAD’ın bir
propaganda aygıtına dönüşmesinin gözlemlendiği olaylar dizisidir. Öncelikli
amacı afetlerin önlenmesi olan AFAD, ilk depremin ardından riskli binaların
tespiti için yardım teklif eden TMMOB’nin talebini reddetmiş, ardından, 9
Kasımda gerçekleşen 5,6 şiddetindeki ikinci deprem sonrasında Bayram Oteli’nin
çökmesi neticesinde 24 kişi hayatını kaybetmiştir. 
Bu
süreçte, AFAD büroları eski vali yardımcısı ve kaymakamlar üzerinden
örgütlenmiş ve AKP teşkilatı gibi çalışmış; yardımlar, il genelindeki ihtiyaç
sahiplerine ihtiyaçlarına göre değil, partizanlıklara göre dağıtılmıştır.
Kolluğun doğrudan müdahil olduğu bu süreçte halkın inisiyatifiyle toplanan
yardımlar, yerlerine, maalesef, ulaştırılamamıştır. Örneğin, Gevaş’tan kortej
hâlinde gelen kamyonlardan 2’sine el konulmuştur. Belediyelere gönderilen
yardımlara da el koyan ekipler, bu adaletsiz dağıtımda ısrar etmişlerdir.
Van
depremzedelerinin iskânı için, TOKİ marifetiyle, acele Edremit yolunun üstüne
inşa edilen yapılar, mimari facia olmalarının yanında, temel yapıdan yoksun
oldukları için hâlen iskân edilebilir konumda değillerdir.
Sayın
Başkan, değerli milletvekilleri; Soma’da 301 işçinin hayatını kaybettiği maden
felaketi sonrasında yaşananları da hâlâ unutmuş değiliz. Soma faciası
gerçekleştikten tam üç saat sonra olay yerine gelen bir kurumdan söz ediyoruz.
Risk yönetmeye değil kriz yönetmeye çalışan, onu da eline yüzüne bulaştıran bir
kurum var karşımızda. 
Çok
iyi hatırlayacağınız gibi, ilk açıklamada, facia sonrasında toplanan paranın 46
milyon 500 bin TL olduğu belirtilirken AFAD Başkanlığı tarafından 16 Temmuz
2014’te yapılan bir diğer açıklama uyarınca, banka hesaplarına yatırılan toplam
miktar -Kuzey Kıbrıs Türk Cumhuriyeti tarafından 24/7/2014 tarihinde yapılan
903 bin TL’lik yardım da dâhil- 47 milyon 126 bin 449 TL olarak ifade
edilmiştir. Fakat Bilgi Edinme Hakkı Kanunu’na göre yapılan bir başvuru neticesinde,
toplanan miktarın 5 milyon 389 bin 681 TL’nin üzerinde olduğu yani toplamda
kampanya hesaplarında 52 milyon 516 bin 130 TL’nin biriktiği açıklanmıştır.
Soma maden faciasında yakınlarını kaybeden ailelere 156 bin TL’lik yardımın bu
bütçe üzerinden sağlandığı hesaba katıldığında, aradaki 5 milyon 389 bin 681
TL’lik farkın nereye gittiği bilinmemektedir.
Değerli
milletvekilleri, 2015 Ağustos ayında Hopa’da gerçekleşen sel felaketinde 8
vatandaşımız hayatını kaybetmiş, çok sayıda kişi yaralanmış ve ciddi maddi
hasar meydana gelmiştir. Sel riskinin odalar ve STK’lar aracılığıyla, özellikle
ekolojik kıyım, dere yataklarındaki yapılaşma gibi unsurlarla olası bir
felakette bilançonun ağırlaşacağı defalarca belirtilmiş olmasına rağmen, AFAD
ne bu riski yönetebilmiş ne de facia gerçekleştikten sonra can kaybını
önleyerek görevini ifa edebilmiştir. Bu felaket sonrasında önlemlerin alındığı
söylenmesine rağmen, maalesef, yeterli olmamış, Kasım 2015’te selin tekrar
vurduğu Artvin’de 3 vatandaşımız daha hayatını kaybetmiştir. 
Normal
hayatı durduran veya kesintiye uğratan, acil müdahaleyi gerektiren kriz hâlleri
olan acil durumlar ve toplumun tamamı veya belli kesimleri için fiziksel,
ekonomik ve sosyal kayıplar doğuran, normal hayatı ve insan faaliyetlerini durduran
veya kesintiye uğratan doğal, teknolojik veya insan kaynaklı olaylar olan
afetler, kamu idaresinin önemli bir iştigal alanını oluşturmalıdır. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
MÜSLÜM
DOĞAN (Devamla) – Bir dakika daha süre rica ediyorum. 
BAŞKAN
– Ek süre veremiyorum çünkü diğer arkadaşlara haksızlık olur diye düşünüyorum. 
MÜSLÜM
DOĞAN (Devamla) – Tamam, peki efendim, teşekkür ederim. (HDP sıralarından
alkışlar) 
BAŞKAN
– Daha sonraki bir konuşmanızda toparlarsınız. Bana anlayış gösterdiğiniz için
ben de size teşekkür ediyorum. 
Halkların
Demokratik Partisi Grubu adına üçüncü konuşmacı Mardin Milletvekili Sayın Erol
Dora. 
Buyurun
Sayın Dora. (HDP sıralarından alkışlar) 
Süreniz
on dakika. 
HDP
GRUBU ADINA EROL DORA (Mardin) – Sayın Başkan, değerli milletvekilleri; 2016
Yılı Bütçe Kanunu Tasarısı kapsamında Türk İşbirliği ve Koordinasyon Ajansı
Başkanlığı ile Yurtdışı Türkler ve Akraba Topluluklar Başkanlığı bütçesi
üzerinde Halkların Demokratik Partisi adına söz almış bulunuyorum. Genel Kurulu
saygıyla selamlıyorum. 
Değerli
milletvekilleri, Yurtdışı Türkler ve Akraba Topluluklar Başkanlığının ismindeki
“Yurtdışı Türkler”den kastedilen, anlaşıldığı kadarıyla, yurt dışında yaşayan
Türkiye vatandaşlarıdır. Dolayısıyla, bu Başkanlık, Türkiye vatandaşı olan ve
farklı etnisitelere mensup tüm yurttaşlarımızı kapsıyor olmalıdır. Dolayısıyla,
öncelikli önerimiz, Başkanlığın adının tüm yurttaşlarımızı kapsayacak biçimde
“Yurt Dışında Yaşayan Türkiye Vatandaşları” şeklinde olmasıdır. 
Değerli milletvekilleri, Yurtdışı Türkler ve Akraba
Topluluklar Başkanlığının resmî olarak belirlenmiş amaç ve faaliyetlerine
baktığımızda Başkanlık çalışmalarının yurt dışında yaşayan vatandaşlarımızın
yaşadıkları ülkelerde maruz kaldıkları ayrımcılık ve hak ihlallerine karşı
hukuki ve sosyal proje desteklerini kapsadığı belirtilmektedir. Tabii, buradan
hareketle bazı sorular sormak gerekiyor. Başkanlık, yurt dışında Türk etnik
kimliğinden olan yurttaşlarımızın, yurt dışında yaşayan vatandaşlarımızın
bulundukları ülkelerin çok kültürlü atmosferi içerisinde kimlik ve kültürlerini
yaşatabilmeleri yönünde çalışmalar yaparken örneğin yurt dışında yaşayan, ana
dili Türkçe olmayan vatandaşlarımızın da bulundukları ülkelerin çok kültürlü
atmosferi içerisinde kimlik ve kültürlerini yaşatabilmeleri yönünde çalışmalar
yapmakta mıdır? Cevabımız “Hayır.”dır. Dolayısıyla, Başkanlığın ifade ettiği
amaçlar, sadece ana dili Türkçe olan vatandaşlarımızı kapsamaktadır.
Başkanlığın yurt dışında yaşayan vatandaşlarımıza ilişkin fiilî çalışmaları
bütün vatandaşlarımızı kapsamadığı ortadadır. 
Temmuz
2015’te hazırlanan projeyle yurt dışında yaşayan Süryani gençlerin Türkiye'yi
ziyaret etmeleri kapsamında Kurum Başkanı Sayın Kudret Bülbül Mardin Midyat’ta
yaptığı konuşmasında “Farklılıklarımızın zenginlik olduğunu unutmuştuk ancak
son yıllarda farklılıkların bize katkı sağladığını anladık ve korkularımızı
aştık; korkularımızı aştıkça normalleştik, normalleştikçe rahatladık;
rahatladıkça da Süryani’si, Kürt’ü, Arap’ı, Sünni’si, gayrimüslimi, Alevi’si,
laikiyle yani Türkiye'nin tüm insanlarıyla birlikte Türkiye olduğunu fark
ettik.” biçiminde son derece olumlu ifadeler kullanmıştır. İşte, bizim tahayyül
ettiğimiz, arzuladığımız Türkiye budur. Sayın Başkanın ifadelerine katılmakla
birlikte belirtmeliyiz ki devlet kurumları söylem düzeyini hızla aşmalı ve bu
söylemleri fiilen uygulayarak konuya yüzeysel yaklaşmadıklarını göstermelidir. 
Bu bağlamda, ülkemizin en kadim halklarından olan
Müslüman olmayan yurttaşlarımızın yaşadıkları önemli bazı sorunlara ve
özellikle vakıf meselelerine değinerek konuşmamı sürdürmek istiyorum. 
Hepimizin
bildiği gibi, gayrimüslim yurttaşlarımıza ilişkin azınlık vakıflarına ait
taşınmazlara el konulması meselesi uzunca bir süredir Türkiye’nin önünde çözüm
bekleyen önemli sorunlardan birisidir. Türkiye cumhuriyetinde azınlıkların
dinsel, toplumsal ve kültürel yaşamlarını sürdürmelerinde merkezî önem taşıyan
kurumların büyük çoğunluğu Osmanlı döneminde kurulmuş cemaat vakıflarıdır. 
Vakıflar
Kanunu’nun yürürlüğe girmesiyle birlikte 1936 yılında tüm vakıflara mülklerini
beyan etme ve tapuya kaydettirme zorunluluğu getirilmişti. 1936 yılından sonra
da azınlık vakıfları gerek satın alma gerekse bağış yoluyla gayrimenkul
edinebilmiş ve bu taşınmazları tapuya kaydettirmişlerdir ta ki Yargıtay 1974
yılında azınlık vakıflarının mülk edinmelerini yasaklayan kararı verene dek.
Ancak, 1974 tarihli Yargıtay kararıyla bu beyannameler vakfiye olarak kabul
edilmeye başlanmış ve bu tarihten sonra cemaat vakıflarının yeni mal edinmeleri
engellenmiş, Yargıtayın bu kararına istinaden peş peşe açılan davalar
neticesinde, Ermeni, Rum, Süryani, Keldani ve Musevi cemaat vakıflarına ait
yüzlerce taşınmaza el konulmuştur.
Sayın
Başkan, değerli milletvekilleri; aradan geçen süre zarfında azınlık
vakıflarının Avrupa İnsan Hakları Mahkemesinde açtıkları davaların da
etkisiyle, 2003, 2008 ve 2011 yıllarında olmak üzere, AK PARTİ hükûmetleri
döneminde azınlık vakıflarıyla ilgili bazı olumlu yasal düzenlemelerin de
gerçekleştirilmiş olduğunu vurgulamak durumundayız. Ancak, bu düzenlemeler
azınlıklara ait mazbuta alınmış vakıfları içermediği gibi, el konulmuş
taşınmazlar meselesine de kapsayıcı çözümler üretememiştir. 
Değerli
milletvekilleri, bugün azınlık vakıflarının yaşadığı en önemli ve acil
çözülmesi gereken sorunlardan birisi de vakıfların seçim yönetmeliği
meselesidir. Azınlık vakıflarının yönetim kurullarının seçimini düzenleyen
yönetmeliğin Vakıflar Genel Müdürlüğü tarafından yaklaşık üç yıldır iptal
edilmiş olmasına karşın, görev zamanları dolmuş vakıf yöneticileri birçok idari
sıkıntı yaşamaktadırlar. Aslında yapılması gereken, azınlık vakıflarının
sorunlarını kökten çözecek kapsamlı yasal düzenlemelerin yapılmasıdır. Zira,
azınlık vakıflarının karşı karşıya kaldığı sorunlar bir yönetmelikle
çözülebilecek nitelikte değildir. Seçim yapma hakkı, siyasi ilişkilere ve
konjonktüre bağlı olarak dönem dönem azınlık vakıflarının elinden alınıp daha
sonra geri verilmektedir. Somut olarak görüldüğü gibi, seçim yönetmeliği üç
yıldır iptal edilmiş olmasına karşın henüz yenisi yapılmamıştır.
Değerli
milletvekilleri, Vakıflar Kanunu’ndaki geçici 11’inci maddenin mevcut şekli ve
uygulaması da azınlık vakıflarının kimi sorunlarının çözümü bakımından oldukça
yetersiz kalmaktadır. Geçici maddede azınlık vakıflarına yapılacak taşınmaz
iadelerinin 1936 Beyannamesi’ne kayıtlı olması şartına bağlanması önemli
mülkiyet hakkı ihlallerine ve mağduriyetlere yol açmaktadır. 
Sayın
Başkan, değerli milletvekilleri; bir diğer önemli konu, Süryani halkı için çok
önemli ve kutsal değeri olan bin altı yüz yıllık tarihî Mor Gabriel Manastırı
Vakfına ait el konulmuş toplam 30 parsel araziden şu ana kadar sadece 12 parsel
arazi Mor Gabriel Vakfına iade edilmiştir, geriye kalan 18 parsel ise büyük
çabalara rağmen hâlâ iade edilmiş değildir. Haksız bir biçimde el konulmuş olan
bu arazilerin bir an önce Manastır Vakfına iade edilmesi gerekmektedir. Ayrıca,
Mardin’in en ihtişamlı yapılarından birisi olan ve hâlen Kültür Bakanlığı il
müzesi olarak kullanılan Süryani Katoliklere ait patrikhane binası da hak
sahiplerine teslim edilmelidir. Netice itibarıyla, azınlık vakıf mülkleriyle
ilgili olarak yurttaşlarımızın talebi şudur ki: 1936 Beyannamesi’nde kayıtlı
olup olmamasına bakılmaksızın, 1912 tarihinden itibaren azınlık vakıflarının
ellerinden alınmış bulunan taşınmazların, mazbuta alınmış vakıflar ve üçüncü
şahıslara satılmış taşınmazlar da dâhil olmak üzere, hiçbir şart ileri sürmeden
ilgili vakıflara iade edilmesidir. 
Diğer
önemli bir soruna da değinmek istiyorum. 
Değerli milletvekilleri, bildiğiniz gibi, Heybeliada
Ruhban Okulu 1844 yılında açıldı. Ayrıca, Heybeliada Ruhban Okulu bu ülkenin
bir kurumudur. Okulun teoloji bölümü, İstanbul Millî Eğitim Müdürlüğünün 12
Ağustos 1971 tarihli gizli yazısıyla 9 Temmuz 1971 gününden itibaren geçerli
olmak üzere kapatıldı. Okul, kapatıldığı tarihte, yüksekokul olarak değil, 625
sayılı Yasa’nın iptal edilmemiş olan ve Lozan Antlaşması’nın 40 ve 41’inci
maddelerine atıf yapan 25’inci maddesinde belirtilen bir azınlık okulu olarak eğitim
vermekteydi. Lozan Antlaşması’nın 40’ıncı maddesine göre, gayrimüslim
azınlıkların dinî ayinlerini icra etmeleri ve her türlü okul ve benzeri eğitim
ve öğretim kurumları açmaları serbesttir. Okulun yeniden açılmasına engel
olarak askerî ve dinî eğitimin devlet tarafından yapılmasını öngören
Anayasa’nın 24’üncü ve Yükseköğretim Kanunu’nun 3’üncü maddesi gerekçe
gösterilmiştir. Oysa, Heybeliada Ruhban Okulu, Lozan Antlaşması gereğince bir
azınlık okulu olarak eğitim vermekteydi. 
Ayrıca, Heybeliada Ruhban Okulunun Türkiye ile
Yunanistan arasındaki karşılıklılık ilkesine göre açılıp açılmamasına ilişkin
değerlendirmeler hukuki değildir. Karşılıklılık prensibi, bildiğiniz gibi, 2
ülkenin kendi vatandaşlarına değil, birbirlerinin vatandaşlarına uygulamaları
gereken bir ilkedir. 
Sürem yetmediği için birçok konuyu geçmek zorunda
kaldım fakat yine de bu duygularla hepinizi saygı ve sevgiyle selamlıyorum. 
Teşekkür ediyorum. (HDP sıralarından alkışlar)
BAŞKAN – Teşekkür ederim Sayın Dora. 
Halkların Demokratik Partisi Grubu adına dördüncü
konuşmacı olarak Bingöl Milletvekili Sayın İdris Baluken. 
İDRİS BALUKEN (Diyarbakır) – Diyarbakır Milletvekili. 
BAŞKAN – Diyarbakır. 
Geçen dönemde kalmışım, siz Diyarbakır Milletvekili
olmuşsunuz bu dönem. 
Süreniz beş dakikadır Sayın Baluken. (HDP sıralarından
alkışlar)
HDP GRUBU ADINA İDRİS BALUKEN (Diyarbakır) – Teşekkür
ediyorum. 
Sayın Başkan, değerli milletvekilleri; hepinizi
saygıyla selamlıyorum. 
Bugün tarihî bir gün, 2 önemli tarihin yıl dönümü.
Birincisi, Türkiye demokrasi tarihinde bir utanç abidesi olarak duran
postmodern bir darbenin, 28 Şubat darbesinin yıl dönümü. Halkların Demokratik
Partisi olarak bir kez daha bu darbeyi açık bir şekilde kınadığımızı ifade
ediyoruz. 
Bir
diğer yıl dönümü de 28 Şubat 2015 tarihinde, bu militarist cumhuriyeti
demokratik bir cumhuriyete evriltmek üzere çözüm süreci boyunca yapmış
olduğumuz bütün çalışmalarımızı özetlediğimiz Dolmabahçe mutabakatının
kamuoyuna açıklandığı günün yıl dönümü. Demokratik cumhuriyeti sağlayacak olan
Dolmabahçe mutabakatını da buradan yine HDP olarak selamladığımızı ifade etmek
istiyoruz. 
28
Şubatın o utanç verici kararlarını burada okuyacak değilim, bu Meclise o
haksızlığı yapmak istemiyorum. Her biriniz eminim ki o utanç sayfalarında,
maddelerinde neler yazıldığını biliyorsunuz ama Dolmabahçe mutabakatındaki o 10
maddelik demokrasi manifestosunu buradan mümkün olduğunca özetlemeye çalışayım.
Hangi milletvekili o mutabakatın hangi maddesine karşı çıkıyor, gelip buradan
ifade etsin isteriz. Türkiye’yi tamamen demokratikleştirecek militarist bir
cumhuriyet yerine demokratik bir cumhuriyeti önceleyecek, Kürt meselesi, Alevi
meselesi, inançlar meselesi, kadın özgürlüğü, ekoloji, ekonomi meselelerinin
tamamını çözecek o manifestonun maddeleri şunlardı: 
1)
Demokratik siyasetin tanımı ve içeriği.
2)
Demokratik çözümün ulusal ve yerel boyutlarının tanımlanması. 
3)
Özgür vatandaşlığın yasal ve demokratik güvenceleri.
4)
Demokratik siyasetin devlet ve toplumla ilişkisi ve bunun kurumsallaşmasına
yönelik baskılar.
5)
Çözüm sürecinin sosyoekonomik boyutları.
6)
Çözüm sürecinde demokrasi-güvenlik ilişkisinin kamu düzenini ve özgürlükleri
koruyacak şekilde ele alınması.
7)
Kadın, kültür ve ekoloji sorunlarının yasal çözümleri ve güvenceleri.
8)
Kimlik kavramı, tanımı ve tanımlanmasına dönük çoğulcu demokratik anlayışın
geliştirilmesi. 
9)
Demokratik cumhuriyet, ortak vatan ve milletin demokratik ölçütlerle
tanımlanması, çoğulcu demokratik sistem içinde yasal ve anayasal güvencelere
kavuşturulması.
10)
Bütün bu demokratik hamle ve dönüşümleri içselleştirmeyi hedefleyen yeni bir
anayasa. 
Değerli
arkadaşlar, gördüğünüz gibi, Türkiye’yi demokratikleştirecek bir manifestoyu
reddeden AKP Hükûmeti, maalesef, 28 Şubat darbecileriyle ortaklaştığı için,
yeni bir darbe hukukunu devreye koyduğu için bugün her türlü sorunu yaşamaya
devam ediyoruz. 
Bugün,
AKP, gladyo yapılarıyla, Ergenekoncularla, darbecilerle kol kola Türkiye'nin
temel politikalarını ele almaktadır. Bugün, Doğu Perinçek gibi bir anlayış ve
zihniyet, AKP Hükûmetinin, Kürt meselesi başta olmak üzere temel politikalarına
yön vermektedir. Yine, aynı darbeci mantığın özellikle bir saray darbesiyle
beraber güçlendirildiğini ifade etmek istiyoruz. Yani, bugün geldiğimiz
aşamada, demokratik cumhuriyet teklifini reddeden AKP, 28 Şubat darbesini saray
darbesiyle güçlendirilmiş bir darbe konsepti şeklinde sahaya sürmektedir. O
nedenle, sokağa çıkma yasakları hukuksuz bir şekilde uygulanıyor. O nedenle,
her gün gençlerin ölümüne neden olacak. Toplumsal gösteri hakkına müdahale ediliyor.
O nedenle, basın özgürlüğü üzerinde âdeta terör estiriliyor. Bütün bunlar bu
darbeci mantığın yansıması. 
Bakın,
iki gün önce açılış konuşmasında, Cumhurbaşkanlığı Sözcüsünün Parlamentonun
iradesini yok sayan o açıklamasını ifade etmiştim. AKP’li yetkililer körü
körüne çıkıp o açıklamayı savundular ama bugün, Cumhurbaşkanı Erdoğan’ın
kendisi bile o açıklamayı tekzip etmek zorunda kaldı ama tekzip ettiği saatte
de “Anayasa Mahkemesinin kararını tanımıyorum. Mahkemenin de tanımaması
gerekir.” diyerek yeni bir darbenin 28 Şubatta devreye girdiğini açık bir
şekilde ilan etti. Alın size darbe işte. Anayasa Mahkemesinin kararını
tanımıyorsan, “Saygı duymuyorum.” diyorsan, mahkemeye çağrı yapıyorsan, bunun
adı “Ak 28 Şubat darbesi”dir, bu kadar nettir. (AK PARTİ sıralarından
gürültüler) 
Bakın,
bütçe konuşmasında Başbakan Davutoğlu şunu demişti: “Artık Tayyip Erdoğan
efsanevi lider, yeni lider benim.” Biz de öyle olmasını umardık. Yani,
efsanevi; biraz geçmişte kalan, kendi alanını belirleyen, siyasete müdahale
etmeyen demekti ama görüyoruz ki bu tanım kesinlikle…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …doğru bir tanım değil, hâlâ siyasete müdahale ediyor…
BAŞKAN
– Sayın Baluken, teşekkür ederim. 
İDRİS
BALUKEN (Devamla) – …hâlâ darbeci anlayışla mahkemelere talimat veriyor, hâlâ
“Anayasa Mahkemesinin kararlarını tanımayın.” demeye devam ediyor. Bu yol, yol
değildir.
BAŞKAN
– Sayın Baluken, teşekkür ederim.
İDRİS
BALUKEN (Devamla) – Bu darbeci anlayıştan uzaklaşıp bir an önce Dolmabahçe
mutabakatına geri dönmenizi temenni ediyorum. (HDP sıralarından alkışlar)
BAŞKAN
– Halkların Demokratik Partisi Grubu adına…
İLKNUR
İNCEÖZ (Aksaray) – Sayın Başkanım…
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Biraz evvel hatip konuşmasında bizim, darbeyle, darbe
zihniyetiyle -28 Şubat da dâhil olmak üzere- iş birliği ettiğimizi ve saray
darbesiyle yine bu iş birliğinin devam ettiğini, 28 Şubatta da aynı zihniyetin
ortaya konulduğunu söylemek suretiyle Hükûmetimize ve grubumuza sataşmada
bulunmuştur, sataşmadan söz talep ediyorum.
BAŞKAN
– Buyurun. (AK PARTİ sıralarından alkışlar)
Süreniz
iki dakika. 
V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün,
Diyarbakır Milletvekili İdris Baluken’in 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın ikinci
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR
İNCEÖZ (Aksaray) – Bakın, ben öncelikle, bu kürsüden, özellikle bizim bugüne
kadar darbelere karşı diklenmeden dik durmuş, millet iradesini öne çıkarmış ve
milletimizin rızası hilafına hiçbir şekilde, hiçbir işin içerisinde
bulunmayacağımızı deklare etmiş ve darbeleri -Sarıkız, Ay Işığı, Yakamoz, 27
Nisan e-muhtırası da dâhil olmak üzere, 28 Şubat süreci de dâhil olmak üzere-
bizzat da yaşamış birisi olarak bu ithamları topyekûn reddettiğimizi özellikle
belirtmek istiyorum. 
ATİLA
SERTEL (İzmir) – Beraat etti onlar Hanımefendi, beraat ettiler. 
TUFAN
KÖSE (Çorum) – Ne alakası var? Beraat etti onlar. 
BAŞKAN
– Sayın milletvekilleri, lütfen…
İLKNUR
İNCEÖZ (Devamla) – Ve ikinci bir itirazım da şuna olacak ki biraz evvel de
konuşmalarınızda vurguladığınız şekilde, baskı ve tehditlerle kazanılan
belediyelerin imkânlarıyla kazılan çukurlara, yollara bombalar döşeyenlere,
barikat kuranlara, ayrım yapmadan askeri, sivili öldüren eli kanlı teröristlere
yönelik operasyonları da bir darbe olarak beyan etmenizi özellikle kınadığımı
belirtiyorum. Bunların hepsi bir akıl tutulmasıdır, özellikle söylüyorum. Biraz
evvel, oturulan yerde de aynı ve benzer ifadeler kullanıldı; bu, terörle
mücadeledir ve siviller zarar görmesin diye söylenmektedir.
Özellikle,
Sayın Cumhurbaşkanımızın Anayasa Mahkemesi üzerinden verilmiş karardaki ifadesi
de aynen şöyle, okuyorum: “Anayasa Mahkemesinin vermiş olduğu karara sessiz
kalırım ama onu kabul etmek durumunda değilim.” Bakın, bu kürsüde…
ÇAĞLAR
DEMİREL (Diyarbakır) – Daha sonrasını da, devamını da oku.
GARO
PAYLAN (İstanbul) – “Tanımıyorum.” diyor, devam et. 
İLKNUR
İNCEÖZ (Devamla) – “Verdiği karara uymuyorum ve saygı duymuyorum.” diyor. 
BARIŞ
YARKADAŞ (İstanbul) – Anayasal darbe yapıyorsunuz. 
İLKNUR
İNCEÖZ (Devamla) – Haksız mı arkadaşlar? Sonuna kadar haklı, söylediği ifadeye
aynen de katılıyorum. (AK PARTİ sıralarından alkışlar)
BARIŞ
YARKADAŞ (İstanbul) – Anayasal darbe yapıyor Tayyip Erdoğan, Tayyip Erdoğan
anayasal darbe yapıyor. “Uymuyorum.” deme hakkı yoktur, herkes uyacak mahkeme
kararlarına.
İLKNUR
İNCEÖZ (Devamla) – Şunun için katılıyorum: Yerel mahkeme daha kararını vermeden
Anayasa Mahkemesi bu konuda kararını verecek, ondan sonra da gelip burada darbe
ve darbe zihniyetlerini savunacaksınız; buna da cumhurun başı olarak
Cumhurbaşkanının da, bizim de sessiz kalmamızı bekliyorsanız, yanılıyorsunuz.
(AK PARTİ sıralarından alkışlar)
BARIŞ
YARKADAŞ (İstanbul) – Anayasal darbeyi savunmayın, savunmayın anayasal darbeyi.
İLKNUR
İNCEÖZ (Devamla) – Her türlü darbeyle ve darbe zihniyetiyle mücadele ettik,
etmeye de devam edeceğiz.
(Mikrofon
otomatik cihaz tarafından kapatıldı)
TUFAN
KÖSE (Çorum) – Darbesavar AKP!
BARIŞ
YARKADAŞ (İstanbul) – Darbeseversiniz, darbesever!
İLKNUR
İNCEÖZ (Devamla) – Evet, Anayasa Mahkemesinin kararını ben de şu bakımdan
eleştiriyorum: Daha yerel mahkeme karar vermeden, esastan ilgi kurmadan Anayasa
Mahkemesinin bu kararı vermiş olması açıkça bir müdahaledir.
Teşekkür
ediyorum. (AK PARTİ sıralarından alkışlar)
BAŞKAN
– Sayın İnceöz, teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
- Sayın Baluken, buyurun. 
İDRİS
BALUKEN (Diyarbakır) – Sayın Başkan, konuşması sırasında, işte, açılan
çukurlarla ilgili yürütülen terörle mücadele konseptini bir darbe olarak
tanımladığımız şeklinde açık bir sataşmada bulunmuştur.
İLKNUR
İNCEÖZ (Aksaray) – Evet, tutanaklarda var.
İDRİS
BALUKEN (Diyarbakır) – Sataşmadan, 69’dan söz istiyorum.
BAŞKAN
– Peki, buyurun. (HDP sıralarından alkışlar)
İki
dakika…
Lütfen,
yeni bir sataşmaya mahal vermeyin Sayın Baluken. 
2.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum Sayın Başkan.
Sürem
yetmemişti ama okuyayım, bakın: “Anayasa Mahkemesi bu şekilde karar vermiş
olabilir. Karara sadece sessiz kalırım ama onu kabul etmek zorunda değilim,
verdiği karara uymuyorum, saygı da duymuyorum.” Sen saygı duymuyorsan
Cumhurbaşkanı olarak, 78 milyonun saygı duymasını ya da kabul etmesini nasıl
beklersin?
İLKNUR
İNCEÖZ (Aksaray) – İfade özgürlüğü çerçevesinde görüşünü açıklıyor.
GÖKCEN
ÖZDOĞAN ENÇ (Antalya) – Siz de söylüyorsunuz, o söyleyince mi suç oluyor?
İDRİS
BALUKEN (Devamla) - “Anayasa Mahkemesinin kararına ben uymuyorum.” demek açık
bir darbe değil midir? Eğer, sulh ceza mahkemesi o karara direnmiş olsaydı
Anayasa Mahkemesinin verdiği karar boşa çıkacaktı. Yani mahkemeye çağrı
yapıyor, “Anayasa Mahkemesinin kararına niye direnmediniz?” diyor. Bunun adı
açık bir darbedir. 
İLKNUR
İNCEÖZ (Aksaray) – Çok doğru diyor, değil mi? Hukuk olsaydı bunların hiçbirisi
olmazdı.
İDRİS
BALUKEN (Devamla) - Yargıya bu şekilde müdahale açık bir darbe zihniyetidir.
Biz buradan açık şekilde vurguladık. 28 Şubatçılarla kol kola yürümüyor
musunuz? Ergenekon’la, gladyoyla, Doğu Perinçek ve çevresiyle çeteleriyle, kol
kola savaş yürütmüyor musunuz? Açıkça ortada.
Bakın,
Sayın Arınç’ın dün yaptığı açıklamalar var, diyor ki: “Biz kokteyllere
gittiğimizde ‘Allah bize sabır versin.’ der, iki kişi bir köşeye çekilir, bize
bakışlarını izlerdik.” Peki, ne yapıyordunuz yani siz? Niye içinize
sindiriyordunuz? Niye bugüne kadar yasal düzenleme yapmadınız? Siz, “Allah
sabır versin.” diye sabır çektiğiniz insanları şu anda genelgelerle
güçlendiriyorsunuz. 
GÖKCEN
ÖZDOĞAN ENÇ (Antalya) – O, Bülent Arınç’ın açıklaması, şu anki konuyla ne
alakası var?
İDRİS
BALUKEN (Devamla) - Bakın, cadı avını önceleyen o genelgelere bir tek “irtica”
kelimesi eklendiğinde siz de o darbenin hedefi olacaksınız. Şu anda darbe sizin
açınızdan da bir tek kelimenin ucunda, o genelgelere irtica yazıldığı an sizin
açınızdan da artık çok geç olacak. Diğer taraftan, 7 Haziran seçimine yapılan
darbe ortada yani özetle, karargâh darbesine saray darbesi eklenmiştir;
Cumhurbaşkanının bu iki açıklamasıyla da tescillenmiştir. Bütün darbeleri
buradan kınıyoruz, kabul edilemez buluyoruz. (HDP sıralarından alkışlar)
BAŞKAN
– Teşekkür ederim. 
Sayın
Baluken, bahsettiğiniz konuları sizin gelmediğiniz bir aşamada biz konuştuk,
bütün grup başkan vekilleri bu konuda söz de aldı, tekrar gündeme getirmemenizi
rica ediyorum. 
İLKNUR
İNCEÖZ (Aksaray) – Sayın Başkanım, sadece tutanaklara geçsin diye özellikle
söylemek istiyorum, yeni bir sataşmadan söz almayacağım. 
Söylediklerinin
hepsini reddettiğimizi belirtiyoruz, darbelere bugüne kadar duruşumuz çok net
bir tavırdır. “7 Haziran sonrası yeni bir darbe zihniyeti, vesaire…” demek
suretiyle bu iddiaları da reddettiğimizi özellikle belirtiyoruz. 7 Haziran
sonrası ne olduğu milletimizin gözü önünde cereyan etmiştir ve 1 Kasıma giden
bir süreç olmuştur. 
Teşekkür
ediyorum.
İDRİS
BALUKEN (Diyarbakır) – Sayın Başkan…
BAŞKAN
– Teşekkür ederim, konuyu kapatıyorum çünkü bu konu konuşuldu. 
İDRİS
BALUKEN (Diyarbakır) – Sayın Başkan, tutanaklara geçmesi açısından ben de bir hususu
ifade etmek istiyorum.
BAŞKAN
– Lütfen…
İDRİS
BALUKEN (Diyarbakır) – İki gün önce de bu darbe anlayışını burada ifade
ettiğimizde Cumhurbaşkanlığı Sözcüsünün Parlamentonun yetkisi dâhilinde olan,
Hükûmet ve Başbakana direkt mesaj içerikli olan erken seçim yetkisini
kullanmayla ilgili iradesini ortaya koyduğumuzda da AKP’li grup başkan
vekilleri bu şekilde, bilinçsiz bir şekilde savunmuşlardı. Bakın, bugün ortaya
çıkan durumda Cumhurbaşkanının kendisi bile onu savunamayacak bir duruma
gelmiştir. 
BAŞKAN
– Tamam, teşekkür ederim.
İDRİS
BALUKEN (Diyarbakır) – Açıktır, Parlamentonun iradesi üzerinde, demokratik
siyasetin iradesi üzerinde karargâh artı saray vesayeti vardır. 
BAŞKAN
– Teşekkür ederim Sayın Baluken. 
GÖKCEN
ÖZDOĞAN ENÇ (Antalya) – Kandil’in vesayetini anlat sen, Kandil’in.
İLKNUR
İNCEÖZ (Aksaray) – Hiçbirini kabul etmiyoruz, Sayın Kalın’ın da bir cümlesini
cımbızlayarak konuşmanızı burada yersiz görüyorum. 
BAŞKAN
– Bu konuyla ilgili artık konuşmamanızı rica ediyorum. Sayın Cumhurbaşkanı da zaten
sessiz kaldığını bu konuda söyledi, ifade özgürlüğü kapsamında değerlendirmeniz
gerekir diyorum ve geçiyorum. 
BARIŞ
YARKADAŞ (İstanbul) – Saray, 28 Şubat 2016’ta anayasal darbe yapmıştır,
kayıtlara geçsin. 
BAŞKAN
– Halkların Demokratik Partisi Grubunun dördüncü konuşmacısı…
BARIŞ
YARKADAŞ (İstanbul) – Saray, 28, Şubat 2016’da anayasal darbe yapmıştır,
kayıtlara geçsin. 
GÖKCEN
ÖZDOĞAN ENÇ (Antalya) – CHP darbelerinden bahset beyefendi. İkna odalarını
kuran sizsiniz.
BAŞKAN
– Hiç duymuyorum...
BARIŞ
YARKADAŞ (İstanbul) – Darbeyi savunuyorsunuz, darbeyi savunuyorsunuz, darbeyi
savunuyorsunuz!
BAŞKAN
– …Sayın Mehmet Emin Adıyaman’dır, Iğdır Milletvekili.
Buyurun,
süreniz yirmi dakika…
FİLİZ
KERESTECİOĞLU DEMİR (İstanbul) – Siz hukukçusunuz. hukukçu olarak “Tanımıyorum,
duymuyorum.” sessiz kalmak mıdır?
BARIŞ
YARKADAŞ (İstanbul) – Halkın, milletin vekili olun, sarayın vekili olmayın.
BAŞKAN
– Duymuyorum çünkü duymak istemiyorum. 
FİLİZ
KERESTECİOĞLU DEMİR (İstanbul) – Duymuyorsunuz…
BAŞKAN
– Sayın Adıyaman, bir dakika… 
Çünkü
bu arkadaşımız Meclisin düzenini bozuyor Sayın Filiz Kerestecioğlu, o yüzden
duymuyorum, duyarsam yaptırım yapmak zorunda kalacağım.
Teşekkür
ederim.
GÖKCEN
ÖZDOĞAN ENÇ (Antalya) – Sen ikna odalarını anlat, onları anlat sen; 28 Şubatçı
seni, hadi!
İDRİS
BALUKEN (Diyarbakır) – Hangi arkadaş Sayın Başkan? Sayın Başkan, bizden mi?
BAŞKAN
– Laf atan arkadaş. Hayır, sizden değil. Sizden olursa zaten...
Buyurun
Sayın Adıyaman, süreniz yirmi dakika. 
HDP
GRUBU ADINA MEHMET EMİN ADIYAMAN (Iğdır) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum...
KAMİL
AYDIN (Erzurum) – Ne demek istediniz Sayın Başkan, ayrı bir uygulama mı
yapacaksınız?
BAŞKAN
– Sizden olsa onu da söylerim canım. Ondan korkmam, söylerim; onu da söylerim,
korkmam.
Yeniden
başlatacağım sürenizi.
BARIŞ
YARKADAŞ (İstanbul) – Meclisin düzenini bozmuyorum Sayın Başkan, anayasal
darbeyi kayıtlara geçiriyorum. 
YILMAZ
TUNÇ (Bartın) – Ne kadar saygısız bir adamsın ya!
BAŞKAN
– Sayın milletvekilleri...
BARIŞ
YARKADAŞ (İstanbul) – Saygısız sensin!
BAŞKAN
– Sayın Yarkadaş...
YILMAZ
TUNÇ (Bartın) – Yeter ya, yeter ya!
BARIŞ
YARKADAŞ (İstanbul) – Yeter be, darbeyi savunuyorsun bana!
GÖKCEN
ÖZDOĞAN ENÇ (Antalya) – Kim darbeyi savunuyor?
BAŞKAN
– Sayın Yarkadaş...
YILMAZ
TUNÇ (Bartın) – Sus, otur yerine!
BARIŞ
YARKADAŞ (İstanbul) – Sen sus, sen otur yerine!
YILMAZ
TUNÇ (Bartın) – Yeter ya, bir kere söyledin!
BARIŞ
YARKADAŞ (İstanbul) – Bana ne yapacağımı söyleyemezsin! (AK PARTİ ve CHP
sıralarından gürültüler)
BAŞKAN
– Sayın Yarkadaş...
YILMAZ
TUNÇ (Bartın) – Saygılı ol be! (AK PARTİ ve CHP sıraları arasında karşılıklı
laf atmalar, birbirleri üzerine yürümeler)
BAŞKAN
– Sayın Yarkadaş, sesinizi lütfen ayarlayın. 
ENGİN
ALTAY (İstanbul) – Bir dakika, bakın, buraya yürümeyin arkadaşlar, işin tadını
kaçırmayın.
YILMAZ
TUNÇ (Bartın) – Engin Bey, ikide bir bağırıyor ya, yeter.
ENGİN
ALTAY (İstanbul) – Sen de sakin ol, sen tecrübelisin, o daha yeni.
BAŞKAN
– On dakika ara veriyorum; Sayın Adıyaman, sizden de özür diliyorum, sonra
çağıracağım sizi kürsüye.
Kapanma Saati: 14.51
ÜÇÜNCÜ OTURUM
Açılma Saati: 15.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif DOĞAN TÜRKMEN (Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 47’nci Birleşiminin
Üçüncü Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
BAŞKAN
– Komisyon? Yerinde.
Hükûmet?
Yerinde.
İDRİS
BALUKEN (Diyarbakır) – Sayın Başkanım, acil bir gelişme var, İç Tüzük 60’a göre
yerimden bir dakikalık bir söz talebim var. 
BAŞKAN
– Bir dakikalık bir söz vereyim size yerinizden. 
Buyurun.

III.- AÇIKLAMALAR (Devam)
21.- Diyarbakır Milletvekili İdris
Baluken’in, sokağa çıkma yasağı uygulanan İdil’de Şırnak Milletvekili Ferhat
Encu’nun da bulunduğu eve yönelik bir baskın olduğuna, bu olayı duyurmak için
ulaşmaya çalıştıkları İçişleri Bakanının ve Bakanlık yetkililerinin telefonlarına
çıkmamalarını kınadığına ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, az önce oturuma ara verdiğinizde Şırnak Milletvekilimiz Ferhat Encu
bize ulaştı, şu anda kendisi sokağa çıkma yasağının, ablukanın olduğu İdil ilçesinde
bulunuyor. Ferhat Encu’nun bulunduğu eve yönelik bir baskın olmuş, orada hem
milletvekilimize hem de evde bulunan hane halkına yönelik fiziki darp ve hane
halkına yönelik gözaltı süreci işletilmiş; biz bu anlayışı kınıyoruz. Bunu
duyurmak için, bunu engellemek için İçişleri Bakanı ve Bakanlık yetkililerine
ulaşmaya çalıştık, telefonlarımıza çıkmadılar; bu anlayışı da kınıyoruz. 
İşte,
“darbeci anlayış” derken zaten bunu kastediyoruz. Yani, bir zamanlar Başbakan
Erbakan’ı Başbakanlıktan istifa ettirmek zorunda kalan, Başbakana,
milletvekillerine, belediye başkanlarına, halkın seçilmiş iradesi olmasına
rağmen cezaevinin yolunu gösteren, partiye kapatma davası açan zihniyetle
bugün…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkan.
BAŞKAN
– Teşekkür ederim. 
Söyleyin,
kayda geçsin, bir dakika dedim çünkü. 
Buyurun
söyleyin, duyuyorum ben sizi, kayda da geçer. 
ENGİN
ALTAY (İstanbul) – Ama biz duyamıyoruz Sayın Başkan. Genel Kurul duyamıyor
Sayın Başkan.
İDRİS
BALUKEN (Diyarbakır) – Sayın Başkan, İç Tüzük 60’a göre, yani grup başkan
vekili olarak önemli, acil bir konuda açıklama yapıyorum. 
BAŞKAN
– “Bir dakika” dedim, siz de acil durumu söylediniz ve devam ediyorsunuz. “Bir
dakika” dedim size Sayın Baluken. 
İDRİS
BALUKEN (Diyarbakır) – Şimdi, bugüne kadar Başkan… 
BAŞKAN
– Buyurun devam edin diyorum size.
İDRİS
BALUKEN (Diyarbakır) – Sayın Başkan, başkan vekillerinin ya da Meclis Başkanının
bugüne kadarki tutumları siyasi parti grupları adına grup başkan vekilleri söz
almışlarsa ve talep ettikleri sürede kelamını dile getirememişlerse toparlaması
açısından bir süre tanınır.
ENGİN
ALTAY (İstanbul) – Hiç kesildiğini görmedik şimdiye kadar. 
BAŞKAN
– Efendim?
ENGİN
ALTAY (İstanbul) – Kesildiğini görmedik.
BAŞKAN
– Şimdiye kadar bütün grup başkan vekillerine, bu görevi yaptığım için Sayın
Baluken, son derece hassas davrandığımı en iyi bilenlerden biri sizsiniz. 
İDRİS
BALUKEN (Diyarbakır) – İşte, rica ediyorum bu konuda da…
BAŞKAN
– “Yerimden açıklama yapacağım.” dediniz.
İDRİS
BALUKEN (Diyarbakır) – Toparlayacağım.
BAŞKAN
– Bir dakika verdim size ve bir dakikanız bitti, lütfen toparlayın. Söylediniz
de, Sayın Bakan da burada. 
İDRİS
BALUKEN (Diyarbakır) – Sayın Başkan, mikrofonu açarak toparlamaya eğer izin
verirseniz toparlayayım. Yani, bundan çekinmenize gerek yok. 
BAŞKAN
– Peki, açalım. 
Buyurun.

İDRİS
BALUKEN (Diyarbakır) – Sayın Başkan, burada her bir grup başkan vekili, almış
olduğu oy kadar siyasi partinin temsilcisi olarak halkın iradesini yansıtıyor.
Dolayısıyla, bir dakika, iki dakika, bilmem yarım dakikanın pazarlığını burada
yapmak yakışık almaz.
BAŞKAN
– Siz yapıyorsunuz, ben yapmıyorum. Siz söyleyeceğinizi söyleyin süre bitmeden
lütfen. 
İDRİS
BALUKEN (Diyarbakır) – O yüzden, yani bu tarz durumlarda özellikle grup başkan
vekillerine yönelik daha esnek olmanızı tavsiye ediyoruz; beklentimiz o.
“Darbeci
anlayış” derken, tam da bunu kastediyorduk. Yani, bir zamanların başbakanını,
milletvekillerini, belediye başkanlarını cezaevine göndermeyle tehdit eden,
partiyi kapatmayla tehdit eden anlayış, bugün de aynı şekilde işte
milletvekilini darbediyor, milletvekilleri dokunulmazlıkları üzerinden tehdit
ediyor, partiyi kapatma üzerinden tehdit ediyor. Bu darbeci anlayış ayyuka
çıkmıştır. Bunun karşısında dimdik durmaya devam edeceğiz, milletvekilimiz de
dimdik duruyor. 
Teşekkür
ederim. 
BAŞKAN
– Ben teşekkür ederim. 
Tekrar
ediyorum Sayın Baluken, özellikle size: Ben, grup başkan vekillerinin söz
taleplerine karşı, diğer grup başkan vekili arkadaşlarım da bilir, son derece
hassas ve esnek davranırım. Bunu bana hatırlatmanıza hiç gerek yoktu diyorum
ve… 
İDRİS
BALUKEN (Diyarbakır) – Uzatmıyorsunuz ama robot değiliz biz, “Bir dakika”
deyince bir dakikada biten bilgisayar programı yüklü değiliz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) HAZİNE MÜSTEŞARLIĞI (Devam)
1) Hazine Müsteşarlığı 2016 Yılı Merkezî
Yönetim Bütçesi
2) Hazine Müsteşarlığı 2014 Yılı Merkezî
Yönetim Kesin Hesabı

B) BANKACILIK DÜZENLEME VE DENETLEME KURUMU
(Devam)
1) Bankacılık Düzenleme ve Denetleme Kurumu
2016 Yılı Merkezî Yönetim Bütçesi
2) Bankacılık Düzenleme ve Denetleme Kurumu
2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu 2016 Yılı
Merkezî Yönetim Bütçesi
2) Sermaye Piyasası Kurulu 2014 Yılı
Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2016 Yılı
Merkezî Yönetim Bütçesi
2) Vakıflar Genel Müdürlüğü 2014 Yılı
Merkezî Yönetim Kesin Hesabı

D) AFET VE ACİL DURUM YÖNETİMİ BAŞKANLIĞI
(Devam)
1) Afet ve Acil Durum Yönetimi Başkanlığı
2016 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2014 Yılı Merkezî Yönetim Kesin Hesabı

E) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2016 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE AKRABA TOPLULUKLAR
BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2016 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2016 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2016 Yılı
Merkezî Yönetim Bütçesi
2) Atatürk Araştırma Merkezi 2014 Yılı
Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi 2016 Yılı Merkezî
Yönetim Bütçesi
2) Atatürk Kültür Merkezi 2014 Yılı Merkezî
Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı Merkezî
Yönetim Bütçesi
2) Türk Dil Kurumu 2014 Yılı Merkezî
Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016 Yılı Merkezî
Yönetim Bütçesi
2) Türk Tarih Kurumu 2014 Yılı Merkezî
Yönetim Kesin Hesabı
BAŞKAN
– Halkların Demokratik Partisi Grubu adına dördüncü konuşmacı olarak Iğdır
Milletvekili Sayın Mehmet Emin Adıyaman’ı kürsüye davet ediyorum. (HDP
sıralarından alkışlar) 
Süreniz
yirmi dakika Sayın Adıyaman. 
HDP
GRUBU ADINA MEHMET EMİN ADIYAMAN (Iğdır) – Teşekkür ederim.

Sayın
Başkan, değerli milletvekilleri; Halkların Demokratik Partisi adına söz almış
bulunmaktayım. Atatürk Kültür, Dil ve Tarih Yüksek Kurumuna ilişkin konuşacağım
ancak konuşmama geçmeden önce bugün 1’inci ölüm yıl dönümü olan büyük
edebiyatçı, ilerici, barış ustası Sayın Yaşar Kemal’i saygıyla anıyorum, mekânı
cennet olsun diyorum. 
Değerli
milletvekilleri, Atatürk Kültür, Dil ve Tarih Kurumu ve ona bağlı kurumlara
ilişkin bütçe yasa tasarısında kamu kaynaklarından belli bir kaynak ayrılarak
huzurumuza bu bütçe kanunu içerisinde bir düzenleme getirilmiş bulunmaktadır. 
Sayın
milletvekilleri, öncelikle şunu belirtmek isterim: Elbette, biz, Halkların
Demokratik Partisi olarak Türkiye’de var olan, bir arada yaşayan ve
yüzyıllardır kendi kimlikleriyle, kendi dilleriyle, kendi kültürleriyle gerek
Anadolu’da gerek Mezopotamya’da varlığını devam ettiren halkların ve bu
halkların dilleri, kültürleri, tarihinin araştırılması ve bu kapsamda Türk
kültürü, Türk dili ve Türk tarihinin de araştırılmasını uygun buluyoruz. Bu
konuda bir sıkıntımız yok ve Türkçe’nin ortak dil olarak kullanılması bizi
oldukça mutlu eder ancak mesele sadece Atatürk Kültür, Dil ve Tarih Yüksek
Kurumunun isminden kaynaklı veya bundan ibaret değil. 
Dil,
Tarih ve Kültür Kurumu işlevi itibarıyla kurulduğu günden bu yana yaptığı
faaliyetlerle esasen gerçekten bilimsel anlamda Türk diline, Türk kültürüne ve
Türk tarihine gerçek manada, bilimsel manada bir araştırma zemini hazırlayan,
bu alanda çaba gösteren bir kurum mudur; yoksa 90 yıldır tekçi bir anlayışla
devam eden, tek bir etnisite üzerinden bu ülkeyi ve bu ülkede yaşayan tüm
halkları asimilasyona tabi tutan, bunu dizayn eden, bir ideolojik perspektif
sunan bir kurum mudur? Aslında tartışılması gereken budur. Elbette gönül
isterdi ki Türk Kültür, Dil ve Tarih Kurumu gibi bu topraklarda yaşayan diğer
halkların da kendi kültürlerini, kendi dillerini, kendi tarihlerini
araştırabilecek, bunu gün yüzüne çıkarabilecek, tarihle olan bağlarını
oluşturabilecek benzer kurumlara sahip olma imkânı sağlanmış olsaydı. Maalesef
belli bir etnik kimliğe dayalı yani Türk etnik kimliğine dayalı böyle bir
kurumlaşmanın dışında bu ülkede yaşayan hiçbir kimliğe, hiçbir kültüre ve
hiçbir tarihe yer verilmemekte. Verilmeyi bırakın bir tarafa, bu kurumlar
eliyle oluşturulan teorilerle bu ülkedeki halklar yok farz edilmektedir. Yani,
örneğin, Güneş Dil Teorisi, tezine göre, bu ülkede, Kürtlerin dağ Türkleri
olduğu, isimlerinin “kart, kurt” olduğu yutturmacası, safsatası yıllar boyunca
Kürtlere aşılatılmaya, Kürtler buna inandırılmaya, kendilerinin inanmadığı bu
safsata teoriyle Kürtler asimile edilmeye çalışıldı. 
Değerli
arkadaşlar, buraya az önce de çıkan hatip arkadaşlar ısrarla kuruluş
felsefesinden, kuruluş ruhundan bahsetti. Açıkçası şunu kürsüde bir netliğe
kavuşturmamız gerekir: Bu ülkeyi kuran Meclis 1921 Meclisi midir, yoksa Lozan
Antlaşması’ndan sonra 1924’te âdeta sivil ana darbeyle kurulan 24 Meclisi
midir? Bunu bir netleştirmemiz gerekiyor; bir. 
İkincisi:
Birileri Atatürk’ün ismini kullanarak etnik Türk milliyetçiliğini, Türk
şovenizmini yıllarca kafamıza âdeta çivi çakar gibi çakmaya çalışır. Öncelikle,
1923 öncesi Atatürk ile 1923 Lozan sonrası Atatürk hangi Atatürk’tür? Birileri
bize gerçek Atatürk’ü burada ifade etmelidir. Eğer, gerçek Atatürk 1924 öncesi
Kurtuluş Savaşı’nın öncülüğünü yapan ise -Türkiye'deki Kürt’üyle, Laz’ıyla, Arap’ıyla,
Çerkez’iyle tüm halkları tam da bu Mecliste- 20 Nisan 1920’de bu Meclisi
toplarken kullandığı fikir, düşünce ve ideolojisi ortaya konmalı. Eğer buysa
Atatürk -ki biz bu olduğuna inanıyoruz- bakın Türk milliyetçiliğine karşı
çıktığı bir konuşmasını size okuyayım. Değerli arkadaşlar, Kastamonu
Milletvekili Yusuf Kemal Bey -sonraki soy ismiyle Tengirşenk- Mecliste 1 Mayıs
1920 günü aynen bu kürsüye çıkıp sağlık sorunlarıyla ilgili bir konuşmasında,
tamamen Türk vurgusu, Türk sağlığı, Türk çocukları, özcesi Türk kimliği
üzerinden bir konuşma yapıyor ve 1 Mayıs 1920’de bu konuşmaya karşı çıkan Sivas
Mebusu Emir Paşa söz alıp aynen şunu söylüyor: “Yusuf Kemal Beyefendi
hazretleri irâd-ı kelâm ettiği sırada, yalnız sıhhatlerinin muhafazası lüzumunu
Türklere hasretmiştir ve bunu kesinlikle reddediyorum. Bu Meclis sadece
Türklerden teşekkül etmemiştir.” Özet geçiyorum. 
Arkadaşlar,
Meclisteki bu tartışma üzerine, yani bu Meclisin kuruluşundan tam on gün sonra,
Atatürk söz alır ve bu kürsüye çıkar, bu tartışmayı bitirmek için şunu söyler:
“Bu vatanda, Çerkez, Çeçen, Kürt, Laz ve daha birtakım kabîl-i İslamiye vardır.
Bunları hariçte bırakacak, tefrikaya bahis olacak söz söylenmemelidir. Bendeniz
bu mesele hakkında uzun söz…” Özür diliyorum, bu Sivas Mebusunun sözüydü,
Atatürk şunu söylüyor: “Efendiler, meselenin bir daha tekerrür etmemesi
ricasıyla, bir iki noktayı arz etmek isterim. Meclis-i âlinizi teşkil eden
zevat yalnız Türk değildir, yalnız Çerkez değildir, yalnız Kürt değildir,
yalnız Laz değildir fakat hepsinden mürekkep anasırı İslamiye’dir.” der,
Türkçülüğü, Türk etnisitesine dayalı bir anlayışı bizzat bu kürsüden
reddetmiştir. 
NURETTİN
YAŞAR (Malatya) – İslamiyeti öne çıkarıyor. 
MEHMET
EMİN ADIYAMAN (Devamla) – Şimdi, değerli arkadaşlar, millet kavramını eğer
ırkçı, etnik temelde tarif ederseniz, tıpkı Anayasa’nın 66’ncı maddesindeki
“Vatandaşlık bağıyla Türk devletine bağlı olan herkes Türk’tür.” anlayışını
dayatırsanız, evet ırkçı, belli bir etnisiteye dayalı bir tarif yaparsınız ama
dünya ölçeğinde millet kavramı belli bir etnisite üzerinden tarif edilmez.
Bizim, Halkların Demokratik Partisinin savunduğu da zaten budur. Biz, Anadolu
ve kürdistandaki tüm halkların ortaklaştığı bir millet anlayışından; hepsinin
eşit, özgür ve gönüllü beraberliğine dayalı bir millet anlayışından
bahsediyoruz. Dolayısıyla, 66’ncı maddedeki Türklük kavramı ucube, anlaşılmaz,
aslında tam da inkârcı bir tarifi, bir yorumu ortaya koyar. 
Değerli arkadaşlar, 66’ncı maddeye göre, Türk olmayan
bir insanın salt vatandaşlık bağıyla Türk olabileceğini nasıl hayal edebiliriz,
nasıl düşünebiliriz? Mesela, onun damarlarındaki kanı değiştirip asil kan mı
yapacağız? Mesela, onun bütün varlığından, bütün tarihinden, bütün geçmişinden,
kültüründen feragat ettiği sonucunu mu çıkaracağız? Elbette çıkarmayacağız.
Salt gerçekle uzlaşmayan, gerçekle denk düşmeyen bir etnik kimlik tarifi ancak
çatışmayı doğurur, ancak ayrımcı, asıl bölücü zihniyeti doğurur.
Şimdi,
değerli arkadaşlar, şunu söyleyebilirsiniz: Evet, 1923 Lozan Antlaşması’na göre
Atatürk’ün -şu anda elimde onlarca yazışması var- Kürtlerden, kürdistandan,
Çerkezlerden ve diğer halklardan bahsettiği konuşmaları var. Dolayısıyla, 1923
Lozan Antlaşması’na kadar, Kurtuluş Savaşı’nı veren bu Mecliste Kürtler de
Çerkezler de Lazlar da Türkler de kendi aidiyetleriyle, kendi kimlikleriyle,
kendi tarihleriyle, kendi geçmişleriyle vardır ve gönüllü bir Meclistir.
Dolayısıyla, eğer kalkıp bu kürsüden “1923’e yani Lozan Antlaşması
imzalanıncaya kadar bu tarif, bu niteleme yapıldı ama Lozan Konferansı
imzalandıktan sonra biz hem Kürtleri hem Türk olmayan diğer unsurları
aldattık.” denilirse bence bu yüreklice bir itiraf olur. Ama eğer böyle
değilse, o zaman, herkesin bu kürsüden dile getirdiği kurtuluş ruhuna bu Meclis
dönmek durumundadır. Yoksa kurtuluş ruhunu Türkiye kurulduktan, Lozan
Antlaşması imzalandıktan sonra, 1924’te kurulan İkinci Meclisin aldığı tekçi,
ötekileştirici, inkârcı ve bu anlayış üzerine inşa olmuş Anayasa’ya dayalı bir
tarifi yapamayız. 
Değerli
arkadaşlar, bu hususa değindim ama geldiğimiz nokta, günümüzde de bu geçmiş
süreçten farklı bir süreç değil. Adalet ve Kalkınma Partisi 7 Haziran seçimleri
öncesinde, tıpkı az önce tarif ettiğim gibi, 1923 sürecinde kardeşlik edebiyatı
üzerinden, kardeşlikten nasıl dem vuruyorduysa ve sonuçta hedef Lozan idiyse,
AKP’nin de hedefi; “7 Haziranda yani yüz yıl sonra bir kez daha Kürtleri
kandırabilir miyim? Kürtler üzerinden başkanlık sistemini elde edebilir miyim?”
Ama aradan yüz yıl geçti ve yüz yıl sonra Kürtler bir daha kanmadı, kandırılamaz
da artık, dolayısıyla 7 Haziran seçimlerinde AKP’nin hedeflediği başkanlık
sisteminin önünü kesmiş oldu. 
Bugün
Kürtlere işte, reva görülen bu, tıpkı Lozan sürecinin elde edilişi gibi bir
sonucun başkanlık adına elde edilmemesidir. Zaten AKP ve Sayın Cumhurbaşkanı da
bütün söylemlerinde yeni Türkiye’den bahsediyor. “Yeni Türkiye’yi kuruyoruz ve
yeni Türkiye kurulurken -tıpkı 1920’li yıllardaki gibi- Kürtleri nasıl
yedekleriz, oyları nasıl devşiririz, başkanlık sistemini nasıl inşa ederiz.”
hesaplarıyla başlanan bir süreç ama 7 Haziranda tabii, bu süreç, bu hayal
çökünce işte bedeli Cizre, Silopi, Nusaybin, Sur’da yaşanan vahşettir.
Değerli
arkadaşlar, elbette Kürtler de Lozan’da tıpkı Türk kardeşleri gibi İslami unsur
olması itibarıyla azınlık statüsünü kabul etmemiştir, elde de etmemiştir. Eğer
Lozan Konferansı’nın tutanaklarını samimiyetle incelersek Lozan’daki
müzakerelerin temelindeki şey, bir, Müslüman unsurlar yani Kürtler, Türkler,
Çerkezler gibi unsurlar.
ENGİN
ALTAY (İstanbul) – Hocam, Gürcüler de var.
MEHMET
EMİN ADIYAMAN (Devamla) - Diğer taraftan -yani hakları güvence altına- asli
unsur olarak varsayılmayan, azınlık statüsünde sayılan Müslüman olmayan
unsurlardır. Nitekim, İsmet İnönü, Rıza Nur gibi o dönemin heyetleri Lozan
Konferansı’nda “Biz Kürtlerin ve Türklerin ortak temsilciyiz.” der. Yani 1923
Lozan müzakereleri sürecinde, müzakerelerin taraftarı olan Batılı devletlerin
orada hak ve hukukunu korumak istediği kesimler Müslüman olmayan unsurlar.
Müslüman olan unsurların kendi arasında birbirine üstünlük taslayacağı,
birbirine asimilasyonu, inkârı, reddi dayatacağının hesabını o gün kestirmek, o
gün böyle bir ideolojiyle, böyle bir psikolojiyle hareket etmek elbette
düşünülemezdi. Ama, dediğim gibi, Lozan sonrası, Türk etnik kimliğine dayalı,
belki İttihat ve Terakkinin iktidarı ele geçirmesiyle günümüze kadar bu süreç
devam ediyor. Peki, bugün değişti mi? Bugün de değişmedi. Yeni Türkiye
kurulurken, Sayın Cumhurbaşkanının tarif ettiği yeni Türkiye’yi inşa ederken
aynı zihniyetin, aynı düşüncenin bu kez siyasal İslam’la cilalanmış süslü bir
şekli, boyutu önümüze konmaktadır. 
Sayın
Cumhurbaşkanı ve AKP’nin hatipleri, hatta Sayın Başbakan özellikle
kürdistandaki bütün konuşmalarında Fekiye Teyran’ın, Melaye Ciziri’nin, Ahmedi Hani’nin ruhunu taşıdıklarını ifade
ederler ama Ahmedi Hani’nin, Fekiye Teyran’ın ya da Melaye Ciziri’nin, Ali
Hariri’nin torunlarının dillerine pranga vurma gibi bir hakkı da kendilerinde
görürler. Salt sembolik olarak Ahmedi Hani’nin, Fekiye Teyran’ın, onlarının
ruhunu dile getirip ama onların torunlarına hakkını, hukukunu, tarihini, dilini
öğretme hakkını, öğretme fırsatını vermemektedir. 
Bir
halk, bir millet ancak kendi tarihiyle anlam ifade eder. Bilim üretebilmesi,
sanat üretebilmesi, topluma katkı sağlayabilmesinin biricik yolu kendi ana
diliyle düşünebilme, kendi ana diliyle eğitim görebilme ve o ana diliyle
değerler yaratmasıdır. Siz bir dili yasaklarsanız, bir toplumun tarihle olan
bağlarını koparırsanız ve onu köksüzleştirirseniz tıpkı kökleri derinde olmayan
yüzeysel bir ağacın en ufak bir rüzgârda sallanıp düşmesi gibi bir durumdur.
Siz Kürt halkının, Kürt çocuklarının kendi tarihini öğrenme hakkını, şansını
vermiyorsunuz ama milyarlarca lira Türk Dil Kurumuna, Türk Tarih Kurumuna
aktarabiliyorsunuz. Ne güzel ama hiç olmazsa onun çeyreği kadar da Kürtlerin,
Çerkezlerin, Arapların, yani kardeş diğer halkların kendi tarihlerini, kendi
kültürlerini, kendi geçmişlerini öğrenebilme adına, onlar adına oluşacak
kurumlara aktarabilirsiniz; bunun için bir anayasa değişikliği de gerekmiyor. 
Değerli
milletvekilleri, zamanım kısıtlı ama son kez şunu söyleyeyim: Sayın
Cumhurbaşkanı, az önce grup başkan vekilleri de dile getirdi… Ben hukukçuyum,
Anayasa’nın 138’inci maddesinin son fıkrası açıkça şunu söyler: Yargının
verdiği kararlara Meclis -bizler dahi- yürütme ve idare uymak zorundadır.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Adıyaman. 
MEHMET
EMİN ADIYAMAN (Devamla) - Sayın Cumhurbaşkanı geçmişte “Anayasa’yı kabul
etmiyorum, sistem değişmiştir.” dedi. 
BAŞKAN
– Sayın Adıyaman, teşekkür ederim. 
MEHMET
EMİN ADIYAMAN (Devamla) – Şimdi, fiilen bu düşüncesini bu sefer mahkemeleri de
ekleyerek Anayasa’yı ihlal ettiğini bir kez daha itiraf etmiş oldu. 
Saygılar
sunarım. (HDP sıralarından alkışlar) 
BAŞKAN
– Tekrar teşekkür ederim. 
Halkların
Demokratik Partisi Grubunun son konuşmacısı Siirt Milletvekili Sayın Kadri
Yıldırım olacak. 
Buyurun
Sayın Yıldırım. (HDP sıralarından alkışlar)
Süreniz
yirmi dakika. 
HDP
GRUBU ADINA KADRİ YILDIRIM (Siirt) – Sayın Başkan, değerli milletvekilleri;
öncelikle hepinizi saygılarımla selamlıyorum.
Türk
Dil Kurumu ve Türk Tarih Kurumu hakkında söz almış bulunuyorum. 
Öncelikle
şunu söyleyeyim: Tarihten ders alınmadığı takdirde iyisiyle de kötüsüyle de
tarih tekerrür ederek karşımıza her an çıkabilmektedir. 
Türk
Dil Kurumu, ilk olarak Türk Dili Tetkik Cemiyeti adıyla 12 Temmuz 1932 yılında
Atatürk’ün talimatıyla kurulmuş, yani seksen dört yıl önce. Adı, 1934 yılında
Türk Dili Araştırma Kurumu, 1936 yılında da Türk Dil Kurumu olmuş ve bugün bu
isim devam ediyor. Bugün, 40 asıl üyeden oluşuyor ve çoğunluğu
üniversitelerdeki Türkolog hocalardan meydana geliyor. Tabii 3 kez isim
değişikliği yaşandığına göre, benim önerim, 4’üncü kez değiştirilip bunun adı
“Türkiye dilleri kurumu” olsun ve bu 40 kişilik Türkolog kadrosunun içerisine
Türkiye’de değişik dilleri konuşan, değişik inançlara sahip olan kimliklerin ve
inançların mensupları da -başta Kürtologlar olmak üzere- orada yer alsınlar.
Çünkü, Türkçe bilmeyen bir Kürtoloğun nasıl ki Türkçe hakkında ahkam kesmeye
hakkı yoksa, Kürtçe bilmeyen Türkologların da Kürt dili hakkında ahkam kesmeye
hakları yoktur. Niye bunu söylüyorum? Örneğin, Türk Dil Kurumunun ve Türk Dil
Kurumu adına çalışanların “Kürt” kelimesine verdikleri anlam üzerinde biraz
düşünecek olursak bu söylediklerimin doğruluğu ortaya çıkıyor. Bakın, Profesör
Doktor Tuncer Gülensoy “Türkiye Türkçesindeki Türkçe Sözcüklerin Köken Bilgisi
Sözlüğü” adıyla bir kitap yazıyor ve Türk Dil Kurumu da bu kitabı kendi yayınları
arasında çıkarıyor. Orada geçen “Kürt” kelimesinin karşılığı olarak verilen
anlamlara bakın. Bir: “Kayın ağacı; bundan yay, kamçı ve değnek yapılır.” İki:
“Kerestelik ağaç.” İşte, arkadaşlar, bu zihniyet Kürt’ü hep ağaç olarak,
maalesef, görmüştür ve seksen dört yıl sonra Türk Dil Kurumunun son baskısında
“Kürt” kelimesinin anlamı olarak, karşılığı olarak bakıyoruz: “Ön Asya’da
yaşayan bir topluluk.” Allah'a şükür bir ağaç topluluğu olmaktan bir insan
topluluğu olmaya terfi ettirdiler nihayet seksen dört yıl sonra da olsa. 
Şimdi,
bakın, evvela, eğer bu Türk Dil Kurumunda çalışanlar, Türkler hakkında da
bayağı eser yazan Cahiz’inin -ki kendisi Abbasiler döneminde yaşamış bir
ediptir, dilcidir ve Türklerle ilgili risaleleri de vardır- eserlerine baksalardı
“Kürt” kelimesinin karşılığını belki insafa gelip Türk Dil Kurumu sözlüğüne
kaydederlerdi. Gerek Cahiz gerek ondan sonra gelen âlimler, başta da Şerefhan
Bitlisi olmak üzere ve en son da Hacı Halife “Cihannüma” adlı eserinde “Kürt”
kelimesinin “cesur, kahraman” anlamına geldiğini kaydediyorlar. 
Şu
anda size bir kitap göstereyim. Kitabın adı “El-Hediyyetü’l Hamidiyye
fil-Lügatil-Kurdiye” Yusuf Ziyaeddin Paşa tarafından yazılmış ve Sultan
Abdülhamit’e hediye edilmiş. Bu kitapta da Yusuf Ziya Paşa, “Kürt” kelimesinin
karşılığına “…”(x)
yani, “cesur” ve “gayretli” anlamlarını vermiş, dolayısıyla bu ahkâm kesilmeden
önce bu eserlere bakılsaydı daha iyi olmuş olurdu.
Şimdi,
Türk Dil Kurumunun görevlerine baktığımızda birincisinde deniliyor ki:
“Türkçenin söz ve anlam yapısını korumak.” Sonra, başka, ikinci bir maddede
“Türkçenin ticari hayatta, kitle iletişim araçlarında, eğitim ve öğretim
kurumlarında ve sosyal hayatın diğer alanlarında kullanılmasını sağlamak. Hani
bazen söyleniyor “Ey Kürtler, siz ne istiyorsunuz?” İşte bu iki maddede Türk
dili için söylenenleri biz de Kürt dili için istiyoruz, fazla da istediğimiz
bir şey yok. Eğer bin yıllık kardeşlikten bahsediyorsak bu kardeşlik bunu
gerektiriyor. Eğer Ahmed-i Hani’nin ruhundan, anlayışından bahsediyorsak, tıpkı
Başbakanımızın Mardin’de bahsettiği gibi, Ahmed-i Hani’nin ruhu ve anlayışı da
bunu gerektiriyor. Zira, Ahmed-i Hani Mem û Zîn’de mutlaka ama mutlaka bu dile
bir resmî mührün vurulması gerektiğini ısrarla vurguluyor. Dolayısıyla, evet,
etrafında bir araya gelelim Ahmed-i Hani’nin ruhu ama Kültür Bakanlığı
yayınları arasında çıkan Mem û Zîn’in içeriğinden de haberimiz olsun, onun
içeriğiyle de amel edelim. Sonra, Sultan Selahaddin Eyyubi’nin ruhundan
bahsedildi yine aynı konuşmada ve aynı yerde. Bakın, Sultan Selahaddin Eyyubi
Şam’da ve Mısır’da kurmuş olduğu medreselerde Kürtçe’nin Sorani lehçesiyle
eğitim vermiştir. Selahaddin Eyyubi’nin ana lehçesi Sorani’dir. O zaman madem
bu ruh etrafında bir araya gelmemizi istiyorsunuz o zaman gelin Selahaddin Eyyubi’nin
vermiş olduğu bu ana dilli eğitim hakkını siz de verin. Aksi takdirde, inanın,
öbür dünyada Hani de Selahaddin Eyyubi de yakanıza yapışacak, bu dünyada
onların torunları olarak biz de yapışmaya devam edeceğiz bu hak verilinceye
kadar. Sonra, Birleşmiş Milletler Barcelona Dil Hakları Bildirgesi var, yani
oraya sunulan ve Chomsky, Mandela gibi ünlülerin de imzaladığı, 1996. Bakın,
bunun 10’uncu maddesinde deniliyor ki: “Bütün halklar eşit dil haklarına
sahiptir.” 24’üncü maddede deniliyor ki: “Bütün halklar yaşadıkları bölgelerde
okul öncesinden üniversiteye kadarki tüm eğitim kademelerinde kendi ana
dillerinde eğitim alma hakkına sahiptir.” Yatıralım masaya isterseniz Barcelona
Dil Bildirgesini isterseniz Mem û Zin’i isterseniz Selahaddin Eyyubi’yi
isterseniz Medine Sözleşmesi’ni. Zira Medine Sözleşmesi’nde de Hazreti
Peygamber (ASV) Yahudilere de, müşriklere de ve bunların dışında kalan etnik ve
inanç mensuplarına da ana dille eğitim hakkını verdi ve bu hakka dayanarak
Yahudiler, kendi kiliselerinin bitişiğinde Beytü’l Midras, yani “ders evi”,
yani “eğitim evi” adı altında medreseler, dershaneler kurdular ve orada
İbraniceyi ana dille eğitim olarak kullandılar. O zaman yatıralım masaya onu
da. Hangisini kabul ediyorsanız onu yatıralım. Barcelona Dil Bildirgesi
diyorsanız onu, Mem û Zin’i diyorsanız onu, Selahaddin Eyyubi’yi diyorsanız onu
ve Medine Sözleşmesi’ni diyorsanız onu. E peki, bunun dışında ne kaldı?
Eyn-el-meferr? Nereye kaçılacak yani? Nereye kadar ve nereye kadar? Evet,
şimdi, Saidi Nursi’yi de masaya yatıralım. İsterseniz onu hakem kabul edelim
artılarıyla eksileriyle. Kendisi, kendi ifadesiyle “Ben Kürdistan’da
Medrese’t-üz Zehra adıyla bir üniversite kurmayı düşünüyorum. Bu üniversite
Kahire’deki Ezher Üniversitesinin kız kardeşi olsun. Ve burada 3 tane dili
eğitim dili yapacağım. –Kendi formülasyonuyla söylüyorum- Lisan-ı Arabi vacip,
lisan-ı Türki lazım, lisan-ı Kürdi caiz kılmak gerekir.” diyor. Yani
üniversitede bu 3 dil birlikte olacak. Hadi onu hakem kabul edelim. 
Ama
ne yaptılar? “Saidi Nursi delirmiş.” dediler, İstanbul’da tımarhaneye
tıkadılar, 3 doktor ayarladılar, 1 tane de reis başlarına diktiler bu 3
doktorun. “Saidi Kürdi hakkında deli raporu çıkarın.” dediler ki başta Kürtler
olmak üzere kimse ne dediğine aldırmasın. 3 doktor insafsızca imzaladılar
raporu, delilik raporu. Heyet reisi gitti, biraz sohbet etti ve çıktığında şunu
itiraf etmek zorunda kaldı: “Eğer Saidi Kürdi de deli ise bu memlekette akıllı
bir tane adam kalmamış.” dedi. Bunu itiraf etmek zorunda kaldı. Onu yatıralım
hakem olarak masaya.
AHMET
TUNCAY ÖZKAN (İzmir) – Abdülhamit döneminde.
KADRİ
YILDIRIM (Devamla) – Evet, Abdülhamit döneminde. Onu da söyleyelim.
Sonra,
Türk Dil Kurumunun ötesinde Türk Tarih Kurumuna bakıyorum, zaman az.
Arkadaşlar, Türk Tarih Kurumunun görevi, sadece resmî ideolojinin kendisine
dikte ettiği ve şunları yazacaksın söyleyeceksin, şunları yazmayacaksın,
söylemeyeceksin dediklerini yazmaktan veya yazmamaktan, söylemekten veya
söylememekten ibaret bir kurum değil Türk Tarih Kurumu. 
Bakın,
1071 yılında, Kürt Türk kardeşliğinin dönüm noktalarından birisi, Malazgirt
Savaşı’nda… Ki bunu niye söylüyorum? Daha evvelki Türk Tarih Kurumunun Başkanı
“Tarihte Kürtler ve Türkler” başlığıyla bir sempozyum düzenledi -yarım yamalak
kaldı çünkü kulağı çekildi- ve orada şunu söyledi basın açıklamasında: “Biz,
1071 yılında Anadolu’ya geldiğimizde Kürtler vardı Anadolu’da” 
RUHİ
ERSOY (Osmaniye) – Bizans da vardı. 
KADRİ
YILDIRIM (Devamla) – Vardı, Bizans da vardı. Kürtler de vardı. Zaten Alparslan
ve güçlerinin mücadele ettiği kesim Bizanslılardı. Ve ne oldu? “O sırada
Kürtler vardı.” dediği kesim o günkü isimleriyle, resmî isimleriyle Amid yani
Diyarbakır ve Meyafarakini yani Silvan’da hüküm süren Mervani hanedanı vardı,
Kürt hanedanı. Bir konuşmamda daha söylemiştim, 10 bin seçkin asker sundu
Alparslan güçlerine Mervani hanedanı. Bu askerlerin hepsi de Diyarbakır’ın
surlarını ve Silvan’ın etrafını koruyan seçkin Kürt askerleriydi ve Malazgirt
Savaşı bu sayede kazanıldı. 
ERKAN
AKÇAY (Manisa) – Kafatasını mı ölçtün, nereden biliyorsun hepsinin Kürt
olduğunu?
KADRİ
YILDIRIM (Devamla) – Kaynaklarda yazıyor. Size kaynakların adını söyleyeyim…
ERKAN
AKÇAY (Manisa) – Söyleme biliyoruz kaynakları. 
İZZET
ULVİ YÖNTER (İstanbul) – Hangi kaynak o, hangi kaynak?
KADRİ
YILDIRIM (Devamla) – Tarihîqu İbni ebu'l Heyca, Kürt yazar. İkincisi Türk
yazar, Sıbt İbnü'l Cevzî, eserinin adı “Miratüz Zaman”. Size havale ediyorum.
Türkmen yazar, Türk yazar. Biri Türk yazar, biri Kürt yazar. Orada açık ve net
olarak yazılıyor. Ben asla ve asla bir akademisyen olarak indi konuşmam;
belgeli, vesikalı olmadığı sürece ağzımdan tek laf duyamazsınız. 
RUHİ
ERSOY (Osmaniye) – Kürtçe biliyor musunuz?
BAKİ
ŞİMŞEK (Mersin) – Hocam, Selahaddin Eyyubi’nin kardeşlerini sayar mısınız? 
BAŞKAN
– Sayın milletvekilleri, lütfen, konuşmacıyı dinliyoruz. 
KADRİ
YILDIRIM (Devamla) – Ve ikinci dönüm noktası, Yavuz Sultan Selim zamanında,
artılarıyla eksileriyle, Yavuz’un eksileri de var, artıları da var. Alevilerle
ilgili ve o zamanki tabirle Kızılbaşlarla ilgili kabul edilmesi mümkün olmayan
eksileri var. 
KAMİL
AYDIN (Erzurum) – Tarihi niye yargılıyorsun ya? Sen kim bizi yargılamak kim ya?
Hayret bir şey! 
KADRİ
YILDIRIM (Devamla) – Ama artıları da inkâr ve ihmal edilmemeli. Bu artılarından
bir tanesi de İdrisi Bitlisi’nin -ki Başbakanımız onun ruhuna da atıfta
bulundu- girişimiyle Kürt aşiretlerine neredeyse bağımsız sayılabilecek bir
statü hakkını verdi Kürt beylikleri olarak ve bu Kürt beylikleri medreselerini
kurdular, camilerini kurdular, talebe yetiştirdiler, ana dilleriyle eğitim
yaptılar. Gelin, onu da masaya koyalım hakem olarak.
RUHİ
ERSOY (Osmaniye) – Profesör Ahmet Burhan Hocanın da kitabını koyun, Sınır
Dilleri Teorisini de koyun.
KADRİ
YILDIRIM (Devamla) – Evet, bunları da masaya yatıralım. Yani bilmiyorum
bunların dışında hakem olarak kimi kabul edeceksiniz?
Ve
biz yeri geldiğinde iftihar ettiğimizi bas bas, bağıra bağıra söylediğimiz
Selçukluları söyledim size, Osmanlıları söyledim; bunları örnek alıyorsanız
yatıralım. 
Ha,
şu da var: Tarih kitaplarında Türklerin atalarının üçüncü kategorisi olarak
geçen Moğollar da vardır ama onları masaya yatırmayalım; onların ne size
faydası olmuş tarihte ne bize faydası olmuş. Dolayısıyla onları müşterek olarak
bir tarafa bırakalım.
Ve
maalesef ne zaman, hangi tarihte ana dilde eğitim veya cüzi bir statü talebinde
bulunmuşsak Kürt uleması ve meşâyihi dâhil, idamdan kurtulmamışlar. Alın size
Şeyh Abdusselam Barzani. 1907 yılında Duhok’ta Şeyh Nur Muhammed Birifkâni’nin
evinde toplanılıyor. 7 maddelik bir vesika yayınlıyor ve bu vesikanın bir
nüshasını da Babıali’ye gönderiyor. Ne var? 7 madde var onun içerisinde.
Hepsini okumayacağım, zamanım yok. Bunlardan bir tanesi ana dille eğitimle
alakalıdır, bir tanesi de “Valiler, hâkimler, savcılar, kaymakamlar Kürtçe
bilen, mümkünse mahallî olarak Kürtlerin içinde oturanlardan olsun.” dedi.
Fakat Şeyh Abdusselam Barzani’yi o zamanki zihniyet -yani 1907 zihniyeti- 1914
yılına kadar takip etti ve dirisini veya ölüsünü getirene büyük ödüller
vadetti. En sonunda Şeyh Abdusselam Barzani o günkü Musul Valisi ve
Diyarbakırlı bir Kürt olan Süleyman Nazif’in emriyle idam ediliyor. Ondan sonra
aynı zindana atılan Şeyh Nur Muhammed Birifkâni de ölüyor, cenazesini bile
Duhok’a göndermeyi engelliyor. Niye? Çünkü orada eğer Duhok’a cenazesi
götürülürse Kürtler bu cenazeyi ziyaret edecekler, orada toplanacaklar,
başımıza başka işler açacaklar gibi… Evet, bakın, Şeyh Muhammed Nur’un cenazesi
bu endişeyle Musul’da kimsesizler mezarlığına defnedildi. Saidi Nursi’nin Urfa
Balıklıgöl’de gömülü olan cenazesi -mezarı en fazla 1,5 metre- çok görüldü ve
onun da korsanvari bir şekilde cenazesi oradan çıkarılarak, hâlâ da
bilemediğimiz bir yerlerdedir. 
Evet,
arkadaşlar, mesele demek ki Müslüman olup olmamakta değil. Müslüman olan
Kürtler, şeyhler, ulema da bu taleplerde bulundu, idam edildi, cenazeleri
korsanvari götürüldü; İslami davayı birinci sıraya koymayan, seküler yapıyı ön
plana çıkaranlara da aynı şey uygun görülüyor. E, size ne İslami kimliği
olanlar yarıyor ne seküler kimliği olanlar yarıyor. E, size üçüncü bir kişilik
nereden götürelim ve nereden getirelim karşınıza dikelim? 
Sözümü
son olarak, Selahaddin Eyyubi’nin sözüyle bitirelim. Bakın, Kudüs
fethedildiğinde ve ilk cuma namazı kılındığında hatip çıkıyor hutbeye ve şöyle
başlıyor: “…”(x)
(Mikrofon
otomatik cihaz tarafından kapatıldı) 
KADRİ
YILDIRIM (Devamla) – “Hamdolsun O Allah’a ki, İslam’ı Kürtlerle aziz kıldı.” Ve
Selahaddin Eyyubi ona şöyle dedi: “Keşke şu cümleyi de ekleseydin: ‘...’(x)” Yani “Hamdolsun O
Allah’a ki Kürtleri de İslam’la aziz kıldı.”
Dolayısıyla,
arkadaşlar, Kürtleri, İslamiyet’i, öbür inançları falan bir tarafa bırakalım;
verilmesi gereken haklar neyse onları verelim; biz sağ siz selamet, öyle
diyelim ve öyle Allah’a ısmarladık diyelim. (HDP sıralarından alkışlar) 
RUHİ
ERSOY (Osmaniye) – Ayrışalım değil mi?
BAŞKAN
– Teşekkür ederim Sayın Yıldırım.
Buyurun,
talebiniz nedir Sayın Akçay?
ERKAN
AKÇAY (Manisa) – 60’ıncı maddeye göre Sayın Başkan, yerimden kısa bir açıklama…
BAŞKAN
– Buyurun Sayın Akçay.
Süre
vermeyeceğim, İdris Baluken kızıyor sonra.
III.- AÇIKLAMALAR (Devam)
22.- Manisa Milletvekili Erkan Akçay’ın,
Iğdır Milletvekili Mehmet Emin Adıyaman’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde HDP Grubu adına yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Çok teşekkür ederim Sayın Başkan. 
Biraz
önce kürsüde konuşan Sayın Adıyaman konuşması sırasında Anayasa’nın 66’ncı
maddesiyle ilgili olarak “ırkçı, inkârcı ve ucube” gibi birtakım tanımlamalarda
bulundu. Buna ilişkin olarak şunu söylemek isterim: Bu, aslında, özünde tam bir
Türklüğe, Türk millî kimliğine hakarettir. Ve kendisini de ırkçılıkla itham
ediyorum. Anayasa’mızda yazan “Türk milleti” ifadesi hiçbir etnik kimliğin adı
değil, milletimizin tarihî, hukuki, siyasi ve kültürel adını, kimliğini ifade
eder ki, bir şerefin sembolüdür. Tabii biz “Türklükle karşımıza gelmeyin,
karşıma gelmeyin.” diyen liderleri de tanıyoruz.
“Millet”
tasada, kıvançta ortak, yüzlerce yıl kader birliği yapmış, çok sayıda ortak
değerleri olan, ortak yaşama iradesi olan bir topluluktur. “Millet” imal
edilmiş suni bir varlık değildir. Tarihimiz bir, vatanımız bir, bayrağımız
birdir, devletimiz birdir.
Efendiler,
bu milletin adı “Türk milleti”dir. Vatanımız Türkiye’dir. Devletimiz Türkiye
Cumhuriyeti’dir. Bayrağımız Türk Bayrağı’dır. Müziğimiz türküdür. Dilimiz
Türkçedir. Bunları ifade etmeyi uygun buldum.
Söz
verdiğiniz için teşekkür ederim.
Saygılar
sunarım.
BAŞKAN
– Teşekkür ederim ben de.
Sayın
Adıyaman…
MEHMET
EMİN ADIYAMAN (Iğdır) – Efendim, sayın grup başkan vekili ismimi zikrederek ve
beni kınayarak sataşmış oldu.
BAŞKAN
– Sizin isminizi mi söyledi, Sayın Yıldırım’ın mı?
İDRİS
BALUKEN (Diyarbakır) – Irkçılıkla suçladı, evet.
ERKAN
AKÇAY (Manisa) – Evet.
BAŞKAN
– Ben hocanın ismini söyledi zannettim de o yüzden.
ERKAN
AKÇAY (Manisa) – Ama bu ifadeye yönelik olarak Sayın Adıyaman, çünkü 66’ncı
maddeyi ırkçılıkla itham ettiniz.
BAŞKAN
– Buyurun.
İki
dakika süre veriyorum.
V.- SATAŞMALARA İLİŞKİN KONUŞMALAR (Devam)
3.- Iğdır Milletvekili Mehmet Emin
Adıyaman’ın, Manisa Milletvekili Erkan Akçay’ın yaptığı açıklaması sırasında
şahsına sataşması nedeniyle konuşması
MEHMET
EMİN ADIYAMAN (Iğdır) – Teşekkür ederim Sayın Başkan.
Sayın
Başkan, elbette milletin tarifi, genel, soyut tarifi üzerinde belki bütün
milletvekilleri anlaşabilir, burada sıkıntı yok. Dünyanın pek çok yerinde genel
anlamda “millet” kaderde, tasada, kıvançta, tarihî ve kültürel birliktelik,
ortak coğrafya gibi. Ama hiçbir yerde “millet” tarifi belli bir etnik kimliği…
KAMİL
AYDIN (Erzurum) – Beyefendi, Türk milleti etnik bir grup değildir. 
BAŞKAN
– Sayın milletvekilleri, lütfen…
MEHMET
EMİN ADIYAMAN (Devamla) – Belli bir etnik kimliğin diğer kimlikler üzerindeki
tahakkümüne dayalı bir “millet” tarifi yoktur. Eğer böyleyse o zaman “millet”
kavramı belli bir etnisiteye dayanır. Eğer 66’ncı maddedeki Türk kimliğini biz
sadece vatandaş olanlar için tarif ediyorsak o zaman Türkmenler nereden
soydaşımız olur, Kazaklar nereden soydaşımız olur veya Kırgızlar nereden
soydaşımız olur veya Trakya’daki Türkler? Çünkü onlar vatandaş değil, o zaman
bizim milletimizden değillerdir demektir ama eğer millet üzerinden tarif
ediyorsak, o Türk milleti ise Türkçe konuşan, Orta Asya’dan göç edip Anadolu’yu
mekân seçmiş, vatan seçmiş bir etnisiteden bahsediyorsak evet, o zaman
doğrudur, Trakya’daki Türkmenler de Türk soyudur -ki soydaş deniliyor- o zaman
Kürtleri kapsamıyor, Gürcüleri kapsamıyor, Arapları kapsamıyor, Çerkezleri
kapsamıyor, diğer etnik yapıları kapsamıyor demektir. Bu tarifi bu şekilde net
koyalım. Yoksa hem Türk etnisitesini, Türk etnik kimliğini biz “millet” kavramı
olarak bütün diğer aidiyetlere dayatacağız hem tarihimizi Ergenekon’a
dayatacağız, Orta Asya’ya, Kazakları, Kırgızları… Veya en basitinden,
Suriye’deki Kürtleri düşman göreceğiz ama oradaki Türkmenleri soydaş göreceğiz.
Böyle bir “millet” kavramını kim tarif edebilir, kim anlatabilir?
KAMİL
AYDIN (Erzurum) – Ya, bütün Batı’da var. Bir bak Allah aşkına, bir millet
tarihi oku ya!
MEHMET
EMİN ADIYAMAN (Devamla) – Onun için, “millet” kavramını Türklük üzerinden tarif
edersek Sayın Başkanın elbette ifade ettiği şey…
ERKAN
AKÇAY (Manisa) – Yani Türklükten mi vaz geçeceğiz?
MEHMET
EMİN ADIYAMAN (Devamla) – Ama o zaman da şu olmaz: Siz Türkiye’de Türk olmayan
unsurların…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Adıyaman. 
MEHMET
EMİN ADIYAMAN (Devamla) – …hiçbirini 66’ncı maddeye göre değiştiremezsiniz,
Türkleştiremezsiniz. 
Teşekkür
ediyorum. (HDP sıralarından alkışlar) 
BAŞKAN
– Ben teşekkür ederim. 
ERKAN
AKÇAY (Manisa) – Sayın Başkan…
BAŞKAN
– Sayın Bostancı…
ERKAN
AKÇAY (Manisa) – Sayın Başkanım, istirham ediyorum. 
BAŞKAN
– Bir dakika müsaade eder misiniz, Sayın Bostancı’ya söz vereceğim, sonra sizi
dinleyeceğim. 
Buyurun
Sayın Bostancı, nedir talebiniz?
III.- AÇIKLAMALAR (Devam)
23.- Amasya Milletvekili Mehmet Naci
Bostancı’nın, Siirt Milletvekili Kadri Yıldırım’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın ikinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Sayın
Başkanım, biraz önce Sayın Yıldırım’ın yapmış olduğu konuşmaya ilişkin yerimden
bazı açıklamalar yapmak ve bu ülkedeki insanların kardeşliğine ilişkin
itirazlarımızı, yani Sayın Yıldırım’ın ifade ettiği görüşlerin aksine,
kardeşliği konusunda yapıp edilenlere dair anlayışımızı ve bu çerçevede
söylemine itirazlarımızı ifade etmek amacıyla bu yerimden sözü talep ettim. 
Bu
ülkedeki insanların kardeşliğini temenni etmek, talep etmek yetmez. Bunu gerçek
kılmak için de demokrasiyi ve özgürlükleri tahkim etmek gerekir. Esasen Türkiye’nin
yaptığı budur, bizim de siyasi heyet olarak, muhalefet, iktidar, hep birlikte
yapmaya çalıştığımız budur. Anlayışlarımız arasındaki farklılıkları bir kenara
bırakıyorum. 
Bu
ülkedeki insanların kardeşliğini tehdit eden, onları hasım kılan ve kardeşlik
esasında bu demokratik zeminde halledilebilecek, karşılıklı müzakereyle,
görüşmelerle Meclisin asli anlamına uygun bir tarzda halledilebilecek konuları
bir probleme, bir krize dönüştüren terördür. Türkiye otuz yıldan bu yana tam da
etnik kökenli bir terörle mücadele etmektedir. Kardeşliğe meydan okuyan, bu
meselelerin demokratik zeminlerde çözülmesi önünde engel oluşturan terördür.
“Kürt meselesi” dediğimiz ve üzerinde çokça konuştuğumuz konulara ilişkin
meşru, bu ülkedeki insanların kardeşliğini esas alan yaklaşım çerçevesinde
çözümlenmesinin de önündeki en büyük engel terör örgütüdür. 
Dolayısıyla,
her kim demokratik zemini güçlendirir, buradaki özgürlükler perspektifinden
süreçlere katkı yaparsa problemlerin çözümüne de katkı yapar. Bunu belirtmek
istedim öncelikle.
İkincisi;
Saidi Nursi’nin uzun hayatından Sayın Yıldırım’ın ifade ettiği anlamda etnik
kimlikçi yaklaşıma delil teşkil edecek herhangi bir anlam, herhangi bir eylem,
herhangi bir ifade çıkartılamaz. Hayatı üzerine yapılan çeşitli çalışmalar vardır.
En son İletişim Yayınlarından çıkan, 2 kişinin yapmış olduğu çalışma vardır,
ona da bakılabilir. Dolayısıyla böyle bir delil çıkmaz Saidi Nursi’nin
hayatından.
Üçüncü
olarak tarihle bugün arasında bağ kurarken bu bağ kurma işinin çok dikkatli ve
ihtimamlı yapılması gerektiği açıktır. Etnik kimlikçi her tasavvur esasen
tarihi yağma ve talan eder, bundan da kaçınmak gerekir. Tarihi kendi şartları
içerisinde okumak gerekir; kelimelerin bile tarihi vardır, duyguların bile
tarihi vardır. Dolayısıyla, geçmişte ne oldu, bugün ne yapıyoruz, sanki aradan
o kadar zaman geçmemiş, insanların anlayışları, yaklaşımları değişmemiş, bütün
bunları ıskalayarak bir tarihsel zaman çöküntüsü yapıp böyle zamanı birbirine
bağlamak çok yanlıştır. O çerçevede, bu yağma ve talan anlamına gelebilecek
bugünkü ulusçu, etnikçi, siyaseti tahkim edecek tarzda tarihi okumayışını hem
tarihselciliğe uygun bulmam, tarihî yaklaşıma uygun bulmam hem de bu ülkedeki
insanlara, insanlığa karşı haklı ve yerinde bir iş olarak görmem.
Arz
ederim.
BAŞKAN
– Teşekkür ederim.
KADRİ
YILDIRIM (Siirt) – Sayın Başkan…
Size
de söz vereceğim Sayın Yıldırım.
BAŞKAN
- Sayın Akçay…
ERKAN
AKÇAY (Manisa) – Sayın Başkan, konuşmacı sataşmadan cevap verirken… Benim
konuşmamın ana merkezi ve ekseni Anayasa’nın 66’ncı maddesine getirilen yorumla
ilgiliydi, ona atıf nedeniyleydi, oysa konu bağlamından çıkarılarak
cevaplandırıldı. Sataşmadan dolayı iki dakika söz istiyorum.
BAŞKAN
– Şimdi, sizin şahsınıza ve grubunuza yönelik herhangi bir şey söylenmedi Sayın
Akçay ve işin içinde akademisyenler olduğu için de güzel bir tartışma yapıyoruz
ama bir yerde bir noktayı koymak gerekiyor çünkü gündemimiz belli. Sizin
şahsınızla ilgili hiçbir şey söylenmedi, grubunuzla ilgili de hiçbir şey
söylenmedi.
ERKAN
AKÇAY (Manisa) – Şimdi, Sayın Başkan, elbette şahsımızla ilgili hiçbir sataşma
yok.
BAŞKAN
– Sayın Akçay, bakın, herkes yerinden konuşuyor, size de yerinizden söz
vereyim, Sayın Yıldırım’a da söz vereceğim. Bu tartışmayı burada noktalayalım,
başka bir zeminde saatler boyunca tartışmaya ben de varım, lütfen. Siz konuşun
Sayın Akçay, sonra Sayın Yıldırım’a vereceğim, noktalayalım çünkü belli
tespitler anlatılmaya başlandı. Gündemimiz var, çok yararlandım ben kendi
adıma.
Buyurun.
24.- Manisa Milletvekili Erkan Akçay’ın,
Iğdır Milletvekili Mehmet Emin Adıyaman’ın sataşma nedeniyle yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Şimdi, teşekkür ederim Sayın Başkan.
Bu
tartışmalar özellikle, yeni anayasa çalışmalarının yapıldığı… Yıllardır Türk
milletine bir etnik merkezli siyaset anlayışından kaynaklanan bir etnikçilik,
etnik ayrım dayatılmaya çalışılıyor. Buraya çıkan pek çok hatip tarafından veya
başka platformlarda, milleti tarif ederken neredeyse 36, 27 etnik gruptan falan
bahsetmeye başlanıyor. Bu, hukuki anlamda, kültürel anlamda en azından ne
kadar… Yani pek çoğunun iyi niyetli olduğunu da söyleyebiliriz, fakat sürekli
etnisiteye vurgu yapmak resmen bölücülüktür. Yani bundan özenle kaçınmak lazım.
Sürekli etnisiteye vurgu yapmak da ırkçılıktır, bunu herkes bir bilsin. Yani
birtakım yerlerde, olmayan kavramlara ırkçılık atfediliyor ama asıl ırkçılık,
etnikçiliktir. 
BAŞKAN
– Teşekkür ederim.
ERKAN
AKÇAY (Manisa) – O nedenle, Anayasa’nın 66’ncı maddesi burada. Anayasa bir
hukuk metnidir, buna göre bir belirleme yapmıştır ve doğrudur.
BAŞKAN
– Teşekkür ederim Sayın Akçay.
ERKAN
AKÇAY (Manisa) – Zaten Anayasa’nın diğer maddelerinde, 10’uncu maddesinde
ırkçılık açıkça reddedilmiş ve yasaklanmıştır. Ceza kanunlarımızda yasaktır.
Dolayısıyla, hiç öyle afaki… Hem ırkçılık yapacak hem ırkçılık atfedecek doğru
kavramlara.
BAŞKAN
– Teşekkür ederim.
ERKAN
AKÇAY (Manisa) – Buna dikkat etmek gerekir. Millî birlik ve beraberliğimiz
açısından, ortak değerlerimiz açısından bu fevkalade önemlidir. 
Teşekkür
ederim Sayın Başkan.
BAŞKAN
– Ben teşekkür ederim.
Sayın
Yıldırım, talebiniz nedir?
KADRİ
YILDIRIM (Siirt) – Geçebilir miyim?
BAŞKAN
– Siz talebinizi söyleyin bana. 
KADRİ
YILDIRIM (Siirt) – Sayın Naci Bostancı Bey, benim Saidi Nursi’yle alakalı bir
değerlendirmemi -belki benim eksik ifademden kaynaklanmış olabilir- benim
kastetmediğim şekilde bir değerlendirme…
BAŞKAN
– O zaman şöyle yapalım Sayın Yıldırım, hep yerinden söz verdim size de
mikrofonu açayım, siz de bu konudaki düşüncelerinizi rahatlıkla mikrofondan
söyleyin.
Buyurun.
KADRİ
YILDIRIM (Siirt) – Mümkünse, şeye hitaben…
BAŞKAN
– Hiçbir arkadaş kürsüye gelmedi.
KADRİ
YILDIRIM (Siirt) – Yok yok, sataşmaya falan mahal vermeyeceğim.
BAŞKAN – Ben size süre de kısıtlamayacağım, iki dakika
da vereceğim yerinizden. Tarihî ve sosyolojik bir tartışma yapıyoruz. Başka bir
gerginlik sonucuna varmasın. Hepimizin faydalandığı bir süreç oldu.
ENGİN
ALTAY (İstanbul) – Burası konferans salonu değil Sayın Başkan, Genel Kurul
burası.
BAŞKAN
– İki dakika süre vereceğim size ve noktalıyorum artık.
KADRİ
YILDIRIM (Siirt) – Tamam.
BAŞKAN
– Buyurun.
25.- Siirt Milletvekili Kadri Yıldırım’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
KADRİ
YILDIRIM (Siirt) – Teşekkür ederim Sayın Başkan.
Tabii,
ben, Saidi Nursi’nin öncelikle etnik bir amaçla Medresetüzzehra Üniversitesinde
bu dilleri okutmak istediğini söylemedim. Bakın, bu milliyetçilik Saidi
Nursi’ye göre ikiye ayrılır, kendisi ifade ediyor, kategorize ediyor: Müspet
milliyetçilik, menfi milliyetçilik. Niye bunu söylüyorum? Çünkü, bazen biz de,
bazen MHP de, bazen öbürleri de milliyetçilik kavramı üzerinden suçlanıyor.
Milliyetçilik ayrı bir şeydir, ırkçılık ayrı bir şeydir. Hazreti Peygamber’in
karşı çıktığı, taassup olarak ifade edilen “...”(x) diyor yani “Irkçılık
üzerine ölen bizden değildir.” O ırkçılık ama müspet milliyetçilik ayrı bir
şeydir yani milletini sevmek -bu hangi millet olursa olsun- onun dilini sevmek,
onun mazlumiyetini dile getirmek ayrı bir şeydir, etnik kimlik üzerinde
ırkçılık veya menfi milliyetçilik yapmak ayrı bir şeydir. Bu iki kavramı
birbirinden ayırmamız lazım çünkü Hazreti Peygamber’in karşı çıktığı ırkçılık,
menfi milliyetçilik zaten “...”(x) diyor. Yani “Ne Arap’ın Arap olmayana
ne Arap olmayanın Arap’a ne siyahın beyaza ne beyazın siyaha üstünlüğü yok,
hiçbirisinin öbürüne karşı üstünlüğü yoktur.” diyor. Bu üstünlük taslayanlar
ırkçılık yapmış olur ama bu renklerin ve bu milletlerin mazlumiyetini
savunanlar ırkçılık yapmamış olur. Bilakis, Saidi Nursi’nin şu çok güzel bir
ifadesi var, onunla bitiriyorum sözümü kesmezseniz.
(Mikrofon
otomatik cihaz tarafından kapatıldı) 
KADRİ
YILDIRIM (Siirt) – Diyor ki: “Fikrî milliyet hürriyetin bedelidir yani hürriyet
fikrî milliyetten doğuyor yani bir insanda milletine karşı, milletinin
muhabbetine karşı bir duygu yoksa o milletin hürriyeti ve özgürlüğü için de bir
risk taşıyor.
BAŞKAN
– Teşekkür ederim. 
İDRİS
BALUKEN (Diyarbakır) – Sayın Başkan...
BAŞKAN
– Eğer uygun görülürse bu konuda bir panel düzenleyeceğim Sayın Baluken. Meclis
olarak bir panel düzenleyeceğiz, dışarıda tartışırız. 
Şimdi
diğer konuşmalara ve gündeme devam edelim. 
İDRİS
BALUKEN (Diyarbakır) – Sayın Başkan…
BAŞKAN
– Bu konuyla ilgili bir şey mi söyleyeceksiniz? 
İDRİS
BALUKEN (Diyarbakır) – Evet, evet, bu konuyla ilgili. 
BAŞKAN
– Sayın Baluken, yeteri kadar tartıştık. 
İDRİS
BALUKEN (Diyarbakır) – Partimize sataşmalar da oldu, çok kısa bir iki hususu
belirteyim. 
BAŞKAN
– Sayın Baluken, rica edeyim, daha sonra söz alsanız çünkü yeteri kadar
konuşuldu.
İDRİS
BALUKEN (Diyarbakır) – Sayın Başkan, yani, ırkçılıkla… 
BAŞKAN
– Buyurun peki. 
İDRİS
BALUKEN (Diyarbakır) – …etnik milliyetçilikle suçlanan bir grubun sözcüsü
olarak…
BAŞKAN
– Ama cevap verdi Sayın Yıldırım. 
İDRİS
BALUKEN (Diyarbakır) – Hayır, Kadri Bey kendi şahsına yönelik olan duruma cevap
verdi. 
BAŞKAN
– Peki, tamam, size de verelim, buyurun. Açayım mikrofonu. Kısmıyorum,
sıralamıyorum, kızıyorsunuz sonra. 
26.- Diyarbakır Milletvekili İdris
Baluken’in, Manisa Milletvekili Erkan Akçay’ın yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Sayın Başkan, yani, bu konuda tartışmayı derinleştirme
gibi niyetimiz yok ancak Anayasa’nın 66’ncı maddesi üzerinden herkesi Türk
kabul eden bir tanımı bütün siyasi partilere dayatma anlayışını asla kabul
etmediğimizi ifade etmek istiyoruz. Bu konuda her 4 siyasi partinin farklı
görüşleri, farklı önerileri olabilir. Bu, biliyorsunuz, Anayasa Uzlaşma
Komisyonunda görüşülen en önemli sorun alanlarından biri. AKP Hükûmeti hem
24’üncü Yasama Döneminde hem de bu 26’ncı Yasama Döneminde anayasa masasını
devirmemiş olsaydı siyasi partiler orada çok daha detaylı tartışmalar
yapabilirlerdi. Biz Halkların Demokratik Partisi olarak, bir vatandaşlık tanımı
üzerinden bizi zorla Türkleştirmeye çalışan bir anlayışı doğru bulmuyoruz.
Zorla bir etnik tanım dayatması, rızaya dayanmayan bir etnik tanım dayatması
zaten doksan yıldır yaşadığımız sorunların tamamıdır. Bunun, ya bir kapsayıcı
olarak Türkiye Cumhuriyeti vatandaşlığı tanımı üzerinden ya da illa ki bir
etnisiteye vurgu yapıyorsa, Anadolu, Mezopotamya, Türkiye, kürdistan
coğrafyasındaki bütün halkları içerecek şekilde birtakım vurgularla
desteklenmesi gerektiğini düşünüyoruz. Bunu söylerken asla ırkçılık yapmıyoruz,
asla etnik milliyetçilik yapmıyoruz, her iki ırkçılığı ve etnik milliyetçilik
tanımını da reddediyoruz. 
İSRAFİL
KIŞLA (Artvin) – Irkçılığın âlâsını yapıyorsunuz. 
İDRİS
BALUKEN (Diyarbakır) – Kürt’ün ya da Kürtçenin üzerinde bir baskı varsa,
Laz’ın, Lazcanın, Çerkez’in, Çerkezcenin üzerinde bir baskı varsa bunu dile
getirmek ırkçılık değil, tam tersine ırkçılığa ya da etnik milliyetçiliğe karşı
çoğul kimliği, çoğul demokratik anlayışı savunmaktır diyorum. 
Teşekkür
ederim. 
BAŞKAN – Teşekkür ederim.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
(Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016
Yılı Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN – Şimdi, Adalet ve Kalkınma Partisinin grup
adına konuşmacılarına geçiyoruz.
Adalet ve Kalkınma Partisinin ilk konuşmacısı Aydın
Milletvekili Sayın Mustafa Savaş. (AK PARTİ sıralarından alkışlar)
Süreniz beş dakikadır Mustafa Bey.
AK PARTİ GRUBU ADINA MUSTAFA SAVAŞ (Aydın) – Sayın
Başkan, değerli milletvekilleri; 2016 Yılı Bütçe Kanunu Tasarısı görüşmelerinde
Hazine Müsteşarlığı bütçesi üzerine grubum adına söz almış bulunmaktayım. Bu
vesileyle yüce heyetinizi saygıyla selamlıyorum.
Ülkemiz ekonomi yönetiminin en önemli aktörlerinden
biri olan Hazine Müsteşarlığının ekonomik istikrarın sağlanmasındaki ve
sürdürülmesindeki rolünün oldukça önemli olduğunu belirtmek isterim.
Ayrıca, Hazine Müsteşarlığı, sürdürülebilir kalkınmanın
sağlanması ve finansal istikrarın korunması hedefleri doğrultusunda ekonominin
tüm aktörleriyle iş birliği içerisinde kamunun mali varlık ve yükümlülüklerini
yönetmektedir.
Değerli milletvekilleri, küresel ekonomiye ilişkin
risklerin ve belirsizliklerin sürdüğü bir dönemde Türkiye ekonomisi istikrarlı
bir şekilde büyümeye devam etmektedir. Son on üç yıllık dönemdeki reformlar
sayesinde Türkiye ekonomisi makroekonomik istikrarı sağlamayı başarmıştır.
Siyasi istikrarla birlikte hayata geçirilen reformlar, kamu maliyesinde
sağlanan disiplin ve bunlarla uyumlu para politikaları, Türkiye'nin küresel
kriz sonrası dönemde, birçok gelişmiş ve gelişmekte olan ülkeden pozitif yönde
ayrışmasını sağlamıştır. 
Geçtiğimiz yıl kasım ayında gerçekleştirilen seçim
sonrası kurulan 64’üncü Hükûmetimizin ortaya koymuş olduğu program, AK PARTİ
hükûmetlerinin reformlar noktasında ne kadar kararlı olduğunu bir kez daha
gözler önüne sermiştir.
Değerli milletvekilleri, 1993-2000 döneminde ortalama
olarak yüzde 3 oranında büyüyen Türkiye ekonomisi, 2003-2014 döneminde ortalama
olarak yüzde 4,8 oranında bir büyüme performansı sergilemiştir.
Küresel piyasaların oldukça kırılgan olduğu bir ortamda
Türkiye ekonomisi 2015 yılının Ocak-Eylül döneminde yüzde 3,4 oranında
büyümüştür. Yılın son çeyreğinde siyasal istikrarın sağlanmasıyla birlikte 2015
yılının tamamında büyümenin yüzde 4 oranında gerçekleşeceği tahmin
edilmektedir. 
Ülkemiz ekonomisinin son on üç yıllık performansına
bakıldığında büyümenin istihdam yarattığı, yoksulluğun azaldığı, gelir
dağılımının iyileştiği görülmektedir. Küresel ekonomide özellikle gelişmiş
ülkelerde istihdam piyasasında sorunlar hâlâ devam ederken Türkiye’de istihdam
2007 yılı sonundan 2015 yılı Eylül dönemine kadar 6,9 milyon kişi artmıştır,
aynı dönemde Avrupa bölgesinde ise yaklaşık 3,3 milyon istihdam kaybı
yaşanmıştır.
Değerli milletvekilleri, bir zamanlar 3 haneli seviyelere
kadar çıkan aşırı yüksek enflasyon dönemleri artık çok geride kalmıştır.
Tüketici fiyatları enflasyonu 2002 yılında yüzde 29,8 seviyesinden 2015 yılında
yüzde 8,8 seviyesine kadar gerilemiştir. Önümüzdeki dönemde uygulanacak sıkı
para ve ihtiyatlı maliye politikaları ile yapısal reformların etkisiyle
enflasyonun 2016 yılında yüzde 7,5, 2018 yılında ise yüzde 5 seviyelerine
gerilemesini öngörüyoruz. 
Hükûmetlerimiz öncesinde ülkemizde borç
sürdürülebilirliğine ilişkin ciddi endişeler yaşanmaktayken kamu dengeleri ve
kamu borcu açısından artık uluslararası alanda örnek gösterilen bir ülke hâline
geldik. 2002 yılında merkezî yönetim bütçesi vergi gelirlerinin yani toplanan
100 liranın 85,7’si faiz ödemeleri için harcanırken bu oran bugün yaklaşık yüzde
13’e gerilemiştir. Bu da faiz bütçesinden hizmet bütçesine geçildiğini çok net
bir şekilde göstermektedir. Dolayısıyla, bütçemizin kalitesinde de önemli bir
iyileşme yaşanmış, yatırımlar ve sosyal harcamalar için daha fazla mali alan
oluşturulmuştur. 
Sayın
Başkan, değerli milletvekilleri; Türkiye ekonomisinin son yıllarda güçlü bir
yükseliş eğilimi yakalamasında ve ekonominin gelişmesinde büyük katkısı olan
Hazine Müsteşarlığı, önümüzdeki dönemde de bugüne kadar olduğu gibi ekonomik
istikrarın sürdürülmesi ve mali disiplinin devamı yönünde faaliyetlerini
kararlılıkla sürdürecektir. 
Hazine
Müsteşarlığının 2016 yılı bütçesinin ülkemize hayırlı olmasını diliyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Savaş.
Adalet
ve Kalkınma Partisi Grubunun ikinci konuşmacısı Bayburt Milletvekili Sayın
Şahap Kavcıoğlu. (AK PARTİ sıralarından alkışlar)
Süreniz
beş dakika.
AK
PARTİ GRUBU ADINA ŞAHAP KAVCIOĞLU (Bayburt) – Teşekkür ederim.
Sayın
Başkan, Değerli Bakanım, kıymetli milletvekilleri; yüce Meclisi saygıyla
selamlıyorum.
BDDK
bütçesi üzerinde AK PARTİ Grubu adına konuşmak için söz almış bulunmaktayım. 
28
Şubat postmodern darbesinin üzerinden tam on dokuz yıl geçti. Askerlerin
seçilmiş hükûmeti devirmek için başlattıkları bu süreç devlet ve toplum
üzerinde büyük tahribatlara yol açtı. Postmodern bir darbe olmanın yanı sıra
hırsızlık düzeni olan 28 Şubatın sorumluları, o zamanların bir kısım
siyasileri, “beşli çete” diye andığımız bir grup, diğer kuruluşlar, medya ve
askerlerdir. Askerler verdikleri brifinglerle medya, yargı ve sivil toplum
örgütü kisvesi altındaki kuruluşları cadı avına hazırlayarak Türkiye tarihinin
en karanlık dönemlerinden birini başlatmış oldular. Seçilmiş hükûmet karanlık
güçlerin oyunlarıyla düşürüldü. Bunu fırsat bilen Türkiye düşmanları el konulan
bankaların aracılığıyla milyar dolarları hortumlayarak ceplerini doldurdular.
Bunun ispatı, Türkiye Büyük Millet Meclisinin Darbeleri Araştırma Komisyonunun
28 Şubatın Türkiye ekonomisine maliyetini yaklaşık 148 milyar dolar olarak
açıklamasıdır. Sonuç olarak rahmetli Erbakan ile toparlanan ülke ekonomisine
büyük bir darbe vuruldu, Anadolu sermayesinin önü kesildi. 
Bu
vesileyle 54’üncü Hükûmetin Başbakanı, ömrünü davamıza adamış merhum Profesör
Doktor Necmettin Erbakan Hocamızı da rahmetle anıyorum.
Değerli
milletvekilleri, o dönemlerde bankacılık sektörümüz yıllarca süregelen
denetimsizlik, otoritesizlik, siyasi belirsizlik gibi nedenlerle birçok krize
maruz kalmıştır. 1999 yılında kurulan Bankacılık Düzenleme ve Denetleme Kurulu
ancak 2000 yılında faaliyete geçmiştir ve 28 Şubatın hediyesi Kasım 2000 ve
Şubat 2001 krizlerini bir anda kucağında bulmuştur. 
Bakınız,
1997 ile 2002 yılı arasında Tasarruf Mevduatı Sigorta Fonu’na 22 banka devredilmiştir
ve bu bankaların devlete maliyeti 30 milyar TL; o günkü faiz, vergiler ve reel
sektöre etkisiyle 100 milyar doların üzerinde bir maliyet oluşturmuştur.
Düşünebiliyor musunuz, 2003 yılına kadar 30 civarında banka tasfiye ya da iflas
şeklinde elden çıkarılırken, 2003 yılından sonra güçlü siyasi iktidarlarla yani
güçlü AK PARTİ iktidarlarıyla yabancıların iştahını kabartır bir hâle
gelmiştir. 2002 öncesinde kamu bankalarının görev zararlarının zamanında
ödenmemesi, yönetimlerindeki zayıflıklar, özel sektörün devleti ve patronlarını
fonlaması gibi nedenlerle tüm bankaların mali yapıları bozulmuş durumdaydı.
2001 yılı içerisinde sadece görev zararı nedeniyle kamu bankalarına menkul
kıymete bağlı olarak kaynak aktarımı eski parayla 25 katrilyondur. Yine aynı
dönemde, batan bankaların yanında sermaye ihtiyacı doğan kamu bankalarına yine
nakit dışı kâğıt yoluyla 3 katrilyon -eski parayla- sermaye, nakit yoluyla da
326 trilyon -yine eski parayla- kaynak aktarılmıştır. Bakın, günümüzde bu kamu
bankaları artık hazineye para aktarır duruma gelmiştir. Özel sektör
bankalarının yabancılar tarafından satın alınmasıyla ülkeye döviz girişi
sağlanmış, kamu bankalarının kârları ve halka arzı yoluyla hazineye önemli
kârlar aktarılmıştır. Sadece Halkbankın bu süreçte hazineye aktardığı para eski
parayla 15 katrilyondur. 
Sayın
milletvekilleri, size bazı rasyoları da belirtmek istiyorum. 2002 yılında
Avrupa Birliği ülkelerinde banka aktiflerinin gayrisafi yurt içi hasılaya oranı
yüzde 259 iken, bizim yüzde 60’tı. Şu an 2015 yılı itibarıyla yüzde 130’un
üzerine çıkarak dünyadaki tüm bankaların ilgisini çekmiştir ve en son, dünyanın
aktif büyüklükteki en büyük bankası Commercial Bank of China Limited Türkiye’de
bir banka satın alarak sektöre girmiştir. Bu da Türkiye’deki bankacılık
sektörünün takdire şayan bir durumudur. 
Bu vesileyle, hepinizi saygıyla
selamlıyor, 2016 yılı bütçesinin ülkemize hayırlı olmasını diliyorum. (AK PARTİ
sıralarından alkışlar)
BAŞKAN – Teşekkür ederim Sayın Kavcıoğlu.
Adalet ve Kalkınma Partisi Grubunun
üçüncü konuşmacısı olarak Manisa Milletvekili Recai Berber konuşacaktır.
Buyurun Sayın Berber. (AK PARTİ
sıralarından alkışlar)
Süreniz beş dakika.
AK PARTİ GRUBU ADINA RECAİ BERBER
(Manisa) – Teşekkür ederim Sayın Başkan.
Sayın Başkan, değerli milletvekilleri;
2016 Yılı Merkezi Yönetim Bütçe Kanunu Tasarısı’nın görüşmelerinde Sermaye
Piyasası Kurulunun bütçesi ve sermaye piyasalarına ilişkin grubumuz adına söz
almış bulunuyorum. Hepinizi, yüce heyetinizi ve bizleri ekranları başında
izleyen sevgili vatandaşlarımızı saygıyla selamlıyorum.
Yoğun ve özverili çalışmalar sonucunda bu
tasarının Genel Kurula gelmesini sağlayan Plan ve Bütçe Komisyonu üyesi
arkadaşlarımıza, başta Maliye Bakanımız olmak üzere bütün bakanlarımıza ve
emeği geçen bütün görevlilere ayrıca çok teşekkür ediyorum.
Değerli arkadaşlar, bugün 28 Şubat.
Sabahtan beri de birçok kimse değerlendirmelerde bulundu. On dokuz yıl önce
ülkemiz maalesef cumhuriyet tarihinin son postmodern darbesini yaşadı. Dün de
bu darbenin en önemli muhatabı olan dönemin Başbakanı Profesör Doktor Necmettin
Erbakan Hocamızın vefatının yıl dönümüydü. Bugün “28 Şubat bin yıl devam
edecek.” diyenleri, darbecileri hatırlayan yok ama bu darbelerin bizzat
kendisine, kendi iradesine yapıldığını düşünen ve bunu bilen milletimiz 3 Kasım
2002’de o dönemi bir daha açılmamak üzere kapatmış ve tarihe gömmüştür. O
dönemden bu yana AK PARTİ iktidarlarının gerçekleştirdiği sessiz devrim
sayesinde de o dönemin artık hiç eseri kalmamıştır ama o dönemin muhatabı,
savunan adam, büyük mücahit Erbakan Hocamızı rahmetle, minnetle, şükranla
milletimiz anmaya devam ediyor.
Değerli arkadaşlar, bu neden çok önemli?
Çünkü bir ülkede iki şey yoksa ülkede iki şey yoksa orada sermaye piyasası da
piyasa ekonomisi de olmaz, olamaz. Hele sermaye piyasalarının gelişimi tamamen
o ülkede bir, demokrasinin olması; iki, hukukun, hukuk düzeninin olmasına
bağlıdır. Eğer bunlar rafa kalkmışsa ki, o dönemde, maalesef her ikisi de rafa
kaldırıldı; vurgunlar, soygunlar… Sonuç: İkinci Dünya Savaşı’ndan sonra bu milletin
yaşadığı en büyük siyasi, ekonomik kriz. Bu ekonomik krizin milletimize
yaşattığı çöküntü ve krizi… İşte AK PARTİ hükûmetleri ilk döneminde onarım ve
restorasyonla o dönemi gerçekleştirdi. 
Değerli
arkadaşlar, tabii, 2008 yılında da biliyorsunuz, dünya, belki 1929 bunalımından
bu yana en büyük krizi yaşıyor ve o kriz döneminden sonra, dünyada özellikle
gelişmiş ülkelerde başlayan bu kriz, gelişmekte olan ülkeleri ve şu anda da
bütün dünyayı etkilemeye devam ediyor. Ancak özellikle krizin merkez üssü Amerika
Birleşik Devletleri’nin (ABD) aldığı genişlemeci politikalar sonucunda Amerika
Birleşik Devletleri toparlandı. Geçtiğimiz yıl, 2015’te yaklaşık yüzde 2,5
civarında büyüyeceği tahmin edilen ABD ekonomisinin 2016’da 2,6 büyümesi
bekleniyor. Özellikle avro bölgesindeki gelişmeler de son dönemde yapılan
genişleme politikalarıyla yeniden bir büyüme ivmesine girmiş durumda.
Geçtiğimiz yıl 1,5, belki bu yıl, 2016’da 1,7 büyümesi hedefleniyor ama esas
dünya ekonomisinin son yıllardaki kriz döneminde büyümesinin ivmesini sağlayan
gelişmekte olan ülkeler oldu. Gelişmekte olan ülkeler son yıllarda dünya
büyümesine yüzde 3,5 civarında katkı sağlarken, özellikle 2014-2016 katkı
ortalaması 2,5’lara düştü. 2014 yılında 4,6 büyüyen gelişmekte olan ülkelerin
2016 yılında, inşallah 4,3 büyümesi bekleniyor. 
Değerli arkadaşlar, özellikle çevremizdeki jeopolitik
nedenlerle Türkiye de bundan çok ciddi anlamda etkileniyor ancak sermaye
piyasalarımızla ilgili şunu söylemek istiyorum: 2012’de yaptığımız çok ciddi
değişiklikle önemli bir ivme kazandık. Gerçekten sermaye piyasaları hem
derinlik anlamında gelişti hem de -SPK’yı buradan kutluyorum- kanundan sonra
yapılan düzenlemelerle bugün AB uyum sürecinde en önemli noktaya geldik. Bugün
Türkiye'de sermaye piyasalarında arz edilen bütün menkul kıymetler artık Avrupa
borsalarında da arz edilebilecek hâle geldi, kabul edildi. Bu da Türkiye
açısından çok önemli bir gelişme ve aşama. Özellikle şirketlerimizin kredilerin
ötesinde doğrudan doğruya birtakım kaynaklara, uzun vadeli kaynaklara,
maliyetsiz kaynaklara ulaşması açısından sermaye piyasaları çok önemli. Bunun
gelişmesini daha da sağlamamız gerektiğini düşünüyorum, bu konudaki
enstrümanların daha da geliştirilmesi gerektiğini düşünüyorum. Dolayısıyla
sermaye piyasaları önümüzdeki dönemde Türkiye açısından da çok önemli olacak.
(Mikrofon
otomatik cihaz tarafından kapatıldı)
RECAİ
BERBER (Devamla) – Ben 2016 bütçemizin de hayırlı olmasını diliyorum, SPK’ya da
buradan tekrar teşekkür ediyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Berber.
Adalet
ve Kalkınma Partisi Grubu adına dördüncü konuşmacı olarak Artvin Milletvekili
Sayın İsrafil Kışla konuşacak. 
Buyurun
Sayın Kışla. (AK PARTİ sıralarından alkışlar)
AK
PARTİ GRUBU ADINA İSRAFİL KIŞLA (Artvin) – Sayın Başkan, değerli
milletvekilleri; Vakıflar Genel Müdürlüğü bütçesi üzerinde AK PARTİ Grubu adına
söz almış bulunuyorum. Yüce heyetinizi saygıyla selamlıyorum.
Vakıf,
Allah rızasını kazanmanın dışında hiçbir karşılık beklemeden elindekini ihtiyaç
sahibiyle paylaşmak, başka bir deyişle karşılıksız yardım etmek davranışı
üzerinde şekillenen kurumsal bir yapıdır. Vakıflar Genel Müdürlüğü, günümüzde
yöneticileri hayatta kalmamış, Selçuklu ve Osmanlı döneminde kurulmuş yaklaşık
52 bin mazbut vakfın yaşatılmasını sağlarken aynı zamanda mülhak ve cemaat
vakıflarıyla yeni vakıfların da kuruluş, dağılış, denetim işleyişini takip
etmektedir.
Allah
rızası için kurulan vakıflar topluma sunduğu hizmetlerini yıllar hatta
yüzyıllar boyunca yaşatabilmişlerdir. AK PARTİ hükûmetlerimiz döneminde her
alanda olduğu gibi üzerinde hassasiyetle durduğumuz, önem verdiğimiz
kurumlardan biri de vakıflar olmuştur. Köklü bir geçmişe sahip olan Vakıflar
Genel Müdürlüğümüz bu ihtişamlı ve kutlu emanete sahip çıkmak ve onu gelecek
nesillere aktarmak için yoğun bir gayret sarf etmiştir. 2003-2015 yılları
arasında yaklaşık 4.500 vakıf eserinin restorasyonu yapılmıştır. Bu sayede de
ülkemiz ekonomisine 2 milyarın üzerinde yatırım yapılmış, 76 bin kişinin
istihdamı sağlanmış, 625 milyon TL kümülatif kira geliri elde edilmiştir. 2003
yılı öncesinde yılda 5-6 vakıf eseri ancak restore edilebilirken bugün yılda
500’e yakın vakıf eseri restore edilebilmektedir. 
Bugün
ülkemizin sınırları dışında kalmış vakıf eserlerimize de tek tek el uzatılmaya
çalışılmıştır. Öncelikle Kıbrıs, Bosna Hersek, Kosova, Bulgaristan ve Yemen
olmak üzere Osmanlı izlerinin olduğu ülkelerde öncelikle vakfiyelerin ortaya
çıkartılması, yurt dışı vakıf eserlerinin envanterinin tespit edilmesi, vakıf
kültür varlıklarının projelendirilmesi ve onarılması için çalışmalar
başlatılmıştır. Bugün ülkemizin sınırları dışında kalan Osmanlı vakıflarının
izleri sürülmeye devam etmektedir. 2010 yılında Yemen’de, 2012 yılında
Kırım’da, 2013 yılında da Macaristan’da vakıf envanter çalışması bitirilmiştir.

Bugün
binlerce vakfımızın vakfiyelerinde yer alan hayır şartlarının yerine
getirilmesi amacıyla 20 binin üzerinde ihtiyaç sahibi aile gıda yardımıyla
desteklenmektedir. Muhtaç engelliler için 556 bin lira takriben 5 bin engelliye
yardım yapılmakta, ilköğretim ve ortaöğretim çağındaki 15 bin öğrenciye de burs
verilmektedir. Vakıflar Kanunu’nda yapılan değişiklikle yükseköğrenim
öğrencilerine de burs verilmeye başlanmıştır. 2014-2015 yılları arasında da 5
bin öğrenciye aylık 200 TL burs verilmeye başlanmıştır.
Vakıf
gayrimenkulleri yapım karşılığı kiralama, onarım karşılığı kiralama ya da kat
karşılığı inşaat gibi yöntemlerle değerlendirilmektedir. Hazine bütçesinden
hiçbir katkı almaksızın kendi gelirleriyle restorasyonları gerçekleştirilmekte,
hayır hizmetleri sürdürülmektedir. Bugün, 571 adet taşınmazın kat karşılığı
verilmesiyle vakıflara 4.393 adet gayrimenkul sağlanmıştır. 239 taşınmaz yapım
karşılığı kiralama modeliyle, ayrıca da 220 vakıf eserinin de yine aynı
yöntemle onarımı sağlanmıştır. 
Ecdadımızın
bizlere miras bıraktığı eserlerle ve ecdadımızla gurur duyuyoruz. Allah
mekânlarını cennet etsin, bizlere de o ecdada layık torunlar olarak, hayırla
yâd edilmeyi Rabb’im nasip etsin. Bugün faaliyet gösteren 4.993, 5 bine yakın
yeni vakıf ve yeni kurulacak vakıflarla da gelecek nesillere güzel eserler ve
güzel hizmetler bırakmayı Rabb’im nasip etsin. 
Ecdadımızın
bu vakıf ruhunu yeni nesillere güzel bir şekilde aktarmak, vakıf ruhuna sahip
çıkacak nesiller yetiştirmek mecburiyetindeyiz. Hiçbir beklentisi olmadan, sırf
Allah rızasını kazanmak için imkânını, zamanını, ilmini, emeğini, servetini
vakfedecek nesiller yetiştirmeliyiz. Hizmetten zevk alan nesiller
yetiştirmeliyiz. Kendi çıkar ve menfaatiyle değil, hizmetlerinden istifade eden
ve yüzünü güldürdüğü insanların sevinciyle mutlu olan nesiller yetiştirmeliyiz.

Bu
hususta, vakıf medeniyetiyle ilgili en azından okullarda müfredata bir ders
konularak okutulmasının doğrusu faydalı olacağını düşünüyor, vakıflara hizmet
edenlere teşekkür ediyor, 2016 Vakıflar bütçesinin hayırlı, uğurlu olmasını
diliyor, hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Kışla.
Şimdi,
Adalet ve Kalkınma Partisi Grubu adına Tokat Milletvekili Sayın Yusuf Beyazıt
konuşacak. (AK PARTİ sıralarından alkışlar)
Buyurun
Sayın Beyazıt.
AK
PARTİ GRUBU ADINA YUSUF BEYAZIT (Tokat) – Sayın Başkan, sayın milletvekilleri;
Vakıflar Genel Müdürlüğü bütçesi üzerinde ikinci konuşmacı olarak söz almış
bulunuyorum. Bu vesileyle yüce Meclisinizi saygıyla selamlıyorum.
Vakıf,
kişinin kendisine ait taşınır ve taşınmaz mallarını, helal kazançlarını,
emeklerini, kendisine göre kutsal gördüğü bir gayeye hasretmek olarak
tanımlanır. Vakıfta Allah rızası, insan sevgisi ve kamu yararı vardır. 
İnsanlık
var olduğundan beri toplumsal yardımlaşmaya ihtiyaç duymuş, bu duygu değişik
toplumlarda değişik şekilde tezahür etmiş, bizim kültürümüzde vakıflar olarak
kendisini göstermiştir. İslam’la beraber tüzel kişilik kazanan vakıflar,
Selçuklu döneminde külliyelere, medreselere, hanlara, hamamlara ve
kervansaraylara vücut vermiş, Osmanlılar zamanında da bir medeniyet olarak
altın çağını yaşamıştır.
Değerli
milletvekilleri, kadim bir medeniyetin sonucu olarak dünya medeniyeti hâline
gelen vakıflarla ilgili bazı örnekler vermek istiyorum. Anadolu’nun,
Balkanların, kısaca Osmanlı’nın gittiği bütün coğrafyada nerede bir tarihî han,
hamam, kervansaray, çeşme, mescit, darületfal, darüleytam, darülaceze,
bimarhane, sebil, çeşme, medrese, külliye, çarşı, hastane görürseniz biliniz ki
vakıflar eliyle yapılmıştır. Hepsinin bir hayratı ve bir akarı vardır. Hepsi
bir abide, hepsi bir şaheserdir. Tezhibiyle, tezyiniyle, hüsnühatlarıyla,
kündekâri kapılarıyla, el dokuması halıları, kilimleriyle, şamdanlarıyla,
tombaklarıyla, el yazması Kur’an-ı Kerimleriyle en büyük zenginliklerimizdir. 
Ecdadımız
daha İnsan Hakları Evrensel Beyannamesi çıkmadan insan kişiliğini koruyan
vakıflar kurmuşlardır; yün vakıfları bunun en güzel timsalidir. Bir vâkıf yaşlı
kadınlar aç açık kalmasınlar diye bir vakıf kuruyor, aradaki zararı vakıf
tazmin ediyor. Hayvan haklarını daha dünya bilmezken bizim ecdadımız göçmen
kuşları koruyan, onlara yem veren vakıflar kuruyor. Hasta leylekleri tedavi
eden vakıflar kuruyor. Kedilere “darülmiyav”, köpeklere “darülhavhav” diyerek,
kuş evleri yaparak hayvanlara ne kadar sevgi ve özen gösterdiğini gösteriyor.
Sadaka taşları, sadaka vakıfları kuruyor. Hayır sahipleri sadakalarını gecenin
karanlığına terk ediyor, ihtiyaç sahipleri de ihtiyacı olan parayı oradan alıyor,
ne alan vereni biliyor ne de veren alanı. Öksüzleri koruyan vakıflar kuruyor.
Çocukları pikniğe götüren vakıflar kuruyor. Evlenemeyen kızların çeyizlerini
ödeyen vakıflar kuruyor. Hizmetçi kadınların kırdığı kapları ödeyen, hizmetçi
kadınlar zarar görmesinler diye vakıflar kuruyor.
Değerli
arkadaşlar, değerli milletvekilleri; bu anlayışın devamı olarak, vakfiyelerinde
eğitim şartı bulunan vakıfların gayelerini gerçekleştirmek üzere Fatih Sultan
Mehmet Vakıf Üniversitesi kurulmuştur, bunu dikkatinize sunmak isterim. Bu
vakfın kurucusu, Mimar Sinan Vakfı, Fatih Sultan Mehmet Vakfı, 2 tane de hanım
sultan olan Nurbanu Valide Sultan ile Hatice Sultan Vakfıdır. Bu üniversite,
geleceğin Mimar Sinanlarını, geleceğin hat sanatı ustalarını ve geleceğin
hukukçularını yetiştirecektir.
Vakıf,
insanın yalnızlık ve yabancılık çektiği modern dünyada ona yalnız ve yabancı
olmadığını hatırlatmaktır; fakirin gülen yüzü, zenginin var oluş gayesidir. En
önemlisi, vakıf şifadır, bazen açlığa, bazen yalnızlığa, bazen zamana, bazen
hastalara.
Bu
anlayışla, İstanbul’da, yine bir hanım sultan adına Bezmiâlem Vakıf
Üniversitesi kurulmuştur. Bu üniversitenin kurucusu ise Osmanlı’nın kurduğu
mazbut vakıflardan birisi olan Bezmiâlem Valide Sultan Vakfı, Silahtarağa Vakfı
ve cennetmekân II. Abdülhamit Sani vakfıdır. Bu üniversite İbni Sina gibi hikem
sahibi hekimler yetiştirecektir.
Değerli
kardeşlerim, Fatih’in vakfiyesindeki bir cümleyi size söylemek isterim:
“Mazaallah, herhangi bir gıda vaki olduğu zaman, böyle bir hâl karşısında ehlierbaba
silah verile.” diyerek hayvan haklarına yine bir kez daha dikkat çekmektedir. 
Değerli
arkadaşlar, değerli milletvekilleri; Vakıflar Genel Müdürlüğünün ve tüm
kurumların bütçelerinin ülkemize ve milletimize hayırlar getirmesini temenni
ediyor, hepinize sevgi ve saygılarımı sunuyorum. (AK PARTİ sıralarından
alkışlar)
BAŞKAN
– Teşekkür ederim.
Adalet
ve Kalkınma Partisi Grubu adına altıncı konuşmacı olarak Adana Milletvekili
Tamer Dağlı konuşacak.
Buyurun
Sayın Dağlı. (AK PARTİ sıralarından alkışlar)
Süreniz
beş dakika.
AK
PARTİ GRUBU ADINA TAMER DAĞLI (Adana) – Sayın Başkan, değerli milletvekilleri;
milletimizin ve ülkemizin kalkınmasını, gelişmesini geciktiren 28 Şubat ve
benzeri darbe girişimlerini kınıyor, millet iradesinin yüce ve yegâne
temsilcisi Türkiye Büyük Millet Meclisini saygıyla selamlıyorum.
Değerli
milletvekilleri, ülkemiz, bulunduğu coğrafyadan dolayı, doğal afetler ve terör
eylemleriyle sık sık karşı karşıya gelmektedir. Bunun yanında, dünyanın
neresinde olursa olsun, mazlumların da kaderini kendi kaderi olarak gören
ülkemiz hiçbir acıya duyarsız kalmamaktadır. Çok sayıda can kaybına ve büyük
çaplı maddi kayıplara yol açan afetler ve eylemler anında ve bilinçli müdahale
etme gerekliliğini de ortaya koymaktadır. 
İşte,
bu amaçla, 2009 yılında çıkarılan bir yasayla Afet ve Acil Durum Yönetimi
Başkanlığı (AFAD) kurulmuştur. AFAD üstlendiği misyon ve zarar azaltma,
hazırlık, müdahale, iyileştirme evrelerinden oluşan bütünleşik afet yönetim
sistemiyle, deneyimli ve bilgili kadroları, son teknoloji ürünü ekipmanlarıyla
olası bir afete karşı mümkün olabilecek hazırlığın en kapsamlısını
gerçekleştirmektedir.
2011
yılında yaşadığımız Van depremi AFAD’ın ne kadar önemli bir kurum olduğunu
ortaya çıkarmıştır. Deprem meydana geldiği anda hızlı bir şekilde harekete
geçen AFAD 3.200 personelini anında, yirmi dört saat içerisinde deprem
bölgesine sevk etmiş ve hızlı müdahalesiyle 252 vatandaşımızın sağ olarak göçük
altından çıkarılmasına vesile olmuştur. Aynı zamanda, yine, yirmi dört saat
içerisinde 9 bin çadır, 25 bin battaniye, 4 bin soba da depremzedelere
ulaştırılmıştır. Sadece depremin hemen ardından yapılan çalışmalar değil,
Van’ın yeniden inşasında AFAD’ın üstlendiği sorumluluk da takdire şayandır. 
Düzenlediği
yardım kampanyalarıyla Suriye, Somali, Myanmar, Filistin ve Balkan ülkelerinde
yaşanan felaketlere de el uzatan AFAD, dünyanın neresinde olursa olsun,
mazlumlara destek olmayı sürdürmektedir.
AFAD,
ülkelerinde uğradıkları zulüm yüzünden kaçmak zorunda kalan Suriyeli
kardeşlerimize verdiği hizmetle de, deyim yerindeyse, göğsümüzü kabartmaktadır.
İnsani ve vicdani görevini yerine getirerek 2,6 milyon Suriyeliyi misafir eden
Türkiye, AFAD aracılığıyla 26 geçici barınma merkezi kurdu. Bu merkezlerde 300
bin Suriyelinin sadece fiziksel değil, psikolojik ihtiyaçları da giderildi.
Hâlen de bu sosyal sorumluluğu yerine getirmektedir. 
Birleşmiş
Milletlerin 2015 yılında AFAD tarafından kurulan geçici barınma merkezlerine en
iyi kamu hizmeti ödülü vermesi elbette boşuna değildir. Geçici barınma
merkezlerinde sağlık hizmetleri Sağlık Bakanlığı aracılığıyla ücretsiz olarak
yerine getirilmektedir. Bugüne kadar da bu misafirlerimize tedavileri için 330
bin ameliyat, 11,5 milyon poliklinik hizmeti verilmiştir. Avrupa ülkelerinin
aksine, Suriyeli kardeşlerimiz arasında din, dil, ırk, eğitim ayrımı yapmadan 9
milyar dolarlık insani yardım gerçekleştirilmesi Türkiye'nin insani ve vicdani
sorumluluğa verdiği önemi göstermektedir. 
Yine,
terör örgütü PKK ve uzantılarının temizlenmesi ve kamu düzeninin tesis edilmesi
için yapılan operasyonlar nedeniyle sokağa çıkma yasağı uygulanan il ve
ilçelerimizde AFAD Kızılayla beraber vatandaşlarımıza gıda yardımı yapmıştır.
Ayrıca, bu bölgemizdeki terörden zarar gören gençlerimizin eğitim ve psikolojik
desteğini de yine AFAD aracılığıyla vermekteyiz. Aynı zamanda, geçen hafta
Sur’da yine terörle mücadelede meydana gelen göçükte de ilk müdahale AFAD
tarafından yapılmış ve 4 askerimiz göçük altından yaralı olarak çıkarılmıştır.
Orada da 3 şehidimiz olmuştur. Ben bu vesileyle yine şehitlerimize Allah’tan
rahmet diliyorum, terörü ve teröre destek verenleri kınıyorum, sırtını teröre
dayayanlara da şunu söylüyorum: Her ne kadar PKK’ya “terörist” diyemiyorsanız
da, bu ülkenin yıkılmasına, bu ülkenin zarar görmesine destek veriyorsanız da
şunu bilin ki biz bu ülkenin onarımını, bu ülkenin yücelmesini sonuna kadar
sağlayacağız. 
(Mikrofon
otomatik cihaz tarafından kapatıldı) 
TAMER
DAĞLI (Devamla) – Hepinize teşekkür ediyorum, Allah’a emanet olun diyorum. (AK
PARTİ sıralarından alkışlar) 
BAŞKAN
– Teşekkür ederim. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın hatip konuşurken bizi ve partimizi kastederek bazı
ithamlarda bulunmuştur. Sataşmadan söz hakkı istiyorum. (AK PARTİ sıralarından
gürültüler)
ORHAN
DELİGÖZ (Erzurum) – PKK’yı kastetti.
RAMAZAN
CAN (Kırıkkale) – PKK’yı kastetti. 
AYŞE
KEŞİR (Düzce) – Nerede dedi? 
BAŞKAN
– Sayın Demirel, sayın hatip dedi ki: “Sırtını teröre dayayanlar, terörün
destekçileri olanlar…” Siz niye üstünüze alındınız bunu?
ORHAN
DELİGÖZ (Erzurum) – “Terör” dedi.
RAMAZAN
CAN (Kırıkkale) – Kabul ediyor musunuz?
FARUK
ÖZLÜ (Düzce) – Niye üstünüze alınıyorsunuz ki?
AYŞE
KEŞİR (Düzce) – Her “terör” lafını niye üstünüze alıyorsunuz ki? 
GÖKCEN
ÖZDOĞAN ENÇ (Antalya) – Niye üstünüze alınıyorsunuz ya!
ORHAN
KIRCALI (Samsun) – O siz misiniz?
ÇAĞLAR
DEMİREL (Diyarbakır) – Bu siyasetçiler kimdir? Bu sözler kimlere söyleniyor
Sayın Başkan?
BAŞKAN
– Eğer üstünüze alındıysanız buyurun iki dakika vereceğim size söz.
ÇAĞLAR
DEMİREL (Diyarbakır) – Bu siyasetçiler kimlerdir yani bu siyasetçiler kimdir,
kime söyleniyor şimdiye kadar?
GÖKCEN
ÖZDOĞAN ENÇ (Antalya) – Niye üstünüze alınıyorsunuz ya?
BAŞKAN
– O zaman soracaksınız, açıklama yapacak.
ÇAĞLAR
DEMİREL (Diyarbakır) – Tamam, açıklamasını bekliyorum, kimi kastederek söyledi.
BAŞKAN
– Tamam, kimi kastediyorsunuz, soralım bakalım.
AYŞE
KEŞİR (Düzce) – Geneli lanetliyor, geneli.
ORHAN
KIRCALI (Samsun) – Yarası olan gocunur ya.
TAMER
DAĞLI (Adana) – Ben sırtını teröre, PKK’ya ve PYD’ye dayayan kimse onları
kastediyorum. (AK PARTİ sıralarından alkışlar)
MEHMET
METİNER (İstanbul) – Tamam, bravo!
ÇAĞLAR
DEMİREL (Diyarbakır) – Kimdir yani söylesin, açık söylesin kim olduğunu.
BAŞKAN
– Yapılacak bir şey yok Sayın Demirel.
ÇAĞLAR
DEMİREL (Diyarbakır) – O zaman açık söylesin, kim olduğunu söylesin, saklamasın
yani. O zaman niye saklıyor, niye imalarda bulunuyor?
BAŞKAN
– O, onun sorunu, ona bir şey söyleyemem.
ÇAĞLAR
DEMİREL (Diyarbakır) – O yüzden biz de konuşma hakkımızı kullanacağız Sayın
Başkan.
BAŞKAN
– Ama siz onlara karşı, sırtını PYD’ye veya teröre dayayanlara karşı söz mü
istiyorsunuz?
AYŞE
KEŞİR (Düzce) – Kabul ediyorsunuz o zaman, söz isteyerek kabul ediyorsunuz.
ORHAN
KIRCALI (Samsun) – Söyledi işte, “Sırtını terör örgütlerine dayayanlara
söylüyorum.” dedi.
ÇAĞLAR
DEMİREL (Diyarbakır) – Kimi kastettiğini söylesin. Burada bizi kastetmiyorsa
biz söz hakkı kullanmayacağız.
BAŞKAN
– Üstünüze niye alınıyorsunuz Sayın Demirel?
ÇAĞLAR
DEMİREL (Diyarbakır) – Hayır, kimi kastettiğini söylesin o zaman, açıkça
söylesin.
BAŞKAN
– O onun takdiri, ona söyle diye ısrar edemem ki.
ÇAĞLAR
DEMİREL (Diyarbakır) – Tamam, o zaman biz de söz hakkı talep ediyoruz.
AYŞE
KEŞİR (Düzce) - “Terör” deyince niye ayağa kalkıp zıplıyorsunuz. 
BAŞKAN
– Tamam, siz de “Sırtını PYD’ye dayayanlara karşı…”, o lafı kendi üstünüze
aldıysanız PKK’yı ve terörü savunuyorsanız ve onu konuşacaksanız buyurun gelin
iki dakika söz veriyorum. (AK PARTİ sıralarından alkışlar)
AYŞE
KEŞİR (Düzce) – Ha, buyur konuş. Bu bir belgedir, bu bir belgedir.
ÇAĞLAR
DEMİREL (Diyarbakır) – Onu konuşmayacağım, ben ne demek istediğimi
söyleyeceğim.
İLYAS
ŞEKER (Kocaeli) – Başkanım, teröre destek verenler bu kürsüde konuşamaz. 
ORHAN
KIRCALI (Samsun) – Kabullenmiş oldu Sayın Başkan. PKK’ya desteği kabullenmiş
oldular. 
BAŞKAN
– Hadi iki dakika konuşun bakalım şimdi.
Bakalım
ne olacak, merak ettim ne diyecek?
V.- SATAŞMALARA İLİŞKİN KONUŞMALAR (Devam)
4.- Diyarbakır Milletvekili Çağlar
Demirel’in, Adana Milletvekili Tamer Dağlı’nın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde AK PARTİ Grubu adına yaptığı konuşması sırasında
Halkların Demokratik Partisine nedeniyle konuşması
ÇAĞLAR
DEMİREL (Diyarbakır) – Sayın Başkan… 
AYŞE
KEŞİR (Düzce) – Bu bir belgedir.
İLYAS
ŞEKER (Kocaeli) – Sayın Başkanım, terörü savunanlar kürsüde nasıl konuşacak?
ÇAĞLAR
DEMİREL (Devamla) – Sayın Başkan, susturacak mısınız, yoksa…
BAŞKAN
– Tamam, sayın milletvekilleri, bir susar mısınız, konuşmacı kürsüde, lütfen. 
GÖKCEN
ÖZDOĞAN ENÇ (Antalya) – Susmuyoruz.
İLYAS
ŞEKER (Kocaeli) – Terörü savunanlar kürsüde konuşamaz Sayın Başkan. Teröre
sırtını dayayan kürsüde konuşamaz. Terör adına burada konuşma yapamaz Sayın
Başkan.
MEHMET
METİNER (İstanbul) – “PKK’ya ve PYD’ye dayamıyoruz.” diye söylesin Sayın
Başkan.
BAŞKAN
– Sayın milletvekilleri, konuşmacı üstüne alınmış, yapacak bir şey yok,
dinleyeceğiz. Lütfen…
KAMİL
AYDIN (Erzurum) – Ama sizin tanımlamanız çok sakıncalı yani sizin öyle
tanımlamanız çok sakıncalı. 
İLYAS
ŞEKER (Kocaeli) – Terör adına nasıl konuşma yapacak burada!
ÇAĞLAR
DEMİREL (Devamla) – Sayın Başkan, bu ülkenin Cumhurbaşkanı, Başbakanı…
ORHAN
DELİGÖZ (Erzurum) – Ağzına alamazsın onların ismini.
ÇAĞLAR
DEMİREL (Devamla) – …AKP Hükûmeti bu sözleri bize söyleyerek açık söylüyor,
“HDP” diyor, “HDP”. 
GÖKCEN
ÖZDOĞAN ENÇ (Antalya) – “HDP” demedi.
ÇAĞLAR
DEMİREL (Devamla) – Sayın hatip burada konuşurken niye ifade etmiyor peki? O
zaman net olarak ifade etsin. Kime söylüyor? 
FARUK
ÖZLÜ (Düzce) – “Sırtımı PKK’ya dayamıyorum.” de.
ÇAĞLAR
DEMİREL (Devamla) – Hayır, ben şunu söyleyeceğim, onu değil, şunu söyleyeceğim.
Şu anda Sur’da 200’e yakın çocuk ve kadın göçük altındadır. 
ORHAN
DELİGÖZ (Erzurum) – Yalan, yalan söylüyorsun. Şimdiye kadar söylediğiniz her
şey yalan çıktığı gibi bu da yalan.
ÇAĞLAR
DEMİREL (Devamla) – Burada konuşurken şunu ifade etti: Çocuklar ve kadınlar
göçük altında kaldı. Şimdi, şu anda Sur’da 200 çocuk ve kadın tank, top ve ağır
silahlarla göçük altındadır. 
GÖKCEN
ÖZDOĞAN ENÇ (Antalya) – Doğru söylemiyorsun.
ORHAN
DELİGÖZ (Erzurum) – Kendi kurmacanız, uydurmanız, yalan.
ÇAĞLAR
DEMİREL (Devamla) – Son haberlere bakın…
ORHAN DELİGÖZ (Erzurum) – Bakıyoruz, hep bakıyoruz.
Yüzünüz bile kızarmıyor konuşurken!
ÇAĞLAR
DEMİREL (Devamla) - ...“Yalan.” dediniz, Cizre’de de “Yalan.” dediniz.
ORHAN
KIRCALI (Samsun) – “Sırtımızı PKK’ya dayamıyoruz.” diye söyleyin Sayın
Konuşmacı. 
ÇAĞLAR
DEMİREL (Devamla) - Cizre’de “Yalan.” dediniz, bütün 172 kişi…
GÖKCEN
ÖZDOĞAN ENÇ (Antalya) - Teröristin cenazesine giden vekilin hesabını versene
sen!
ÇAĞLAR
DEMİREL (Devamla) - …göçük altında kaldı ve yakılarak ikinci bir Madımak ortamı
sağlandı.
GÖKCEN
ÖZDOĞAN ENÇ (Antalya) – 28 can verildi, onların hesabını versene! Ankara
bombacısının hesabını versene!
ÇAĞLAR
DEMİREL (Devamla) - Yakılarak bütün 7 il ve ilçelere dağıtıldı, cenazeler kömür
hâlde dağıtıldı. Bunların hepsi sivil insanlardı.
ORHAN
KIRCALI (Samsun) – “Sırtımızı PKK’ya dayamıyoruz.” diye söyleyin!
ÇAĞLAR
DEMİREL (Devamla) - Burada hepsinin ismini tek tek ifade ettik. Siz, bu halka…
Bu halkın iradesiyle seçilen, 6 milyon oyla seçilen ve gelen, burada demokratik
siyaseti savunan insanlara bunu söyleyemezsiniz. Biz demokratik siyasetin
gerçekleşmesi için bugün burada mücadele veriyoruz. 
GÖKCEN
ÖZDOĞAN ENÇ (Antalya) – Kandil siyaseti yapma!
ORHAN
DELİGÖZ (Erzurum) – Yalan söylüyorsun!
ÇAĞLAR
DEMİREL (Devamla) - Bugün yaptığınız, 28 Şubat darbesinin daha da ötesidir.
Bugün sizin yaptığınız, aynen aynı darbenin bir ürününü 2016 yılında hayata
geçirmektir. Bugün Silopi’de, Cizre’de, Sur’da uyguladığınız tam da 28 Şubat
1997’de uygulanan darbedir. Sur’da tankların ne işi var? Sur’da topların ne işi
var? O evleri kimin… PKK’nin mi, HDP’nin mi tankları topları evleri yıkıyor?
HASAN
TURAN (İstanbul) – 28 Şubatı organize eden figürân olarak sizi kullanıyor
şimdi. 28 Şubatçıların yeni figüranları sizsiniz!
ORHAN
DELİGÖZ (Erzurum) – 28 Şubat zihniyeti sizin zihniyetiniz, aynı zihniyet.
ÇAĞLAR
DEMİREL (Devamla) - Evleri tanklar ve toplarla yıkan kimdir? AKP Hükûmetinin,
ordunun ele geçirdiği bir darbedir… 
(Mikrofon
otomatik cihaz tarafından kapatıldı) 
ÇAĞLAR
DEMİREL (Devamla) – …ve bu darbeyle halkın başına yıkmaya çalışıyorsunuz. 
BAŞKAN
– Süreniz bitti Sayın Demirel.
GÖKCEN
ÖZDOĞAN ENÇ (Antalya) – 28 canın hesabını ver önce sen! 
ÇAĞLAR
DEMİREL (Devamla) - Hepinizi kınıyorum. (AK PARTİ sıralarından gürültüler)
ORHAN
DELİGÖZ (Erzurum) – Kahrolsun PKK!
ŞİRİN
ÜNAL (İstanbul) - Kahrolsun PKK!
BAŞKAN
– Sayın milletvekilleri…
GÖKCEN
ÖZDOĞAN ENÇ (Antalya) – Yargılanacaksınız!
ÇAĞLAR
DEMİREL (Diyarbakır) – Kim yargılanacak göreceğiz, göreceğiz!
BAŞKAN
– Sayın milletvekilleri…
GÖKCEN
ÖZDOĞAN ENÇ (Antalya) – Göreceğiz, siz yargılanacaksınız! Vatana ihanetten
yargılanacaksınız! 
BAŞKAN
– Sayın Enç…
ÇAĞLAR
DEMİREL (Diyarbakır) – 1997’de nasıl gördükse yargılananları, bugün de tarih
bize yargılananları gösterecektir!
BAŞKAN
- Sayın Demirel…
GÖKCEN
ÖZDOĞAN ENÇ (Antalya) – Tarih de yargılayacak sizi, bu ülke de yargılayacak!
İLYAS
ŞEKER (Kocaeli) – Hâlâ PKK’yı savunuyorsun ya!
ORHAN
DELİGÖZ (Erzurum) – Halk görüyor, bir daha seçilemeyeceksiniz. Hepiniz
bittiniz, son kez kandırdınız!
BAŞKAN
– Müsaade ederseniz bir şey konuşmak istiyorum.
Sayın
Dağlı konuşmasında dedi ki: “Sırtını PYD’ye dayayanlar ve terörü savunanlar.”
Size ısrarlı bir şekilde sordum: “Bunun için cevap mı vereceksiniz, üstünüze mi
alındınız?” dedim, siz de ısrarlı bir şekilde geldiniz, konuştunuz. 
AYŞE
KEŞİR (Düzce) – Evet, alındı.
BAŞKAN
– Şunu söylüyorum ve kimseye söz vermeyeceğim: Sayın milletvekilleri, bu
kürsüde terörü destekleyenler, sırtını PYD’ye veya PKK’ya dayayanlar bir daha
asla, en azından benim idaremde konuşmayacaktır, bunu bilmenizi isterim. (AK
PARTİ sıralarından alkışlar) 
On
beş dakika ara veriyorum. 
Kapanma Saati: 16.46
DÖRDÜNCÜ OTURUM
Açılma Saati: 17.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 47’nci Birleşiminin Dördüncü
Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
Komisyon?
Yerinde.
Hükûmet?
Yerinde.
ÇAĞLAR DEMİREL (Diyarbakır) – Sayın Başkan, ben
yerimden söz hakkı talep ediyorum.
BAŞKAN – Efendim?
ÇAĞLAR DEMİREL (Diyarbakır) – Yerimden söz hakkı talep
ediyorum, İç Tüzük’e göre. 
BAŞKAN – Ne gerekçeyle?
İDRİS BALUKEN (Diyarbakır) – 60’a göre. 
ÇAĞLAR DEMİREL (Diyarbakır) – İç Tüzük 60’a göre
yerimden söz hakkı talep ediyorum. 
BAŞKAN – Peki, buyurun. 
Bir dakika. 
İDRİS BALUKEN (Diyarbakır) – Sayın Başkan, niye HDP
Grubu olunca bir dakika oluyor, diğerlerine sınırsız oluyor?
BAŞKAN – Pardon, özür dilerim, tamam. 
Grup başkan vekili olduğunu bir an unuttum, alışmışım
geçmişten. 
Buyurun. 
İDRİS BALUKEN (Diyarbakır) – Pek unutmuş gibi
durmuyorsunuz. 
III.- AÇIKLAMALAR (Devam)
27.- Diyarbakır Milletvekili Çağlar
Demirel’in, Oturum Başkanı TBMM Başkan Vekili Ayşe Nur Bahçekapılı’nın bazı
ifadelerine, HDP Grubu olarak sırtlarını bir tek halka dayadıklarına ve
herkesin düşüncesini özgürce ifade etmesini sağlayan dik bir duruşları olduğuna
ilişkin açıklaması
ÇAĞLAR DEMİREL (Diyarbakır) – Teşekkürler Sayın Başkan.
Şimdi, az önce kürsüden konuşan hatip hem grubumuza bakarak
hem de ifade ettiği sözler üzerinden “siyasetçiler” diyerek bizi kastederek
ifade ettiği için ben cevap hakkı istedim ve sataşmadan dolayı cevap hakkı
istedim. 
Biz sırtımızı halkımıza dayıyoruz ve 6 milyon insanın,
halkın oylarıyla seçilmiş bir partiyiz. Demokratik siyaset yapmak için
buradayız. 
BAŞKAN – Çok güzel. 
ÇAĞLAR DEMİREL (Diyarbakır) – Bunu defalarca burada
ifade ettik ama ben kürsüye çıkarken ki amacımı söylememe rağmen sizin hem
kapanışta hem de kürsüye çıktığım zamanki ifadelerinizi kabul etmiyorum Başkan.

İDRİS BALUKEN (Diyarbakır) – Tutanakları isteyeceğiz. 
ÇAĞLAR DEMİREL (Diyarbakır) – Bunlara tutanaklardan
tekrar bakacağız. 
Sizin buna ilişkin yorum yapma ya da herhangi bir
durumu değerlendirme gibi bir durumunuz söz konusu değil. 
Ben
konuşan hatibin söylemleri ve bize sataşması üzerine söz talep ettim ve siz de
söz talebime “Olur.” dediniz, verdiniz ama bunu farklı bir yere çekerek, farklı
bir anlam biçmeye çalışarak bu sorunu biz çözemeyiz. Yani, biz HDP Grubu olarak
demokratik siyasetin burada gelişmesi ve sırtımızı nereye dayadığımızı da çok
net biliriz. PYD’nin bize ihtiyacı yoktur, PYD Suriye’de siyaset yapan bir
partidir ama biz de Türkiye’de Türkiye halklarıyla birlikte 6 milyon insanın
oyunu almış bir siyasi partiyiz…
BAŞKAN
– Elbette. 
ÇAĞLAR
DEMİREL (Diyarbakır) - …ve Parlamentoda grubu olan bir siyasi partiyiz.
BAŞKAN
– Elbette. 
ÇAĞLAR
DEMİREL (Diyarbakır) – Biz siyasetimizi burada, Mecliste söylemlerimiz
üzerinden dile getiririz. 
Sadece
o değil; hatip ifade ederken AFAD’la ilgili, Sur’la ilgili, yaşananlarla ilgili
de bir kısım bilgiler verdi ama o bilgilerin doğru olmadığını da ifade ederek
aslında bir kısım düzeltmelere gitmek istedim çünkü bizzat orada yaşayan biri
olarak bunların nasıl geliştiğini biliyorum. Bunları da ifade ederek
yaşadığımız siyasal süreç üzerinden Sur’da, Cizre’de, Nusaybin’de evlerin nasıl
yıkıldığını, kim tarafından yıkılıp yakıldığını biliyoruz. Kimsenin tankı, topu
yok ki. Kimin var? Bir tek devletin tankı, topu var ve bu tankla, topla binalar
yıkıldı. Bunları ifade etmeye çalıştık. Oysa, bırakın AFAD’ın girmesini
sağlamak, orada şu anda sokağa çıkma yasağı var, bunu ifade etmeye çalıştım Sur
için. Şu anda abluka var, sokağa çıkma yasağı var ve oradaki insanların yaşam
tehdidi içerisinde olduklarını ifade etmeye çalıştım. Yoksa, biz HDP Grubu
olarak çok net ifade ediyoruz ki sırtımızı bir tek halkımıza dayarız ve burada
demokratik siyaset yapan, herkesin demokratik ve özgürce düşüncesini ifade
etmesini sağlayan dik bir duruşumuz vardır diyorum.
Teşekkür
ediyorum.
BAŞKAN
– Ben de bu açıklamanızdan dolayı size teşekkür ederim. 
Bundan
evvelki konuşmacının “terör örgütü ve PYD’ye sırtını dayayanlar” şeklinde bir
ifadesi oldu. Siz söz istediniz, ben de size “Özellikle sizin grubunuzun adını
zikretmedi, bu konuda neden sataşmadan dolayı söz istiyorsunuz?” diye ısrarlı
bir şekilde sordum birkaç kez, siz “Konuşacağım.” dediniz. Ben zannettim ki
bizi kastederek yani sizin grubunuzu kastederek böyle bir şeyin olmadığını ve
sırtınızı -biraz önce söylediğiniz gibi- halkımıza dayadığınızı
açıklayacaksınız fakat farklı bir cevap verdiniz. Ben onun üzerine tepki
gösterdim.
Çok
mutlu olurum, herkes çok mutlu olur, sırtınızı halkınıza dayıyorsunuz. Elbette
ki burada demokratik siyaset, sivil siyaset için uğraşıyoruz. Bu açıklamayı
yaptığınızdan dolayı size teşekkür ediyorum.
ÇAĞLAR
DEMİREL (Diyarbakır) – Başkan, ben orada ifade ettim…
BAŞKAN
– Ben burada konuşurken HDP’yle ilgili hiçbir şey söylemedim, sadece terör
örgütüyle ilgili düşüncemi açıkladım. 
Tekrar
teşekkür ediyorum açıklama yaptığınız için Sayın Demirel.
İDRİS
BALUKEN (Diyarbakır) – Sayın Başkan, bu konuyla ilgili şimdi biz tutanakları
istiyoruz.
BAŞKAN
– Tabii. 
İDRİS
BALUKEN (Diyarbakır) – Sizin Genel Kurulu yönetme dışında, bir siyasi partiyi
herhangi bir şekilde zan altında bırakacak bir yorum yapmaya hakkınız yok. 
BAŞKAN
– Böyle bir şey yapılmadı. Buyurun, tutanakları inceleyin, ne gerekiyorsa
yapalım.
İDRİS
BALUKEN (Diyarbakır) – Tutanakları inceledikten sonra da kimin sırtını teröre
dayayıp dayamadığı meselesini de netliğe kavuşturacağız.
BAŞKAN
– Tamam, buyurun inceleyin tutanakları. 
İDRİS
BALUKEN (Diyarbakır) – O söz hakkımızı saklı tutuyoruz. 
BAŞKAN
– Ondan sonra, burada, serbest kürsü, konuşuruz.
ÇAĞLAR
DEMİREL (Diyarbakır) – Sayın Başkan…
BAŞKAN
– Tamam, yeter artık!
ÇAĞLAR
DEMİREL (Diyarbakır) – Ben ifade ederken de orada da aynı şeyleri söyledim ama
çok sataşma olduğu için anlaşılmadı. 
BAŞKAN
– Neyse, tamam, açıklığa kavuşturdunuz şimdi her şeyi, problem ortadan kalktı. 
Evet,
Adalet ve Kalkınma Partisi…
MEHMET
NACİ BOSTANCI (Amasya) – Sayın Başkanım, kısa bir açıklama yapabilir miyim?
BAŞKAN
– Buyurun. 
ENGİN
ALTAY (İstanbul) – Eyvah eyvah! Sempozyumda mıyız, panelde miyiz, Mecliste
miyiz belli değil.
BAŞKAN
– Panel, panel, panel Sayın Altay.
Buyurun
Sayın Bostancı.
28.- Amasya Milletvekili Mehmet Naci
Bostancı’nın, Diyarbakır Milletvekili Çağlar Demirel’in yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, siyasi partileri zan altında
bırakmamak herkesin dikkat etmesi gereken bir temel ilke. AK PARTİ Hükûmeti, AK
PARTİ iktidarı belli yerlerde teröre karşı bir mücadele veriyor; devlet güçleri
marifetiyle veriyor, hukuk esasında veriyor. Bu mücadeleyi çarpıtmak, oradaki
terör örgütünün varlığına yönelik kalkan anlamına gelebilecek, insanların
zihninde böyle bir şüphe uyandırabilecek diskurlarla “Kadınlara, çocuklara
yönelik, halka yönelik katliam yapılıyor.” demek asla kabul edilemez. HDP 6
milyon insandan oy almıştır, meşruiyetini buna borçludur, halka dayalı
siyasetini bu çerçevede yapmak durumundadır; 25 milyon oy almış AK PARTİ’ye
karşı da çok daha dikkatli bir dil kullanmak lüzumu açıktır. (AK PARTİ
sıralarından alkışlar)
BAŞKAN
– Teşekkürler.
İDRİS
BALUKEN (Diyarbakır) – Sayın Başkan…
BAŞKAN
– Buyurun.
İDRİS
BALUKEN (Diyarbakır) – Yani, sataşmadan söz isteyeceğim. 
BAŞKAN
– Ne gibi bir sataşma yaptı?
İDRİS
BALUKEN (Diyarbakır) – HDP’nin verdiği bilgilerin terörle mücadeleyi tamamen
çarpıttığını ifade etti Sayın grup başkan vekili açıkçası karşıdan.
MEHMET
NACİ BOSTANCI (Amasya) – Böyle bir izlenim doğuruyor!
BAŞKAN
– İzlenimi giderici bir konuşma yapar o zaman Sayın Baluken.
Buyurun.
V.- SATAŞMALARA İLİŞKİN KONUŞMALAR (Devam)
5.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı açıklaması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Bakın,
dün gece itibarıyla Rakka’dan ve Türkiye sınırından, Akçakale’den Tel Abyad’a
yönelik bir IŞİD saldırısı gerçekleşti. Türkiye’deki, Türkiye sınırındaki 10’a
yakın noktadan ve Rakka’dan içeri giren IŞİD çeteleri, orada Rojava halkının
elde etmiş olduğu kazanımları tamamen boğmaya yönelik çok vahşi bir saldırı
gerçekleştirdiler. Bütün ülkelerin bu yaşanan hadiseyle ilgili net kayıtları
var, bunlar yakında da dökülecek. Yine, Rojava yönetimiyle konuştuk, Türkiye
sınırından IŞİD çetelerinin geçmesiyle ilgili bilgileri de uluslararası arenaya
taşıyacaklar. 
Cumhurbaşkanının
özellikle bugün havaalanında yapmış olduğu açıklama da çok manidar. Tel
Abyad’ın yüzde 70’inin IŞİD kontrolüne geçtiğini söylüyor. Anladığım kadarıyla,
organize edip planladığı saldırıyla ilgili yanlış bilgiler akmış kendisine.
Şunu ifade edeyim: Şu anda, Tel Abyad’da o vahşi IŞİD çeteleri tamamen
temizlenmiş durumda, Tel Abyad’ın bu vahşi saldırıdan korunmasını da biz büyük
bir memnuniyetle karşılıyoruz. 
Burada
özellikle, IŞİD, El Nusra ve AKP ilişkisine yönelik defalarca söylediğimiz
hususlarla ilgili duruşumuzu net olarak koruyoruz. Geçmişte ifade ettiğim
bilgileri tekrar edecek değilim ama önümüzdeki kısa bir süre içerisinde kimin
terör örgütleriyle iş birliği içerisinde olduğu, kimin terör örgütlerinin diğer
ülkelerdeki operasyonlarını yürüttüğü net bir şekilde ortaya çıkacak. Umarım,
onlar uluslararası arenada da paylaşıldığı zaman siz buraya çıkıp bu kürsüden
bize cevaplar verirsiniz. 
Çok
fazla merak etmeyin, beklemeyin, az kaldı diyorum, hepinizi saygıyla
selamlıyorum. (HDP sıralarından alkışlar)
BAŞKAN
– Teşekkür ederim.
MEHMET
NACİ BOSTANCI (Amasya) – Sayın Başkan… 
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sayın Cumhurbaşkanına ilişkin elinde hiçbir belge,
bilgi olmaksızın “Tel Abyad’da IŞİD’in yapmış olduğu saldırıyı planlayan,
organize eden” gibi son derece talihsiz, yakışıksız bir üslupla konuşmuştur. 
ENGİN
ALTAY (İstanbul) – IŞİD’i mi savunuyorsunuz.
MEHMET
NACİ BOSTANCI (Amasya) - Bu açık bir sataşmadır, Türkiye Cumhuriyeti’nin
Cumhurbaşkanına bir sataşmadır.
ENGİN
ALTAY (İstanbul) – IŞİD’e sataşmadan mı söz istiyor Sayın Bostancı? Ben öyle
anladım.
MEHMET
NACİ BOSTANCI (Amasya) – Bir Vekil olarak bu çerçevede söz hakkı talep
ediyorum.
BAŞKAN
– Sayın Cumhurbaşkanına…
Buyurun.
(AK PARTİ sıralarından alkışlar)
İki
dakika…
6.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Cumhurbaşkanına sataşması nedeniyle konuşması
MEHMET
NACİ BOSTANCI (Amasya) – Türkiye, IŞİD’i bir terör örgütü olarak görüyor,
koalisyon güçleriyle birlikte Suriye’ye yönelik yaklaşımı belli. 
İDRİS
BALUKEN (Diyarbakır) – O yüzden sınırları açıyorsunuz.
MEHMET
NACİ BOSTANCI (Devamla) - Üstelik, bir ateşkes anlaşması var, El Nusra ve IŞİD
hariç. Devletin bu konudaki tavrı da belli. 
İDRİS
BALUKEN (Diyarbakır) – Kabul ettiniz mi ateşkesi?
MEHMET
NACİ BOSTANCI (Devamla) - Tel Abyad’da IŞİD bir saldırı başlatmış. Sayın
Baluken, insan biraz haddini bilmeli. “Planlayan, organize eden Cumhurbaşkanı.”
gibi bir laf size yakışıyor mu?
GÖKCEN
ÖZDOĞAN ENÇ (Antalya) – Her şey yakışır ona, her şey!
MEHMET
NACİ BOSTANCI (Devamla) - Kendi varlığınızı ve meşruiyetinizi 6 milyon oya
bağlıyorsunuz. Bu ülkenin Cumhurbaşkanı, saygılı bir dille konuşmanız gerekmez
mi? Siz bu saygısızlığı yaparsanız siz kendinize saygı bekleyebilir misiniz?
Dikkat edeceksiniz. Öyle rastgele, uluorta “IŞİD’le iş çeviriyorlar, iş
yapıyorlar.” tarzındaki konuşmaları şiddetle reddediyorum. Cumhurbaşkanına
ilişkin çeşitli konulara yönelik eleştiriler yapabilirsiniz ama belli bir
üslup, belli bir dikkat içerisinde çünkü hepimiz eğer meşruiyetimizi halka
borçluysak… O insan atamayla oraya gitmedi, halkın oylarıyla gitti, sen de
dikkat edeceksin, herkes dikkat edecek. (AK PARTİ sıralarından alkışlar)
IŞİD’e
ilişkin doğru dürüst bilgisi olmayan, ne Zerkavi’den ne Zevahiri’den ne
Bağdadi’den, bu adamların ne yaptığından haberi olmayanlar bir IŞİD efsanesi,
iki tane cümleyle IŞİD efsanesi oluşturmaya ve burada AK PARTİ’yi töhmet
altında bırakmaya çalışıyorlar. Bütün bunları şiddetle reddediyorum. 
Bizim
Suriye’de tek yaklaşımımız vardır, mazlumların ve masumların yanındayız. Bunu
dünya âlem biliyor, siz de biliyor olmalısınız.
Saygılarımla.
(AK PARTİ sıralarından alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizi dinliyorum.
İDRİS
BALUKEN (Diyarbakır) – Sayın grup başkan vekili saygısızlık yaptığımı ifade
ederek bir açık sataşmada bulundu. (AK PARTİ sıralarından gürültüler)
ORHAN
KIRCALI (Samsun) – Yaptın.
SELİM
DURSUN (Sivas) – Yarın gelecek, belgelerle açıklayacaksın, göreceğiz.
İDRİS
BALUKEN (Diyarbakır) – Sataşmadan söz istiyorum.
BAŞKAN
– Yapmadınız mı saygısızlık, öyle mi iddia ediyorsunuz?
İDRİS
BALUKEN (Diyarbakır) – Sataşmadır.
BAŞKAN
– Buyurun.
Sayın
Baluken, saygısızlık yapmadığını açıklayacak herhâlde, sataşmadan dolayı söz
istedi. 
SELİM
DURSUN (Sivas) - Özür mü dileyeceksin?
ALİ
ÖZKAYA (Afyonkarahisar) – O zaman “Cumhurbaşkanına saygısızlık yapmadım.”
deyin. 
BAŞKAN
– Buyurun. 
7.- Diyarbakır Milletvekili İdris Baluken’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
İDRİS
BALUKEN (Diyarbakır) – Evet, görebildiğim kadarıyla Sayın Başkan, siz
milletvekillerine ve siyasi partilere saygısızlık yapmayı bir hüner olarak
kabul ediyorsunuz.
ALİ
ÖZKAYA (Afyonkarahisar) – Saygısızlık senin mesleğin.
BAŞKAN
– Laf atmayın lütfen.
İDRİS
BALUKEN (Devamla) – Şimdi, Sayın Başkan, burada gelip birtakım iddiaları ortaya
koyarken Suriye’de ateşkesin devreye girdiğini söyledi. Herhâlde Başbakanı çok
takip etmiyorsunuz Sayın Grup Başkan Vekili, o ateşkesi bu ülkenin Başbakanı
“Tanımıyoruz.” dedi. (AK PARTİ sıralarından gürültüler)
MEHMET
NACİ BOSTANCI (Amasya) – Öyle demedi, öyle demedi, çarpıtma.
İDRİS
BALUKEN (Devamla) – “Tanımıyoruz.” açıklamasından saatler sonra IŞİD Tel
Abyad’a Türkiye sınırından ve Rakka’dan girerek saldırılarda bulundu. 
GÖKCEN
ÖZDOĞAN ENÇ (Antalya) – Hayır ya, hayır.
NURETTİN
YAŞAR (Malatya) – Doğru söylemiyorsun.
FARUK
ÖZLÜ (Düzce) – Yalan konuşuyorsun, yalan.
İDRİS
BALUKEN (Devamla) – Aynı Başbakan, “El Nusra’ya, Ahrar el-Şam’a yönelik bir
tehlike belirdiğinde hemen ortaya çıkıp “Angajman kurallarını biz işleteceğiz,
Azez’i düşürmeyeceğiz.” dedi, değil mi? 
NURETTİN
YAŞAR (Malatya) – Doğru söylemiyorsun.
İDRİS
BALUKEN (Devamla) – Aynı Cumhurbaşkanı –“Azez’i düşürmeyeceğiz.” üzerinden
politika belirleyen bir Başbakanla aynı şekilde davranan bir Cumhurbaşkanı-
hatırlıyorsam Kobani sürecinde de “Kobani düştü düşecek.” diyerek beklentisini
dile getirmişti.
MEHMET
NACİ BOSTANCI (Amasya) – Çarpıtıyorsun, çarpıtıyorsun.
İDRİS
BALUKEN (Devamla) – Şimdi, bütün bunlar ortada “Kobani düşecek, Azez
düşmeyecek. Biz Suriye’deki ateşkesi kabul etmiyoruz.” deyip Tel Abyad’a
yönelik saldırıların âdeta önünü açacak açıklamaların hepsi ortada. Bunların
hepsi ortaya çıkacak diyoruz, daha fazla da konuşacağım ama açığa çıksın öyle
konuşacağım. Bana buraya cevap vermeye geldiğinizde, Sayın Davutoğlu’nun hangi
yetkiye, hangi göreve dayanarak Suriye’deki ateşkesi kabul etmediğini açıklamak
zorundasınız.
NURETTİN
YAŞAR (Malatya) – Yanlış, yanlış.
İDRİS
BALUKEN (Devamla) – Biz kendisini Türkiye’nin Başbakanı olarak biliyoruz ama
kendisinin yapmış olduğu açıklama Suriye’deki savaşta olan herhangi bir örgütün
yapması gereken açıklama. İşte, bu söylemimizde kimin hangi örgütün uzantısı,
hangi terör örgütünün siyasi uzantısı olduğu hakkında net bilgi veriyor. 
Teşekkür
ederim. (HDP sıralarından alkışlar) 
İLYAS
ŞEKER (Kocaeli) – Terörü desteklemediğinizi açık açık söylesene. Söylesene,
açık açık söyle. 
HAKAN
ÇAVUŞOĞLU (Bursa) – Türkiye büyük bir devlet, bunu anlayacaksınız ama çok geç
kalacaksınız.
İDRİS
BALUKEN (Diyarbakır) – Kimin geç kaldığını göreceğiz. Merak etmeyin, süreç
işliyor, o çeteleriniz bir bir temizleniyor, merak etmeyin.
MEHMET
NACİ BOSTANCI (Amasya) – Yerimden bir açıklama yapacağım.
BAŞKAN
– Sayın Bostancı… 
Arkadaşlar, sayın milletvekilleri; grup başkan
vekiliniz söz istedi, lütfen...
III.- AÇIKLAMALAR (Devam)
29.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, Sayın Baluken Sayın Başbakanın
ifadelerini çarpıtmıştır. “Biz Suriye’de gerçekleştirilen ateşkesten
memnunuz.”, Sayın Başbakanın açıklaması budur. Eğer, Türkiye’ye yönelik
herhangi bir saldırı olur ise angajman kurallarının çalıştırılacağıdır, bu,
Türkiye’nin hakkıdır.
Suriye’deki
ateşkesin dışında tutulan iki kesim vardır; bunlardan birisi IŞİD’dir, birisi
El Nusra’dır, anlaşma böyledir ve esasen, koalisyon güçleri de bunlara yönelik
ateşe devam edecektir. Zaten, İncirlik de bu çerçevede kullanılıyor ve
koalisyon uçakları burada. Sayın Baluken, Suriye’deki ateşkesi de çarpıtıyor,
Sayın Başbakanın konuşmalarını da çarpıtıyor ve orada hayali bir dünya kurmaya
çalışıyor. Bunu şiddetle reddediyorum. Durumu, keyfiyeti halkımıza bu şekilde
bildirmek istiyorum. 
Sağ
olun. (AK PARTİ sıralarından alkışlar) 
BAŞKAN
– Teşekkür ederim.
Sayın
Bakan söz istediler. 
Sayın
Akdoğan, buyurun. 
30.- Başbakan Yardımcısı Yalçın Akdoğan’ın,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
BAŞBAKAN
YARDIMCISI YALÇIN AKDOĞAN (Ankara) – Sayın Başkan, değerli arkadaşlar; bu
konuda Hükûmetin tavrı bellidir. Cenevre görüşmelerinde, devam eden bütün
görüşmelerde Türkiye’nin tavrı da çok açık ve nettir. Burada, Türkiye, bu
süreçte -biliyorsunuz, birtakım taraflar var, görüşmeler yapılıyor- bir taraf
değildir bir kere. 
İkincisi,
yapılan açıklama, terör örgütlerine bu ateşkesin geçerli olmadığı yönündedir.
PYD de YPG de bizim için terör örgütüdür. (AK PARTİ sıralarından alkışlar)
Türkiye’ye dönük bir tehdit oluşması hâlinde Türkiye kendi ulusal güvenliğini
angajman kuralları çerçevesinde savunma hakkına sahiptir. PKK ne kadar
teröristse DAİŞ de o kadar teröristtir, DAİŞ ne kadar alçaksa YPG de PKK da o
kadar alçak birer terör örgütüdür. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
İDRİS
BALUKEN (Diyarbakır) – Sizin görüşünüzdür o, dünyada hiç kimse katılmıyor ona.
(AK PARTİ sıralarından gürültüler)
Sayın
Başkan, Sayın Bakanın belirttiği hususlar kendi kişisel görüşüdür, siyasi
partisinin görüşleridir. 
BAŞKAN
– Sayın Baluken, artık bundan sonra bir konuşma yapmayın lütfen.
İDRİS
BALUKEN (Diyarbakır) – Onun dışında, şu anda, AKP, IŞİD, El Nusra dışında
PYD’yi terör örgütü olarak tanımlayan herhangi bir devlet de yoktur. (AK PARTİ
sıralarından “Biz varız.” sesleri, gürültüler)
Teşekkür
ederim.
BAŞKAN
– Tamam, Bakan açıklamasını yaptı. 
Son
konuşmayı Sayın Altay’a vereceğim ve görüşmelerimize geçeceğiz.
Buyurun
Sayın Altay. 
31.- İstanbul Milletvekili Engin Altay’ın,
Parlamentoda herkesin uymakla mükellef olduğu kaideler olduğuna,
Cumhurbaşkanının da eleştirilebilir olduğuna ve Türkiye Cumhuriyeti
hükûmetlerinin PKK’ya, IŞİD’e destek olduklarını iddia ettiğine ilişkin
açıklaması
ENGİN
ALTAY (İstanbul) – Teşekkür ederim.
Sayın
Başkan, bugün son iki saattir Parlamentonun çalışma düzeni biraz şaşmış
görünüyor. İstemeyerek de olsa bunda sizin de yönetim tarzınızın etkisi
olduğunu da düşünmüyor değilim. Önce şunun altını çizmemiz lazım: Bu Parlamento
kimsenin vatanseverliğinin, hukuka saygın olup olmama noktasındaki
tutarlılığının sınanacağı, test edileceği yer değil, kimsenin elinde böyle bir
terazi de yok. Ancak, bir şey var: Bu Parlamentodaki herkesin ve bu
Parlamentodan ya da sandıktan çıkmış herkesin uymakla mükellef oldukları
kaideler var, kurallar var, başta Anayasa var. 
Böyle
baktığımız zaman, yarım saattir Sayın Cumhurbaşkanına saygınlık, Sayın
Cumhurbaşkanına saygı gösterme zorunluluğundan bahsediliyor, Sayın
Cumhurbaşkanının tartışılmamasının gereğine işaret ediliyor; biz de onu
istiyoruz, bizce de Cumhurbaşkanı tartışılmamalı. Ama, Cumhurbaşkanı kendisini
tartıştırmak için âdeta her gün bir formül, bir yol arıyor, yol çıkarıyor
kendine. Yüzde 52’yle değil, yüzde 98’le bile seçilmiş olsa Cumhurbaşkanının
“Anayasa Mahkemesinin kararını tanımıyorum.” demek hakkı ve haddi değildir,
bunun altını çizmeliyiz. Burada demokrasi var, burada diktatörlük yok, bu
demokrasi sonsuza kadar yaşayacak, bunun altını çizmek istiyorum. (CHP
sıralarından alkışlar) 
Anayasal
bir kurumdur Anayasa Mahkemesi. Müteaddit defalar Cumhurbaşkanının bu yüce
Meclisin kendisine ayak bağı olduğunu söylediğini biliyoruz, yargının kendisine
ayak bağı olduğunu söylediğini biliyoruz. İşine gelirse Sayın Cumhurbaşkanı, bu
ülkede yasama da olacak, yargı da olacak, siz de paşa paşa buna uyacaksınız,
buna uyduğunuzu, uyacağınızı beyan edeceksiniz. Ali kıran baş kesen değildir
Cumhurbaşkanlığı halk oyuyla seçildim diye; böyle bir şey yok, bunu asla kabul
etmiyoruz. 
SUAT
ÖNAL (Osmaniye) – Anayasa’ya göre başkomutandır. 
ENGİN
ALTAY (İstanbul) - Edebe gelince, terbiyeye gelince, siyaset, hep söylüyorum,
öncelikle bir nezaket ve vicdan işidir ama siyasetçilere edep konusunda, saygı
konusunda örnek olması gereken biri varsa öncelikle o Sayın Cumhurbaşkanıdır.
Milletin cibilliyetiyle, terbiyesiyle, yok “Ananı al git.” bilmem şu bu diyen
bir üslupla konuşan Cumhurbaşkanının hak ettiği saygıyı görmesini de kimse
beklemesin. 
İkincisi,
“Cumhurbaşkanı eleştirilmez.” diye bir şey yok. Bu Parlamentoda bu cumhuriyeti
kuran Atatürk eleştiriliyor, Cumhurbaşkanı da kim oluyor? Elbette onu da
eleştireceğiz ve Cumhurbaşkanına “diktatör” sıfatını yakıştırmak hakaret
değildir, bir siyasi eleştiridir ve siz bunu kabul edeceksiniz. 
Sayın
Tamer Dağlı’nın terör örgütlerine destek noktasına, sırtını terör örgütüne
dayama noktasına gelince: HDP’yi bilmem ama ben Tamer Dağlı’nın konuşmasından
kastettiğinin 62’nci ve 63’üncü Hükûmet olduğunu…
HAKAN
ÇAVUŞOĞLU (Bursa) – Yazıklar olsun size, yazıklar olsun!
ENGİN
ALTAY (İstanbul) – …Türkiye Cumhuriyeti hükûmetlerinin gerek PKK’ya gerek
IŞİD’e dayanak olduklarını, destek olduklarını, yardım ve yataklık yaptıklarını
buradan iddiayla söylüyorum, söylemeye devam edeceğiz. Önümüzdeki günlerde
bunun hukuki delillerini de ortaya koyacağız.
Genel
Kurulu saygıyla selamlarım. (CHP sıralarından alkışlar, AK PARTİ sıralarından
gürültüler) 
SUAT
ÖNAL (Osmaniye) – Halüsinasyon görüyorsun! Halüsinasyon görüyorsun!
MEHMET
NACİ BOSTANCI (Amasya) – Sayın Cumhurbaşkanının…
ENGİN
ALTAY (İstanbul) – Ya, benim de Cumhurbaşkanım. Sen onun avukatı mısın? Benim
de Cumhurbaşkanım.
BAŞKAN
– Sayın milletvekilleri… 
MEHMET
NACİ BOSTANCI (Amasya) – Sayın Cumhurbaşkanının Anayasa Mahkemesine ilişkin
olarak söylediği bir eleştiridir. 
ENGİN
ALTAY (İstanbul) – Son söz dediniz Başkanım.
BAŞKAN
– Hakaret ettin, etmese… Toparlayacaksınız zannettim.
ENGİN
ALTAY (İstanbul) – Kim hakaret etti?
BAŞKAN
– Siz. Sataşmadan dolayı söz istiyor.
ENGİN
ALTAY (İstanbul) – Sizin böyle bir hüküm vermeye hakkınız yok. 
İDRİS
BALUKEN (Diyarbakır) – Böyle bir hüküm veremezsiniz ya!
ENGİN
ALTAY (İstanbul) – Benim Sayın Cumhurbaşkanına “diktatör” demem; bu bir siyasi
eleştiridir.
BAŞKAN
– Gruba… Gruba…
MEHMET
NACİ BOSTANCI (Amasya) – Biz eleştirilmez demedik, saygıdan bahsettik,
saygıdan.
ENGİN
ALTAY (İstanbul) – Kesinlikle hayır, benim konuşmamı “hakaret” diye
niteleyemezsiniz. 
BAŞKAN
– Buyurun Sayın Bostancı. 
MEHMET
NACİ BOSTANCI (Amasya) – “Eleştirilmez” demedik, elbette Parlamento eleştirir.
Biz saygılı bir üsluptan bahsettik.
İLKNUR
İNCEÖZ (Aksaray) – Hakaret etmeyeceksin.
MEHMET
NACİ BOSTANCI (Amasya) – Sayın Altay diyor ki: “Biz diktatör” diye
eleştireceğiz. Zaten eleştiriyorlar, dile getiriyorlar ama yetmiyor, “Bunu siz
kabul edeceksiniz.” diyor. Bu tahakkümdür Sayın Altay, tahakkümdür. 
BAŞKAN
– Sataşmada bulundunuz.
ALİ
ÖZKAYA (Afyonkarahisar) – Aynada kendilerini görüyorlar. 
ENGİN
ALTAY (İstanbul) – Hayır, edersin etmezsin, edersin etmezsin; ben böyle
söylüyorum. 
BAŞKAN
– Tamam teşekkür ederim. 
Siz
de sataşmada bulundunuz, hakaret de değil, tamam. 
ENGİN
ALTAY (İstanbul) – Hayır Başkanım. 
Tutanaklara
geçecek şekilde biraz önceki sözünüzü geri alacaksınız, yoksa usul tartışması
talep ederim. 
BAŞKAN
– Tamam, sataşmada bulundunuz. 
ENGİN
ALTAY (İstanbul) – Sataşmada değil, siyasi eleştiride bulundum, evet.
SUAT
ÖNAL (Osmaniye) – Hakarette bulundu!
MUSTAFA
ILICALI (Erzurum) – Hakarette bulundu!
BAŞKAN
– Bakın, Sayın Altay, birbirimize böyle dayatmada bulunmayalım.
ENGİN
ALTAY (İstanbul) – Sayın Başkan, Cumhurbaşkanı herkesin Cumhurbaşkanıdır, kimse
onun avukatı değildir. 
BAŞKAN
– Bakın, Sayın Altay… Sayın Altay… 
ENGİN
ALTAY (İstanbul) – Biz burada onu eleştiririz; bundan doğal ne var?
BAŞKAN
– Tamam, peki, bir dakika… Sayın Altay, siz düşüncenizi açıkladınız.
ENGİN
ALTAY (İstanbul) – Evet. 
BAŞKAN
– Buradaki herkes düşüncesini mikrofonlarda belli kurallar çerçevesinde
açıklamak zorunda. 
ENGİN
ALTAY (İstanbul) – Tamam, sorun yok, evet.
BAŞKAN
– Bana dayatmada bulunmayın “Sözünüzü geri alacaksınız.” diye.
ENGİN
ALTAY (İstanbul) – Talep ediyorum, talep ediyorum. 
BAŞKAN
– Ben sadece size şunu söylüyorum, bakın…
ENGİN
ALTAY (İstanbul) – Sizi çalışma usullerine uymaya davet ediyorum. 
BAŞKAN
– Ben size diyorum ki, hakaret değil, dil sürçmesi… 
ENGİN
ALTAY (İstanbul) – Tamam, oldu bu kadar, bu kadar. “Dilim sürçtü” dersiniz olur
biter. 
BAŞKAN
– Sataşmada bulundunuz diye söz aldı diyecektim. Lütfen, kimse kimseye
dayatmada bulunmasın.
ENGİN
ALTAY (İstanbul) – Dayatma yapmıyorum Başkanım. Kabul ettiniz, bitti mesele. 
BAŞKAN
- Bak, konuşuyoruz, konuşarak anlaşırız. 
ENGİN
ALTAY (İstanbul) – Ama, tamam, “Hakaret ettiniz.” diyemezsiniz ki bana. 
BAŞKAN
- Konuşarak anlaşırız. 
Lütfen,
bağırıp çağırmayalım. Sesimizi yükseltince de daha çok dinlenir olacağımız
kanısına kimse kapılmasın. 
ENGİN
ALTAY (İstanbul) – Nezleyim, sesim duyulmuyor diye bağırıyorum Başkanım. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) HAZİNE MÜSTEŞARLIĞI (Devam)
1) Hazine Müsteşarlığı 2016 Yılı Merkezî
Yönetim Bütçesi
2) Hazine Müsteşarlığı 2014 Yılı Merkezî
Yönetim Kesin Hesabı

B) BANKACILIK DÜZENLEME VE DENETLEME KURUMU
(Devam)
1) Bankacılık Düzenleme ve Denetleme Kurumu
2016 Yılı Merkezî Yönetim Bütçesi
2) Bankacılık Düzenleme ve Denetleme Kurumu
2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu 2016 Yılı
Merkezî Yönetim Bütçesi
2) Sermaye Piyasası Kurulu 2014 Yılı
Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2016 Yılı
Merkezî Yönetim Bütçesi
2) Vakıflar Genel Müdürlüğü 2014 Yılı
Merkezî Yönetim Kesin Hesabı

D) AFET VE ACİL DURUM YÖNETİMİ BAŞKANLIĞI
(Devam)
1) Afet ve Acil Durum Yönetimi Başkanlığı
2016 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2014 Yılı Merkezî Yönetim Kesin Hesabı

E) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2016 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE AKRABA TOPLULUKLAR
BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2016 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2016 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2016 Yılı
Merkezî Yönetim Bütçesi
2) Atatürk Araştırma Merkezi 2014 Yılı
Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi 2016 Yılı Merkezî
Yönetim Bütçesi
2) Atatürk Kültür Merkezi 2014 Yılı Merkezî
Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı Merkezî
Yönetim Bütçesi
2) Türk Dil Kurumu 2014 Yılı Merkezî
Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016 Yılı Merkezî
Yönetim Bütçesi
2) Türk Tarih Kurumu 2014 Yılı Merkezî
Yönetim Kesin Hesabı
BAŞKAN
– Adalet ve Kalkınma Partisi Grubu adına yedinci konuşmacı Antalya Milletvekili
Sayın Atay Uslu. 
Buyurun.
(AK PARTİ sıralarından alkışlar) 
AK
PARTİ GRUBU ADINA ATAY USLU (Antalya) – Sayın Başkan, saygıdeğer
milletvekilleri; yüce heyetinizi saygıyla selamlıyorum. 
AFAD
bütçesi üzerine söz almış bulunmaktayım. Kriz yönetiminde üç aşama söz
konusudur. Bir: Riskin yönetimi. İki: Krize müdahale. Üç: İnsani yardım. 1999
Marmara depremi, Türkiye’nin afet yönetimine bakış açısını değiştirmiş, âdeta
bizim için milat olmuştur. Marmara depremi sırasında kurtarma, yardım
faaliyetlerinde büyük bir koordinasyon eksikliği ortaya çıkmıştır. Arama
kurtarma ekipleri günler sonra çalışmaya başlayabilmiş. Pek çok insan aylarca
enkazın altından çıkarılamamıştır. 250 kilometre ötedeki deprem bölgesine
ilgili bakanlar ve Başbakan ulaşamamıştır günlerce. Deprem sonrası bir yıl
geçmesine rağmen insanlar hâlâ çadırlarda yaşamıştır.
KAMİL
AYDIN (Erzurum) – Bir yılda inşa edildi oralar. Hayret bir şey! 
ATAY
USLU (Devamla) – İki yıl geçmesine rağmen Dünya Bankasından kredi alınamadığı
için inşaatlar sona erdirilememiştir.
Bu
felaket sonrası yeni bir afet paradigmasının hayata geçirilmesi zorunlu
olmuştur ve AFAD kurulmuştur. Van depremi AFAD’ın ilk ciddi sınavı olmuştur.
Başarıyla bu sınavı da geçmiştir AFAD. O dönem Başbakan olan Sayın Recep Tayyip
Erdoğan, depremden dört buçuk saat sonra Van’a ve Erciş’e gelmiştir, krizi
yerinde yönetmiştir. Kurulan 75 bin çadır ilk üç ay içinde kaldırılmış, yerine
175 bin kişinin yaşadığı konteyner kent kurulmuştur. Bir yıl sonra, eksi 20
derece olan soğuğa rağmen 15 bin konut, on beş ay sonunda da 25 bin konut
afetzedelere teslim edilmiştir. Bu başarı milletimizin başarısıdır, bu başarı
devletimizin başarısıdır, bu başarı kurumların başarısıdır. 
Tabii ki afetlere müdahale edilen sıfırıncı dakika çok
önemli… 
AKİF
EKİCİ (Gaziantep) – Kürsüden açıklama yapacağım.
BAŞKAN
– Sayın konuşmacı bir dakika…
Sayın
milletvekilleri… Sayın Özel, arkadaşınızı bir susturabilir misiniz lütfen.
AKİF
EKİCİ (Gaziantep) – Açıklama yapacağım. 
BAŞKAN
- Buyurun, devam edin sayın konuşmacı, devam edin.
AYHAN
GİDER (Çanakkale) - Kürsüde konuşmacı var ya! Ayıp ya!
İLKNUR
İNCEÖZ (Aksaray) - Sayın Başkanım, böyle bir usul var mı? Orada kürsüde hatip
konuşuyor!
AYHAN
GİDER (Çanakkale) - Sen nereden çıktın ya! Hayırdır ya! Nereden geldin? İlk
defa mı Meclise geliyorsun sen? 
BAŞKAN
– Sayın milletvekilleri, biraz önce grup başkan vekiliniz kurallara göre bu
Mecliste davranmamız gerektiğini söyledi. Lütfen…
Sürenize
ekleyeceğim, devam edin, ekleyeceğim.
ATAY
USLU (Devamla) - Sayın Başkan, sürenin başa alınmasını istiyorum.
BAŞKAN
– Sürenize ekleyeceğim bir dakika.
Devam
edin.
AYHAN
GİDER (Çanakkale) - Herhâlde ilk geldin sen Meclise, Genel Kurula!
AKİF
EKİCİ (Gaziantep) – Bir dakika… (AK PARTİ sıralarından gürültüler)
BAŞKAN
– Sayın Altay…
AKİF
EKİCİ (Gaziantep) – Bir açıklama yapacağım.
AYHAN
GİDER (Çanakkale) - Otur yerine, otur yerine!
BAŞKAN
– Sayın konuşmacı sürenizi yeniden başlatacağım. (AK PARTİ sıralarından
gürültüler)
Birleşime
on dakika ara veriyorum.
Kapanma Saati: 17.26
BEŞİNCİ OTURUM
Açılma Saati: 17.38
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif DOĞAN TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 47’nci Birleşiminin Beşinci
Oturumunu açıyorum.
2016 Yılı Merkezi
Yönetim Bütçe Kanunu Tasarısı ile 2014 Yılı Merkezi Yönetim Kesin Hesap Kanunu
Tasarısı’nın görüşmelerine kaldığımız yerden devam ediyoruz.
Komisyon?
Yerinde.
Hükûmet?
Yerinde.
Adalet
ve Kalkınma Partisi Grubu adına Antalya Milletvekili Sayın Atay Uslu’yu tekrar
kürsüye çağırıyorum. (AK PARTİ sıralarından alkışlar) 
ATİLA
SERTEL (İzmir) – Kaldığı yerden devam ettirin. 
ÖZGÜR
ÖZEL (Manisa) – Baştan başlatılacak. 
BAŞKAN
– Baştan başlayacağız. 
Teşekkür
ederim Sayın Özel. 
Süreniz
beş dakika. 
AK
PARTİ GRUBU ADINA ATAY USLU (Antalya) – Sayın Başkan, saygıdeğer
milletvekilleri; yüce heyetinizi tekrar saygıyla selamlıyorum.
Aslında,
ben hem bundan önceki Suriye olaylarında hem de Van depreminde görevliydim. Ben
AFAD’la ilgili anlatacaklarımı onlara dayanarak anlatıyorum. Biraz önce
anlattım ama tekrar ifade etmek istiyorum. 
Marmara
depremi sonrası Türkiye bir paradigma değişikliğine gitti ve Van’da bir başarı
elde edildi. Dönemin Başbakanı şimdiki Cumhurbaşkanımız Sayın Recep Tayyip
Erdoğan dört buçuk saat sonra Vana geldi Erciş’e geldi, krizi yerinde yönetti.
Biz ilk üç ayda 75 bin çadır kurduk, 175 bin kişinin yaşadığı konteyner
kentlere geçildi üç ayın sonunda, bir yılın sonunda eksi 20 derece olan havada,
soğuklukta 15 bin konut inşa ettik, bu, 15’inci ayın sonunda da 25 bin konut
oldu, afetzedelere teslim edildi. Dediğim gibi, bu başarı milletimizin,
devletimizin ve Türkiye’nin başarısıydı. (AK PARTİ sıralarından alkışlar) 
Tabii,
afetlerin sıfırıncı dakikasını planlamak kadar, daha önemli bir husus, risk yönetimi,
kriz yönetimi yerine risk yönetimi. Yani, yaraları sarmaktan daha önemlisi yara
almamak. Bununla ilgili de AFAD çalışmalar yapıyor. “Afete Hazır Türkiye”
projesi çerçevesinde 5 milyon öğrenciye afet eğitimi verdi. Yine, kentsel
dönüşüm çalışmalarımız bir risk yönetimi çalışmasıdır. 
Değerli
Başkan, sayın milletvekilleri; diğer bir husus insani yardım hususu. Bugün
dünyanın en çok insani yardım yapan ülkelerinin başında geliyoruz. Artık,
yardım alan bir Türkiye değil yardım eden bir Türkiye var. 5 kıtada 54 ülkeye
insani yardım ve acil yardım yapan bir ülkeyiz. 
İnsani
yardım konusu gündeme gelince önemli konu Suriyeli vatandaşlar, sığınmacılar.
Savaştan ve zalim Esad’ın zulmünden kaçan Suriyeli kardeşlerimize biz sadece
kapılarımızı açmadık, gönlümüzü de açtık. Şu an Türkiye’de 2 milyon 650 bin
insanı misafir ediyoruz. Kobani’de, Ayn el Arap’da meydana gelen çatışmalar
sonunda, 150 bin sığınmacıyı yetmiş iki saat içerisinde Türkiye’ye kabul ettik.
Zalim rejim, etnik kökenleri nedeniyle oradaki kardeşlerimize kimlik kartı bile
vermemişti. Biz, kimlik kartlarına ve kimliklerine bakmadan, hem sınırımızı
açtık hem gönlümüzü açtık. Ben o süreçte de görevliydim. O mazlumlar o geçişte
bizden bir şey istediler, dediler ki: “Bizim tek varlığımız ineklerimiz ve
koyunlarımız, onları da alır mısınız?” Hıfzısıhha, sağlık gerekçesiyle kabul
edilmedi. Konuyu ilgili bakana, ilgili bakan da Sayın Başbakanımız Ahmet
Davutoğlu’na iletti. Sayın Başbakanımız o gece bize bir talimat verdi, dedi ki:
“Suriyeli kardeşlerimizin ineklerini ve koyunlarını hemen satın alın,
paralarını peşin ödeyin, ardından, sağlık denetimi sonunda, o hayvanları kesin,
etlerini de misafirlerimize ikram edin.” İşte, kriz yönetimi. (AK PARTİ
sıralarından alkışlar) İşte, insani bakış; işte, lider; işte, büyük Türkiye. 
Sayın Başkan, değerli milletvekilleri; insan hakları
konusunda, mülteci hakları konusunda biz bu durumdayken Avrupa şu anda âdeta
panikte. Cenevre Sözleşmesi’ne uymak yerine kapılarını kapatarak Akdeniz’in
dünyanın en büyük mezarlığı hâline gelmesine sebep oluyorlar ve içeride de,
Avrupa’nın içinde de sığınmacı düşmanlığı had safhaya ulaşmış durumda. 
Almanya’da geçen yıl sığınmacı merkezlerine 800 saldırı
oldu, Galler’de kırmızı bilezik takılıyor, Norveç’te kutuplara yerleştiriliyor,
Danimarka’da sığınmacıların değerli eşyalarına el konuluyor, hatta Belçika Göç
Bakanı Yunan meslektaşına “Gelenleri denize dökün gitsin.” diyor. Evet, bunun
neresinde vicdan, neresinde hukuk var? Bugün hakikaten Avrupa vicdan, hukuk,
insan hakları kavramları açısından Orta Çağ Avrupası’nın da gerisindedir.
İspanya, sadece 130 mülteciyi kabul edeceğini söylüyor, Fransa’da yalnızca şu
anda 19 mülteci kabul edilmiş durumda resmî olarak; oysa her gün Türkiye’de 150
Suriyeli çocuk doğuyor, yaklaşık 100 bin nüfuslu Kilis halkı 120 bin Suriyeli
kardeşimizle birlikte yaşıyor. Bu yüzden Kilis’i Nobel Barış Ödülü’ne aday
gösteriyoruz. Kilis, fazlasıyla hak ediyor, bu anlamda Kilis dünyaya ders
veriyor. Onlar mültecilerin ceplerine ve paralarına göz dikerken, biz mültecilerin
gözlerine bakıyoruz. Avrupa olaylara sayılarla bakarken, biz mültecileri
saymıyoruz, biz mültecileri seviyoruz çünkü insan varsa rakamların anlamı
yoktur. Biz inanıyoruz ki bir insanın ölümü insanlığın ölümüdür, bir insanının
kurtuluşu tüm insanlığın kurtuluşudur. 
Kriz ve insani yardım konularında başarılı koordinasyon
çalışmaları yapan Türkiye’nin ortak eli, “soft power” yumuşak gücü AFAD
bütçesinin yeryüzüne ve insanlığa iyilik ve güzellikler getirmesini diliyorum. 
Hepinizi sevgi ve saygıyla selamlıyorum. (AK PARTİ
sıralarından alkışlar)
BAŞKAN – Teşekkür ederim. 
ERKAN AKÇAY (Manisa) – Sayın Başkan… 
BAŞKAN - Sayın Akçay, sizi dinleyeyim; nedir talebiniz?
ERKAN AKÇAY (Manisa) – Sayın Başkan, sayın konuşmacı
aradan önceki konuşmasının başında “Marmara depreminde insanların aylarca enkaz
altında kaldığını” söyleyerek… Bir düzeltme ihtiyacı vardır; 57’nci Hükûmet…
BAŞKAN – Buyurun yerinizden. 
ERKAN AKÇAY (Manisa) – Niye yerimden olsun efendim?
BAŞKAN – “Düzeltme” dediniz “sataşma” demediniz. 
ERKAN AKÇAY (Manisa) – Yok, biz sataşmadan dolayı…
BAŞKAN – Şimdi bu, bir sataşma değil, yanlış
söylediğini ifade ediyorsunuz. Size yerinizden mikrofonu açıyorum; düzeltin
lütfen. 
ERKAN AKÇAY (Manisa) – Neyse…
BAŞKAN -Buyurun.
III.- AÇIKLAMALAR (Devam)
32.- Manisa Milletvekili Erkan Akçay’ın,
Antalya Milletvekili Atay Uslu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın ikinci
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ERKAN AKÇAY (Manisa) – Teşekkür ederim Sayın Başkan.
Sataşma
mı düzeltme mi, tabii, bunu tartışmayla zaman kaybetmeye gerek yok Sayın
Başkan. 
BAŞKAN
– Teşekkür ederim anlayışınıza.
ERKAN
AKÇAY (Devamla) – Çok teşekkür ederim, sağ olun.
Şimdi,
17 Ağustos depremi, 17 binden fazla insanın hayatını kaybettiği, dünya çapında
çok önemli bir hadisedir -Marmara depremi- ve Marmara depremi en az 5-6 ili;
İstanbul, Bursa, Sakarya, Bolu, Düzce, Eskişehir, Zonguldak gibi büyük sanayi
merkezlerinin bulunduğu bir yeri vurmuştur ve 20’nci asrın en büyük doğal
afetlerinden, felaketlerinden birisi olarak da kayıtlara geçmiştir. 57’nci
Hükûmet de, söz verdiği gibi, bütün çalışmaları, konutları da zamanında teslim
etmiştir, çadırlar zamanında kurulmuştur, öyle, aylarca bir enkaz altında kalma
kesinlikle söz konusu değildir. Fakat bundan cesamet olarak çok daha küçük
etkisi olan Van depreminde mevcut iktidarın, zamanın Hükûmetinin gösterdiği
beceriksizlik de kayıtlara geçmiştir. Şöyle mukayese edelim: Marmara depreminde
bir doktor düşünün; canla başla, gece gündüz demeden ameliyatlar yapıyor ve
hamile eşinin ameliyatını en sona bırakan doktor, sıra eşine geldiğinde de
maalesef hem eşini hem çocuğunu kaybetmiş. Van depreminde ise Hükûmetin
gönderdiği çadır, battaniye ve prefabrik malzemeler ihtiyaç sahiplerinin eline
değil, büyük ölçüde, PKK terör örgütünün eline geçti ve dağlara gönderildi.
TOKİ’nin yaptığı 4 bin konut da üç yıl sonra ancak hak sahiplerine teslim
edildi. Yani bunları bilerek konuşmak lazım, bütçe tespiti yaparak konuşmak
lazım. Öyle afaki, propagandaya yönelik konuşmalarla hâlâ bu felaketler
üzerinden halkı kandırmaya çalışmak doğru bir yaklaşım değildir, doğrusu benim
söylediklerimdir.
Teşekkür
ederim.
BAŞKAN
– Teşekkür ederim.
IV - KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum Yönetimi
Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
(Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı
G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve Tarih
Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016
Yılı Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN
– Şimdi, Adalet ve Kalkınma Partisi Grubu adına sekizinci konuşmacı olarak
Düzce Milletvekili Ayşe Keşir konuşacak.
Buyurun
Sayın Keşir. (AK PARTİ sıralarından alkışlar)
AK
PARTİ GRUBU ADINA AYŞE KEŞİR (Düzce) – Sayın Başkan, değerli milletvekilleri;
yüce heyetinizi saygıyla selamlıyorum. AFAD bütçesi için grubum adına söz almış
bulunuyorum. 
Bugün,
günün önemiyle de ilgili birkaç cümle söylemek istiyorum. 28 Şubat darbesinin
19’uncu yıl dönümü. Bu yüzden konuşmama “Allah bir daha ülkemize 28 şubatlar
yaşatmasın.” diyerek başlıyorum. Sadece başörtülü olduğu için, eğitim başta
olmak üzere en temel insan hakları elinden alınmaya çalışılan kızlarımızı,
onların anne ve babalarını bir tek taş dahi atmadan, bir tek cam dahi kırmadan
haklı mücadele veren bu insanları saygıyla selamlıyorum. (AK PARTİ sıralarından
alkışlar) 
O
günlerde çağdaşım tüm diğer başörtülü kadınlar gibi çalışma hayatında, sosyal
hayatta ayrımcılığı tecrübe etmiş bir kardeşinizim. Dün bu zulmü uygulayan
ve/veya sessiz kalan kimilerinin bugün AK PARTİ’ye kadın hakları dersi vermeye
kalkmasını da hayretle izlediğimi ifade etmek istiyorum. Kadınlar, 1934’ten bu
yana seçme hakkına sahipken gerçek anlamda seçilme hakkını tam anlamıyla ancak
2015 yılında elde edebildi. (AK PARTİ sıralarından alkışlar) Başta
Cumhurbaşkanımız Sayın Recep Tayyip Erdoğan ve Başbakanımız Sayın Ahmet Davutoğlu
olmak üzere, o kara günlerin acılarını üzerimizden atmamızda emeği geçen, bu
mücadele uğruna her türlü bedeli ödeyenlere bu vesileyle bir kez daha
şükranlarımı sunuyorum.
Sayın Başkan, değerli milletvekilleri; ben, bildiğiniz
gibi Düzce Milletvekiliyim. Düzce, 17 Ağustos ve 12 Kasım 1999 yılı
depremlerinden kısa bir süre sonra, 9 Aralıkta 81’inci ilimiz oldu. Düzce’de ve
ülkemizde yaşanan bütün afetlerde hayatlarını kaybedenleri anıyor, Allah’tan
rahmet diliyorum. 12 Kasım depreminde Düzce, Akçakoca, Cumayeri, Çilimli,
Gölyaka, Gümüşova, Kaynaşlı ve Yığılca’da toplam 710 vatandaşımız hayatını
kaybederken 2.678 kişi de yaralandı. 12 Kasım depreminde konutların yüzde 81’i,
iş yerlerinin yüzde 87’sinin hasar görmesiyle Düzce il merkezinin tamamen
yıkılması hâlâ hafızalarımızda. Şehrim, depremin hemen ardından yaşadığı
travmayı, maddi, manevi kayıpları telafi etmek için çok çabaladı. 1999 yılında
afet bölgesine dahi ulaşmak hayli zaman alıyordu. Afetle mücadele yeterince
etkin değildi. Afet yönetiminde dağınık bir yapı vardı. Bu sebeple, yaraların
sarılması uzun sürdü ve oldukça meşakkatliydi. 
AK PARTİ döneminde yeni bir afet yönetim modeli
uygulanmasıyla afet ve acil durumlarla mücadelede daha etkin, hızlı, risk
analizini temel alan, daha bütüncül, kapsamlı ve insan odaklı çalışmalarla
afetten korunmamız sağlanıyor. 
Geçtiğimiz hafta sonu Aile Bütünlüğü Araştırma
Komisyonu olarak Kilis ve Şanlıurfa’yı ziyaret ettik, Öncüpınar Kampı’nı
ziyaret ettik. Kilis Valiliği başta olmak üzere, AFAD, ilgili bakanlıklar ve
sivil toplum örgütü çalışanlarıyla bir araya geldik. Marmara, Düzce ve Van
depremleri başta olmak üzere, pek çok afet bölgesinde çalışmış biri olarak afet
çalışanlarının ve ailelerin yaptığı fedakârlığı da ayrıca önemsediğimi ifade
etmek istiyorum. Konuk olduğum konteynerlerin birinde ev sahibi Fatma ve
çocuklarıyla sohbet ettik. Kendileri burada sunulan imkânlardan çok memnun
olduklarını, tek sıkıntılarının geride bıraktıkları aileleri olduğunu ifade
ettiler. Biz kadınlar gözyaşlarımızı bir nişane gibi taşırız. Fatma’yla aynı
dili konuşamadık ama gözyaşlarımızla anlaştık. İki farklı kültürden gelen iki
kadın olarak baba acısını ve özlemini gözyaşlarımızla andık.
Sayın Başkan, değerli milletvekilleri; dünyanın
gelişmiş pek çok refah ülkesi, Suriyeli savaş mağdurları konusunda ne yazık ki
sınavı veremediler. Türkiye sadece kamplar için yaklaşık 10 milyar dolar kaynak
kullanırken dünya ülkelerinin toplam harcaması 500 milyon doları dahi bulamadı.
Bu da bize göstermektedir ki milletlerin büyüklüğü, yürekleri ve vicdanlarının
büyüklüğüyle ölçülür. Bu vesileyle tüm AFAD çalışanlarını kutluyorum,
başarılarının devamını diliyorum. 
2016 yılı bütçesinin ülkemiz ve milletimize hayırlı
olmasını diliyor, yüce heyetinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ederim Sayın Keşir.
Adalet ve Kalkınma Partisi Grubu adına Niğde
Milletvekili Sayın Alpaslan Kavaklıoğlu konuşacak.
Buyurun Sayın Kavaklıoğlu. (AK PARTİ sıralarından
alkışlar)
AK
PARTİ GRUBU ADINA ALPASLAN KAVAKLIOĞLU (Niğde) - Sayın Başkan, değerli
milletvekilleri; bugün bir dünya markası olan güzide kuruluşumuz Türk İşbirliği
ve Koordinasyon Ajansı Başkanlığı bütçesi üzerinde AK PARTİ Grubu adına söz
almış bulunuyorum. Hepinizi hürmetle selamlıyorum. 
Bilindiği
gibi, TİKA, soğuk savaş döneminin sona ermesiyle birlikte Orta Asya’da yeni
kurulan Türk cumhuriyetlerine destek olmak, Türkiye Cumhuriyeti devletinin
kazanımlarını ve tecrübelerini aktarmak amacıyla 1992 yılında kurulmuştur.
İlk
yıllarda bu kardeş ülkelerin kurumsal kapasitelerinin artırılması için daha çok
teknik yardım faaliyetlerinde bulunulmuştur. Sonrasında, dünyadaki gelişmeler,
uluslararası talepler ve ülkemizin politikaları doğrultusunda Balkanlar, Orta
Doğu, Afrika, Güney Asya, Pasifik Adaları ve Latin Amerika’ya kadar açılmış ve
proje alanları da genişletilmiştir.
2002’den
2015’e on üç yıllık süreç içerisinde yurt dışı ofis sayısını 12’den 50’ye
çıkartmayı başaran TİKA’ya hükûmetlerimiz döneminde verilen ödenekler 10 kat
artırılarak 2015 yılında 221 milyon TL olarak gerçekleşmiştir; proje ve
faaliyet sayısı da 15 bine yaklaşmıştır. Verilen bu önem ve desteklerle bugün
TİKA dünyada 150’den fazla ülkede proje uygulayan, gelişmiş ülkelerin bile
gıpta ettiği marka değeri olan örnek bir küresel kuruluş hâline gelmiştir. 
Sayın
Başkan, değerli arkadaşlar; son yıllarda TİKA tarafından hayata geçirilen proje
ve faaliyetlerin sektörel dağılımına baktığımızda, sosyal yapılar ve
hizmetlerin ilk sırada olduğunu görüyoruz. Bu durum Hükûmetimizin insan odaklı
diplomasi anlayışının doğrudan bir sonucu ve yansımasıdır. Bu minvalde, daha
önceki yılarda olduğu gibi, 2014 ve 2015 yıllarında da TİKA eğitim
altyapılarının kurulması ve desteklenmesine yönelik olarak onlarca projeye imza
atmıştır. Bu alanda, TİKA eliyle dünyanın dört bir yanında okullar, eğitim
tesisleri inşa ediliyor, kütüphaneler ve laboratuvarlar kuruyoruz. Orta
Asya’nın en büyük ve en modern okulu Kırgızistan’da faaliyetine devam
etmektedir.
Sağlık
sektörü de TİKA’nın öncelik verdiği bir diğer alandır. Bu kapsamda hastane ve
sağlık klinikleri inşa ediyor, sağlık kuruluşlarına tıbbi donanım desteği
sağlıyor ve sağlık personelini eğitiyoruz. Gazze’de 150 yataklı
Türkiye-Filistin Dostluk Hastanesi inşaatı tamamlanmış olup tıbbi donanımın
tamamlanmasını müteakip Filistin’in en büyük hastanesi olarak hizmet vermeye
başlayacaktır. 
Yine,
Kosova’da işitme engellilere destek veren, Batı Afrika’da Ebola salgını
olduğunda yardıma koşan, Afrika’da STK iş birliğiyle gönderilen gönüllü
doktorlarla binlerce insanı katarakt ve fistül hastalıklarından kurtaran bir
kurumdur TİKA. Benzer şekilde, Somali’de, Pakistan’da, Filistin’de, Nijer’de ve
daha pek çok ülkede, ülkenin en yüksek kapasiteli ve modern eğitim ve sağlık
tesislerini inşa ediyoruz. 
Başta
Afrika olmak üzere, dünyanın farklı bölgelerinde sağlıklı içme suyu teminine
yönelik olarak su kuyuları açıyor, su şebekeleri inşa ediyor ve yüz binlerce
insanı temiz suyla buluşturuyoruz. 
Değerli
milletvekilleri, restorasyon çalışmalarıyla tarihî ve kültürel mirasımıza,
ecdat yadigârına sahip çıkıyoruz. Yüzlerce yıl önce inşa edilmiş, yok olmaya
yüz tutmuş camileri, medreseleri, köprüleri canlandırıyoruz. 
Dost
ve kardeş ülkeler olarak gördüğümüz onlarca ülkenin öğretmenlerini,
doktorlarını, polislerini, hâkim ve savcılarını, diplomatlarını Türkiye’de
eğitiyoruz. 
TİKA’nın
gerçekleştirdiği bu projeler sadece hedef ülkelerin kalkınmasına destek
olmuyor, bizim ülkemiz için de çok önemli geri dönüşümleri beraberinde
getiriyor. TİKA’nın projeleri vasıtasıyla ülkemizin kamu diplomasisi etkinliği
ve yumuşak gücü artıyor, ülkelerle olan sınırlı diplomatik ilişkilerimiz
stratejik ortaklıklara dönüşüyor, dış ticaret hacmi artıyor, Türk özel sektörü
yeni pazarlara açılıyor, ülkemizin, Birleşmiş Milletler başta olmak üzere, uluslararası
platformlardaki nüfuzu, itibarı artıyor. 
Değerli
milletvekilleri, TİKA’nın başarısı Hükûmetimizin vizyonunu ve buna paralel
olarak dünyaya erişim gücünü yansıtmaktadır. Tarihî köklerimiz, kültür ve
medeniyet birikimimizle büyük bir devlet olduğumuzun şuurunda olarak ufkumuzu
geniş tutmaya ve buna uygun projeler üretmeye devam edeceğiz. 
Bu
görüş ve düşüncelerle bütçemizin hayırlı uğurlu olmasını diliyor, hepinizi
hürmetle selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Kavaklıoğlu.
Adalet
ve Kalkınma Partisi Grubu adına İstanbul Milletvekili Sayın Osman Boyraz
konuşacak. 
Buyurun
Sayın Boyraz. (AK PARTİ sıralarından alkışlar) 
AK
PARTİ GRUBU ADINA OSMAN BOYRAZ (İstanbul) – Sayın Başkan, değerli
milletvekilleri; TİKA bütçesi üzerinde AK PARTİ Grubu adına söz almış
bulunmaktayım. Bu vesileyle yüce heyetinizi ve ekranları başında bizleri
seyreden aziz milletimizi en kalbî duygularımla selamlıyorum.
Bugün
28 Şubat, millete yapılan postmodern darbenin yıl dönümü. Bu vesileyle 28
Şubatla ilgili birkaç söz söylemeden edemeyeceğim.
Siyasi
geçmişimizde eşsiz acılar ve zulüm karşılığıyla yer alan 28 Şubat, aklımızı,
ruhumuzu donduran soğuğuyla hatırlanacaktır. 28 Şubat, milletin özgür iradesi
ve helal oylarıyla iş başına getirdiği 54’üncü Hükûmeti irtica gibi gülünç bir
gerekçeyle ve militarist bir baskıyla görevden uzaklaştırmıştır. Yüz binlerce
insanımızı mağdur eden 28 Şubat darbesi, her eve ateş, her göze yaş, her kalbe
de hüzün düşürmüştür. Milletin servetinden önce umudu, hayali ve geleceği
çalınmıştır. 
Kısaca,
28 Şubat denilince aklıma gelenleri sizlerle paylaşmak istiyorum. 
“Darbenin
modernini yaptık, ilkelini istiyor.” diyen komutanlar; Genelkurmay
brifinglerine koşa koşa giden gazeteciler ve sonrasında özenle atılan
manşetler; brifingleri ayakta çılgınca alkışlayan yargı üyeleri; fişlemeler,
ikna odaları, görevine son verilen memurlar; okul kapısında gözyaşı döken
öğrenciler; hiçbir şeyden habersiz geleceği karartılan körpe yavrular, kısacası
bin yıl sürmesi planlanan vesayet ve baskı dönemi.
Evet,
Türkiye’de bu döneme kadar bir çok askerî darbe oldu. Bu darbeler tüm topluma
zarar verse de doğrudan hedef aldığı kişiler siyasi başaktörler oldu;
başbakanlar, bakanlar, gazeteciler, gençlik liderleri gibi. Ancak, çok az darbe
var ki 28 Şubat da öyle darbeydi, 12-13 yaşında, kendi hakkını savunamayacak,
itiraz edemeyecek, sorgulayamayacak çocukları bile potansiyel tehlike olarak
gördü ve o yaşlarda
verilmiş kararlarından dolayı hayatları karartılmaya çalışıldı.
Darbelerin
siyasette bıraktığı en büyük iz ise zihinlerimizde yerleştirdiği “Asker ne
der?’’ korkusudur. Bu korkuyla, AK PARTİ dönemine kadar askerî müdahalelere dur
denilmediği gibi, onlarla hesaplaşma yoluna da maalesef gidilememiştir. Ancak
millet iradesi dışında hiç bir güce ram olmayan AK PARTİ, askerî ve her türlü
vesayetle mücadele ederek, toplumu edilgen ve nesne gören anlayışa inat,
toplumu etken ve siyasetin öznesi hâline getirerek, millet iradesini alaşağı
etmeye çalışanlara dur demiştir. 
Umarım
demokrasilerde balans ayarının tankla, topla, tüfekle yapılamayacağını, millet
iradesiyle yapılacağını herkes anlamıştır. 
Bugün
saygın ve kalıcı bir demokrasiye sahip olmak için ve asla o günleri bir daha
yaşamamak için eşit, özgürlükçü yurttaşlık anlayışını tesis eden, devlet ile
millet kucaklaşmasını sağlayan, en geniş toplumsal uzlaşmayı temsil edecek,
bireyin devlete karşı özgürlüklerinin genişletilmesini sağlayacak ve herkesin
ve her kesimin “benim anayasam” diyebileceği yeni bir anayasayı çıkarmak bu
Parlamentonun öncelikli görevi olmalıdır diye düşünüyorum.
Değerli
milletvekilleri, kimileri masayı terk ederek, yeni anayasa yazımından kaçarak
bu süreci durduracağını hayal edebilir. Ancak toplum; sokakta, STK’larda,
üniversitelerde, hülasa her yerde anayasa değişikliğini konuşuyor ve bu sürecin
hiçbir siyasi parti tarafından durdurulamayacağını, halka rağmen siyaset
yapılamayacağını biliyor ve görüyoruz. Bu sebeple, siyaset yapan bizlerin de bu
gerçeği göz ardı etmemesini temenni ediyorum.
Tabii,
burada özellikle TİKA’yla ilgili bir şeyler ifade etmek istiyorum; değerli
ağabeyimiz, bir önceki konuşmacı ifade etti. Yalnız, geçen yıl nisan ayında
Dünya Kadastro Çalıştayı’nda Çevre ve Şehircilik Bakanlığının düzenlemiş olduğu
bir programa ben de katılmıştım. Orada Angola Cumhuriyeti’nin Bakanı bir ifadede
bulunmuştu: “AK PARTİ’nin başarılı olması için dua ediyoruz, kendi inancımız
doğrultusunda." demişti. Doğrusu ben de şaşırmıştım. “Kendi inancımız
doğrultusunda başarılar diliyorum.” dediğinde, sorduğumuzda “Niçin böyle bir
duada bulundunuz.” dediğimde aynen şunu ifade etmişti: “Siz diğer beyaz
insanlara benzemiyorsunuz. Onlar bizim ekmeğimizi çalmaya geldiler, siz ise
ekmeğinizi paylaşmaya, muhabbetinizi paylaşmaya geldiniz.” demişti. Herhâlde
TİKA’yı bundan daha iyi özetleyecek bir durum yoktur diye düşünüyorum. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Boyraz. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Osman Bey’in konuşmasının son kısmını dikkatle dinledik. Türkiye
Cumhuriyeti Parlamentosu adına orada bulunan ve kendisine böyle bir iltifat
aktarılan birisinin, bunu partisi değil de devleti, Türkiye Cumhuriyeti devleti
adına alması, olumlaması ve buraya taşıması daha şık olurdu. O kanaatin o
şekilde oluşmuş olması bizi memnun eder ama bu parti devleti anlayışını
kınıyoruz. 
Teşekkür
ederim.
BAŞKAN
– Peki, bu da bir düşüncedir, saygı duyacağız.
OSMAN
BOYRAZ (İstanbul) – Zaten devlet adına ifade ettim ben.
ÖZGÜR
ÖZEL (Manisa) – Hiç bile. “AK PARTİ” dedin.
BAŞKAN
– Evet, Adalet ve Kalkınma Partisi Grubu adına şimdi de Gaziantep Milletvekili
Sayın Mehmet Erdoğan konuşacak.
Buyurun.
(AK PARTİ sıralarından alkışlar) 
AK
PARTİ GRUBU ADINA MEHMET ERDOĞAN (Gaziantep) – Sayın Başkan, çok değerli
milletvekili arkadaşlarım; hepinizi saygı ve muhabbetle selamlıyorum. Türk
İşbirliği ve Koordinasyon Ajansı Başkanlığıyla ilgili bütçe görüşmelerinde AK
PARTİ Grubu adına söz almış bulunuyorum. 
Değerli
arkadaşlar, TİKA, Türkiye Cumhuriyeti devletinin bir yüz akı kuruluşudur.
1999’dan beri çok ciddi çalışmaların yürütüldüğü, Birleşmiş Milletlere bağlı
190 civarında ülkenin 150’sinde faaliyet gösteren ve bunların 48’inde de
temsilciliği olan bir kuruluşumuz. Tabii, bu kuruluşumuz, ecdat yadigârı
ülkelere ayrı bir önem vermiş, ecdat yadigârı eserlere ayrı önem vermiş,
Bosna’dan tutun Afrika’ya kadar, Orta Asya’ya kadar. Tabii, buralarda sadece bu
eserlerin restorasyonuyla kalmamış. Bunlar, buralarda sağlıktan ekonomiye
kadar, tarıma kadar birçok alanda da faaliyet göstermiş. 
2005
yılında Başbakanımız Sayın Recep Tayyip Erdoğan Moğolistan’a gider. Karakurum
şehrinde bulunan Orhun Abideleri’ni, kalıntılarını gezerken orada Bilge
Kağan’ın ve Kültigin’in Göktürk Kitabeleri’nin kaplumbağa fresklerinden
ayrılmış ve kırılarak üçe bölünmüş olduğunu görür ve TİKA’ya talimat verir.
Orhun Abideleri’yle ilgili hemen bir müze kurulması ve bu kitabelerimizin
koruma altına alınması, tarihteki geleceğinin yaşatılması kararını verir. 
Tabii, yol da yok. Karakurum şehrinden Orhun
Abideleri’nin bulunduğu alana da 46 kilometrelik Bilge Kağan kara yolu
yapılması talimatı verir ve yıl 2008, Sayın Cumhurbaşkanımızın davetiyle, ben o
gün Moğolistan Türkiye Parlamentolar Arası Dostluk Grubu Başkanı sıfatıyla,
yine Hayati Yazıcı Bakanımızla, yine Milliyetçi Hareket Partisinden Grup Başkan
Vekili Mehmet Şandır, yine bizim birçok heyette yer alan bürokratımızla
Moğolistan’a gittik ve Orhun Abideleri Müzesi’ni açtık.
Tabii, biz Sayın Başbakanımızla gittiğimizde 2008
yılında, önce Türkmenistan’a gittik. Türkmenistan’da bir olayla karşılaştım.
Gaziantep fıstığını gördüm orada ve Türkmenistan’da, “Antep fıstığı” denilen
Gaziantep fıstığıyla ilgili tarımsal bir çalışmayı da TİKA’nın yürüttüğünü
gördüm. Burada, tabii, gurur duydum. Oradan geldikten sonra, şimdi, tekrar, 2014
yılında, yine, şimdiki Cumhurbaşkanımız Tayyip Erdoğan Cumhurbaşkanı sıfatıyla
gittiğinde, Bilge Tonyukuk Anıtı ve etrafındaki çalışmalarla ilgili talimat
verir ve o çalışmalar da 11 kilometrelik yolla tamamlanır.
2010
yılı, Kosova’ya gittik. Mamuşa şehrine bağlı Suşitsa köyü… Evet, rahmetli
Mehmet Akif Ersoy’un köyü. Orada bir camiyle karşılaştık. Mehmet Akif Ersoy
okulunu gördük ve o caminin Mehmet Akif Ersoy’un babası Tahir Efendi için
1861’de yaptırıldığını ancak 1999’da Sırplar tarafından yakıldığını gördük ve
ben, bunu, şimdiki TİKA Başkanımız Serdar Çam Bey’e restorasyonu için rica
ettim. Huzurlarınızda kendisine çok teşekkür ediyorum. 2014 yılında o da
tamamlanmış ve faaliyete geçmiş.
Değerli
arkadaşlar, Moğolistan’ın dışında, Kosova’nın dışında, Bosna’nın dışında
Balkanlarda, Orta Asya’da, Orta Doğu’da, Afrika’da, dünyanın neresine gitseniz
ata yadigârı bu tür eserleri saymak bayağı bize gurur verir. Tabii, biz de ne
yaptık? Moğolistan’ın başkenti Ulan Batur ile Gaziantep’i kardeş şehir yaptık
ve arkasından Orhun Abideleri’nin bire bir, tıpatıpını Gaziantep’te kalenin
civarında müzesinin canlı restorasyonunu yaptık, açık alanda sergiledik.
(Mikrofon
otomatik cihaz tarafından kapatıldı)
MEHMET
ERDOĞAN (Devamla) – Ben, TİKA’nin bütçesine vereceğiniz destekten dolayı
sizlere teşekkür ediyorum. Sağ olun, var olun. (AK PARTİ sıralarından alkışlar)

BAŞKAN
- Teşekkür ederim Sayın Erdoğan.
Adalet
ve Kalkınma Partisi Grubu adına on ikinci konuşmacı olarak Giresun Milletvekili
Sabri Öztürk konuşacak.
Buyurun
Sayın Öztürk. (AK PARTİ sıralarından alkışlar) 
AK
PARTİ GRUBU ADINA SABRİ ÖZTÜRK (Giresun) – Sayın Başkan, değerli
milletvekilleri; Yurtdışı Türkler ve Akraba Topluluklar Başkanlığının 2016 yılı
bütçesi üzerine söz almış bulunuyorum. Yüce Meclisi saygıyla selamlıyorum.
Büyük
ülke olma ideali kendi sınırları dışında da etkin olmayı, küreselleşen dünyada
söz sahibi olmayı gerektirir. Bunun için etkili diplomasi, güçlü diaspora ve
etkin lobi faaliyetleri gerekmektedir. Bilindiği gibi, Balkanlardan Orta
Doğu’ya, Avrupa’dan Orta Asya’nın en ücra köşelerine kadar, kısacası dünyanın
birçok yerinde ortak tarih, kültür veya dil birliğiyle bağlı olduğumuz 200
milyonu aşkın soydaş ve akraba topluluğumuz var. Ayrıca, 60’lardan sonra
göçlerle dünyanın dört bir yanına uzanmış, yurt dışında yaşayan 5 milyonu aşkın
vatandaşımız var. İşte bu insanlarımız için 2010 yılında Yurtdışı Türkler ve
Akraba Topluluklar Başkanlığı kurulmuştur. 
Yurt
dışında yaşayan vatandaşlarımızın, bulundukları ülkede ayrımcılığa, ırkçılığa
uğramadan, insan onuruna yakışır bir şekilde, mutlu, huzurlu yaşayabilmeleri
için Başkanlığımızca çalışmalar yapılmaktadır. Vatandaşlarımızın yaşadıkları
ülkelerdeki yabancı düşmanlığı, İslamofobya, Gençlik Daireleri tarafından
ellerinden alınan çocuklarımız, aile birleşimi, eğitim gibi çeşitli sorunlarına
yönelik çalışmalar yapılmaktadır. 
Yine,
yurt dışında yaşayan gençlerimize yönelik Evliya Çelebi Gençlik Köprüleri,
Eğitim ve Akademik Destek, Herkes İçin Adalet, Aktif Yurttaşlık ve Eşit Katılım
gibi programlar yapılmaktadır. Bu programlarla ülkemiz ile yurt dışı
gençlerimiz arasında tarihî ve kültürel bağlarımızın geliştirilmesi,
gençlerimizin öz kültürlerine bağlı kalarak, başarılı bireyler olarak
bulundukları ülkelerde yetişmeleri amaçlanmaktadır. 
Yine,
dünyanın birçok yerinde bulunan soydaş ve akraba topluluklara yönelik Mevlâna
Kültürel Etkileşim, Gençlik Gelişim, Kültürel Envanter Destek, Bölgesel
Araştırmalara Destek, Türkiye Mezunları İletişim ve İşbirliği gibi programlar
yapılmaktadır. Bu programlarla da Türkiye'nin tarihi ve kültürüyle
soydaşlarımızın buluşturulması, mensup oldukları ülke ile Türkiye arasındaki
ilişkilerin güçlendirilmesi amaçlanmaktadır. 
Gençlik
Köprüleri Programı kapsamında dünyanın birçok yerinden gençlerimiz Türkiye ve
Türkçe temalı gezilerle Türkiye'nin tarihi ve kültürüyle buluşmuştur.
Yine,
yurt dışında yaşayan vatandaşlarımızın karşılaştıkları insan hakları ihlalleri,
yönetime katılım, ayrımcılık gibi konulardaki hukuki sorunlarının çözümü için
hukukçuların eğitimine yönelik programlar düzenlenmiştir.
Yurt
dışında yaşayan vatandaşlarımız tarafından kurulan, 7 ülkede 450 STK’ya
eğitimler verilmiş, projelerine maddi destekler sağlanmıştır. 
Başkanlık
tarafından geliştirilen akademi programlarıyla, kültürel ortaklığımızın
bulunduğu ülkelerin bürokratları, STK temsilcileri, medya çalışanları ve
akademisyenlerinin Türkiye'deki muhataplarıyla bir araya gelmeleri
sağlanmıştır. 
Sayın
milletvekilleri, Başkanlık tarafından verilen Türkiye Burslarıyla ülkemizin
uluslararası çekim merkezi hâline gelmesi ve ülkeler arası ekonomik, sosyal,
kültürel iş birliğinin geliştirilmesi hedeflenmiştir. Türkiye Bursları için
2015 yılında 182 ülkeden 155 bin başvuru yapılmış, ancak kontenjan 5 bin olduğu
için 5 bin öğrenciye burs verilebilmiştir. Hâlen ülkemizde 153 ülkeden 15
binden fazla öğrenci eğitim görmektedir. Türkiye burslusu olarak eğitim gören
öğrencilerin sosyal, kültürel ve akademik gelişmelerine katkı sağlamak; sivil
toplum, lobicilik, medya gibi alanlarda bilgi ve farkındalıklarını arttırmak; yine,
öğrencilerin Türk kültür ve medeniyetiyle Türkiye’nin küresel vizyonu hakkında
bilgilendirilmeleri için Uluslararası Öğrenciler Akademisi programları
uygulanmaktadır. Bu öğrenciler, ülkelerinin en başarılı öğrencileri olduğundan
Türkiye’de eğitim gördükten sonra ülkelerine döndüklerinde Türkiye’nin bir
dostu olarak kamu diplomasimize de katkıda bulunuyorlar. 
Yurtdışı
Türkler ve Akraba Topluluklar Başkanlığının şüphesiz sayabileceğimiz daha
birçok yararlı çalışmaları mevcuttur. Süre sınırlı olduğu için ancak bu
kadarını anlatabiliyoruz.
Özetle,
geçmiş devlet büyüklerimiz tarafından ifade edilen, Adriyatik’ten Çin Seddi’ne
kadar soydaşlarımız ve akraba topluluklarla bağlarımızın bugün çok daha güçlü
olduğunu, bu çalışmalar sayesinde ülkemizin büyük Türkiye ideali yolunda hızla
yürüdüğünü söyleyebiliriz. 
2016
yılı bütçesinin hayırlı olmasını diliyor, hepinizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Öztürk. 
Şimdi
de Adalet ve Kalkınma Partisi Grubu adına Sayın Hakan Çavuşoğlu konuşacak,
Bursa Milletvekili. (AK PARTİ sıralarından alkışlar) 
AK
PARTİ GRUBU ADINA HAKAN ÇAVUŞOĞLU (Bursa) – Sayın Başkan, değerli
milletvekilleri; 2016 yılı bütçemizin hayırlara vesile olması temennisiyle
hepinizi saygıyla selamlıyorum.
Bugün
28 Şubat. Türk demokrasi tarihine kara bir leke olarak geçen bu darbeyi
gerçekleştirenleri kınıyorum. Dönemin mağdurlarının ahının kendilerini kıyamete
kadar takip edeceğini de ifade etmek istiyorum.
Saygıdeğer
milletvekilleri, kurulduğu 2010 yılından itibaren yaptığı çalışmalar,
geliştirdiği projeler ve yurt dışında yaşayan 5 milyonu aşkın vatandaşımızın
yanı sıra medeniyet coğrafyamızdaki soydaş ve akrabalarımızla kurduğu
iletişimle yüz akı kurumlarımızdan bir tanesi olan Yurtdışı Türkler ve Akraba
Topluluklar Başkanlığı çok önemli bir görevi ifa etmektedir.
Sayın
milletvekilleri, ülkemiz 780 bin kilometrekareden ibaret olsa da tarihin bize
yüklediği sorumluluk bu sınırları aşan bir hinterlanda işaret etmektedir.
Türkiye’yi yönetmek üzere yola çıkan, iddialı ve güçlü bir Türkiye tasavvuru
olan hiç kimse Türkiye’nin gönül sınırlarını 780 bin kilometrekarelik
coğrafyaya hapsedemez. Bu bakış açımız sadece tarihin bize yüklediği
sorumluluğun gereği olmayıp aynı zamanda Balkanlarda, Kafkaslarda, Orta Doğu’da
her sabah gözlerini açtığında yüzünü Türkiye’ye dönerek ellerini semaya açıp bu
ülke için dua eden insanlara karşı da bir sorumluluğun gereğidir.
Sayın
milletvekilleri, Balkan coğrafyasında doğmuş, büyümüş bir arkadaşınız olarak şu
hususu özellikle size hatırlatmak isterim: Tarihin bir tecellisi olarak bugün
bu ay yıldızlı bayrağın altında olamayıp başka devletlerin egemenliği altında
kendilerini tarihin bir bekçisi olarak kabul eden soydaşlarımız ve
akrabalarımız Türkiye’de sorumluluk makamında bulunan herkesin ağzından çıkan
sözlere dikkat kesiliyor, Türkiye’de olup bitenlere belki de bizden daha fazla
duyarlılık gösteriyorlar. Bu nedenle buradan birileri Suriye’deki vahşet
ortamından kaçarak Türkiye’nin şefkatine sığınan kardeşlerimizi geri göndermekten
bahsettiğinde onların yüreğine kan damlıyor. Buna mukabil “Ülkemizin kapısı da
milletimizin gönlü de size sonuna kadar açıktır. Biz asla sizleri kendimizden
farklı görmüyoruz.” denildiğinde ise bu insanların hepsi yeniden doğuyor.
Siz
AK PARTİ Türkiye’de seçim kazandığında Gostivar’da, Saraybosna’da, İskeçe’de,
Gazze’de insanların eline Türk Bayraklarını alarak sokağa taşan sevinç
çığlıklarının nedenini hiç kendinize sordunuz mu? (AK PARTİ sıralarından
alkışlar) Evet, AK PARTİ, iktidara geldiğinden bu yana soydaşlarımızı ve
akrabalarımızı asla bu ülkenin vatandaşlarından farklı görmedi, bundan sonra da
farklı görmeyecektir. 
Bakınız,
bugün Yurtdışı Türkler ve Akraba Topluluklar Başkanlığı ve benzeri
kuruluşlarımız sayesinde soydaş ve kardeşlerimizin binlerce yavrusu
okullarımızda eğitim görmeye; Rodos’ta, İstanköy’de ve daha birçok yerde
unutulmuş 60’lı, 70’li yaşlarındaki büyüklerimiz Türkiye’de ağırlanmaya,
yıkılmaya yüz tutmuş ecdat yadigârı eserler tekrar nazlı bir edayla boy
göstermeye, Türkçemiz oralarda yeniden yankılanmaya başlamıştır.
Saygıdeğer
milletvekilleri, biz sadece ülkemiz dışında yaşayan kardeşlerimiz için değil,
bulundukları ülkelerde uygulanan baskı, sindirme ve asimilasyon politikaları
nedeniyle yabancı ellerde tutunamayıp ana vatan gördükleri Türkiye’ye sığınan
kardeşlerimizin de sorunlarına ve taleplerine duyarsız kalmadık. 
Bakınız,
sayın milletvekilleri, Bulgaristan’da 1989 yılında uğradıkları asimilasyon
politikaları nedeniyle binlerce soydaşımız Türkiye’ye göç ederken her türlü haklarını,
bu arada sosyal güvenlikleri bakımından tüm çalışmalarını da bırakmak zorunda
kaldılar. Bu nedenle bu soydaşlarımızın emeklilikleri zayi oldu. Birçoğu elden
ayaktan düşmüş, yaşı ilerlemiş, çalışamaz durumdaki bu kardeşlerimiz yıllarca
önceki hükûmetler nezdinde çare aradılar ancak bütün kapılar yüzlerine kapandı.
Buna karşılık önceki Başbakanımız Sayın Recep Tayyip Erdoğan’ın duyarlılığıyla
AK PARTİ iktidarı döneminde 3201 sayılı Yasa’ya eklenen geçici maddeyle bu
soydaşlarımızın emekli olmalarının yolu açılmıştır. Bunun sonucu olarak
yaklaşık 36.000 soydaşımız emekli olarak yeniden hayata tutunmuştur.
Yaptıklarımızı, soydaşlarımızı rahatlatan oturma izni, konut avanslarının geri
ödenmesi gibi birçok örneklerle çoğaltabiliriz. 
Değerli
milletvekilleri, Türkiye’de bugün ay yıldızlı bayrağın gölgesinde özgürce
yaşayıp, havasını teneffüs edip suyundan içtiği hâlde ona “Zalim.” diyebilecek
kadar alçalanlar olabilir ama unutulmamalıdır ki Türkiye’ye hiç gelmediği ve
hiç görmediği hâlde onun için canını feda edecek milyonlarca soydaşı vardır.
(AK PARTİ sıralarından alkışlar)
Bu
duygu ve düşüncelerle 2016 yılı bütçesinin ülkemize ve milletimize hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Çavuşoğlu.
ATİLA
SERTEL (İzmir) – Rahmetli Özal’ı da ansaydın, kapıyı o açtı, onun sayesinde
girdiniz içeri.
BAŞKAN
- Adalet ve Kalkınma Partisi Grubu adına on dördüncü konuşmacı olarak Samsun
Milletvekili Sayın Hasan Basri Kurt konuşacak.
Buyurun
Sayın Kurt. (AK PARTİ sıralarından alkışlar)
AK
PARTİ GRUBU ADINA HASAN BASRİ KURT (Samsun) – Sayın Başkan, millî iradenin
temsilcisi kıymetli milletvekilleri; sizleri hürmetle ve saygıyla selamlıyorum.

2016
yılı Bütçe Kanunu Tasarısı’nın Atatürk, Kültür, Dil ve Tarih Yüksek Kurumu
bütçesi üzerinde söz almış bulunuyorum. Hazırlamakta olduğumuz bütçemizin
milletimize hayırlar getirmesini diliyorum.
Bugün,
demokrasiye balans ayarı verme işgüzarlığı içerisinde milletin iradesine,
tarihine ve gerçekliğine karşı topyekûn bir kalkışmanın 19’uncu yıl dönümünü
yaşıyoruz. Bu Meclis çatısı altında müşahhas hâle gelmiş millet iradesini
vesayet altına almak için, bundan on dokuz sene önce Ankara sokaklarında
milletin üzerine tankları yürüttüler. 27 Mayıs ve 12 Eylülde olduğu gibi
milletin meşru iktidarını yok sayıp sözde aydın, sözde üniversite hocası, sözde
sendika, sözde meslek kuruluşu, sözde birçok akademisyen tarafından demokrasiye
darbenin alkışlandığı bir günü yaşadık. “Postmodern” tanımlaması altında da bu
darbeyi sevimlileştirmeye çalışan, bu darbenin günün şartlarında gereğini
savunan birçok televizyonu, birçok haber kanalını bu ülke yaşadı. Şükürler
olsun ki milletimiz bu fetret devrinden yine kendi iradesiyle çıkmasını
bilmiştir. 28 Şubatın acıları ve hukuk dışı uygulamaları geride kalmıştır.
Milletimizin iradesiyse bugün dimdik ayaktadır. 
Milletimiz,
Anadolu ve Rumeli topraklarında bin yıllık tarihine sahip çıkmış ve
darbecileri, darbe sevicileri tarihin çöplüğüne gömerek hiçliğe mahkûm
etmiştir. 28 Şubat, sadece siyasal alanda yapılmış bir darbe değil, Türkiye’nin
dünya üzerindeki varlığına da kasteden bir darbeydi; Türkiye’yi içine kapatan,
Özal’ın getirmiş olduğu yüksek açılımların önünü kapatan, dünyanın yeniden
dizayn edildiği bir dönemde Türkiye’yi kendi iç işleriyle meşgul edip kendi
içine kapatan bir süreçti. Bugün de buna benzer şeyleri yapmaya kalkanlara
karşı AK PARTİ iktidarı o günkü oyunlara gelmeyecek, milletimiz de inşallah, AK
PARTİ’ye vermiş olduğu destekle bunu her zaman gösterecektir. 7 Haziran ve 1
Kasımın anlamı, aslında 28 Şubatın da bir nevi rövanşı anlamına gelir. 
Mustafa
Kemal, Türk Tarih Kurumunun kuruluşunda şu düsturu bir görev olarak vermişti:
“Tarih yazmak tarih yapmak kadar mühimdir, yazan yapana sadık kalmazsa
değişmeyen hakikat insanlığı şaşırtacak bir mahiyet alır.” 
Anadolu
tarihinin insanlık tarihi içindeki yeri şu dört temelde ele alınması gerekiyor:
Tarihî ve coğrafi süreklilik; işte, bin yıllık bir tarihten bahsediyoruz. Zaman
ve mekân idraki; yani, bulunduğumuz çağın gereği neyse buna göre kendi millî
birliğimizi, millî bütünlüğümüzü korumak için yapmamız gerekenler. Çevresinde
bulunan medeniyet havzalarıyla etkileşim; işte bizim, bugün, sadece Avrupa
Birliğiyle değil, hem Çin’le hem Hint hem de Rus bölgeleriyle etkileşim
içerisinde yürütmüş olduğumuz geniş dış politika. 
Tarih
şuurundan yoksun bir bakış açısıyla ne ortak bir dil kurulabilir ne de kültürel
sürekliliğimiz sağlanabilir. Kendi tarihî hakikatinden ve bilimsel gerçeklikten
ayrılmadan yazılmayan bir tarih ancak yalan ve yanlıştan ibarettir. Kendi
tarihini yazmayan toplumlarsa o tarihin öznesi değil, ancak başkaları
tarafından yazılmış bir tarihin nesnesi hâline gelirler.
Henüz
eğitim sürecinin ilk safhalarından itibaren kendi medeniyet birikimini tarihin
edilgen bir nesnesi olarak gören bir anlayışın etkisi altında yetiştirilecek
nesillerin geleceğe dair söyleyecek bir sözleri, yaşamakta olduğumuz çağa dair
bir iddiaları asla ve asla mümkün olmayacaktır. 
Bizim
medeniyetimiz kurucu bir medeniyettir. Süleyman Şah da Ertuğrul Gazi de
Anadolu’ya, burayı yurt edinmek, yeni bir medeniyet kurmak için geldiler. Onun
karşısında ise Moğol barbarlığı yıkıcı bir iradeyi temsil ediyordu. Selahattin
Eyyubi yine bu coğrafyada kurucu bir iradenin temsilcisiydi, Haçlıların yıkıcı
iradesine karşı kurucu bir iradeyi temsil ediyordu. Fatih ve Türkiye
Cumhuriyeti’nin kurucusu Atatürk yine bu kurucu iradenin temsilcileri. 
(Mikrofon
otomatik cihaz tarafından kapatıldı)
HASAN
BASRİ KURT (Devamla) – Biz eğer kurucu bir iradeyle yolumuza devam etmek
istiyorsak tarihimizi çok daha iyi noktalara taşımamız gerekiyor. 
Hepinize
saygı ve sevgilerimi sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Kurt. 
Adalet ve Kalkınma Partisi Grubu adına Osmaniye
Milletvekili Sayın Suat Önal konuşacak. 
Buyurun
Sayın Önal. (AK PARTİ sıralarından alkışlar) 
AK
PARTİ GRUBU ADINA SUAT ÖNAL (Osmaniye) – Sayın Başkan, değerli milletvekilleri;
2016 Yılı Bütçe Kanunu Tasarısı’nın Atatürk Kültür Merkezi ve Atatürk Araştırma
Merkezi bütçeleri üzerine AK PARTİ Grubu adına söz almış bulunuyorum. Bu
vesileyle Genel Kurulu ve ekranları başında bizi izleyen aziz milletimizi
saygıyla selamlıyorum. 
Değerli
milletvekilleri, Atatürk Kültür Merkezi, Anayasa’nın 134’üncü maddesi gereği,
kültürümüzü bilimsel yoldan araştırmak, incelemek, bir bütünlük içerisinde
yaymak ve yayımlamak amacıyla 1983 yılında kurulmuş, 2 Kasım 2011 tarihli Resmî
Gazete’de yayımlanan 664 sayılı Kanun Hükmünde Kararname’yle kurumun kuruluş,
görev, yetki ve sorumlulukları yeniden düzenlenmiştir. Türk kültürünün
araştırılmasına, tanıtılmasına ve yayılmasına katkı sağlayan bu kurum, 2015
yılında 14’ü ulusal, 11’i uluslararası olmak üzere toplam 25 bilimsel etkinlik
gerçekleştirmiş ve 15 bilimsel etkinliğe de katılım sağlamıştır. 
Yine,
664 sayılı Kanun Hükmünde Kararname’yle yeniden yapılandırılan Atatürk
Araştırma Merkezi, Atatürk ilke ve inkılapları, Millî Mücadele dönemi, öncesi
ve sonrasıyla dönemin bütün değerlerini içeren çalışmalar yapıp
yayımlamaktadır. Bu kapsamda, 2015’te, 100’üncü Yılında Çanakkale Savaşları
Uluslararası Kongresi; Çanakkale Valiliği, Çanakkale Onsekiz Mart Üniversitesi
ve Avustralya Monash Üniversitesi iş birliğiyle Çanakkale’de düzenlenmiştir.
Söz
konusu Atatürk Araştırma Merkezi ve Çanakkale olunca, her zaman gururla
andığımız ecdadın Çanakkale ruhunu Atatürk şöyle ifade ediyor: “Size Bombasırtı
vakasını anlatmadan geçemeyeceğim. Karşılıklı siperler arasındaki mesafe 8
metre, yani ölüm muhakkak. Birinci siperdekiler hiçbiri kurtulamamacasına
kâmilen düşüyor, ikincidekiler onların yerine gidiyor fakat ne kadar şayanı gıpta
bir itidal ve tevekkülle biliyor musunuz; öleni görüyor, üç dakikaya kadar
öleceğini biliyor, hiç ufak bir fütur bile göstermiyor. Sarsılmak yok. Okuma
bilenler ellerinde Kur'an-ı Kerim, cennete girmeye hazırlanıyorlar. Bilmeyenler
kelimeişehadet getirerek yürüyorlar. Bu, Türk askerlerindeki ruh kuvvetini
gösteren şayanıhayran ve tebrik bir misaldir. Emin olmalısınız ki Çanakkale
Savaşı’nı kazandıran bu yüksek ruhtur.”
Değerli
milletvekilleri, işte Türk’üyle Kürt’üyle, Laz’ıyla Çerkez’iyle, tüm etnik
unsurlarıyla bir ve beraber olarak dinimübin uğruna, vatan uğruna, bayrak
uğruna canlarını ve kanlarını feda ederek Çanakkale ruhuyla bize bu cennet
vatanı emanet eden ecdada karşı bir sorumluluğumuz var. Biz de bugün aynı ruhla
ülkemizin birlik ve bütünlüğünü muhafaza etmek ve ülkemiz üzerine haince hesap,
plan yapan ve bizleri bölüp parçalamaya niyetlenen hainler ile onların iş
birlikçilerine karşı yekvücut olmak zorundayız. 
Şunu
çok iyi biliyoruz ki Alparslan’ın 1071’de Malazgirt Zaferi’yle Anadolu’yu İslam
coğrafyasına dâhil ettiği tarihten beri Anadolu üzerinde haince hesap yapanlar
her dönemde var oldu ve günümüzde de var olmaya devam etmektedirler.
Bugün
yavrusunu şehit veren eli öpülesi anaların, babaların yürekten söyledikleri
“Vatan sağ olsun.” sözleri, Çanakkale destanı sonrasında Bilecik İstasyonu’nda
oğlu Hüseyin’i askere uğurlayan o asil annenin duygularıyla aynı. O anne ki
oğlunu son bir kez daha kokluyor ve şöyle diyordu evladına: “Hüseyin, dayın
Şıpka’da, baban Dömeke’de, ağaların sekiz ay evvel Çanakkale’de şehit oldu,
yatıyor. Bak, son yongam sensin, minarelerden ezan sesi kesilecekse, camilerin
kandilleri körlenecekse sütlerim haram olsun, öl de köye dönme. Yolun Şıpka’ya uğrarsa
dayının ruhuna Fatiha okumayı unutma. Haydi oğul, yolun açık olsun.” (AK PARTİ
sıralarından alkışlar)
(Mikrofon otomatik cihaz tarafından kapatıldı)
SUAT
ÖNAL (Devamla) – Evet, o ananın gönülden söylediği gibi dünyadaki tüm
masumların umudu olan milletimizin, güzel ülkemizin yolu ve bahtı açık olsun. 
2016
mali yılı bütçesinin hayırlı olmasını temenni ediyor, hepinizi tekrar saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Önal.
Adalet
ve Kalkınma Partisi Grubunun son konuşmacısı İzmir Milletvekili Sayın Necip
Kalkan olacak.
Buyurun
Sayın Kalkan. (AK PARTİ sıralarından alkışlar)
AK
PARTİ GRUBU ADINA NECİP KALKAN (İzmir) – Sayın Meclis Başkanım, değerli
milletvekilleri… 
ATİLA
SERTEL (İzmir) – Meclis Başkanı olacak adamdın ağabeyim sen!
BAŞKAN
– Olur inşallah!
NECİP
KALKAN (Devamla) – Sayın Başkanım, sizden bir ricam var.
BAŞKAN
– Buyurun.
NECİP
KALKAN (Devamla) – Herkese tek kurum, beş dakika süre; bana iki kurum, yine beş
dakika süre. (AK PARTİ, CHP ve MHP sıralarından alkışlar) 
MUSA
ÇAM (İzmir) – Beş daha, beş daha!
NECİP
KALKAN (Devamla) – Rica etsem iki dakika daha ilave edelim, sonra konuşunca
olmaz.
GÖKCEN
ÖZDOĞAN ENÇ (Antalya) – Süre gidiyor, süre gidiyor!
BAŞKAN
– Yapamam, eşitsizlik olur, adaletli olmaz. 
Buyurun.
NECİP
KALKAN (Devamla) – Peki.
ATİLA
SERTEL (İzmir) – Ama süreyi baştan başlatalım Sayın Başkan.
NECİP
KALKAN (Devamla) – Değerli milletvekilleri, Türk Tarih Kurumu ve Türk Dil
Kurumunun 2016 yılı bütçesi üzerine AK PARTİ Grubu adına söz almış bulunuyorum.
Bu vesileyle grubum ve şahsım adına hepinizi saygıyla sevgiyle selamlıyorum.
Değerli
milletvekilleri, takdir edersiniz ki bir ülkeye saygınlık kazandıran
zenginliklerden en önemli olanı o ülkenin tarihine kök salmış kurumların
varlığıdır. İşte, bizim gurur duyduğumuz iki tane kurumumuz var: Türk Tarih
Kurumu, Türk Dil Kurumu. Türkiye Cumhuriyeti’nin seksen beş yılına tanıklık
etmiş iki kurumdan bahsediyoruz.
Sayın
Başkanım, değerli Meclis üyeleri…
MUSA
ÇAM (İzmir) – Milletvekilleri… 
ATİLA
SERTEL (İzmir) – Milletvekilleri, ağabey.
NECİP
KALKAN (Devamla) – Alıştım şeyden, kusura bakmayın.
MUSA
ÇAM (İzmir) – Ticaret Odasından alıştınız tabii.
NECİP
KALKAN (Devamla) – Türk Tarih Kurumu, 1930 yılında toplanan Türk Ocaklarının
VI. Kurultayı’nda bizzat Atatürk’ün talimatıyla, Afet İnan Hanımefendi’nin
verdiği önergeyle kurulmuştur. Kurumun çekirdeğini Afet İnan, İsmail Hakkı
Uzunçarşılı, Mükrimin Halil Bey gibi Türk toplumunun seçkin şahsiyetleri
oluşturmuştur. Kurumun amacı, Türk tarih ve medeniyetini bilimsel yollardan
araştırmak, tanıtmak, yaymak ve toplumdaki tarih bilincini geliştirmektir. 
Biraz
evvel Sayın Yıldırım’ı dinledim. Kendi bakış açısıyla Türk Tarih Kurumunu ve
Türk Dil Kurumunu anlattı, kendine göre anlattı. Onu cankulağıyla dinledim. Cankulağıyla
dinledikten sonra şu karara vardım: Bu Türk Dil Kurumuna ve Tarih Kurumuna
değil seksen beş sene, yüz seksen beş sene, bin seksen beş sene sahip çıkmak
zorundayız. (AK PARTİ ve MHP sıralarından alkışlar) 
Değerli
Türk Tarih Kurumu kuruluşundan bu yana ilmî toplantılar yaptı ve Türk Tarih
Kurumu yaptığı bu ilmî toplantılarla, inanın, dünyada sayılı kurumlardan biri
hâline geldi. 
Gelelim
Türk Dil Kurumuna -vakit kalmadığı için- ben Allah aşkına hepinize soruyorum:
Dışarı çıktığınızda birbirinize sorun, bugün konuştuğumuz Türkçeyi kaç
kelimeyle birbirimizle konuşuyoruz. Bir sorun Allah aşkına, hatırınıza bir
gelsin. Dışarı çıktığımızda tabelaları okuyamıyor isek -ben dedeyim- dedenin
dediğini torun anlamıyor ise Türkçenin başına felaketler gelmiş demektir. Bu
Türkçemizi temiz bir dille anlatmak zorundayız, temiz bir Türkçe konuşmak
zorundayız. Biraz evvel mesaj çektim İzmir’den seyretsinler diye, bir sanayici
arkadaşım dedi ki: “Başkanım, muhakkak söyle.” Söyleyeceğim konu da şu:
Eğitimin temeli temiz bir Türkçe, ticaretin temeli temiz bir Türkçe. E, şimdi,
maşallah, çıktık, tabelalarda İngilizce… Bu, bilgisayar lisanı… Bakın, bütün
bunlardan kurtulmanın yolu temiz bir Türkçeyi sahiplenmek. Bunu sahiplenen
biziz, bunu sahiplenen AK PARTİ Hükûmetinin uygulamalarıdır. Ben sizden rica
ediyorum, Türkçemize… 
KAMİL
AYDIN (Erzurum) – “…”(x) diyorlar. Yapmayın, etmeyin ya!
NECİP
KALKAN (Devamla) – Doğru değil mi? (AK PARTİ sıralarından alkışlar)
KAMİL
AYDIN (Erzurum) – Değil ya! İngilizce mi bizim dilimiz? 
NECİP
KALKAN (Devamla) – Olur mu canım?
KAMİL
AYDIN (Erzurum) – “…”(x) dense olur mu ya?
BAŞKAN
– Sayın konuşmacı, lütfen Genel Kurula hitap edin.
NECİP
KALKAN (Devamla) – Ben, tabii, çok kısalttığım için rahat konuşamadım. 
ÖZGÜR
ÖZEL (Manisa) – “Mesaj çekmek” yerine “ileti” yollasaydınız belki anlaşılırdı!
NECİP
KALKAN (Devamla) – Ben, temiz bir Türkçeye ihtiyacı olan bir Türkiye’nin ferdi
olarak Türk Tarih Kurumuna ve Türk Dil Kurumuna ve çalışanlarına saygılar
sunuyorum. Bütçesi hayırlı, uğurlu olsun diyorum. (AK PARTİ sıralarından
alkışlar) 
BAŞKAN
– Teşekkür ederim Sayın Kalkan.
Böylelikle,
Adalet ve Kalkınma Partisinin grup konuşmaları da sona ermiştir.
Sayın
milletvekilleri, şimdi Cumhuriyet Halk Partisi Grubu adına konuşmalara sıra
geldi.
İlk
konuşmacı İstanbul Milletvekili Sayın Aykut Erdoğdu.
Buyurun
Sayın Erdoğdu. (CHP sıralarından alkışlar) 
Süreniz
on altı dakika.
CHP
GRUBU ADINA AYKUT ERDOĞDU (İstanbul) – Sayın Başkan, değerli milletvekilleri;
bugün Türkiye makroekonomisinin en önemli kuruluşları olan Hazine Müsteşarlığı,
Sermaye Piyasası Kurulu ve Bankacılık Düzenleme ve Denetleme Kurumu bütçeleri
üzerine konuşacağım ama gördüğüm kadarıyla… (Gürültüler)
BAŞKAN
– Sayın Erdoğdu, lütfen…
Sayın
milletvekilleri, konuşmacı kürsüde, lütfen sessiz ve sakin olalım.
Buyurun
Sayın Erdoğdu.
AYKUT
ERDOĞDU (Devamla) – Türkiye ekonomisini, hepimizin gelirlerini, harcamalarını,
geleceğini ilgilendiren bu kurumları temsil eden bakanlar, ne yazık ki bu kadar
önemli bir günde, bütçenin görüşüldüğü günde Bakanlar Kurulu sırasında ve
Komisyon sırasında değiller…
BÜLENT
TURAN (Çanakkale) – Sırayla geliyorlar ama.
AYKUT
ERDOĞDU (Devamla) - …gerek Maliye Bakanı gerekse Mehmet Bey. Eğer çok acil bir
durum varsa bir şey diyemiyorum ama bu, Türkiye Büyük Millet Meclisinin kurumsal
kimliğine saygıdır, burada olmaları gerekiyordu. 
MUSTAFA
ILICALI (Erzurum) – Maliye Bakanı burada Sayın Vekilim, gelir birazdan.
AYKUT
ERDOĞDU (Devamla) – O zaman, gelip dinleyecek Beyefendi, yani burada olması
fiziken burada olması anlamına geliyor.
Şimdi,
beraber Türkiye ekonomisinin şu durumuna bir bakalım nereye geldik diye:
Değerli arkadaşlar, bizim kronik bir sorunumuz var, katma değeri yüksek üretim
yapamıyoruz ve gelirimizden daha fazla harcıyoruz, tasarruf açığımız var. Bu
yüzden sürekli borçlanıyoruz. Bu geçmişte böyleydi ama bu dönemde ne oldu, AKP
döneminde ne oldu? Bu borç aşırı şekilde yükseltildi değerli arkadaşlar. Önce
bir millî muhasebeye bakalım, bizim bir millî muhasebemiz var, yani AKP’nin,
CHP’nin, HDP’nin değil, bir millî muhasebemiz var; burada kabaca “Uluslararası
Yatırım Pozisyonu” denilen bir tablo var, Merkez Bankası çıkarıyor. Burada
görebiliyoruz, bu Uluslararası Yatırım Pozisyonu tablosunda Türkiye’nin diğer
devletlerdeki bütün varlıkları, hep 2002 yılı referans kabul ediliyor ya, 2002
yılında bizim bütün ülkelerdeki varlıklarımızın toplamı -yani yurt dışındaki
şirketlerimiz, dövizlerimiz- 62 milyar dolarmış ve bunun karşılığında da bizim
yükümlülüğümüz 148 milyar dolarmış ve net pozisyon olarak bizim bütün dünyanın
uluslarına Türkiye olarak 85 milyar dolar borcumuz varmış. Geldik 2015 yılına,
varlıklarımız 62 milyar dolardan 217 milyar dolara çıkmış. İyi bir şey
varlıklarımızın artması. Kötü olan yükümlülüklerimiz, 148 milyar dolardan 602
milyar dolara bizim diğer uluslara yükümlülüğümüz, borcumuz artmış ve net
olarak, şu an itibarıyla, en son tablo itibarıyla Türkiye Cumhuriyeti’nin…
MUSTAFA
ILICALI (Erzurum) – Vekilim, geldi Bakanımız.
AYKUT
ERDOĞDU (Devamla) – Hoş geldi Sayın Bakan, hoş gelmiş, çağrımız işe yaramış.
…hepimizin
dünyanın diğer uluslarına 375 milyar dolar yükümlülüğümüz var değerli
arkadaşlar, 375 milyar dolar. Bu nasıl oluyor biliyor musunuz? İşte, siz daha
fazla tüketirseniz, başka ulusların tasarruflarını alırsanız ve kendiniz
tasarruf etmezseniz ülkeniz, bu şekilde, diğer ülkelere borçlanır. Bunun çok
acı ve çok ağır sonuçları var.
Şimdi,
geliyoruz; bakanlar buraya çıkıyor, birtakım rakamlar anlatıyor “Türkiye
ekonomisinin gerçeği bu mudur?” diye. Arkadaşlar, Türkiye’de bankalarda toplam
mevduat var; bizim servetimizin durumunu göstermesi açısından önemli. Ne kadar
yüksek mevduatımız varsa o kadar iyi. 
Bakın,
2002 yılında 128 milyar lira mevduatımız varmış; bugün 1 trilyon 147 milyar
lira. Ne güzel, mevduatımız artmış, demek ki bu mevduat artışı iyi bir şey ama,
dönüyoruz, daha kötü bir şey var: Yurt içi krediler. “Yurt içi kredi” dediğimiz
şu: Bakkal, esnaf, şirket sahibi, bunların borçlanması var ya, 32 milyar lira
borcumuz varmış, kredi borcumuz. Bugün geldiğimiz noktada, 1 trilyon 455 milyar
lira borçlanmış bizim halkımız; kredi kartları ve tüketici kredileri, yani
geniş halk yığınlarının borcu. 2002 yılında, o lanetlenen, küçük düşürülen… Bu
yıl da bu halkın, tüketici kredilerine ve kredi kartlarına 6,4 milyar lira
borcu var. Şu gün, geldiğinizde, yeni parayla 1 trilyon 455 milyar lira -eski
parayla ifadesini bilmiyorum çünkü katrilyonun 1.000 katını tam
hatırlayamıyorum- korkunç bir borçluluk içerisindeyiz. Bu nasıl oluyor? Şimdi,
AKP’nin, medya gücüyle, sizde yarattığı algı nedir? “Korkunç büyüdük, nefis bir
ekonomi.” değil mi? Değerli arkadaşlar, bir ekonominin en temel göstergesi
büyüme oranlarıdır. Büyüme oranlarına bakıyorsunuz, cumhuriyet tarihinin en
kötü Hükûmetlerinden biri. Peki, büyüme oranları ne zaman düşüyor? 1980’den
sonra, liberal ekonomi politikalarının uygulandığı yıllardan itibaren
Türkiye’de büyüme oranları çok düşüyor. En yüksek ne zaman? Mustafa Kemal
Atatürk yönetiminde; en yüksek büyümemizi burada gerçekleştiriyoruz değerli
arkadaşlar. (CHP sıralarından alkışlar)
Şimdi,
bakın, burada Maliye Bakanı var. Değerli arkadaşlar, elimde bir tablo var.
Kalkınma Bakanlığının haftalık ekonomik veriler setine girin, bu tabloyu
göreceksiniz. Halka nasıl anlatıyorlar, biliyor musunuz? Diyorlar ki: “2002
yılında brüt kamu toplam borç stokumuz -yani, Türkiye'nin kamusunun iç ve dış
borç stoku- 257 milyar lira. 2015’e geldiğimizde, bu, 734 milyar oldu. Ama, bir
dakika, 734 milyar borcumuz var ama bizim varlığımız var.” “Nerede varlığımız
var?” diyor; “Merkez Bankasında varlığımız.” diyor. Kamunun borç stokundan
düşüyorlar, Merkez Bankasındaki varlık. Ben Maliye Bakanına soruyorum: Merkez
Bankasındaki varlıklar kamuya mı ait? Değil arkadaşlar. Özel bankaların munzam
karşılıkları var ya -mesela Garanti Bankası getiriyor, biraz yatırıyor; Yapı
Kredi getiriyor, munzam karşılığını yatırıyor- bunu kamu net borcundan
düşüyorlar. Ne kadar biliyor musunuz? 406 milyar borçtan düşüyorlar. 
İkincisi:
İşsizlik Fonu. Kimin bu para? İşsizin. Hukuki olarak, kanunen bu borç özerk bir
fonun ama getiriyor, kamunun parasıymış gibi 90 milyar bir de bunu düşüyor,
ediyor 500 milyar dolar. Bunu düştükten sonra diyor ki: “Bir de kamu varlıkları
var.” Onu düşebilir, detayına bakmak lazım. 734 milyar liralık borcu 143 milyar
dolar gösteriyor. Sonra diyor ki: “2002 yılında gayrisafi yurt içi hasılanın
yüzde 61,5’u borçluyduk, 7,6’ya düşürdük.”
Değerli
arkadaşlar, şimdi, çıkacak bu Maliye Bakanı, Sayın Beyefendi, diyecek ki: “Bu,
Avrupa Birliğinin uluslararası finansal standartlarına, IMF’in finansal
standartlarına dayanıyor.” Ben uluslararası denetçiyim. O finansal standartlar
ilkeyi koyar. Varlık sizin değilse bunu koyamazsınız çünkü bu varlık kamuya ait
değil, kamu borçlarından düşürülemez. Türkiye'nin borçları 734 milyar liradır.
Muhasebenin algı oyunuyla bu sakladıkları 500 milyar var ya, yarın öbür gün
başımıza bela olacak ve o zaman Yunanistan’dan da beter duruma düşeceğiz. 
Bakın,
Türkiye ekonomisinin durumuna biraz devam edelim. Şimdi, eskiden ne yapılırdı?
Cumhuriyetin bütün hükûmetleri tarafından aslan gibi vergi toplardık, otoyol
yapardık, havalimanı yapardık, köprü yapardık. 
MALİYE
BAKANI NACİ AĞBAL (Bayburt) – O zaman da gider faiziyle öderdik. 
AYKUT
ERDOĞDU (Devamla) – Görüyorsunuz, Maliye Bakanı bana laf atıyor. 
MALİYE
BAKANI NACİ AĞBAL (Bayburt) - Ne yapalım yani?
ÖZGÜR
ÖZEL (Manisa) – Genel Başkana bile laf attı. 
AYKUT
ERDOĞDU (Devamla) - Dün Ahmet Davutoğlu ne demişti? 
BAŞKAN
– Sayın Erdoğdu, siz Genel Kurula hitap edin lütfen. 
AYKUT
ERDOĞDU (Devamla) - Şimdi, bakın, Maliye Bakanına sorayım… Daha önce vergilerle
yapardık, şimdi yeni bir model geliştirdiler. Yap-işlet-devret modeli ve kamu
özel iş birliği modeli diye bir model geliştirdiler. Eğer bir devletin
finansman imkânları kısıtlıysa iş adamlarını çağırıyor, şeffaf ve rekabetçi bir
ihale yapıyor. “Bunu sen yap, finansmanını sen bul, benim bulduğum şartlarda.
Belirli bir süre işlet, sonra bana devret.” diyor, tamam mı? Peki, Türkiye'de
bunu yaparken ne yapıldı? Finansmanına garanti verildi, işletmesine garanti
verildi, bir sürü yolsuzluk iddiası var. Ya, parayı Ziraat Bankası veriyor,
garantiyi Devlet Hava Meydanları veriyor, niye Mehmet Cengiz işletiyor
arkadaşlar? Taş attı da kolu mu yoruldu? Üstelik konuştuğumuz projeler onlarca
milyar dolarlık ve daha da kötüsü devlet muhasebesinde bunu göstermiyorlar, normalde
koşullu yükümlülük olarak bunu göstermeleri lazım. Ne yapıyorlar? “Kardeşim,
borcu ve garantiyi Devlet Hava Meydanları verdi, o özel bir KİT.” diyorlar.
Kime ait bu KİT? Hazine Müsteşarlığına ait. Ne demek yani? Hazine garantisi.
Görebiliyor musunuz bütçesinde? Nasıl inanacaksınız bu bütçeye? Sayıştay raporu
yok, muhasebesi hileli, olmaz arkadaşlar, doğru bir şey değil yapılan işler. 
Şimdi,
geliyoruz, Türkiye’de bir büyük gelir algısı yaratıldı, değil mi? Arkadaşlar,
gelir ve servet dağılımı Bankacılık Düzenleme ve Denetleme Kurumunun sitesine
girin, görün. Türkiye’de demin bahsettiğim 1,4 milyar liralık mevduatı var ya,
yarısı 1 milyon lira ve üzeri hesap bakiyesinde olanlarda. Yani mevduatın
yarısı milyonerlerin, halka düşen bir şey yok, gelir dağılımı korkunç bir
şekilde bozulmuş durumda. Birçok kişi diyor ki: “Türkiye’de nüfusun yüzde 1’i
servetin yüzde 54’üne sahip.” Bu konuda istatistiki araştırmalar var, hiç
güvenilmez olan Devlet İstatistik Enstitüsünün Gini katsayısına bakıyorsunuz
hiçbir şey göremiyorsunuz. Bize diyecekler ki: “Siz bu Hükûmetin
istatistiklerine güvenemiyor musunuz?” Vallahi gördüğümüz şeylerden sonra
hiçbir şeyinize güvenemiyoruz değerli arkadaşlar. 
Şimdi,
geldik, hep böyle bir 2002 paranoyası, hep böyle bir 2002 algısı. Değerli
arkadaşlar, sonuç olarak Türkiye ekonomisinin geldiği yerde millî servetimiz
yabancıların eline geçti. En kritik, en stratejik sektörlerimiz, sigaradan
tutun cep telefonu şirketlerine kadar, havalimanlarından başlayın madenlerimize
kadar en çok gelir getiren kurumlarımız yabancılara satıldı. Bir taraftan aşırı
borçlanma, diğer taraftan en yüksek gelir getiren tekel nitelikli stratejik
kurumlarımızın yabancıların eline geçmesi Türkiye ekonomisinin geleceğinin çok
karanlık olduğunu gösteriyor. Bazen Hükûmet bize sert konuştuğumuzu söylüyor.
Artık size sert konuşma dönemi değil, size tavsiyelerde bulunma dönemi çünkü
Türkiye’nin başı büyük bir belaya doğru gidiyor. Bu durumdan nasıl
kurtulacaksınız: Öncelikle tam demokrasiyi sağlamak zorundasınız. Demokrasi ile
ekonomi at başına gider, dünyada bakın, zengin ülkelerin demokrasilerinin
kalitesinin yüksek olduğunu göreceksiniz. Nasıl yapacaksınız bunu? Bir kere bu
tek adam görüntüsünden kurtulmak durumundasınız. Bunu sizin anlatmanız
gerekiyor. Biz anlattığımızda bozuluyorsunuz, üzülüyorsunuz. Gideceksiniz,
Recep Tayyip Erdoğan’a tek adam görüntüsü vermemesi gerektiğini bir şekilde
anlatmak zorundasınız.
İkincisi:
Hukuk devleti ve yargı bağımsızlığı, en önemli konu. Hukukuna ve yargısına
güvenilmeyen hiçbir ülkede yatırım yapılmaz. Nasıl olacak bu? Cumhurbaşkanı
çıkıp da “Ben Anayasa Mahkemesinin kararını takmıyorum.” demeyecek. (CHP
sıralarından alkışlar) Çünkü bu darbe olarak anlaşılabilir. Çünkü söyleyen
Türkiye Cumhuriyeti’nin yürütmesinin başındaki kişidir. Aynı şeyi tersinden
düşünün: Anayasa Mahkemesi Başkanı çıksa “Ben bu Cumhurbaşkanını takmıyorum,
saygı duymuyorum.” derse ne hissedersiniz? 
SALİH
CORA (Trabzon) – Öyle diyor zaten.
AYKUT
ERDOĞDU (Devamla) – Hayır, bunu demiyor. Öyle diyorsa çok büyük saygısızlık
ediyor, o zaman ona da müdahale ederiz. 
SALİH
CORA (Trabzon) – Milletin iradesine aykırı davranıyorlar.
AYKUT
ERDOĞDU (Devamla) – Bunu diyemezsiniz. Devlet yönetmek çok ciddi bir iştir. 80
milyonun...
ORHAN
DELİGÖZ (Erzurum) – Biz müdahale etmiyoruz, demokratız.
AYKUT
ERDOĞDU (Devamla) – Salih kardeşimin nezaketini biz biliyoruz. 
Şimdi
geliyoruz, bu toplumsal gerginliği azaltmak zorundasınız değerli arkadaşlar. Bu
kadar şiddetin boy gösterdiği bir ülkede bir ekonomik kalkınma bekleyemezsiniz.
Bütün fonlarınızı güvenliğe şey yaptığınızda kendi şehirlerinizdeki bu
görüntüyle iyi bir ekonomik görüntü veremezsiniz.
Ve
arkadaşlar, uluslararası ilişkilerimizi restore etmek zorundayız biz. Kavgacı
bir ülke görünümümüz var, herkesle kavga ediyoruz. “Ey Sisi!”, “Ey Esad!”, “Ey
Obama!”, “Ey Putin!”, “Ey AB!”, “Ey ABD!”, yahu bu dilden kurtulmak zorundayız
değerli arkadaşlar. Hani bir Donald Trump var ya Amerika’da, hepimiz sinir
oluyoruz değil mi bu adama. 
ORHAN
DELİGÖZ (Erzurum) – Haksızlığa boyun mu eğelim?
AYKUT
ERDOĞDU (Devamla) – Bu Donald Trump’ın aynı görüntüsünü emin olun yurt dışında
Tayyip Bey için hissediyorlar; bakın, bunu uyarı için söylüyorum, aynı görüntü,
böyle görülüyor. Biz bu ülkenin ana muhalefetiyiz ama biz de bu ülkenin bir
parçası olarak anılıyoruz, gördüğümüzde üzülüyoruz. Bu durumu düzeltmek
zorundasınız. 
Arkadaşlar,
ekonomik gelişmeyi istiyorsanız yaratıcılığı özendiren bir millî eğitim
politikası yaratmak zorundasınız çünkü yaratıcı zekâdan inovasyon çıkıyor.
Bakın, bu dokunmatik telefonlar, yeni işletim sistemleri... Hani o “çapulcu”
denen, aşağılanan, “gezici”, “çapulcu”, “darbeci” denilen, yok sayılan gençlik
var ya, onlarla barışmalısınız çünkü o gençlerimiz, sizin gençlerinizle
birlikte o inovasyona dayalı üretimi, yüksek katma değerli üretimi yapmazsa
hiçbir şey yapamayız.
Bakın,
bir 4+4+4 eğitim sistemi getirdiniz, berbat durumdayız arkadaşlar, çok kötü
durumdayız. Millî Eğitimin verilerini Millî Eğitim bütçesinde anlatacağız ama
Millî Eğitimin doğrudan ekonomiye etkisi var. 
Enerji
ve ulaştırma altyapısını ucuzlatmak zorundayız. Her şirketin telefon, elektrik,
doğal gaz faturaları yolsuzluk ve kötü yönetimle… Ki defalarca anlattım
milyarlarca dolar yolsuzluğu, son derece yüksek. Bu yüksek maliyetlerle bizim
şirketlerimiz başka şirketlerle rekabet edemiyorlar, bu yüzden de işçi
ücretleri düşürülüyor. Biz ucuz iş gücünü, niteliksiz iş gücünü… İnsanımızı
ezerek bir büyüme modeline geçmiş oluyoruz, bunu yapamazsınız. 
Değerli
arkadaşlar, görüyorsunuz bir üçüncü havalimanı… Büyük büyük anlatıyorsunuz, kim
ödeyecek bunların parasını?
MUSTAFA
ILICALI (Erzurum) – Yap-işlet. 
AYKUT
ERDOĞDU (Devamla) – “Yap-işlet”, bakın ne kadar güzel diyor. Yap-işletle
sanıyor ki başkası ödeyecek, o uçağa binen ödeyecek. O uçağa binen normalde
vergi vererek yaptıracağı şeyi her uçağa binerken ödeyecek; şimdi 15 euro, on
yıl sonra yaklaşık 40 euro olacak. 
MUSTAFA
ILICALI (Erzurum) – Ayrı bir oturup tartışalım Sayın Vekilim. Ayrı ortamda
tartışalım Sayın Vekilim. 
AYKUT
ERDOĞDU (Devamla) – Oturup konuşalım yani emin olun ben de isterim, keşke
iktidar-muhalefet medeni ilişkiler kurabilsek daha iyi bir ülke olur. 
ADNAN
GÜNNAR (Trabzon) – Marmaray’ı kim ödediyse onu da…
AYKUT
ERDOĞDU (Devamla) – Bakın, kamu-özel iş birliği şehir hastaneleri meselesi var.
Ya, arkadaşlar, hiç vicdanınız sızlamıyor mu? İnşaatın yapım maliyeti, 2
kirası… Devlet bu yapana kira ödeyecek, adam 400 milyon liraya yapmış iki kira
karşılığında, iki yılda alacak parasını. Sağlık Bakanlığına soruyoruz biz bunu,
diyor ki: “Efendim, ihale yaptık, böyle çıktı.” E, berbat ihale yapmışsın,
berbat bir ihale yapmışsın demektir yani bu kadar beceriksiz ihale yapmışsın
demektir. Yani, böyle bir şey olabilir mi? İki yıllık kirasına şehir hastanesi
yapılabilir mi? Sağlığın özelleştirilmesindeki berbatlığı da sağlık bütçesinde
değerlendireceğiz. 
ERKAN
AKÇAY (Manisa) – Yirmi beş sene ödemesi devam edecek. 
AYKUT
ERDOĞDU (Devamla) – Şimdi, değerli arkadaşlar, siz iyi bir ekonomi istiyorsanız
yolsuzluktan, adaletsizlikten, haksızlıktan arındırılmış ekonomik bir altyapı
kurmak zorundasınız. Bunun için de altyapı reformları yapmak zorundasınız.
Yapabilir misiniz? 
ORHAN
DELİGÖZ (Erzurum) – Yaptık, yaptık.
MUSTAFA
ILICALI (Erzurum) – Halk görüyor. 
AYKUT
ERDOĞDU (Devamla) – Yapamayacaksınız çünkü yapmanızın önünde yapısal, genetik
engelleriniz var. Bunun en önemlisi 17-25 Aralık gibi, bütün dünyanın kamuoyuna
mal olmuş yolsuzluklarla hesaplaşmanız gerekiyordu, bunu yapabileceğinizi
sanmıyorum, daha berbatı “reform” diye yutturmaya çalışacaksınız da çok iyi bir
ana muhalefet var karşınızda, hatırlatıyorum. 
Son
süreye geldim, sayın bakanlar burada yok, kendilerinin keyfî çok yerinde ama…
MUSTAFA
ILICALI (Erzurum) – Bakan burada. 
AYKUT
ERDOĞDU (Devamla) – …ekonomi bürokrasisi berbat durumda, çalışma koşulları, ücretleri,
seçim sistemleri ekonomi bürokrasisi kalitesizleşirse devlet kalitesizleşir.
Hükûmetin kalitesiz olduğunu biliyoruz, Hükûmetin niteliksizliği üzerinde
hemfikiriz ama devlet kalitesini bozmamaya çalışmak zorundalar. Bugün ben
ekonomi bürokrasisinin… Ya, 4 tane yurt dışı eğitimli uzman aynı odada
oturuyor, 3 sandalye var çünkü Hazine Müsteşarlığında… Hazine Müsteşarının
odası yeterince büyük, bakanın yeterince büyük, kendi ücretleri yüksek… Ama
sürünüyorlar. Maaş zamlarında, hiçbir ek, maaş zammı yok. Reel büyümeyi de
koyduğunuzda maaşlar geri gitti. Bunlar devletin kökleridir. Bu devlet
bürokratlarına sahip çıkmak zorundasınız. Bu bütçeye “ret” oyu vereceğiz çünkü
bütün bu kaygılarımızı gidermiyor. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Erdoğdu. 
Cumhuriyet
Halk Partisi…
İDRİS
BALUKEN (Diyarbakır) – Sayın Başkan… Sayın Başkan…
BAŞKAN
– Buyurun.
İDRİS
BALUKEN (Diyarbakır) – İç Tüzük 60’a göre yerimden söz talebim var. 
BAŞKAN
– Buyurun.
III.- AÇIKLAMALAR (Devam)
33.- Diyarbakır Milletvekili İdris
Baluken’in, Genel Kurulun kişisel düşünceler üzerinden değil İç Tüzük’e göre
yönetilmesi gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, demin, bir önceki oturumda grup başkan vekilimiz ile aranızda geçen
diyaloğa ait tutanakları inceledim. Görebildiğim kadarıyla, grubumuza yönelik
bir sataşmadan dolayı söz isteyen grup başkan vekilimizin söz talebini, ucuz
bir kurnazlıkla başka bir mecraya çekmeye çalışarak HDP üzerinden bir zan
oluşturmaya çalışmışsınız. 
BAŞKAN
– Sözlerinize dikkat edin lütfen konuşurken.
İDRİS
BALUKEN (Diyarbakır) – Özetle, kendinize göre dile getirdiğiniz düşüncelerle
HDP’yi teröre destek veren bir siyasi parti konumuna çekmeye çalışmışsınız. (AK
PARTİ sıralarından gürültüler)
TAHİR
ÖZTÜRK (Elâzığ) – Doğru… Doğru…
BAŞKAN
– Bir dakika arkadaşlar, bir dakika… Bir dakika…
İDRİS
BALUKEN (Diyarbakır) – “Terör” ve “teröre destek sunma” kavramlarını zaman
zaman burada tartışıyoruz yani bu konuda siyasi partilerin mevcut pozisyonunu
bugün de kürsüden tartıştık. Yani, bu konuda herhâlde bir hassasiyet
içerisindesiniz; bunu, olumlu karşılıyoruz. Yolsuzluk, hırsızlık, rüşvet,
ihaleye fesat karıştırma, adam kayırma; bu tarz uygulamalarla ilgili
hassasiyetlerin de olması gerekiyor. Bütün bu konularda en rahat parti olan
siyasi parti olmamıza rağmen yine de tabii Meclis Genel Kurulunu yönetirken
tartışmaları kişisel düşünceleriniz üzerinden değil, İç Tüzük’e göre yönetmeniz
gerektiğini, tartışmaları başka yöne çekme çabanızın doğru olmadığını ifade
etmek istiyorum. 
Kim
üzerine alınır bilemem ama Halkların Demokratik Partisi olarak yolsuzlukla,
hırsızlıkla, katliamla, teröre destekle özdeşleşen siyasi partilerden
seçilmemiş Meclis başkan vekillerinin yönettiği Meclis pratiği temenni
ediyorum. 
Teşekkür
ederim. 
BAŞKAN
– Sayın Baluken, hayatımda siyasi kurnazlık nedir bilmem, zaman zaman öğrenmek
isterim ama öğrenemem. Hiç kalbim kötü olmadı, bunu en iyi bilenlerden biri de
sizsiniz. 
İDRİS
BALUKEN (Diyarbakır) – Ben bilmiyorum. 
BAŞKAN
– Ben bilginize sunuyorum sadece. 
Bu
kadarla bırakıyorum çünkü ben kendimin ne olduğunu biliyorum, zihnimin ve
kalbimin ne kadar açıklıkta olduğunu da biliyorum. Bu konuda vicdanım son
derece rahat. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) HAZİNE MÜSTEŞARLIĞI (Devam)
1) Hazine Müsteşarlığı 2016 Yılı Merkezî
Yönetim Bütçesi
2) Hazine Müsteşarlığı 2014 Yılı Merkezî
Yönetim Kesin Hesabı

B) BANKACILIK DÜZENLEME VE DENETLEME KURUMU
(Devam)
1) Bankacılık Düzenleme ve Denetleme Kurumu
2016 Yılı Merkezî Yönetim Bütçesi
2) Bankacılık Düzenleme ve Denetleme Kurumu
2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu 2016 Yılı
Merkezî Yönetim Bütçesi
2) Sermaye Piyasası Kurulu 2014 Yılı
Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü 2016 Yılı
Merkezî Yönetim Bütçesi
2) Vakıflar Genel Müdürlüğü 2014 Yılı
Merkezî Yönetim Kesin Hesabı

D) AFET VE ACİL DURUM YÖNETİMİ BAŞKANLIĞI
(Devam)
1) Afet ve Acil Durum Yönetimi Başkanlığı
2016 Yılı Merkezî Yönetim Bütçesi
2) Afet ve Acil Durum Yönetimi Başkanlığı
2014 Yılı Merkezî Yönetim Kesin Hesabı

E) TÜRK İŞBİRLİĞİ VE KOORDİNASYON AJANSI
BAŞKANLIĞI (Devam)
1) Türk İşbirliği ve Koordinasyon Ajansı
Başkanlığı 2016 Yılı Merkezî Yönetim Bütçesi
2) Türk İşbirliği ve Koordinasyon Ajansı
Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE AKRABA TOPLULUKLAR
BAŞKANLIĞI (Devam)
1) Yurtdışı Türkler ve Akraba Topluluklar
Başkanlığı 2016 Yılı Merkezî Yönetim Bütçesi
2) Yurtdışı Türkler ve Akraba Topluluklar
Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE TARİH YÜKSEK
KURUMU (Devam)
1) Atatürk Kültür, Dil ve Tarih Yüksek
Kurumu 2016 Yılı Merkezî Yönetim Bütçesi
2) Atatürk Kültür, Dil ve Tarih Yüksek
Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi 2016 Yılı
Merkezî Yönetim Bütçesi
2) Atatürk Araştırma Merkezi 2014 Yılı
Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi 2016 Yılı Merkezî
Yönetim Bütçesi
2) Atatürk Kültür Merkezi 2014 Yılı Merkezî
Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı Merkezî
Yönetim Bütçesi
2) Türk Dil Kurumu 2014 Yılı Merkezî
Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016 Yılı Merkezî
Yönetim Bütçesi
2) Türk Tarih Kurumu 2014 Yılı Merkezî
Yönetim Kesin Hesabı
BAŞKAN
– Şimdi, Cumhuriyet Halk Partisi Grubunun ikinci konuşmacısı olarak İstanbul
Milletvekili Sayın Sibel Özdemir’i kürsüye davet ediyorum. (CHP sıralarından
alkışlar) 
Süreniz
sekiz dakika. 
CHP
GRUBU ADINA SİBEL ÖZDEMİR (İstanbul) – Sayın Başkan, değerli milletvekilleri;
Vakıflar Genel Müdürlüğü bütçesi hakkında Cumhuriyet Halk Partisi Grubu adına
söz almış bulunuyorum. Yüce heyetinizi ve tüm yurttaşlarımızı saygıyla
selamlıyorum. 
Değerli
milletvekilleri, bugün Cumhurbaşkanının Anayasa Mahkemesi kararlarını tanımamak
yönündeki açıklaması, aslında gücünü ve yetkilerini Anayasa’dan alan
Cumhurbaşkanı için gerek kendisini gerekse Anayasa Mahkemesini inkârıdır.
Cumhurbaşkanı tarafından bugün yapılan bu açıklama oldukça manidardır ve ikinci
bir 28 Şubat sivil darbesidir. (CHP sıralarından alkışlar) 
Değerli
milletvekilleri, bu yüce Meclisin Anayasa’yla belirlenmiş en temel görevi bütçe
yapma yetkisi ve hakkıdır, yürütme organı olan Hükûmete halkın ihtiyaçları
doğrultusunda harcama yetkisi vermektir. Türkiye Büyük Millet Meclisinin
vermediği bir yetkiyi Hükûmet kullanamaz. Bu temel anayasal görevimizi yerine getirirken
hepimiz bu yüce millete karşı büyük sorumluluk duymalıyız. 
Ana
muhalefet partisi milletvekilleri olarak bütçe görüşmelerinin başladığı günden
itibaren yoğun, sıkıştırılmış çalışma ve mesai saatlerine rağmen bakanlık ve
kamu kurumlarının bütçe görüşmelerine katılarak temsil ettiğimiz
vatandaşlarımızın talepleri ve ihtiyaçlarını karşılayacak hakkaniyetli, kamu ve
toplum yararını gözeten etkin gelir harcama yapısının oluşması için büyük bir
çaba sarf ettik. Ancak bu bütçe görüşmelerinde iktidar milletvekillerinin bütçe
etkisi konusunda anayasal sorumlulukla hareket etmediklerini, Hükûmet bütçesi
üzerinde hiçbir öneri, ödenek teklifi yönünde bir sorgulama ve tasarrufta
bulunmadıklarını gördük. 
Değerli
milletvekilleri, Cumhuriyet Dönemi’nin ilk kurulan önemli kurumlarından biri
Evkaf Umum Müdürlüğü yani Vakıflar Genel Müdürlüğüdür. Vakıflar Genel
Müdürlüğünün misyonu, tarihî, kültürel değer varlıklarımızı ve tarihî
miraslarımız olan vakıfları amaçlarına uygun yaşatmak, vakıf ve medeniyetini
çağdaş bir anlayışla geleceğe taşımaktır. Bizim de elbette en büyük
sorumluluğumuz bu kutsal tarihî servetlerimizi korumak ve gelecek nesillere
taşımaktır. Vakıflar Genel Müdürlüğü aynı zamanda günümüz koşullarında kurulan
vakıfların kuruluşunu, denetimini gerçekleştirmek, yasaların kuruluş amaçlarına
uygun olup olmadıklarını denetlemek durumundadır. Ancak asli görevleri kâr
amacı gütmeden yardım ve dayanışmayı güçlü kılmak amacıyla faaliyette bulunmak
olan vakıflar, AKP iktidarı döneminde birçok diğer kamusal kurumda olduğu gibi
bulunmuş oldukları faaliyetlerde son derece tartışmalı hâle gelmişlerdir.
Vakıflar genel Müdürlüğünün sorumluluğunda olan son dönemde kurulan birçok
vakfın denetimi konusunda sorunlar yaşanmaktadır. Mali yapılarında bir
saydamlık, şeffaflık ve açıklık yoktur.
Değerli
milletvekilleri, özellikle son on dört yılda iktidarın yandaşı olan, iktidarın
telkiniyle kuruluna birçok vakfın, Millî Eğitim Bakanlığının, Sağlık
Bakanlığının, Kültür Bakanlığının görev alanları olan özellikle eğitim, sağlık,
yurt, yükseköğretim faaliyetleriyle âdeta bakanlıkların ve yerel yönetimlerin
fon ve kaynaklarını alarak, kamu arsa ve arazileri tahsis edilerek faaliyette
bulunduklarını görüyoruz. Geçmiş yılların merkezî yönetim bütçe giderlerine
baktığımızda dernek, birlik, kurum, kuruluş, sandık gibi kâr amacı gütmeyen
kuruluşlara 2006 yılında 13 milyon 460 bin lira transfer yapılmış, bu rakam
yaklaşık 70 kat artarak 2015 yılında 873 milyon 540 bin lira şeklinde
gerçekleşmiştir. Bugün tartıştığımız 2016 bütçe giderlerine baktığımızda ise bu
kâr amacı gütmeyen kuruluşlara sadece 2016 Ocak ayında 262 milyon lira transfer
yapılmış. Devlet bütçesinden kaynak aktarılan bu kuruluşlar hangileridir?
Ayrılan ödeneklerin bu kuruluşlar aracılığıyla nerelere harcandığı denetleniyor
mu?
Evet,
özellikle son yıllarda ön planda olan, hepimizin malumu, Yönetim Kurulunda
Cumhurbaşkanının oğlunun da bulunduğu TÜRGEV Vakfı başta olmak üzere, Ensar
Vakfı, İlim Yayma Cemiyeti, Yeşilay Vakfı gibi kimi vakıflar açık bir şekilde
desteklenmektedir. Bazı kamu ihalelerinde, şart olarak, bu vakıflara bağış adı
altında kaynak aktarılması, kamu arsa, arazilerinin tahsis edilmesi gibi
iddialar sürekli gündeme gelmektedir. 
Ayrıca,
bu iktidar döneminde, Bakanlar Kurulu kararıyla vergi muafiyeti tanınan vakıflara
baktığımızda, TÜRGEV, İsmailağa Camii İlim Hizmet Vakfı, Recep Tayyip Erdoğan
Üniversitesi Geliştirme Vakfı, İnsan Hak ve Hürriyetleri İnsani Yardım Vakfı,
Abdullah Gül Üniversitesi Destekleme Vakfı gibi benzeri vakıflar karşımıza
çıkmaktadır. Özellikle son on dört yılda eğitim ve sağlık alanlarında kurulan
vakıfların kurdukları vakıf üniversitelerinin yapıları tartışmalıdır. Vakıf
statüsüyle bütün muafiyetlerden yararlanan, bütün kamu kaynaklarını kullanan bu
kuruluşlar özel eğitim vermektedirler ve vakıf kavramının kendisiyle çelişmekte
olan faaliyetler yürütmektedirler. Ben bir akademisyen olarak baktığım zaman
üniversite sayılarına, 2003-2015 yılları arasında kurulan 117 üniversitenin
56’sı devlet üniversitesi, 61’i vakıf üniversitesi ve katıldığım Plan Bütçe
Komisyonunda Milli Eğitim Bakanını dikkatlice dinledim ve yakın tarihte
bildiğiniz üzere tam bir kaosa dönüşen eğitim sistemimizin iktidara yakın,
iktidar telkiniyle kurulacak vakıflara ve özel sektöre devredileceğini dinledik
kendisinden. 
Değerli milletvekilleri, birçok kez Cumhuriyet Halk
Partili milletvekilleri olarak Genel Kurulda ve Plan Bütçe Komisyonunda bu
konuyu dile getirdik ve önergeler verdik. Bildiğiniz üzere, TÜRGEV, İnsani
Yardım Vakfı, Yeşilay Cemiyeti, Birlik Vakfı gibi vakıflar ile Millî Eğitim
Bakanlığı arasında özel protokoller imzalanmaktadır ve imzalanan bu protokoller
sonucunda bu saydığım vakıflar belli ayrıcalıklara sahip olmaktadır. Örneğin,
TÜRGEV’e ait yurtlarda kalan öğrencilerin iş, yaşam, kültür, sanat gibi gelişimlerini
sağlayacak kurslar düzenlenecek ve bu eğitimleri verecek eğitmenlerin ücretleri
de Millî Eğitim Bakanlığının bütçesinden karşılanacak ve bütün mali yükümlülüğü
Millî Eğitim Bakanlığı üstlenecek ve bütün vatandaşların, hepimizin katkısıyla
oluşturulan bütçemizden TÜRGEV’e kaynak aktarılacaktır. 
Şimdi, Millî Eğitim Bakanlığının eğer böyle bir bütçesi
mevcut ise bu bütçeyi ayrıcalıklı vakıflara ayırmak yerine bu iktidar döneminde
on üç yılda 12 kez değişen eğitim sistemimizde hiç önemsenmeyen özellikle devlet
okullarında okuyan öğrencilerin sanatsal, kültürel, sportif, sosyal gelişimleri
yönünde harcaması gerekmez mi? 
Millî Eğitim Bakanlığının okullara yeterli bütçe
ayırmadığını hepimiz biliyoruz. Cumhuriyet Halk Partili belediyelerin
uyguladığı sosyal demokrat belediyecilik anlayışıyla okulların boya badana,
altyapı harcamaları Cumhuriyet Halk Partili belediyeler tarafından
karşılanmaktadır. 
ÖZNUR ÇALIK (Malatya) – Çok yanlış biliyorsunuz; Millî
Eğitim Bakanlığı…
SİBEL ÖZDEMİR (Devamla) – Malumunuz Yeşilay Derneğinin
yanı sıra yönetim kurulunda yine AKP iktidarına yakın isimlerin yer aldığı
Yeşilay Vakfı mevcuttur ve vergi istisnası, kamu kurumlarına ait taşınmazların
kırk dokuz yıllığına bedelsiz tahsisi, Sağlık Bakanlığı bütçesinden 15 milyon
liranın Yeşilay Vakfına aktarıldığını görüyoruz. 
Diğer taraftan, İstanbul olmak üzere birçok
büyükşehrimizde vakıfların bulunduğu alanlardaki açık alanlar kafe, otopark,
ticarethane şeklinde kiralanmakta; bu da yine Vakıflar Genel Müdürlüğünün
denetim eksikliğini ortaya çıkarmaktadır. 
Bir diğer konu ise restorasyon konusu; bu noktada da,
bildiğiniz üzere birçok yapı çizgi film kahramanı Sünger Bob şekline
dönüştürülmüştür. 
Son olarak değerli milletvekilleri, genel olarak
vakıflara ne kadar kaynak aktarılıyor? 
(Mikrofon otomatik cihaz tarafından kapatıldı)
BAŞKAN – Sayın Özdemir, teşekkür ederim. 
SİBEL ÖZDEMİR (Devamla) – Tamamlayabilir miyim?
BAŞKAN – Yani toparlayın lütfen, ek süre veremem çünkü.

SİBEL ÖZDEMİR (Devamla) – Tamam. 
Vakıflara ne kadar kaynak aktarılıyor? Bu kaynakların
çerçevesi, bütün gelir ve harcama kalemleri açık ve hesap verebilir, şeffaf,
hakkaniyetli şekilde belirlenerek, açıklanarak… 
Bu yüce Mecliste tartışılmadan onaylandığı için biz
Cumhuriyet Halk Partisi Grubu olarak Vakıflar Genel Müdürlüğü bütçesine “hayır”
diyoruz. 
Saygılarımla. (CHP sıralarından alkışlar)
BAŞKAN – Teşekkür ederim Sayın Özdemir. 
BÜLENT TURAN (Çanakkale) – Sayın Başkan, polemik
olmasın diye yerimden bir söz isteyebilir miyim, konuyla ilgili bir açıklama
yapmak istiyorum. 
BAŞKAN
– Anlamadım.
BÜLENT
TURAN (Çanakkale) – Sayın konuşmacı, az önce, konuşmasında Cumhurbaşkanımızın
Anayasa Mahkemesi kararını eleştirmesinden yola çıkarak “Bir darbe
girişimidir.” dedi.
BAŞKAN
– Yerinizden söz mü istiyorsunuz? 
BÜLENT
TURAN (Çanakkale) – Evet, lütfen.
BAŞKAN
– Buyurun.
III.- AÇIKLAMALAR (Devam)
34.- Çanakkale Milletvekili Bülent
Turan’ın, İstanbul Milletvekili Sibel Özdemir’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde CHP Grubu adına yaptığı konuşmasındaki bazı
ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; sabahtan beri aynı konuyu
defaatle görüştük ama görüyorum ki konuşmacı arkadaşımız ya dinlememiş ya da bu
polemik tarzını seviyor. 
Bakınız,
Anayasa Mahkemesi kararını Sayın Cumhurbaşkanımız eleştirmiştir. Ancak buradan
yola çıkarak “Bu bir darbe girişimidir.” demek öncelikle darbe ifadesinin çok
ucuzlatıldığı anlamına gelir. Yapılan, bir mahkeme kararı eleştirisidir. (CHP
sıralarından gürültüler) 
BAŞKAN
– Sessiz olalım lütfen. 
Devam
edin Sayın Turan.
BÜLENT
TURAN (Çanakkale) – Sayın CHP Grubunu uyarırsanız Sayın Başkan, sürekli
konuşuyorlar, biz de konuşabilelim zaman zaman.
BAŞKAN
– Dinliyorum ben sizi, duyuyorum.
AYKUT
ERDOĞDU (İstanbul) – Şikâyet ediyor resmen: “Öğretmenim, çok konuşuyorlar.” 
BÜLENT
TURAN (Çanakkale) – Değerli arkadaşlar, Sayın Cumhurbaşkanımızın nasıl
seçildiğini biliyoruz; çok büyük bir oy çoğunluğuyla beraber, bu milletin kahir
ekseriyetiyle beraber en önemli makama gelmiş bir insan. Bir eleştirisinden
yola çıkarak “Darbe girişiminde bulunuyor.” demeyi insafla, izanla
bağdaştıramadığımı ifade etmek istiyorum.
Onun
dışında, Anayasa Mahkemesine karşı muhabbetlerini politik gündeme göre
değiştirmemeleri gerektiğini düşünüyorum. Örneğin, Sayın Baykal’ın, bırakın
mahkeme kararını eleştirmeyi, daha mahkeme kararını vermeden önce, CHP Genel
Başkanı sıfatıyla grupta yaptığı konuşmada, 30 Nisan 2007, Deniz Baykal şöyle
diyor: “Anayasa Mahkemesi ‘367’ye gerek yok.’ derse ülke çatışmaya gider.” 
Bakın,
daha karar bile yok, karar eleştirisi bile yok, büyük bir tehdit var, darbeyse
budur darbe. Dolayısıyla siz eleştireceksiniz ama sizin dışınızdaki kişiler
eleştirdiği zaman bunu darbe olarak nitelendireceksiniz. Bu, insafsızlık diye
düşünüyorum. 
Onun
ötesinde, yine, Sayın Kılıçdaroğlu’nun…
CEYHUN
İRGİL (Bursa) – O bir tespitti. 
BÜLENT
TURAN (Çanakkale) – Sabret, sakin ol. 
CEYHUN
İRGİL (Bursa) – İyi de, tespit başka bir şey.
BÜLENT
TURAN (Çanakkale) – Size de laf söyleyeyim. 
BAŞKAN
– Sayın Turan, bana anlatıyorsunuz, devam edin. 
BÜLENT
TURAN (Çanakkale) – Sabahtan beri her şeyi söylediler, iki cümle söyledik,
insaf, bir durun. 
BAŞKAN
– Siz devam edin, ben dinliyorum sizi.
BÜLENT TURAN (Çanakkale) – Bakınız, Sayın
Kılıçdaroğlu’nun da çok uzun bir konuşması var. Mahkemeye, burada söylemekten
utanacağım ifadeler kullanıyor; ne meşruiyeti kalıyor ne tanınması kalıyor ne
“meşru kalmaz…” her şeyi söylüyor. Şunu demek istiyorum: Siz mahkeme kararını
eleştireceksiniz, bu bir eleştiri olarak değerlendirilecek, Sayın Cumhurbaşkanı
eleştirince bu darbe olacak. Bunu doğru bulmadığımı ifade etmek istiyorum. 
ATİLA
SERTEL (İzmir) – En tepedeki adam…
BÜLENT
TURAN (Çanakkale) – Sabredin, sakin olun.
Onun
dışında, Sayın Başkan, Cumhurbaşkanımız Anayasa Mahkemesi kararından sonra,
ilgililerin cezaevinden çıkmasından sonra, yerel mahkemenin o karara uymasından
sonra bunu söylemiştir. Hangi kararı etkilemiştir bununla ilgili? Var mı
etkilenen bir karar? Hani, her gün “diktatör” diyorlar, ağır eleştiride
bulunuyorlar ya. Ben de diyorum ki, nasıl bir diktatörlükse Anayasa Mahkemesi
bu karara uymuyor, bu talebe uymuyor. Onun ötesinde, yerel mahkeme bu Anayasa
Mahkemesi kararına uyuyor. Ben, o yüzden milletimizin irfanına, izanına bir
daha sığındığımızı ifade etmek istiyorum. Ortada bir mahkeme eleştirisi vardır,
buna saygı duymak gerektir diye düşünüyorum.
BAŞKAN
– Teşekkür ederim.
Şimdi,
enteresan bir durum oldu. Sayın Bülent Turan söz istedi, daha sözüne başlamadan
diğer grup başkan vekilleri de hemen sisteme girdiler. Ne söyleyeceği belli
değil yani tedbirlerini aldılar.
AYKUT
ERDOĞDU (İstanbul) – Efendim, domino taşı etkisi başlayınca...
İDRİS
BALUKEN (Diyarbakır) – Hayır, söylediği konuyu belirttikten sonra girdik.
BAŞKAN
- Buyurun Sayın Özel.
35.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, bunun iki sebebi var. Bunların bir tanesi,
bugünkü bu darbe girişimi, ikinci 28 Şubat darbesine karşı grupların söyleyecek
çok sözü var ama bütçe görüşmeleri sırasında, biraz da o görüşmeleri aksatmamak
adına -İç Tüzük belki belli şartlarda zorlanabileceği hâlde- biz böyle
fırsatları bekliyoruz, Bülent Bey bundan yararlandığı anda bizim de bu darbe
girişimini kınamak için böyle bir şeye ihtiyaç var.
Ha,
“Nereden biliyorsunuz?” Biz, Bülent Bey’e cevaben değil.
BAŞKAN
– Ay, espri yaptım, boş ver. Sen söyleyeceğini söyle, takılma ona.
ÖZGÜR
ÖZEL (Manisa) – Sayın Cumhurbaşkanının durumunu meşrulaştıracak ama bu konudaki
en enteresan saptama şudur: Başbakanın gruplara dağıtılan konuşması var ya
–konuşma saatine kadar ambargolu olan, içeride bekleyen ki çok normal- tam
konuşmaya başlarken dağıtıldı. İlk sayfasını bir açın bakın, diyor ki:
“Buradaki bazı sataşmaları, eleştiriyi aşan hakaretleri üzüntüyle dinledim.” Bir
gün önceden bastırmışlar. (CHP sıralarından alkışlar ve gülüşmeler) Şimdi,
ondan, bunlar Parlamentoda oluyor böyle şeyler.
Şunu
söyleyeyim: Şimdi, Sayın Bülent Turan ne derse desin. Bir kere halkın seçmesi
farklı bir anlam yüklemez, o zaman Kenan Paşa’yı da halkın seçtiğini, Hitler’i
de halkın seçtiğini söyleriz. (CHP sıralarından alkışlar) Oy oranındaki yüzde
53’ü söylerseniz, Kenan Evren’in aldığı 93’ü, Hitler’in 94’ünü söylerler. (AK
PARTİ sıralarından gürültüler)
BAŞKAN
– Devam edin siz Sayın Özel.
ÖZGÜR ÖZEL (Manisa) – Eğer ana muhalefet partisi
liderinin 2007’de yaptığı bir grup konuşmasında söylediği bir şeyi söylerseniz,
size Cumhurbaşkanının yetkilerini, sorumluluklarını ve yeminini hatırlatırlar
-bir ana muhalefet liderinin söylediği bir söz başka bir şeydir- devlette
kuvvetler ayrılığının ve kuvvetlerin birbiriyle uyumunun ve devletin kurum ve
kuruluşları arasında varsa bir uyumsuzluk, onu gidermek üzere ant içmiş olan
birisinin ettiği yemini ve tarafsızlığı hatırlatırlar.
Teşekkür ediyorum efendim. (CHP sıralarından alkışlar)
BAŞKAN – Sayın Baluken…
36.- Diyarbakır Milletvekili İdris
Baluken’in, Çanakkale Milletvekili Bülent Turan’ın yaptığı açıklamasındaki bazı
ifadelerine ilişkin açıklaması
İDRİS BALUKEN (Diyarbakır) – Teşekkür ediyorum Sayın
Başkan.
Bugün bu konuda kürsüden de Cumhurbaşkanının söylemiş
olduğu cümleleri okumuştuk. Bakın, çok açık bir şekilde, Cumhurbaşkanı “Ben
Anayasa Mahkemesinin verdiği karara uymuyorum, saygı da duymuyorum…” 
Şimdi, bunun ötesine geçen başka bir sözü var, orada da
diyor ki: “Ceza mahkemesi kararında direnmiş olsaydı, Anayasa Mahkemesinin
vereceği karar boşa çıkmış olacaktı.” Yani, açık bir şekilde Anayasa
Mahkemesinin kararlarına mahkemelerin uymamasını da telkin ediyor yani burada
yargıya açık bir müdahale var. Oysaki aynı Cumhurbaşkanı bakın 2010 yılında
aynen şunu söylemiş: “Hukuk sistemine biz inanmazsak, biz güvenmezsek
başkalarının inanmasını bekleyemeyiz.” E, biz de bunu söylüyoruz zaten. Şimdi,
hukuk sistemine Cumhurbaşkanı inanmazsa, Anayasa Mahkemesinin kararlarını
tanımazsa “Ben bunları kabul etmiyorum.” derse o zaman 78 milyondan nasıl böyle
bir şey bekleyebilir? Bu yönüyle açık bir darbe olduğu ortadadır.
Diğer taraftan, bakın, 2005 yılında Orhan Pamuk’la
ilgili açılan davada da şöyle demiş: “Yargı, yürütme ve yasamadan bağımsız.
Yürütme yargıya karışamaz.” diye net cümleler kullanmış. Şimdi, kendisi hem
yürütmeye karışıyor hem yasamaya karışıyor, bir de yetmedi, işte, 28 Şubatın
yıl dönümünde yargıya karışıyor.
ORHAN
DELİGÖZ (Erzurum) – Yürütmeye karışacak tabii, yürütmenin başı değil mi
Cumhurbaşkanı?
İDRİS
BALUKEN (Diyarbakır) - Burada açık işte, bizim dile getirdiğimiz bir saray
darbesi süreci var.
ORHAN
DELİGÖZ (Erzurum) – Yürütmenin başı kim, bilmiyor musun? 
İDRİS
BALUKEN (Diyarbakır) - Yani, Parlamento iradesinin üzerinde, kuvvetler ayrılığı
ilkesinin üzerinde, yargının bağımsızlığı üzerinde…
ORHAN
DELİGÖZ (Erzurum) – Konuşacak tabii. Bakanları kim atıyor?
İDRİS
BALUKEN (Diyarbakır) - …eğer bir Cumhurbaşkanı görüş belirtip bu konuda
hukuksuzluk yapılmasını telkin ediyorsa burada -çok nettir, hiç tartışmaya
mahal yoktur- açık bir darbe pratiği vardır. 
Ben
özellikle Sayın Başbakanın bütçe konuşması sırasında biraz umutlanmıştım
doğrusu. Çünkü kendisi, yani Cumhurbaşkanının pozisyonunu “efsanevi lider”
olarak tanımlamıştı. Yeni liderin hem Başbakan hem Genel Başkan olarak kendisi
olduğunu söylemişti. “Efsanevi” derken, biraz geçmişe atıf, “efsunu olan”,
işte, bu “diğer işlere karışmayan” bir anlam ifade ediyor sanmıştım. Ama belli
ki böyle bir anlam yok, yani Cumhurbaşkanı hem yasamaya hem yürütmeye hem
yargıya aynı şekilde müdahale etmeye devam edecek gibi duruyor; bu, son derece
tehlikeli bir yaklaşım.
ORHAN
DELİGÖZ (Erzurum) – Cumhurun başkanı, karışacak.
İDRİS
BALUKEN (Diyarbakır) - Hatta, o gün Sayın Başbakan konuşurken bir hususu da
merak etmiştim: Yani, Cumhurbaşkanı efsanevi liderse demek…
ORHAN
DELİGÖZ (Erzurum) – Dünya lideri, dünya.
İDRİS
BALUKEN (Diyarbakır) - Bundan sonra siyasi lider Sayın Davutoğlu, Abdullah
Gül’ün de pozisyonunu belki açıklar da bizler de siyaset yürütenler olarak en
azından “Siyasi lider kimdir?” pozisyonunda kendi muhatabımızı biliriz diye
düşünmüştüm, o eksik kaldı. 
BAŞKAN
– Toparlarsanız Sayın Baluken. 
İDRİS
BALUKEN (Diyarbakır) - Yani şu anda, evet, AKP açısından siyasi lider Erdoğan
mı, Davutoğlu mu, yoksa Gül mü bilmiyoruz. 
MURAT
BAYBATUR (Manisa) – Sana ne!
İDRİS
BALUKEN (Diyarbakır) - Beni şundan dolayı ilgilendiriyor.
ORHAN
DELİGÖZ (Erzurum) – Biz biliyoruz kim olduğunu, Türk halkı biliyor, herkes
biliyor.
MURAT
BAYBATUR (Manisa) – Senin liderin kim?
İDRİS
BALUKEN (Diyarbakır) - Ben muhalefet partisi adına siyaset yürütüyorum.
MURAT
BAYBATUR (Manisa) – Apo mu senin liderin?
İDRİS
BALUKEN (Diyarbakır) - Dolayısıyla, hangi siyasi liderin konuşmasını dikkate
alacağımı takip etmek zorundayım, o yüzden beni yakından ilgilendiriyor. 
MURAT
BAYBATUR (Manisa) – Salih Müslim mi?
İDRİS
BALUKEN (Diyarbakır) - Teşekkür ederim Sayın Başkan. 
BAŞKAN
– Teşekkür ederim Sayın Baluken. 
ERKAN
AKÇAY (Manisa) – Sayın Başkan…
BAŞKAN
- Yani, sabahtan beri bu konuyu tartışıyoruz arkadaşlar, söylenecek her şey
söylendi. Ara vereceğiz, ilerleyeceğiz. Lütfen biraz daha hassas olalım, özen
gösterelim, lütfen. 
Buyurun
Sayın Akçay.
37.- Manisa Milletvekili Erkan Akçay’ın,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Sayın Başkan, çok teşekkür ederim. 
BAŞKAN
– Rica ederim. 
ERKAN
AKÇAY (Manisa) – Bazı arkadaşlar darbe teşebbüsünden bahsediyor. Ne darbe
teşebbüsü kardeşim! Bu açık, darbe üstüne darbe, darbe üstüne darbedir; hem de
bu kaçıncı darbedir. Şimdi “Sistem değişti, bunu bana uydurun.” diyor. İki
maddelik bir anayasa yapmış kendisine. “Madde 1: Erdoğan her zaman haklıdır.
Madde 2: Erdoğan’ın haksız olduğu durumlarda 2’nci madde geçerlidir.” 
Bakın,
bugün genellikle Sayın Cumhurbaşkanının şu sözü tartışılıyor: “Ben bu karara
saygı duymuyorum ve karara uymuyorum.” En az onun kadar vahim bir cümle daha
var, ağır ceza mahkemesinin de bu karara uymaması gerektiğini söylüyor engin
hukuk anlayışıyla! Şimdi, siz ceza mahkemesinin hâkimi olarak kendinizi bir
düşünün. Bakalım hâkimler nasıl algıladı bunu, bir baskı olarak algılamadı mı?
Bu yöndeki beyanlar yargıya müdahale ve suç sayılan bir talimattır. Bir ülkede
aklı başında bir devlet adamı mahkemelerin bağımsız olduğunu, yargı kararlarına
uymak gerektiğini, saygı duymak gerektiğini… Hukukun üstünlüğüne, hukuk devleti
ilkesine atıf yapması gerekirken, devletin başı olan Cumhurbaşkanı, maalesef,
Anayasa’da belirlenmiş görevlerine aykırı tutum ve davranışlar içerisindedir.
Bu, görüş belirtme değil. Bir Cumhurbaşkanı devletin başı olarak böyle bir görüş
belirtemez. Bu, açıkça darbedir. Kınıyorum ve telin ediyorum. Buna karşı her
türlü mücadeleyi vereceğiz. 
BAŞKAN
– Teşekkür ederim Sayın Akçay. 
Sayın
Bostancı…
MEHMET
NACİ BOSTANCI (Amasya) – Sayın Başkanım, darbe yöntemiyle işbaşına gelmiş Kenan
Evren ile “O da seçimle geldi.” denilerek Recep Tayyip Erdoğan arasında bir
benzeştirme yapılmıştır. Bu, bırakın AK PARTİ’yi, halkın iradesine, demokrasiye
karşı bir sataşmadır. Bu çerçevede 69’a göre söz istiyorum. 
BAŞKAN
– Yerinizden vereyim isterseniz, hep yerinden konuşuldu. 
MEHMET
NACİ BOSTANCI (Amasya) – Peki, yerimden konuşayım. 
BAŞKAN
– Yerinizden konuşun lütfen. 
38.- Amasya Milletvekili Mehmet Naci
Bostancı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, bu konu sık sık gündeme getiriliyor.
“Falan da seçimle geldi, filan da seçimle geldi, Kenan Evren de yüzde 92’yle
iktidara geldi.” diyorsunuz. Kenan Evren yüzde 92’yle Anayasa’yı kabul ettirdi,
onun altına da kendi adını koymuştu; hatırlarsınız, dönemin atmosferini de
bilirsiniz. 
ÖZGÜR
ÖZEL (Manisa) – Siz de benzer taktik izliyorsunuz.
MEHMET
NACİ BOSTANCI (Amasya) – Kenan Evren’in desteklediği “horoz partisi” iktidar
olamadı, bir; hatırlayın. İki; Kenan Evren ikinci bir defa halkın karşısına
çıksaydı bırak yüzde 92’yi, o küsuratı bile alamazdı. 
ÖZGÜR
ÖZEL (Manisa) – Sizinkinin de başına gelecek…
MEHMET
NACİ BOSTANCI (Amasya) – Recep Tayyip Erdoğan 2002’den beri her seçimi kazanmış
bir liderdir, her seçimi. (AK PARTİ sıralarından alkışlar) 2002, 2004, 2007,
2009, 2011, 2013… 2014’te de yüzde 52’yle Cumhurbaşkanı olmuş. Nasıl ikisini
benzeştirirsiniz? Halk mı her defasında darbe yaptı Sayın Özgür?
Saygılarımla.
(AK PARTİ sıralarından alkışlar) 
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan, söz talebim var, lütfen.
BAŞKAN
– Şimdi konuştunuz Sayın Baluken. 
İDRİS
BALUKEN (Diyarbakır) – Şimdi Sayın Naci Bostancı Cumhurbaşkanına sataşmadan
dolayı söz aldı.
BAŞKAN
– Evet.
İDRİS
BALUKEN (Diyarbakır) – Ben de Cumhurbaşkanının bugün yaptığı bir açıklamada tam
anlayamadığım, tam kavrayamadığım bir şeyi Sayın Bostancı’ya sormak istiyorum. 
FARUK
ÖZLÜ (Düzce) – Konuştun ya, konuştun.
ORHAN
DELİGÖZ (Erzurum) – Siz anlayamazsınız ki zaten.
İDRİS
BALUKEN (Diyarbakır) – Çünkü, Cumhurbaşkanına her sataşma yapıldığında
Cumhurbaşkanı adına söz talep edip cevap veriyor.
BAŞKAN
– Ne var bunda? Ne mahzuru var? 
İDRİS
BALUKEN (Diyarbakır) – Cumhurbaşkanı bugün havaalanında giderken “Ben birkaç
gün olmayacağım, ortalık karışabilir.” demiş. Şimdi ben bunu merak ediyorum:
Nedir “Ortalık karışabilir.” dediği şey? Bir darbe mi olacak? İç savaş mı
gelecek?
BAŞKAN
– Sayın Baluken, siz şimdi Sayın Bostancı’ya…
İDRİS
BALUKEN (Diyarbakır) – İnsanlar mı ölecek? Yani…
BAŞKAN
– Sayın Baluken…
İDRİS
BALUKEN (Diyarbakır) – Ama, Sayın Başkan, lütfen bir…
BAŞKAN
– Siz Sayın Bostancı’ya “Niçin Cumhurbaşkanı lehinde söz aldınız?” bunu mu
sormak istiyorsunuz?
İDRİS
BALUKEN (Diyarbakır) – Hayır, hayır. 
İLKNUR
İNCEÖZ (Aksaray) – Cumhurbaşkanımız geldiğinde kendisine sorarız ne demek
istediğini? 
İDRİS
BALUKEN (Diyarbakır) – Şunu söylüyorum: Bakın, Sayın Bostancı bugün defaatle
Sayın Cumhurbaşkanına yapılan her sataşmaya cevap verdi. Demek ki böyle bir
rolü ve misyonu var. 
BAŞKAN
– E, var çünkü eski kurucu Genel Başkanı. (CHP, HDP ve MHP sıralarından
gürültüler) 
Buyurun,
dinliyorum sizi.
İDRİS
BALUKEN (Diyarbakır) – E, tamam, ben de eğer böyle bir misyonu var ise… (AK
PARTİ sıralarından gürültüler)
ORHAN
DELİGÖZ (Erzurum) – Ülkenin Cumhurbaşkanı, ülkenin; hepimizi bağlar, sizi de
bağlar söyledikleri, Anayasa Mahkemesini de bağlar, Meclisi de bağlar. 
BAŞKAN
– Duymuyorum arkadaşlar.
İDRİS
BALUKEN (Diyarbakır) – Ya, bir dinleyin arkadaşlar. 
BAŞKAN
– “Eğer böyle bir misyonu varsa…”
İDRİS
BALUKEN (Diyarbakır) – Basın kuruluşlarına yeterince yansımamış, belki
açıklamıştır, biz görememişizdir. Demiş ki: “Ben Afrika’ya gidiyorum, işte,
yurt dışına gidiyorum, birkaç gün içerisinde işler karışabilir.” Ben de diyorum
ki Sayın Bostancı, bu yetki ve görev üzerine, hani Sayın Cumhurbaşkanının
burada ne söylediğini bize açıklayabilir mi? Bir darbe mi olacak? Bir iç savaş
mı çıkacak? İnsanlar mı ölecek? Bunu bilme hakkımız var. 
Yine,
Sayın Başkan…
BAŞKAN
– Dinliyorum.
İDRİS
BALUKEN (Diyarbakır) – Sayın Cumhurbaşkanının açıklamalarına göre AKP grup
başkan vekillerinin burada avukatlığa soyunması ya da görüş değiştirmesini de
ibretle takip ediyorum. Bakın ben Sayın Erdem Gül ve Can Dündar tahliye
edildiğinde buradaydım. AKP Grup Başkan Vekili Sayın Bülent Bey tahliyeleri
büyük bir memnuniyetle karşıladığını ifade etti ama bugün her ağzını açtığında
hak gasbından, yetki gasbından bahsediyor. 
BAŞKAN
– Teşekkür ederim.
Sayın
Baluken, bana konuşun, oraya döndüğünüz zaman duymuyorum çünkü.
İDRİS
BALUKEN (Diyarbakır) – Erdoğan’a göre mi düşünüyorsunuz, yoksa olgulara göre mi
düşünüyorsunuz, bunu da sormak hakkımız Sayın Başkan.
BAŞKAN
– Ben biraz önce…
BÜLENT
TURAN (Çanakkale) – Sayın Başkan…
ÖZGÜR
ÖZEL (Manisa) – Sayın Başkan yerimden…
BAŞKAN
– Hayır, kapatıyorum.
ÖZGÜR
ÖZEL (Manisa) – Hayır kapatmayın Başkanım, bakın…
BAŞKAN
– Ben biraz önce “Kurucu Genel Başkanı” dediğim zaman bir ses yükseldi. Yalan
mı? 
KAMİL
AYDIN (Erzurum) – Şu anda değil Başkanı, şimdi, şu anda Cumhurbaşkanı, herkesin
Cumhurbaşkanı!
ÖZGÜR
ÖZEL (Manisa) – Sayın Başkan, bir cümle…
BAŞKAN
– Bir dakika…
Peki,
şu soruyu da soruyorum o zaman size, bunu bir düşünün ve ara vereceğim…
ÖZGÜR
ÖZEL (Manisa) – Hayır lütfen ama.
BARIŞ
YARKADAŞ (İstanbul) – Tarafsız ol!
BAŞKAN
– AK PARTİ’nin, Adalet ve Kalkınma Partisinin Cumhurbaşkanına karşı tarafsız
olması gerektiğine dair nerede bir hüküm var? Hiçbir yerde yok. 
BARIŞ
YARKADAŞ (İstanbul) – Tarafsız ol!
BAŞKAN
– Birleşime 45 dakika ara veriyorum, Serkan Topal’la devam edeceğiz.
Kapanma Saati: 19.22
ALTINCI OTURUM
Açılma Saati: 20.06
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif Doğan TÜRKMEN (Adana)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 47’nci Birleşiminin
Altıncı Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın görüşmelerine kaldığımız yerden devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2016 Yılı Merkezî Yönetim Bütçesi
2) Afet ve Acil Durum Yönetimi
Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
(Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016 Yılı
Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN –
Komisyon? Yerinde.
Hükûmet?
Yerinde.
Cumhuriyet
Halk Partisi Grubu adına konuşmacıları dinliyorduk. 
Şimdi
Cumhuriyet Halk Partisi Grubu adına Hatay Milletvekili Serkan Topal’ı
dinleyeceğiz.
Buyurun
Sayın Topal. (CHP sıralarından alkışlar).
Süreniz
sekiz dakika.
CHP
GRUBU ADINA SERKAN TOPAL (Hatay) – Teşekkür ediyorum Sayın Başkan.
Hepinizi
saygıyla selamlıyorum. 
Bakıyorum,
AKP milletvekilleri şu an dışarıda. Gerçeklerle görüşmekten herhâlde kaçtılar. 
Evet, bir olay gerçekleştikten sonra, yaptığı hatalar
ve eksikliklerle olaylardan daha fazla kendinden bahsettiren AFAD, AKP
Hükûmetine bağlı bir zihniyetle yönetilmektedir. 
AFAD’ın sahadaki emekçilerine diyecek bir lafım yok,
hepsine teşekkür ediyorum, alınlarından öpüyorum. 
Soma’da Bakanınız Taner Yıldız’ın beyaz gömleği
kirlenmesin diye gösterilen çabanın ve telaşın onda 1’ini ocaktaki işçilerimiz
için göstermeyen AFAD yetkilileri, hiç kusura bakmasınlar, siz AKP’yi mi, darda
kalanları mı kurtarıyorsunuz sorusunun da muhatabıdır. 
Biz, Soma’yı unutmadık. Size “Bırakın, bari biz içeri
girip arkadaşlarımızı kurtaralım!” diye haykıran o işçinin yakınının çığlığı,
bugün de bizim çığlığımızdır. O gün orada emeği geçen Sayın Grup Başkan
Vekilimiz Özgür Özel’in emeğinden de Soma’ya selam gönderiyorum. (CHP
sıralarından alkışlar) 
AKP, peşkeş çeksin, sömürüyü artırmak için çalışma
saatlerini uzatsın, üç kuruş maaşa, insanca olmayan şartlarda işçi
çalıştırılmasına izin versin, kontrol etmesin, taşeronu baş tacı yapsın, sonra
ocak çöktüğünde de AFAD çaresiz kalsın… 
Sayın Bakan, Soma katliamı sonrası toplanan bağışlar
kimler tarafından nereye harcandı? Bunu bilmek istiyoruz. Lütfen, burada
açıklayalım.
Konu bütçeden açılmışken, sizin getirdiğiniz bütçe
kanunu tasarısının (E) cetvelinin 85’inci maddesinde bakın aynen şöyle diyor:
“Acil yardımların yapılması amacıyla tefrik edilen ödenekler Başkanlık
bütçesine gider kaydedilmek suretiyle özel hesaba aktarılır. Özel hesaptan yapılan
harcamalar 5018 sayılı Kanun ile 4734 sayılı Kanundan müstesnadır.” Ne demek
müstesnadır? Yani Sayıştay denetiminden kaçırılmak istenen bir kanun
maddesidir. Doğru mudur? Yani sizler buna “evet” derseniz, milletin parasının
peşkeş çekilmesine “evet” demiş olacaksınız. 
Bakın,
2004 yılında sizler bununla ilgili bir kanun çıkardınız, özel hesapları kapatıp
yürürlükten kaldırdınız. Hatta bununla övündünüz. Hatta hatta o zaman “Özel
hesaplar, yolsuzluk kaynağıdır, hesabı verilmeyen paradır.” dediniz. E şimdi ne
oldu? E cetvelinin birçok maddesinde özel hesap var. Hadi, buyurun, gelin,
açıklamasını yapın burada.
Bakın,
2013 yılında Muhasebat Genel Müdürlüğünün kesin hesap bütçesinde kuruma ayrılan
927 milyon 18 bin; bir E cetveli marifetiyle 1 milyar 222 milyon 760 bin lira
yedek ödenekle para aktarılmıştır. Bu yedek ödenekle ayrılan kısım da size
milletimizin, milletvekillerinin yetki vermediği kısımdır. 
Siz,
milletin parasını afetten, kaostan, kandan, gözyaşı üzerinden bile rant
kapıları açmasını çok iyi bilirsiniz, bu konuda mahirsiniz. Tabii, doğal
felaketler olabilir ancak doğacak zarar ve can kaybını önlemek de sizin
görevinizdir, Hükûmetin görevidir. Eskiden sel baskınlarıyla yüz yüze kalan bir
ülkeydik, şimdi ise siyasetinizle millete her gün afet yaşatmaya başladınız.
Büyük depremleri yaşayan bir ülkeydik, şimdi canlı bombaları doğal karşılamaya
başladınız. Su baskını, çığ, heyelan sıklıkla olurdu bu ülkede, şimdi onlardan
daha sık şehit cenazelerini doğal karşılamaya başladınız. Ama biliniz ki, biz,
bunları doğal karşılamıyoruz. Ülkemizde sokakta tekmeleriyle çocuk öldürenler
için “Emri ben verdim.” diyen sizler, kalkıp “Suriye’nin demokrasiye ihtiyacı
var.” diye komik duruma düşüyorsunuz. Götürmeye çalıştığınız demokrasiyi biz
gördük, cansız bedenlerden gördük, silahlardan gördük.
Bakın,
sığınmacılar bizim misafirimizdir, eyvallah, diyecek bir lafımız yok. Onlar
için otelleri kapattınız, hastaneleri kapattınız, iyileşenlerin bazıları tekrar
savaşa Suriye’ye gidiyor. Siz, devletin imkânlarını onlar için seferber ederken
kendi vatandaşlarınız için bunu niye sağlamıyorsunuz? Yani benim
Yayladağı’daki, benim Kırıkhan’daki, benim Defne’deki, Antakya’daki,
İskenderun’daki vatandaşımın işsizliğine neden çare bulamıyorsunuz? Benim yeşil
kartlı vatandaşım sıraya girecek, para yatıracak, hastaneye gidecek, yoğun
bakımda yatak bulamayacak, sonra ölecek; bunun müsebbibi sizlersiniz. (CHP
sıralarından alkışlar) Yardım ederken benim vatandaşımı mağdur ediyorsunuz.
Yani benim vatandaşımın bunlardan, devletin imkânlarından, ödediği vergiden
yararlanması için sığınmacı mı olması gerekiyor? Size soruyorum.
Şimdi,
bazen diyorsunuz ki: “Biz ustalaştık.” Evet, ustalaştınız. Ustalaştınız,
felaketleri bu ülkeye davet etmede ustalaştınız, ülkemizin bütün sınırlarının
giriş kapılarına şu levhayı asmakta ustalaştınız: Turiste “Dur!”, yatırımcıya
“Dur!”, barış isteyene “Dur!” 180 derece dönmeyi iyi biliyorsunuz ya, El
Kaide’ye, kandan beslenen teröre, PKK’ya, IŞİD’e “Geç!” diyorsunuz, değil mi?
(CHP sıralarından alkışlar) Ustalaştınız, ustalaştınız. Sokaklara şiddet ve
korkuyu yaymakta, bu levhayı asmakta ustalaştınız. Maalesef, ustalaştınız,
çocuklarımızın artık giremeyecekleri şehirler inşa etmeye çalışıyorsunuz,
ustalaştınız bu konuda. O kadar ustalaştınız ki insanların yatak odalarına
girip mezhebinden cinselliğine kadar fişlemeye başladınız, bu konuda
ustalaştınız. 
RAMAZAN
CAN (Kırıkkale) – Çok çocukça! Çocukça, çocukça!
YUSUF
BEYAZIT (Tokat) – Ayıp, ayıp! Gerçekten ayıp ya!
MÜCAHİT
DURMUŞOĞLU (Osmaniye) – Hangi ülkeden bahsediyorsun sen?
SERKAN
TOPAL (Devamla) – Bu kadar şehit haberi geliyor, tahammül ediyorsunuz, ülkemize
her gün IŞİD tarafından atılan havan toplarına tahammül ediyorsunuz, Türkiye’yi
soyan bakanlarınıza tahammül ediyorsunuz ama demokratik hakkını kullanarak özgürce
sizi eleştiren öğrencilere tahammül edemiyorsunuz. Acısını yüreğinde haykıran
şehit yakınlarına bile davalar açtınız. Sizin ne bu halka ne bu ülkeyi seven
millete tahammülünüz kalmadı ama bizim de, bu milletin de size tahammülümüz
kalmadı, bunu da bilmenizi istiyorum.
MÜCAHİT
DURMUŞOĞLU (Osmaniye) – 1 Kasımda halk kararını verdi, 1 Kasımda. 
SERKAN
TOPAL (Devamla) – Orta Doğu’da aldığınız tavra, savaşı körükleyen dilinize,
milleti ikiye, üçe bölen politikalarınıza tahammülümüz kalmadı. 
Ülkemiz
için selden de, depremden de, kasırgadan da daha büyük felaket, aslında en
büyük afet AKP Hükûmetidir. (CHP sıralarından alkışlar) AKP Hükûmetinin
felaketlerinin yarattığı tahribatı 1 AFAD değil, 10 AFAD elli yılda düzeltemez.

Hepinizi
saygıyla selamlıyorum. (CHP sıralarından alkışlar) 
MÜCAHİT
DURMUŞOĞLU (Osmaniye) – Hangi ülkeden bahsettin acaba?
BAŞKAN
– Teşekkür ederim Sayın Topal. 
İLKNUR
İNCEÖZ (Aksaray) – Sayın Başkan, sadece…
BAŞKAN
– Cumhuriyet Halk Partisi…
İLKNUR
İNCEÖZ (Aksaray) – Sayın Başkanım…
BAŞKAN
– Dinliyorum sizi. 
İLKNUR
İNCEÖZ (Aksaray) – Tutanaklara girmesi bakımından söyleyeceğim, cevap
vermeyeceğim. Artık hatibin bu tür konuşmaları hakikaten komik olmaya başladı. 
“AK
PARTİ Hükûmetleri kandan ve savaştan besleniyor.” demek suretiyle El Kaide, PKK
terör örgütlerine destek vermek ve biraz evvel kaldırdı… (Gürültüler)
BAŞKAN
– Sayın milletvekilleri, lütfen… Duymuyorum. 
İLKNUR
İNCEÖZ (Aksaray) – Bunların hiçbirini kabul etmediğimizi, terör örgütleriyle
nasıl mücadele ettiğimizi ve on üç yıldır milletimizin bize vermiş olduğu vize
de bunun en güzel örneğidir diyor, saygılarımı sunuyorum. (AK PARTİ
sıralarından alkışlar) 
BAŞKAN
– Teşekkür ederim.
Cumhuriyet
Halk Partisi Grubu adına dördüncü konuşmacı olarak Tekirdağ Milletvekili Emre
Köprülü’yü dinleyeceğiz. 
Buyurun
Sayın Köprülü. (CHP sıralarından alkışlar)
BÜLENT
YENER BEKTAŞOĞLU (Grisesun) – Sayın Salim Uslu’ya da teşekkür ediyoruz. 
BAŞKAN
– Rica ederiz. 
CHP
GRUBU ADINA EMRE KÖPRÜLÜ (Tekirdağ) – Sayın Başkan, değerli milletvekilleri;
2016 yılı bütçe tasarısının TİKA -Türk İşbirliği ve Koordinasyon Ajansı- ve
Yurtdışı Türkler ve Akraba Toplulukları Başkanlığı bölümü üzerinde söz aldım.
Yüce Meclisi saygılarımla selamlıyorum. 
Saygıdeğer
milletvekilleri, bütçe yapmanın amacı, elbette ki denetimi sağlamak, halktan
toplanan vergilerin harcama kalemlerini görmek, kurumların çalışmasını belli
durumlarda denetlemek üzerine oluşturuluyor. 
Şimdi,
TİKA ve Yurtdışı Türkler ve Akraba Topluluklarının devletin kurumlarından ikisi
olduğunu ve… Bugün, halktan toplanan vergilerin bu kurumlara aktarılacağı bütçe
görüşmelerini yapıyoruz. 
Şunu
söylemem lazım TİKA konusunda: Hakikaten TİKA’nın bazı, bizlerin de hoşuna
giden projeleri var. Özellikle bazı restorasyon çalışmalarını ben de yerinde
gördüm ve emeği geçenlere de bu konuda teşekkür ediyorum. 
Ancak
tabii ki TİKA’nın kuruluş felsefesine baktığımız zaman, özellikle Sovyet Rusya
dağıldıktan ve Türki cumhuriyetler kurulduktan sonra, özellikle oralarda
çalışma yapmak amacıyla kurulmuş olan TİKA’nın bugün bu amacının tamamen dışına
çıktığını hepimiz görüyoruz. Bugün TİKA maalesef ki Afrika’ya, özellikle
Afrika’ya sıkışmış kalmış. O kuruluş amacındaki hizmet anlayışının ise yakın
bir geçmişte kurulan Yurtdışı Türkler ve Akraba Toplulukları ile kurtarılmaya çalışıldığı
bir süreci yaşıyoruz. Ancak açık söyleyeyim, bu iş başarılı biçimde gitmiyor. 
Şimdi,
komisyonda dinliyoruz, Sayın Başbakan Yardımcısını dinliyoruz, kurumun
temsilcilerini bazı toplantılarında dinliyoruz, az önce AKP milletvekillerini
dinledik; hep aynı lafları duyuyoruz. Özellikle TİKA konusunda deniyor ki:
“50’nin üzerinde ülkeye ofis açtık, Tanzanya’da, Bangladeş’te, Cibuti’de,
Kolombiya’da hatta, Latin Amerika’da ofisler açtık, çok büyüdük, yatırımlar
yaptık.” Tebrik ediyoruz ancak şunu söylememiz lazım Sayın Başbakan Yardımcısı:
Kolombiya’da Türk İşbirliği ve Koordinasyon Ajansı ofisi açtınız ve bundan
dolayı alkış istiyorsunuz, alkışlanmayı istiyorsunuz, tebrik görmeyi
istiyorsunuz. Peki, o zaman ben size başka bir soru sorayım: Kolombiya’da ofis
açtınız diye alkış istiyorsunuz ya, 200 binin üzerinde Türk’ün yaşadığı
Yunanistan ve Batı Trakya’da TİKA’nın hiçbir faaliyeti olmamasından dolayı
biraz yüzünüz kızarıyor mu? (CHP sıralarından alkışlar) Kolombiya’da ofis
açtınız, alkış istiyorsunuz, Batı Trakya’da 200 bin Türk’ün yanında hiç
yoksunuz. Dahasını söyleyelim: Kenya’da Çad’da, Namibya’da ofis açtık…
MUSTAFA
ILICALI (Erzurum) – Açmasın mı oralara?
EMRE
KÖPRÜLÜ (Devamla) – Açsın, destekliyoruz, açsın, açmasın demiyoruz. Olaya niçin
bu açıdan bakıyorsunuz? Açın, oralarda da açın ama şunu söyleyeyim: 1 milyondan
fazla Türk’ün ve Müslüman’ın yaşadığı Bulgaristan’da da biraz faaliyette
bulunun, orada da bir şeyler yapın. Yani…
MUSTAFA
ILICALI (Erzurum) – Yapıyoruz.
EMRE
KÖPRÜLÜ (Devamla) – Yapıyorsunuz! En son yapılan da Bulgaristan’la gelinen
noktada bizim Burgaz Konsolosumuz “persona non grata” yani istenmeyen adam,
İstanbul’un Bulgaristan Konsolosu “persona non grata”, istenmeyen adam! (CHP
sıralarından alkışlar) Şimdi, TİKA’nın faaliyetleri böyle mi yürüyecek? 
Başka
bir şey daha söyleyelim: Bu kadar büyük yatırımlar, bu kadar büyük çalışmalar
yapıyorsunuz; sınıra 20 kilometrede Cisr-i Mustafapaşa vardır, bugünkü adı
Svilengrad’tır; ben, bundan beş ay önce o zamanki TİKA’dan sorumlu Başbakan
Yardımcısı Numan Kurtulmuş’a da şunu söyledim: Sınırımıza 20 kilometre mesafede
beş yüz yıllık tarihi olan Mimar Sinan’ın yaptırdığı köprü var, burayı restore
edelim dedim, bir tane cevap gelmedi bana. Güzel, Namibya’da ofis açmışsınız,
tebrik ediyoruz, daha da fazla ülkede açın ama TİKA’nın açılımına bakın,
“Yurtdışı Türkleri”nin açılımına bakın ve kuruluş amacına bakın. Dünyanın dört
bir noktasına gidin, dağılın ama kuruluş amacınızı da kaybetmeyin, unutmayın. 
Başka
bir şey daha var, az önce dinliyorum: “Büyük devlet olmanın gereğidir TİKA.”
diyor. Evet, TİKA, büyük devlet olmanın gereğidir ama büyük devletsek, eğer
TİKA’yı da büyük devlet olmanın gereği bir kurum hâline getirmek istiyorsak o
zaman Yunanistan’da ofisiniz olacak, Bulgaristan’da ofisiniz olacak,
milyonlarca Müslüman’ın, Türk’ün yaşadığı Çin’de ofisiniz olacak, Rusya’da
ofisiniz olacak. Namibya’da, Çad’da, Cibuti’de ofis açmanıza alkış
bekliyorsunuz ya, tebrik bekliyorsunuz ya, tebrik ediyoruz ama buralarda da
çalışmanız olmamasından dolayı biraz da utanmanızı istiyoruz. Bunu söylemeye de
hakkımız var herhâlde.
Şimdi,
değerli milletvekilleri, bugün gerçekten Afrika’ya sıkışıp kalan bir TİKA
anlayışını görüyoruz. Elbette çalışmaları, komşuluk hukukuna, soydaşlığa, biraz
daha bu çalışmaların kapsamı içerisine getirmek zorundayız ama şunu söylemeden
geçemeyeceğim: Şimdi, bakın, TİKA’da ve Yurtdışı Türkler ve Akraba Topluluklar
Başkanlığı kurumunda bürokrat seçimlerini doğru yapmak zorunlu çünkü başarının
getirisi buradan geliyor. Siz bir hastaneyi yönetmek isterseniz doktor atamanız
lazım hastanenin başına, avukat atayarak ya da bir mühendis atayarak hastaneyi
yönetmeniz mümkün değil ya da bir inşaat yapacaksanız, bir bina dikecekseniz,
inşa edecekseniz başına bir mühendis, mimar getirmeniz lazım. Doktoru o binanın
başına getirirseniz o bina büyümez. Aynı durum TİKA için de geçerli. TİKA’da da
eğer kurum içerisinde yetişmiş veya dış politikayı gerçekten tecrübesiyle
sabit, ortaya koyamayacak kişilerle çalışıyorsanız; sizin yanınızda senelerce
görev yapmış, “Ya bu, benim müdürümdü, özel kalem müdürümdü, bu, benim
yanımdaydı, oradaydı, buradaydı.” deyip kurumların başına insan getiriyorsanız,
o zaman maalesef ki başarılı sonuçlar alamıyorsunuz. Hele de dış politikada bu
kadar kötü bir dönemden geçip bürokrat tercihlerinde de yanlış adımlar
attığınız zaman işte sonuç ortaya bu şekilde çıkıyor.
Şimdi,
bizim birkaç önerimiz var, o önerimiz de şu: Gerçekten, bugün özellikle,
TİKA’ya ayrılan bütçeye baktığımız zaman ya da Yurtdışı Türkler ve Akraba
Topluluklarına ayrılan bütçeye baktığımız zaman çok büyük meblağlar gönderilmiş
olan kurumlar. Halkın vergileri bunlar ya. İşçinin, emeklinin, çocuğun
cebindeki paralar buraya gidiyor ve bunlarla manevi tatminimizi de
gerçekleştirmek istiyoruz haklı olarak, geçmişten gelen eserlerimize de sahip
çıkmak istiyoruz, ama bir noktada da ülkenin maddi geleceğine de yaptığımız
yatırımların hizmet olarak dönmesini istiyoruz. Yaptığımız çalışmalar, hem
bizim manevi duygularımızı tatmin edecek hem de aynı zamanda gelecek noktasında
belki, Türkiye’ye özellikle ihracat olarak belki müteahhitlik faaliyeti olarak
dönecek yatırımlar yapmak zorundayız ve bugün için de kuruluş felsefesini de
değerlendirerek TİKA’nın biraz daha doğru çalışmalar yapmasını diliyorum.
Bu
kapsamda, bütçeye ret oyu kullanacağımızı belirterek Genel Kurulu saygılarımla
selamlıyorum. (CHP sıralarından alkışlar)
BAŞKAN
– Teşekkür ederim Sayın Köprülü.
Cumhuriyet
Halk Partisi Grubu adına şimdi, Ankara Milletvekili Sayın Ayşe Gülsün Bilgehan
konuşacak.
Buyurun
Sayın Bilgehan. (CHP sıralarından alkışlar)
CHP
GRUBU ADINA AYŞE GÜLSÜN BİLGEHAN (Ankara) – Teşekkür ederim Sayın Başkan.
Sayın
milletvekilleri, Atatürk Kültür, Dil ve Tarih Yüksek Kurumu 2016 yılı bütçesi
üzerinde partim adına söz aldım. Sizleri saygıyla selamlıyorum. 
Değerli
milletvekilleri, konuşmama Türkiye Büyük Millet Meclisini ve cumhuriyeti kuran,
yıkılmış bir imparatorluktan yepyeni bir devlet yaratan ve dünyada hâlâ en
büyük markamız olan eşsiz liderimiz Mustafa Kemal Atatürk’ü saygı, şükran ve
rahmetle anarak başlıyorum. (CHP sıralarından alkışlar) 
Bunu
yapmaya gerek duydum çünkü sanırım, Atatürk’ü en iyi değerlendirmesi
gerekenlerin başında kadınlar gelmelidir. Tek kadınla evlilik ilkesi, evlenmede yaş sınırı, medeni nikâhın asıl kabul edilmesi, evlenecek
kadının evlilik rızasını evlendirme memuru ve tanıkların huzurunda bizzat
açıklaması, erkeğin kadını tek taraflı olarak boşama hakkının kaldırılması
-hani o “Boş ol, boş ol…”- ve evlilik birliğinin şartların varlığı hâlinde
mahkeme kararıyla sonlandırılabilmesi gibi kadınların hak kazanımları, 1926’da
Atatürk devrimlerinin en önemlilerinden Medeni Yasa’nın kabulüyle
gerçekleşmiştir. 
Bizim
doksan yıl önce elde ettiğimiz bu haklara 21’inci yüzyılda, coğrafyamızda
yaşayan kadınların büyük bir bölümü hâlâ sahip değil biliyor musunuz? Bu
yüzden, kuruluş amacı Atatürk değerlerini yaşatmak olan Atatürk Kültür, Dil ve
Tarih Yüksek Kurumunda, öncelikle, açıkçası, bir kadın ağırlığı görmek
isterdim. Örneğin, bir araştırma yapılabilir. Neden 1935’te Meclisteki kadın
sayısında dünyada 2’nci, bugünse 105’inciyiz? Neden Avrupa İnsan Hakları
Mahkemesi kadının yaşam hakkını koruyamadığı için ikinci kez Türkiye’yi mahkûm
etti? Bizden başka bir ülke yok bu konuda Avrupa İnsan Hakları Mahkemesinin
mahkûm ettiği. Neden kadının çalışma hayatına katılımında OECD ülkelerinin
arasında sonuncuyuz? 
Yüksek
Kurumda kadın gücünü aradım. Bütçeye sunulan faaliyet raporuna göre, kurum
personeli arasında cinsiyet dağılımı gayet adil; 48 personelin 25’i kadın, 23’ü
erkek, gayet iyi görünüyor ama burada bir sorun var -başka alanlarda olduğu
gibi kadınlar bu sorunla karşılaşmışlar, cam tavana çarpmışlar- kurumda tek bir
kadın başkan yok. Atatürk Kültür Merkezinin 20 kişilik Bilim Kurulunda 3,
Araştırma Merkezinde 2, Türk Dil Kurumunda sadece 1 kadın görev almış. Profesör
Afet İnan’ın kurucuları arasında bulunduğu Tarih Kurumunda ise hiç kadın
yönetici yok. Bu saygın Divana bakınca durum da belli oluyor zaten.
Tabii,
aslında, bugün sözünü ettiğimiz bu kurumun, Atatürk’ün vasiyetinde yer alan
kurumlarla hiçbir ilgisinin kalmadığını biliyoruz. Atatürk, en tabii miras
hakkı olarak gelirlerinin bir bölümünü, çok önemsediği 1931’de kurulan Türk
Tarih Kurumu ve 1932’de kurulan Türk Dil Kurumuna bağışlamıştı. Bu kurumlar o
yıllarda kendi yöneticilerini kendileri seçen özerk bilim kurumlarıydı, 82
Anayasası’yla dönüştürülen devlet dairelerine benzemiyorlardı. Biz bu kürsüden
her bütçe döneminde, bu konuda bir Anayasa düzenlemesi yapılmasını ve
kurumların, kurucusunun iradesi doğrultusunda bağımsız hâle getirilmelerini
önerdik. 2002’den beri bu Mecliste istenildiğinde hangi yasal değişikliklerin
nasıl kolayca kabul edildiğini biliyorum. Pek çok madde değişti ama tıpkı
Yükseköğretim Kurulu gibi bu kurumların statüsü de nedense özenle korundu.
Bundan
önceki yıllarda, bugün kendilerinden özür dilenen Ergenekon ve Balyoz
mağdurlarının bile cezaevinde bu kurumlardan daha fazla, Atatürk’le ilgili eser
ürettiklerini biliyoruz. Bu yıl gözümüze çarpan etkinliklere bakınca:
“Abdürreşid İbrahim Bilgi Şöleni” -kendisi, İslamiyet’in Japonya’da resmî din
olarak tanınmasını sağlayan kişidir- “Miryokefalon Zaferi’nin 839’uncu Yıl
Dönümü Kutlamaları”, “Yörük Obasından Ödemiş Ovası’na Uluslararası Birgi
Sempozyumu”, “Geçmişten Günümüze Türklerde Mezar Taşı Sözleri Konferansı”.
İlginç konular olduklarına şüphe yok, hiçbir itirazım da yok ama Atatürk’le
ilgili cumhuriyet tarihinden tek bir sempozyum var, o da Azerbaycan’da
düzenlenmiş. Oysa, örneğin, gerek özel kanallarda ama özellikle bir kamu
kuruluşu olan TRT’de zaman zaman vatandaşları öfkeden çıldırtan, Atatürk’e
hakaret dolu programlar konusunda, görevi Atatürk ilkelerini korumak olan bu
kurumlar ne yapmaktadırlar? Suç duyurusunda mı bulunuyorlar, TRT’yi kınayan
açıklamaları mı var, yoksa daha önemlisi, çarpıtılan tarihî gerçeklerin
doğrularını mı ortaya koyuyorlar?
Bu
arada, esrarengiz bir konu da var. 2000-2013 yılları arasında Atatürk
Uluslararası Barış Ödülü verilmedi. 2011 yılında yayımlanan 664 sayılı Kanun
Hükmünde Kararname’nin 27’nci maddesi uyarınca hazırlanan Uluslararası Barış
Ödülü Yönetmeliği 12/3/2013 tarihli ve 28585 sayılı Resmî Gazete’de
yayımlanarak yürürlüğe girdi. Yönetmeliğe göre, sonu 0 ve 5’le biten yıllarda
ödül verilecekti. Daha sonra Yüksek Kurum tarafından 19 Mayıs-29 Ekim 2014
tarihleri arasında aday gösterme sürecinin başlayacağı belirtildi. Açıklamaya
göre, 23 Nisan 2015 tarihinde ödüle layık kişinin ya da kurumun ismi
açıklanacaktı, 19 Mayıs 2015’te de ödül töreni gerçekleşecekti ama o gün
bugündür bu ödülden haber yok. Gerçekten merak ettim, Sayın Bakana sormak
istiyorum -gerçi yeni katıldı Hükûmete ama- acaba 2015 yılında Uluslararası
Barış Ödülü’nü verecekleri bir lider bulamadılar mı?
Değerli
milletvekilleri, ana muhalefet partisi olarak, Meclisin bütçe hakkının
kullanılmasında engeller olduğunu belirttik. Bu kurumla ilgili olarak da bütçe
tasarısına eklenen bir maddeyle, Türk Tarih Kurumuna yakın tarih araştırması
yapmak üzere ayrılan paranın özel hesaba aktarılabileceği belirtiliyor. Bu özel
hesaptaki para, Kamu İhale Kanunu ve Mali Denetim Kanunu’ndan istisna tutuluyor
yani bir bölümü Atatürk’ün özel hesabından gelen kaynakların hangi amaçlar için
kullanıldığını bilmek mümkün görünmüyor. 
Bu
şartlarda Atatürk’ün aziz hatırası ve manevi mirasının milletimizin kalbinde
olduğu gerçeğini hatırlatarak yüce Meclise saygılarımı sunuyorum. (CHP
sıralarından alkışlar)
BAŞKAN
– Teşekkür ederim Sayın Bilgehan.
Cumhuriyet
Halk Partisi Grubunun altıncı sıradaki konuşmacısı Amasya Milletvekili Mustafa
Tuncer’dir. 
Buyurun
Sayın Tuncer. (CHP sıralarından alkışlar)
CHP
GRUBU ADINA MUSTAFA TUNCER (Amasya) – Sayın Başkan, değerli milletvekilleri;
2016 yılı bütçe görüşmeleri kapsamında kısaltması “ATAM” olan Atatürk Araştırma
Merkezi bütçesi üzerinde Cumhuriyet Halk Partisi adına söz almış bulunmaktayım.
Hepinizi sevgi ve saygıyla selamlıyorum.
Sırf
gerçekleri ve bilinenleri yayınladıkları ve halkı bilgilendirdikleri için
talimatla tutuklanan ve Anayasa Mahkemesinin hukuka ve vicdana uygun kararıyla
tahliye edilen Can Dündar ve Erdem Gül’e “Aramıza hoş geldiniz.” diyor, bu
karara imza atan Anayasa Mahkemesi yargıçlarına teşekkür ediyor, hâlen tutuklu
olan gazetecilerin ve basın mensuplarının da bir an önce özgürlüklerine
kavuşmalarını diliyor, Cumhurbaşkanının bugünkü açıklamasını, hukuk devletine
yaptığı darbe girişimi açıklamasını ise kınıyorum.
Değerli
milletvekilleri, Atatürk Araştırma Merkezi, Atatürkçü düşünceyi, Atatürk ilke
ve inkılaplarını, Türk kültürünü, Türk tarihini ve Türk dilini bilimsel yoldan
araştırmak, tanıtmak ve yaymak amacıyla, Atatürk’ün manevi himayelerinde,
Cumhurbaşkanının gözetim ve desteğinde, Başbakanlığa bağlı olarak, 17 Ağustos
1983 tarihinde 2876 sayılı Kanun’la kurulmuştur. Atatürk’e ve Atatürk’ün
kurumlarına karşı yapılan 12 Eylül darbesi sonrasında, Atatürk tarafından
kurulan ve maddi manevi desteklenen Türk Tarih Kurumu ve Türk Dil Kurumu âdeta
lağvedilmiş ve yerine Atatürk Araştırma Merkezi, Atatürk Kültür Merkezi ve
Atatürk Kültür, Dil ve Tarih Yüksek Kurumu oluşturulmuştur.
Değerli
milletvekilleri, “İsim değişikliğinden ne olur ki?” diye sorabiliriz. İlk
bakışta normal bir değişiklik gibi de geliyor ancak hukuki statülere ve
uygulamaya bakıldığında büyük farklılıkların ortaya çıktığını görmekteyiz.
Öncelikle belirtmek isterim ki bizzat Büyük Atatürk tarafından kurulan kurumları
sözde daha geliştireceğiz bahanesiyle ortadan kaldırmak, aslında, Atatürk’ün
iradesini ve vasiyetini ortadan kaldırmaktır. Atatürkçü düşünceyi ve Atatürk’ün
izlerini milletin iradesinden silmeye çalışmaktır ki bunun başarılması mümkün
olmayacaktır. 
Değerli
milletvekilleri, Büyük Atatürk tarafından kurulan Türk Dil ve Türk Tarih
Kurumları, hiçbir siyasi iktidara tabi olmayan, siyasi iktidarların
müdahalesine kapalı olan ve tamamen bağımsız bir biçimde bilim üreten ve bilim
üretenleri destekleyen birer kuruluştur. Bu kurumların bütçesi Atatürk
zamanında bizzat Atatürk tarafından, sonrasında ise Atatürk’ün kendi el
yazısıyla bıraktığı vasiyeti üzerine Türkiye İş Bankasındaki hisseleri
tarafından karşılanmaktaydı. 12 Eylül darbesi sonrasında ise bu iki kurum yerine
getirilen,Atatürk Araştırma Merkezi ile Atatürk Kültür Merkezini de kapsayan
Atatürk Kültür, Dil ve Tarih Yüksek Kurumu ise Cumhurbaşkanının himayesinde
Başbakanlığa bağlanmıştır. Kurumun Başkanı ve yönetimi, Cumhurbaşkanı, Başbakan
ve ilgili bakanlıkça seçilmektedir. Yani, Atatürk zamanında tamamen bağımsız ve
siyasi iradenin etkisinden uzak olan kurum şimdi ise tamamen siyasi iradenin
güdümü altına sokularak bağımlı bir kurum hâline dönüştürülmüştür. Nitekim,
kurulduğu günden bugüne kadarki faaliyetlerine bakıldığında, hatta
“atam.gov.tr” adresli İnternet sitesi incelendiğinde kurumun ne kadar
etkisizleştirildiği, âdeta atıl bir kurum hâline dönüştürüldüğü çok net
görülmektedir. 
1983
yılında kurulan ve bugün itibarıyla 33 yaşında olan Atatürk Araştırma
Merkezinin otuz üç yıllık faaliyetlerine baktığımızda -ki İnternet sitesinden
alınmıştır- 1987, 1991, 1995, 1999, 2003, 2007 ve 2011 yıllarında olmak üzere
otuz üç yılda sadece 7 defa Uluslararası Atatürk Kongresi düzenlediğini
görmekteyiz. Kurum âdeta dört yıllık kalkınma planı hazırlar gibi dört yılda
bir kongre düzenleyebilmektedir ve bu 7 kongrenin 4 tanesini de Ankara’da
düzenleyerek âdeta “Dostlar alışverişte görsün.” sözünü doğrulamıştır. O kadar
etkisiz ve faaliyet yapmayan bir kurumdur ki toplum arasında tanınmamakta ve
halk tarafından bilinmemektedir.
Değerli
milletvekilleri, yüce Meclisten ve sizlerin huzurundan Atatürk Araştırma
Merkezi Başkan ve yöneticilerine soruyorum: Otuz üç yılda sadece 7 adet kongre
düzenleyeceksiniz yani dört yılda bir kongre yapacaksınız, halk arasında hiç
tanınmayan bir kurum hüviyetine bürüneceksiniz, hatta İnternet sitenizde hâlâ
beş, altı ay önceki duyurular olacak, İnternet sitenizi dahi güncelleme
yaptırmayacaksınız, “ATAM” isimli dergiyi yılda 3 defa yayımlayabileceksiniz ve
düşük tirajda yayımlayacaksınız ancak her yıl yüce Meclisten bütçe talep
edeceksiniz, hem de özel bütçe isteyeceksiniz. Hiç mi vicdanınız sızlamıyor?
Hiç mi “Biz bu bütçeyi hak etmiyoruz.” demiyorsunuz?
Değerli
milletvekilleri, 1983 yılında, Atatürk’ün kurduğu Türk Dil ve Türk Tarih Kurumu
yerine kurulan Atatürk Araştırma Merkezine kurulduğu tarihte 13 adet görev
yüklenmiştir ancak 2 Kasım 2011 tarihinde yayınlanan 664 sayılı Kanun Hükmünde
Kararname’yle kurumun görevleri 11 maddeye düşürülmüştür. Çıkarılan görev
maddesi ise şudur: “Toplumun her kesiminin Atatürkçü düşünce, Atatürk ilkeleri
ve inkılapları konularında aynı görüş, inanç ve düşüncede birleşmesini
sağlayacak açık, kesin ve temel kavramları ortaya koymak üzere bilimsel
araştırmalar yapmak, Atatürkçü düşüncenin yerleşmesini ve yayılmasını
sağlamaktır.” 
Değerli
milletvekilleri, 1980 darbesi sonrasında dahi ortadan kaldırılmayan toplumda
Atatürkçü düşünceyi yerleştirme ve yayma görevi, maalesef, AKP iktidarı
döneminde 2011 yılında çıkarılan kanun hükmünde kararnameyle görev kapsamı
dışına atılmıştır. Oysa bu yüce Meclise düşen görev, ülkeden Atatürk’ün
izlerini silmeye yönelik ve başkanlığı getirmeye yönelik çalışmalar yapmak
değil, başta Türk Dil ve Türk Tarih Kurumu olmak üzere darbe hukukuyla
pasifleştirilen ve ortadan kaldırılan tüm kurumları tekrardan bağımsız ve özerk
olarak yeniden kurmaya yönelik çalışmalar yapmak, hatta darbe hukukuna dair tüm
izleri ortadan kaldırmak olmalıdır. Ancak, üzülerek görmekteyiz ki,
cumhuriyetin kuruluşunun 93’üncü yılında artarak Atatürk’ün şahsına ve kurduğu
cumhuriyete, ilke ve devrimlerine karşı her türlü eleştiri ve saldırılar
yapılmaktadır, ve iktidar partisi bunlar karşısında sessiz kalmaktadır. Misal
vermek gerekirse, âdeta AKP’nin basın ve yayın organı gibi hareket eden TRT’de
çok kısa süre önce yayınlanan bir programda, Atatürk, İsmet İnönü ve o
dönemlere dair açıkça iftiralarla dolu yayın yapılmış, bu yayın karşısında AKP
sessiz kalmış, Hükûmet ise ne yayını yapan sunucu ne de TRT Genel Müdürü
hakkında bir işlem yapmamıştır, hatta programa ve Genel Müdüre sahip
çıkılmıştır. Bu tür yanlış ve yanlı tutumlardan geri dönmek, Türk milletinin ve
cumhuriyetimizin lehine olacağı gibi, toplumsal uzlaşmayı ve huzuru da
sağlayacaktır.
Değerli
milletvekilleri, Büyük Atatürk’ün kurtuluş mücadelesini başlattığı, ilk tamimi
yayınladığı ve “Vatanın bütünlüğü ve milletin bağımsızlığı tehlikededir.
Milletin bağımsızlığını yine milletin azim ve kararı kurtaracaktır.” sözünü
söylediği güzel Amasya’mın bir milletvekili olarak buradan yüce Meclise ve
milletimize tekrar söylüyorum ki: Büyük Atatürk, ne senden vazgeçeriz ne de
eserlerinden.
Saygılarımla.
(CHP sıralarından alkışlar)
BAŞKAN
- Teşekkür ederim Sayın Tuncer.
Cumhuriyet
Halk Partisi Grubu adına Afyonkarahisar Milletvekili Sayın Burcu Köksal
konuşacak.
Buyurun
Sayın Köksal. (CHP sıralarından alkışlar)
CHP
GRUBU ADINA BURCU KÖKSAL (Afyonkarahisar) - Sayın Başkan, değerli
milletvekilleri; Atatürk Kültür Merkezi bütçesi hakkında Cumhuriyet Halk
Partisi Grubu adına söz almış bulunmaktayım.
Öncelikli
olarak, edebiyatımızın büyük ustası Yaşar Kemal’i, ölüm yıl dönümünde, saygı ve
rahmetle anıyorum. (CHP sıralarından alkışlar) Dünyaca bilinen romanı İnce
Memed’de, İnce Memed, ağayı öldürmeye gittiğinde ağa der ki: “İnce Memed, beni
öldürsen ne işe yarar? Bir başka ağa gelir.” Bunun üzerine İnce Memed “Olsun,
başka bir İnce Memed daha gelir.” der. İşte, buradan, bozuk düzenin karşısında
durabilen tüm yürekli İnce Memedlere selam olsun.
Bugün
Anayasa Mahkemesi kararını tanımayıp kendi hukukunu yaratmaya kalkan bu ülkenin
Cumhurbaşkanını kınıyorum. (CHP sıralarından alkışlar) Ve tam 28 Şubatta bunu
bir sivil darbe olarak nitelendiriyorum. 
ORHAN
DELİGÖZ (Erzurum) – Allah Allah! Kimsiniz ki Cumhurbaşkanını kınıyorsunuz!
BURCU
KÖKSAL (Devamla) – Atatürk Kültür Merkezi, kurucu önderimizin adını taşıyan,
kültürümüzün araştırılması, incelenmesi ve millî kimlik ve bilincin güçlenmesi
için bilimsel faaliyetler gerçekleştiren bir kurumdur. Kültür ve Turizm
Bakanlığı bütçesinin toplam bütçenin binde 5’ini bile bulmadığı ülkemizde AKP
iktidarı ne yazık ki birçok alanda olduğu gibi kültür ve sanat iş kolunda da
siyasi kadrolaşma yapmaya çalışmaktadır. 
İstanbul
Atatürk Kültür Merkezi, cumhuriyetin simgesi, İstanbul Taksim’de Avrupa’nın en
büyük opera binası. Hani, 2008’de yurttaşlarımıza kapılarını kapatan ve hâlâ
açılmayı bekleyen kültür merkezimiz. Burayı açmamanızın sebebi ne? Acaba
“Atatürk” adına olan tahammülsüzlüğünüz mü? 2007’de yıkıma kalkıştınız,
İstanbul 2 No.lu Teftiş Kurulu kültür varlığı olarak tescil etti, yıkım
yapılmadı. 2008’de özgün bir biçimde, aslına uygun restorasyon yapılması için
ihaleye çıkarttınız ama 2008’den beri ne yazık ki hâlâ kapıları kapalı. 
Birileri
“Doksan yıllık enkazı kaldırdık.” diyor. Sizin o enkaz dediğiniz cumhuriyetin
harcı da, temeli de sağlamdır, yıkmaya kimsenin gücü yetmez. (CHP sıralarından
alkışlar)
HİLMİ
BİLGİN (Sivas) – Bravo(!)
BURCU
KÖKSAL (Devamla) – Ama şunu söylüyoruz: AKP iktidarının sona erdiği gün sizden
kalan enkazı temizlemek de bizim boynumuzun borcudur. (CHP sıralarından
alkışlar)
ORHAN
DELİGÖZ (Erzurum) – Çok beklersiniz, çok. 
BURCU
KÖKSAL (Devamla) – Burada devletin bütçesini konuşuyoruz. Peki, milletin
bütçesi nasıl, hiç onu merak ediyor musunuz? Çiftçiler isyanda, işçiler
isyanda, emekliler isyanda, emeklilikte yaşa takılanlar isyanda, üniversite
sıralarında dirsek çürütüp, yıllarca okuyup işsiz kalan üniversiteli
gençlerimiz isyanda. 
Biliyoruz
ki önümüzdeki aylarda şeker yasasını geçirmek istiyorsunuz Meclisten. Bu yasayla
hem sağlığımızı tehdit altına sokacaksınız hem de pancar ekicilerini
bitireceksiniz, onların bütçesi umurunuzda mı? 
Süt
üreticileri, seçim bölgem Afyonkarahisar’da sütün kilosunu 90 ile 95 kuruş
arasında satıyorlar ve mart ayında 88 kuruşa düşeceği söyleniyor. “Yemde KDV’yi
kaldırdık.” dediniz, 42 liradan satılan yem 45-46 liraya yükseldi. Süt
üreticilerinin sattığı sütün fiyatı düşüyor ama yemin fiyatı yükseliyor, bu
işte bir yanlışlık yok mu? Yakında ne yazık ki süt üreticileri ineklerini
kesmek zorunda kalacaklar, onların bütçesi sizin umurunuzda mı? 
Patateste
geçen yıl “mildiyö” hastalığı nedeniyle rekoltede düşüklük yaşandı, rekolte
düştü. Bununla ilgili zararların karşılanması için önerge verdim bu Meclise,
umurunuzda oldu mu? Ve rekolte düştüğü hâlde şu anda patates üreticileri hâlâ
zararda, o patatesler depolarda çürümeye terk edildi, satamıyorlar. Ve bu yıl
aynı patates üreticileri -hastalık olmayacağını, rekoltenin düşmeyeceğini
varsayın- bu yıl üretilecek olan, rekolte düşüklüğü yaşanmayacak olan bu
patatesleri nasıl satacaklar? Hiç düşündünüz mü onların bütçelerini?
MUSA
ÇAM (İzmir) – Patatesleri Tuğrul Bey’e gönderelim, Tuğrul Bey’e.
MİHRİMAH
BELMA SATIR (İstanbul) – Patatesten bağırın, iyi bağırıyorsunuz.
BURCU
KÖKSAL (Devamla) – Sultandağı ilçemiz var Afyonkarahisar’da; hani, sizin
teşekkür etmediğiniz tek ilçe, Cumhuriyet Halk Partisinin 1’inci çıktığı ilçe.
İşte o ilçede “tadiki” adıyla tescil edilen Sultandağı kirazımız var. Kiraz
üreticilerimiz bu kirazdan dolayı zararda, onların bütçesi umurunuzda mı? Ve o
kiraz üreticileri kiraz ağaçlarını sökme noktasına geldi çünkü zarar ediyorlar,
para kazanamıyorlar, ama sizin umurunuzda mı? 
ORHAN
KIRCALI (Samsun) – Söz aldığın kurumla bunların ne alakası var?
BURCU
KÖKSAL (Devamla) – Şimdi, şu fotoğraflara bir bakın, bunlar Dinar’da TOKİ
konutlarında yaşayan yurttaşların kaldığı yerler. 
ORHAN
KIRCALI (Samsun) – Söz aldığın kurumla bunların ne alakası var?
BAŞKAN
– Sessiz olalım lütfen.
BURCU
KÖKSAL (Devamla) – Bunlar Türkiye Cumhuriyeti vatandaşı, bunlar kentsel dönüşüm
kapsamında evleri yıkılıp arazileri istimlak edilen insanlar ve karşılığında,
Dinar’ın en ücra köşesinde, 2+1, 63 metrekare kullanım alanı verilmiş, sobalı
dairelerde yaşayan, doğru dürüst altyapısı ve ışıklandırması olmayan konutlarda
yaşamaya mahkûm edilmiş insanlar. Bunlara “45.700 liradan vereceğiz.” dediğiniz
konutları bugün 63 bin liradan vermek istiyorsunuz ve yarın sözleşme için son
günleri. Bu sözleşmeyi imzalamazlarsa evlerden atacağınızı söylüyorsunuz.
Nerede kaldı sizin insanlığınız? Nerede kaldı halkçılığınız, nerede kaldı
milleti düşünmeniz? 
MİHRİMAH
BELMA SATIR (İstanbul) – Hayır, niye bağırıyorsun böyle!
BURCU
KÖKSAL (Devamla) – Bu insanların bütçesi umurunuzda mı sizin? 75 yaşında,
merdiven silerek geçinmeye çalışan insan var bunların içinde. Günlüğü 30 lira
yevmiyeden çapaya gidip evine ekmek getirmeye çalışan insanlar var bunların
içinde ve hepsi dar gelirli yurttaşlar. Hepsine ilişkin belgeler de TOKİ’ye
ulaşmış durumda ve bu insanlar 63 bin lirayı ödeyemeyecekleri için şu anda
sokakta kalma tehlikesiyle karşı karşıyalar. Peki, onların bütçesi umurunuzda
mı? Burada devletin bütçesini düşünüyorsunuz, sarayın örtülü ödeneğini
düşünüyorsunuz... 
ORHAN
KIRCALI (Samsun) – Saray maray yok, orası külliye, külliye; öğrenemediniz mi
şunu ya?
BURCU
KÖKSAL (Devamla) – ...günlük 1,5 trilyon lira harcanılan saray için bütçe
ayırıyorsunuz, peki bu insanlar için bütçeyi neden kullanmıyorsunuz? (CHP
sıralarından alkışlar)
ORHAN
KIRCALI (Samsun) – Öğrenemediniz şunu! Külliye orası külliye; öğren, öğren,
külliye orası.
BURCU
KÖKSAL (Devamla) – Bu insanların bütçeleri umurunuzda mı? Dinar’da 110 konut
sahibi, TOKİ sahibi insanı sokağa atmakla tehdit ediyorsunuz, onların bütçeleri
sizin umurunuzda mı? Lütfen onları da düşünün. 
Hepinizi
saygı ve sevgiyle selamlıyorum. (CHP sıralarından “Bravo” sesleri, alkışlar) 
BAŞKAN
– Teşekkür ederim Sayın Köksal. 
MUSA
ÇAM (İzmir) – Tuğrul Bey cevap verecek bunlara. Değil mi Tuğrul Bey, cevap
vereceksiniz değil mi?
İDRİS
BALUKEN (Diyarbakır) – Sayın Başkan, 60’a göre kısa bir söz talebim olacak.
BAŞKAN
– Duymuyorum Sayın Baluken.
İDRİS
BALUKEN (Diyarbakır) – İç Tüzük 60’a göre yerimden kısa bir söz talebim olacak.
BAŞKAN
– 60’a göre, buyurun. 
ÖZGÜR
ÖZEL (Manisa) – Tuğrul Bey sıkışırsa cevapta başka partiye geçiverir!
MUSA
ÇAM (İzmir) – Öyle mi!
ATİLA
SERTEL (İzmir) – Cevapta sıkışırsa başka partiye...
ÖZGÜR
ÖZEL (Manisa) – Tabii ya. Tuğrul Bey cevap veremeyecek gibi olursa başka
partiye geçiverir! 
MUSA
ÇAM (İzmir) – Özgür Bey diyor ki: “Tuğrul Bey sıkışırsa başka partiye geçer.”
BAŞKAN
– Sayın milletvekilleri, lütfen... Sayın Baluken konuşuyor.
Buyurun.
III.- AÇIKLAMALAR (Devam)
39.- Diyarbakır Milletvekili İdris
Baluken’in, Tel Abyad’da IŞİD saldırısının tamamen kırıldığına dair bir haber
aldıklarına ve bunun sınır güvenliğimiz açısından son derece önemli bir gelişme
olduğuna ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, değerli milletvekilleri; tabii, şu anda bütün Türkiye bizi izliyor. O
nedenle, bize ulaşan bir bilgiyi bütün halkımızla paylaşmak istedik.
Bugün
gün içerisinde de Genel Kurul toplantılarında ifade ettiğimiz Tel Abyad’daki
(Gre Spi’deki) IŞİD saldırısıyla ilgili önemli bir gelişme var. Tel Abyad’da
(Gre Spi’de) Arap, Kürt, Türkmen, Asuri, Süryani, Ermeni, Şii, Sünni, Hristiyan
ve diğer inançlara mensup halklara yönelik IŞİD saldırısı şu anda aldığımız
habere göre tamamen kırılmıştır. Tel Abyad (Gre Spi) tamamen özgür bir şekilde,
vahşi IŞİD çetelerinin saldırıları karşısında dimdik ayaktadır. Bu, bizim sınır
güvenliğimiz açısından da son derece önemli bir gelişmedir. Biz Halkların
Demokratik Partisi olarak, bu vahşi, barbar çete örgütlerine karşı Rojava
halklarının yanında olduğumuzu bir kez daha ifade etmek istiyoruz. 
Bugün
Sayın Cumhurbaşkanı da Tel Abyad’ın yüzde 70’inin IŞİD’in elinde olduğunu
belirtmişti. Sanırım danışmanları hem kendi temennilerini hem de Sayın
Cumhurbaşkanının temennilerini bir bilgi olarak kendisine aktarmışlar. Yani, bu
konuda doğru bilginin, düzeltici bilginin bu olduğunu ifade ediyorum.
Özellikle, AKP grup başkan vekillerine de Sayın Cumhurbaşkanına iletilen bu
yalan yanlış bilgiyle ilgili son gelişmeleri hızla iletmelerini ve bu konuda
Türkiye’nin dış politikadaki itibarını sarsacak bu yalan yanlış ya da temenni bilgilerle
hareket edilmemesi gerektiği hususunu hatırlatmak isterim. 
Teşekkür
ederim. 
NURETTİN
YAŞAR (Malatya) – Allah razı olsun! 
HİLMİ
BİLGİN (Sivas) - İdris Bey, niye gerek duydun buna ya?
BAŞKAN
– Ben de teşekkür ederim. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
(Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016
Yılı Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN
– Cumhuriyet Halk Partisi Grubunun sekizinci konuşmacısı Bolu Milletvekili
Sayın Tanju Özcan. 
Buyurun.
(CHP sıralarından alkışlar) 
HİLMİ
BİLGİN (Sivas) – Sadece bağırmadan konuşun. 
MİHRİMAH
BELMA SATIR (İstanbul) – Allah aşkına bağırma. Sakin sakin, yavaş yavaş.
TANJU
ÖZCAN (Bolu) – Sakinim, sakin. 
BAŞKAN
- Mikrofona gelmeden konuşmaya başladınız Sayın Özcan. 
Buyurun.

CHP
GRUBU ADINA TANJU ÖZCAN (Bolu) – Sayın Başkan, çok değerli milletvekilleri; ben
de Genel Kurulu saygıyla selamlıyorum. 
Evet,
bu akşam, tabii, Türk Dil Kurumuyla ilgili birkaç şey söyleyeceğim muhakkak ama
ondan önce, şu malum tartışmayla ilgili benim de söyleyeceklerim var. 
RAMAZAN
CAN (Kırıkkale) – İstersen girme sen oraya. 
İLKNUR
İNCEÖZ (Aksaray) – Eksik kalır. 
TANJU
ÖZCAN (Devamla) – Elbette, ben söylemezsem eksik kalır. 
Değerli
milletvekilleri, bugün gerçekten Türkiye açısından son derece vahim bir durum
yaşandı. 
ORHAN
KIRCALI (Samsun) – O, sana göre vahim, sana göre vahim.
TANJU
ÖZCAN (Devamla) - Türkiye Cumhuriyeti’nin Cumhurbaşkanı ne diyor? “Uymuyorum,
tanımıyorum… Saygı da duymuyorum.” Neye göre söylüyor bunu? Ne için söylüyor?
Anayasa Mahkemesinin kararına karşı söylüyor.
NURETTİN
YAŞAR (Malatya) – Yeni bir şey söyle Tanju Bey. 
TANJU
ÖZCAN (Devamla) - Şimdi, Sayın Cumhurbaşkanı alışıldık üslupla şunu deseydi,
“Ben bu kararı beğenmiyorum ama saygı gösteriyorum.” deseydi, biz de bunu
saygıyla karşılardık. Hukukçu olarak bizlerin de beğenmediği çok sayıda karar
ortaya çıkıyor.
ORHAN
KIRCALI (Samsun) – Sabahtan beri aynı şeyleri söylüyorsunuz. 
TANJU
ÖZCAN (Devamla) – Ama bu kararlar çıktıktan sonra ne diyoruz? İnanmasak bile o
kararın doğruluğuna, “Saygı duyuyoruz.” deme erdemini gösteriyoruz. Tabii, bu
erdemi Sayın Cumhurbaşkanından göstermesini beklemek bizim için lüks mü olur,
bunu da bilmiyorum. (AK PARTİ sıralarından gürültüler) 
Tabii,
biraz önce bir oyuncu değişikliği yapmış AKP Grubu, grup başkan vekillerini
değiştirmiş. 
ORHAN
KIRCALI (Samsun) – “Oyuncu” deme, oyuncu değil.
İDRİS
BALUKEN (Diyarbakır) – E, biz soru sorduk da o soruya cevap yok. 
TANJU
ÖZCAN (Devamla) – Demek ki saraydan “Biz tatmin olduk, biz tatmin olduk.”
cevabı gelmemiş. Muhtemelen de şu anda koridorda, saraydan gelen telefonun
ucundaki kişiden, muhtemelen Sayın Kalın’dan fırça yemekle meşgullerdir.
BAŞKAN
– Kişisel sataşmaya yer vermeyin Sayın Özcan, lütfen. 
TANJU
ÖZCAN (Devamla) – Arkadaşlar, ben sizleri, ben AKP Grubunun grup başkan
vekillerini ilk kez bu kadar biçare hâlde gördüm. 
RAMAZAN
CAN (Kırıkkale) – Allah Allah!
TANJU
ÖZCAN (Devamla) – Ya, arkadaşlar, neyini savunmaya kalkıyorsunuz? 
ORHAN
KIRCALI (Samsun) – Hakaret etme, hakaret etme!
TANJU
ÖZCAN (Devamla) – Böyle bir şey var mı? “Anayasa Mahkemesi kararını
tanımıyorum, uymuyorum, saygı da göstermiyorum.” diyor. 
MEHMET
METİNER (İstanbul) – Aynen öyle… Aynen öyle…
TANJU
ÖZCAN (Devamla) – Devamında daha ağır bir şey söylüyor. Hani kaymakamlara bir
talimat vermişti ya, “Bırakın mevzuatı falan.” demişti. Şimdi, Türkiye'nin
yargıçlarına, adalet dağıtmakla görevli olan hâkimlerine “Uymayın bu tür
kararlara.” diyor.
MEHMET
METİNER (İstanbul) – Doğru söylüyor.
TANJU
ÖZCAN (Devamla) – Arkadaşlar, kusura bakmayın, daha hafif bir cümle bulamıyorum
da, bu cümlelerin sahibine sadece “Yazıklar olsun.” demek düşer bize. (CHP
sıralarından alkışlar, AK PARTİ sıralarından gürültüler) 
MEHMET
METİNER (İstanbul) – Sana yazıklar olsun! Sana yazıklar olsun, sana sana!
ORHAN
KIRCALI (Samsun) – Sana yazıklar olsun!
TANJU
ÖZCAN (Devamla) – Ve ben şunu da açık söylüyorum size: Sayın Cumhurbaşkanının,
ama demeden, fakat demeden, dilim sürçtü deyip Türk milletinden derhâl özür
dilemesi gerekiyor.
MEHMET
METİNER (İstanbul) – Anayasa Mahkemesinin kararına saygı duymuyor. 
ORHAN
KIRCALI (Samsun) – Bu ülkenin Cumhurbaşkanına “Yazıklar olsun.” diyemezsin.
TANJU
ÖZCAN (Devamla) – Derhâl özür dilemesi gerekiyor. Ayıptır bunlar, ayıptır. 
ORHAN
KIRCALI (Samsun) – Bu ülkenin Cumhurbaşkanına “Yazıklar olsun.” diyemezsin.
TANJU
ÖZCAN (Devamla) – Ayıptır, ayıptır. 
ORHAN
KIRCALI (Samsun) – Diyemezsin… Diyemezsin…
TANJU
ÖZCAN (Devamla) – Sayın Cumhurbaşkanının yaptığı ayıptır ve hiçbir bahaneye
sığınmadan da özür dilemek zorundadır. (AK PARTİ sıralarından gürültüler) 
Sayın
milletvekilleri, Türk Dil Kurumuyla ilgili düşüncelerimi ifade etmek için buraya
çıktım; ancak, neyini ifade edeyim bunu da bilmiyorum. 
BAŞKAN
– Sayın milletvekilleri, lütfen konuşmacıya laf atmayın. 
Sayın
Konuşmacı, siz de şahsiyatla uğraşmayın lütfen. Lütfen, konunuza gelin.
ORHAN
KIRCALI (Samsun) – Sayın Başkan, bu ülkenin Cumhurbaşkanına “Yazıklar olsun.”
diyemez.
TANJU ÖZCAN (Devamla) – İçi boşaltılmış bir kurumdan
bahsediyoruz. Misyonunu kaybetmiş, misyonu kaybettirilmiş bir kurumdan
bahsediyoruz. 
Arkadaşlar, şunu söylemeyeceğim, hepiniz herhâlde
biliyorsunuz. Türk Dil Kurumu Mustafa Kemal Atatürk tarafından kurulmuş, bunu
herhâlde bilmeyen AKP milletvekili yoktur. 
ORHAN KIRCALI (Samsun) – Hakaret etmeden konuş! 
TANJU ÖZCAN (Devamla) - Peki, Mustafa Kemal Atatürk
Türk Dil Kurumunu niye kurmuş? 
ORHAN KIRCALI (Samsun) – Hakaret etmeden konuş! Ne
demek? Küçümsüyor musun?
TANJU ÖZCAN (Devamla) - Hani bu akşam bir tartışma
vardı, birkaç saat önce bir tartışma vardı, ırkçı ve faşist bir yaklaşım
çerçevesinde bunu kurduğunu iddia edenler vardı. 
ORHAN KIRCALI (Samsun) – Küçümsüyor musun? Ne demek o
yani? Ne demek o?
TANJU ÖZCAN (Devamla) - Arkadaşlar, siz Atatürk’ü hiç
anlamamışsınız, ulus devlet anlayışını hiç içinize sindirememişsiniz, gerçekten
ne olduğunu kavrayamamışsınız.
Arkadaşlar, Türk Dil Kurumu ne için kurulmuş? Ulus
devlet anlayışını pekiştirmek için, bir; dünyanın en zengin dillerinden biri
olan Türk dilini yabancı kelimelerden arındırıp mümkün olduğu kadar saf bir dil
hâline getirmek için kurulmuş. 
Şimdi diyorsunuz ki arkadaşlar: “Irkçı ve faşist bir
anlayışla kurulmuş.” Arkadaşlar, biz de diyoruz ki: Ulus devlet anlayışının
tezahürü olarak kurulmuş, güçlendirmek için kurulmuş. 
Bakın, bunu size enteresan bir örnekle anlatacağım.
Türk Dil Kurumunun başına ilk getirilen kişi kim Türkiye’de?
KADİM DURMAZ (Tokat) – Agop Dilaçar. 
TANJU ÖZCAN (Devamla) – Evet, kimdir? Dilâçar. 
Agop Dilâçar, etnik olarak Ermeni kökenli bir
vatandaşımız. Doğru mu? Mustafa Kemal Atatürk bunu bilecek kadar da ülkeyi
tanıyan bir lider, değil mi? Bu kurumun başına Ermeni kökenli bir vatandaşımızı
getiriyor. Ne için getiriyor? Irkçı bir anlayış içerisinde olsa bunu yapar
mıydı? Böyle bir şey olabilir mi veya ırkçı bir anlayışla kurulsa… Ki o
günlerde ırkçılık, faşizm dünyada egemen olmaya başlamış -1930’larda- sen
Ermeni kökenli bir vatandaşı Türk Dil Kurumunun başına getiriyorsun. Çünkü,
Atatürk’ün anladığı anlamda Türklük, ulus devlet anlayışının bağlayıcı unsuru.
O anlamda bunu yapıyor ve sağ olsun Agop Bey de bunu bildiği için bu kurumun
başına geçiyor ve uzun yıllar onurlu bir şekilde görev yapıyor. 
Evet, sayın milletvekilleri, “Bugün itibarıyla, bu
kurum, amacına uygun, misyonuna uygun faaliyet göstermiyor.” diyoruz. 
Gerçi
Sayın Başbakan Yardımcısı Tuğrul Bey bunu dinlemiyor. Sayın Tuğrul Bey, siz
bunu dinlemeyecekseniz, neyi dinleyeceksiniz? (AK PARTİ sıralarından
gürültüler)
BAŞKAN
– Siz Genel Kurula doğru hitap edin Sayın Tanju Özcan.
TANJU
ÖZCAN (Devamla) - Başka işiniz yok ki, siz sadece Türk Dil Kurumundan sorumlu
Başbakan Yardımcısısınız.
BAŞKAN
– Siz Genel Kurula hitap eder misiniz lütfen.
TANJU
ÖZCAN (Devamla) - Size “Sayın Türkeş” demiyorum. Rahmetli babanız -katılırız
fikirlerine, katılmayız ama- Türkiye’de Türk siyasetine önemli bir damga
vurmuş, saygın bir kişilik. O yüzden size sadece “Tuğrul Bey” diye hitap
ediyorum.
BAŞKAN
– Sayın Özcan, lütfen Genel Kurula doğru hitap edin ve şahsiyatla uğraşmayın.
TANJU
ÖZCAN (Devamla) - Bu noktada AKP’yi yadırgamıyorum, bence de doğru yapmışlar. 
VELİ
AĞBABA (Malatya) - Sayın Başkan, ayar mı veriyorsun?
BAŞKAN
– Tüzük’ü aç oku! Aç oku Tüzük’ü!
TANJU
ÖZCAN (Devamla) – Sizin gibi, kusura bakmayın ama, siyasi bir döneğe başka
verecek kurum bulamamışlar, sadece bu kurumu vermişler Türkiye’de bu kadar
önemli kurum varken. 
RAMAZAN
CAN (Kırıkkale) – Allah Allah!
TANJU
ÖZCAN (Devamla) – Ben size o zaman da söylemiştim, demiştim ki: Sayın Tuğrul
Bey -Sayın Türkeş demiyorum ısrarla- kuru bir koltuk uğruna davanızı,
ideolojinizi satıyorsunuz, kuru bir koltuk uğruna. (AK PARTİ sıralarından
gürültüler)
ORHAN
KIRCALI (Samsun) – Hakaret etme! Bakanımıza öyle bir laf söyleyemezsin! Buraya
konuş, buraya.
FUAT
KÖKTAŞ (Samsun) - İşine bak sen, işine! İşine bak sen!
ORHAN
KIRCALI (Samsun) – Hakaret etme Bakana!
FUAT
KÖKTAŞ (Samsun) – Konuşacakların bittiyse in!
ORHAN
KIRCALI (Samsun) – Hakaret etme Bakana.
TANJU
ÖZCAN (Devamla) - Gerçekten bu kuru bir koltukmuş. Başbakan Yardımcısı
oluyorsunuz ama size bağlanan sadece Türk Dil Kurumu; başka hiçbir sorumluluğunuz
yok, başka hiçbir göreviniz yok. (AK PARTİ sıralarından gürültüler)
FUAT
KÖKTAŞ (Samsun) – Sayın Hatip, konuşmanız bittiyse, Bakanımıza sataşmayın,
lütfen buyurun. 
TANJU
ÖZCAN (Devamla) - Bu noktada ben sizi yadırgamıyorum. Siz geçmişte de siyasi
dönekleri alıp, kullanıp kullanım süresi dolduktan sonra kenara koymayı
alışkanlık hâline getirmiş bir zihniyetsiniz. (CHP sıralarından alkışlar)
FUAT
KÖKTAŞ (Samsun) – Çok boş konuşuyorsun, boş! 
TANJU
ÖZCAN (Devamla) - Bu anlamda ben sizi yadırgamıyorum.
Arkadaşlar,
Türk Dil Kurumundan konuşuyoruz, Türkiye’nin yöneticileri, Sayın Cumhurbaşkanı,
Sayın Başbakan Türkçeyi doğru kullanamıyor. Arkadaşlar, Türkçede “Ha” diye bir
harf yok. Ce-Ha-Pe değil Ce-He-Pe, Me-Ha-Pe değil Me-He-Pe, Ha-De-Pe değil He-De-Pe.
(AK PARTİ sıralarından gürültüler)
FUAT
KÖKTAŞ (Samsun) – AKP değil, AK PARTİ.
FARUK
ÇATUROĞLU (Zonguldak) – PKK’yı da söyle. Hadi, Pe-Ke-Ke de.
TANJU
ÖZCAN (Devamla) – Dolayısıyla, bunu bile bilmeyen, özellikle Türkçeyi kirleten
bu insanların Türkiye Cumhuriyeti’ni yönetmesinden ben gerçekten Türkiye
Cumhuriyeti’nin bir milletvekili olarak utanç duyduğumu ifade etmek istiyorum.
Arkadaşlar,
son olarak şunu söyleyeyim: Bakın, Cumhurbaşkanının sizlere bir talimatı vardı,
dedi ki size “Osmanlıcayı öğrenin, Osmanlıcayı.” Ama ben bu konuda Sayın Doğan
Kubat dışında hiçbirinizin çalıştığını görmüyorum. Önümüzde günler kısa. Seçim
gelir, Sayın Cumhurbaşkanı sizi kaçak saraya davet eder, Osmanlıca konusunda
mülakat yaparsa hepiniz sınıfta kalırsınız. Aklınızı başınıza toplamanızı
tavsiye ediyorum. 
Genel Kurulu saygıyla selamlıyorum. (CHP sıralarından
alkışlar)
BAŞKAN
– Teşekkür ederim. 
İLKNUR
İNCEÖZ (Aksaray) – Sayın Başkanım, biraz evvel, konuşmacı, hatip, “oyuncu
değişikliği”, “Grup başkan vekilleri biçare.” gibi ifadeler kullanmak suretiyle
bizzat şahsıma sataştığı gibi grubuma da sataşmıştır, sataşmadan söz istiyorum.

BAŞKAN
– Sataşmadan dolayı söz istiyor, gerekçesini de söyledi. 
Buyurun
Sayın İnceöz. (AK PARTİ sıralarından alkışlar) 
İki
dakika. 
V.- SATAŞMALARA İLİŞKİN KONUŞMALAR (Devam)
8.- Aksaray Milletvekili İlknur İnceöz’ün,
Bolu Milletvekili Tanju Özcan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın ikinci
tur görüşmelerinde CHP Grubu adına yaptığı konuşması sırasında şahsına ve AK
PARTİ Grubuna sataşması nedeniyle konuşması
İLKNUR
İNCEÖZ (Aksaray) – Sayın Başkanım ve değerli milletvekili arkadaşlar; biraz
evvel hatibin konuşmasındaki “oyuncu değişikliği”, “Grup başkan vekillerini hiç
bu kadar biçare görmedim.” şeklindeki ifadelerini hakikaten bu Meclisin
mehabetine, nezaketine hiçbir şekilde yakıştırmadım, kendileri bunu
yakıştırıyorsa kendilerine diyecek bir şey yok. Ama, birilerini hafife almak,
bu grubu hafife almak, milletvekillerini hafife almak, grup başkan vekillerini
hafife almak suretiyle kendi sözlerine ağırlık kazandıracağını düşünüyorsa son
derece yanıldığını özellikle belirtmek istiyorum. Bu ağırlık bu şekilde
kazandırılamaz. (AK PARTİ sıralarından “Bravo” sesleri, alkışlar) 
Bunun
dışında, belki bundan sonraki hatipler de benzer ifadeleri kullanmak üzere bu
kürsüye çıkacaklar ve Sayın Cumhurbaşkanımızın söylemiş olduğu sözler üzerinden
eleştirilerde bulunacaklardır. Onun için, burada, özellikle bu sözlerin bir “darbe”
olarak nitelendirilmesi aslında, bütün geçmişte yapılan darbeleri ne kadar
hafif, ne kadar niteliksiz, yaşanmış acıları ne kadar yok saydığının bir kez
daha göstergesidir bu ifadeler. (AK PARTİ sıralarından “Bravo” sesleri,
alkışlar) Onun için, bu sözleri şiddetle reddettiğimizi… 
Biz
itirazımızı şurada yapıyoruz: Bakın, Anayasa’nın 19’uncu maddesini açın,
okuyun, eğer burada bir hak ihlali varsa, evet, doğrudur, buradan bir karar
verilebilir ama Anayasa’nın 26’ncı maddesine, 28’inci maddesine göre daha iç hukuk
yolları tüketilmeden, yargılama yapılmadan, 26 ve 28 göz önüne alınmaksızın
eğer bir karar veriliyorsa işte, burada, Anayasa Mahkemesinin vermiş olduğu
karar eleştirilir ve asıl burada bir darbe var mı diye düşünülmesi gerekir diye
düşünüyorum. 
Saygılarımı
sunuyorum. (AK PARTİ sıralarından alkışlar)
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Buyurunuz Sayın Özel.
ÖZGÜR
ÖZEL (Manisa) – Sayın Başkan… 
İDRİS
BALUKEN (Diyarbakır) – Aynı şeyle biz de söz istiyoruz.
BAŞBAKAN
YARDIMCISI YILDIRIM TUĞRUL TÜRKEŞ (Ankara) –Sayın Başkan, biraz önceki hatip
bana “siyasi dönek”…
BAŞKAN
– Sayın Özel’e bir söz vereyim, size de söz vereceğim.
Sayın
Özel, sizi dinliyorum. 
ÖZGÜR
ÖZEL (Manisa) – Sayın Başkan, değerli grup başkan vekili, arkadaşımızın yaptığı
konuşmadaki…
BAŞKAN
– Önce, grubunuzdaki arkadaşlara rica eder misiniz biraz sussunlar, sakin
olsunlar. 
ÖZGÜR
ÖZEL (Manisa) – Arkadaşlar, biraz sessiz olalım.
BAŞKAN
– Grup başkan vekiliniz konuşuyor.
Buyurun.

ÖZGÜR
ÖZEL (Manisa) – Sayın grup başkan vekili, hatibimizin kürsüde kullandığı bazı
ifadelerin gruplarına sataşma niteliğinde olduğunu söyledi; cevap hakkı
verdiniz, onu kullandı ama kullanırken hem grubumuza hem söz alan arkadaşımıza
ağır sataşmalarda bulundu.
MEHMET
METİNER (İstanbul) – Ağır neresi burada?
ÖZGÜR
ÖZEL (Manisa) - Aynı kapsamda cevap hakkını kullanmak istiyoruz. 
BAŞKAN
– Gerekçeleri neydi? Ne dedi grubunuza?
ÖZGÜR
ÖZEL (Manisa) – “Darbeleri hafife alma, çekilen acıları anlamama, hissetmeme”
gibi…
İLKNUR
İNCEÖZ (Aksaray) – Aynen öyle!
ÖZGÜR
ÖZEL (Manisa) - … Cumhuriyet Halk Partisiyle bağdaşmayacak… (AK PARTİ
sıralarından gürültüler)
BAŞKAN
– Arkadaşlar, bir dakika, durabilir misiniz?
ÖZGÜR
ÖZEL (Manisa) – Arkadaşlar, özür dilerim de yani bu konuda hakikaten bazılarınızın…
BAŞKAN
– Sayın Özel, benimle konuşur musunuz lütfen?
ÖZGÜR
ÖZEL (Manisa) – Peki. Konuştum efendim; gerekçem odur.
BAŞKAN
– Siz mi söz alacaksınız?
ÖZGÜR
ÖZEL (Manisa) – Ben söz istiyorum. 
BAŞKAN
– İki dakika, buyurun. (CHP sıralarından alkışlar)
ÖZGÜR
ÖZEL (Manisa) – Sağ olun. 
9.- Manisa Milletvekili Özgür Özel’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında CHP Grubuna sataşması nedeniyle konuşması
ÖZGÜR
ÖZEL (Manisa) – Değerli arkadaşlar, öncelikle, bir kez şunu söyleyelim:
Cumhuriyet Halk Partisi Grubundaki her hatip ve her milletvekilimiz diğer parti
gruplarına, o partilerin tüzelkişiliklerine, onları temsil eden grup başkan
vekillerine saygılı davranmaktadırlar. Bu konuda, eğer kullanılan ifadelerde bu
konuda bir eksiklik olduysa sorumluluk şahsıma aittir; bunu buradan özellikle
ifade edeyim.
ALİM
TUNÇ (Uşak) – Özür dilesin, özür!
ÖZGÜR
ÖZEL (Devamla) - Ancak, kürsüde kullanılan ifadelerin, eleştirilerin doğrudan
şahısla uğraşmadığı ama o ifadelerin neyi kastettiğini de birazcık düşünmek
gerekiyor. Söylenen şu: “O kadar ağır bir yükün altındasınız ki…” diyor.
MEHMET
METİNER (İstanbul) – Ya, size ne!
ŞİRİN
ÜNAL (İstanbul)- Sana ne ya!
MEHMET
METİNER (İstanbul) – Size ne bizim yükümüzden?
ÖZGÜR
ÖZEL (Devamla) - Bunu söylerken sizin acziyetinizi, güçsüzlüğünüzü tarif
etmiyor; asla yapmaz. Yükün ağırlığı, başka bir tarafta, işlenen kusurun
büyüklüğünden kaynaklanıyor. Tarafsız olması gereken, tarafsız olsa en üst
düzeyde saygıyı ilk başta bizden görecek olan, bu konuda namusu ve şerefi
üzerine yemin etmiş bir Cumhurbaşkanı çıkıyor…
MEHMET
METİNER (İstanbul) – Sizin saygınızı isteyen yok. Saygısızlık yapmayın sadece.
BAŞKAN
– Sayın milletvekilleri…
ÖZGÜR
ÖZEL (Devamla) – …yurt dışına gitmeden önce son cümlesinde de “Ben gidiyorum,
buralar birazcık karışacak.” diyor. Bakın, Meclis karıştı.
MEHMET
METİNER (İstanbul) – Siz karıştırıyorsunuz, siz! 
ÖZGÜR
ÖZEL (Devamla) – Biraz önce Sayın Baluken’in soruları, bizim sorularımız, yarın
Türkiye’de olacak şeyler… Ne karışacak Türkiye'de? Ve özellikle şunu
söylüyoruz: Tarafsızlık yemini olan, kendisine Anayasa’nın 105’inci maddesinin
sağlamış olduğu sorumsuzluk hâlini suistimal eden bir Cumhurbaşkanı, kendi
yetkilerini de yani varlığını, ona duyulması gereken saygıyı, her şeyi,
Cumhurbaşkanlığının hem şahsına verdiği hem de o makamın cumhuriyetin
kuruluşundan beri taşıması gereken o bütün ağırlığa rağmen, tutuyor ve şunu
söylüyor: “Ben Anayasa Mahkemesi kararını tanımıyorum, buna uymayacağım.” 
SALİH
CORA (Trabzon) – Sizin Cumhurbaşkanına saygısızlığınız, millete olan
saygısızlıktır.
MEHMET
METİNER (İstanbul) – Aynen, tanımıyoruz. Aynen tanımıyoruz. 
ÖZGÜR
ÖZEL (Devamla) – Anayasa Mahkemesini tanımamak Anayasa’yı, doğrudan kendisini
tanımamaktır.
MEHMET
METİNER (İstanbul) – Ne diyorsa o kardeşim! Ne diyorsa arkasındayız.
BAŞKAN
– Sayın Metiner, lütfen…
ÖZGÜR
ÖZEL (Devamla) – O ifadeleri yok hükmündedir. Kendisi de bizim için hiç
hükmündedir. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim.
HALİS
DALKILIÇ (İstanbul) – Ona saygı duymak da bir seviye gerektirir, seviye. Ona
saygı duyabilmek de bir seviye gerektirir.
İDRİS
BALUKEN (Diyarbakır) – Sayın Başkan…
BAŞKAN
– Sayın Yıldırım Tuğrul Türkeş de söz istedi sataşmadan dolayı.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Efendim, “Siyasi dönek” dedi,
ondan dolayı… 
BAŞKAN
– Evet, “siyasi dönek” dediği için. 
İki
dakika size de söz veriyorum. 
Buyurun.
(AK PARTİ sıralarından alkışlar)
10.- Başbakan Yardımcısı Yıldırım Tuğrul
Türkeş’in, Bolu Milletvekili Tanju Özcan’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde CHP Grubu adına yaptığı konuşması sırasında şahsına
sataşması nedeniyle konuşması
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Teşekkür ediyorum Sayın Başkan. 
Şimdi,
Tanju Özcan Bey…
MEHMET
METİNER (İstanbul) – Tanju, Tanju, adıyla mütenasip!
BAŞKAN
– Sayın Metiner…
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Cumhuriyet Halk Partisinin bir
milletvekilinin Atatürk Kültür, Dil ve Tarih Yüksek Kurumunun önemli bir kurum
olmadığını düşünüp bunun bir bakana bağlı olmasını yeterli görmemesini
garipsediğimi söylemek istiyorum öncelikle, bir. 
İki:
Tanju Özcan Bey, babamla ilgili çok güzel sözler söyledi, sağ olsun ama onun
babası, ondan önceki nesil rahmetliye çok sataşmıştı. Demek ki benim bugün
siyaseten ne yaptığımı da ancak Tanju Bey’in çocukları anlayacak. (AK PARTİ
sıralarından “Bravo” sesleri, alkışlar)
Son
olarak da, Türk Dil Kurumunun ilk Başkanı Sâmih Rif’at’tır, Agop Dilâçar ilk
Genel Sekreterdir ve hiç Başkanlık yapmamıştır.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim. 
TANJU
ÖZCAN (Bolu) – Sayın Başkan… (AK PARTİ sıralarından “Otur yerine!” sesleri) 
İDRİS
BALUKEN (Diyarbakır) – Sayın Başkan…
BAŞKAN
– Sessizlik olduğu zaman size söz vereceğim Sayın Baluken.
Buyurun.
İDRİS
BALUKEN (Diyarbakır) – Sayın Başkan, demin AKP Grubu adına konuşan sayın grup
başkan vekili bu karara darbe diyenlerin darbeleri ne kadar önemsemediğini…
İLKNUR
İNCEÖZ (Aksaray) – Hafife aldıklarını ve acıları yok saydıklarını…
İDRİS
BALUKEN (Diyarbakır) - …ve o dönem yaşanan acılara ne kadar kayıtsız kaldığını”
ifade ederek bunu bir darbe olarak tanımlayan grubumuza da açık bir sataşmada
bulundu.
BAŞKAN
– İki dakika…
TANJU
ÖZCAN (Bolu) – Sayın Başkan…
BAŞKAN
- Sayın Özcan, sizi sonra dinleyeceğim. 
Buyurun
Sayın Baluken.
11.- Diyarbakır Milletvekili İdris
Baluken’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında HDP Grubuna sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. Aslında, oturum kapanmadan bir
açıklama istemiştik ama grup başkan vekillerinden hâlâ hiçbir açıklama gelmedi.
Yani, Cumhurbaşkanını bu kadar ateşli bir şekilde savunurken yaptığı
açıklamalarla ilgili de bizi bilgilendirecek, Genel Kurulu bilgilendirecek bazı
açıklamaları yapmanız gerekir.
“Şimdi
ben gidiyorum, Türkiye karışacak, ortalık çalkalanacak!” derken ne kastediyor
merak ediyoruz?
MİHRİMAH
BELMA SATIR (İstanbul) – Anlamadınız mı? İşte bunu kastediyor herhâlde!
ALİM
TUNÇ (Uşak) – Merak etmeye devam edin!
İDRİS
BALUKEN (Devamla) - Yani ne kastediliyor? Bir hafta boyunca ne yaşanacak? 
FUAT
KÖKTAŞ (Samsun) – Anlayamadınız mı hâlâ?
İDRİS
BALUKEN (Devamla) - İnsanlar mı ölecek, darbe mi olacak? Hükûmet mi düşecek? Bu
ortalığın çalkalanması ne anlama geliyor?
HALİS
DALKILIÇ (İstanbul) – Fitneciler fitne üretmeye devam edecek! 
İDRİS
BALUKEN (Devamla) - Bakın, biz başından beri bir saray darbesi olduğunu
söylüyoruz. 7 Hazirandan itibaren halk iradesine yapılan darbeden sonra
binlerce insan öldü. Yani, sadece sokağa çıkma yasaklarının olduğu yerde 500’e
yakın sivil insan yaşamını yitirdi.
ALİM
TUNÇ (Uşak) – Terörist onlar.
SALİH
CORA (Trabzon) – Terörist…
İDRİS BALUKEN (Devamla) - Çatışmalı süreçlerden
kaynaklı binlerce insan yaşamını yitirdi. Bütün bunları siz bir acı olarak
görmüyor musunuz? Türkiye âdeta bir taziye evine döndü. Yani, darbenin bedel
ödeten, ölüme neden olan, insanların önüne ağır acılar getiren o süreciyle
ilgili ortada bir şey yaşanmıyor değil, en âlâsı yaşanıyor, her gün yaşanıyor.
O nedenle, bu kullanmış olduğunuz cümleleri kesinlikle reddediyoruz. Bir saray
darbesi olmuştur. Yürüyen savaş da bir vatan savaşı değil, bir saray savaşıdır.
Bu saray savaşında halk çocukları yaşamını yitiriyor, yoksul Anadolu çocukları
yaşamını yitiriyor. (AK PARTİ sıralarından gürültüler) 
Bakın, Reza Zarrab 7,5 trilyona yeni bir villa aldı,
7,5 trilyona ama saray savaşında yaşamını yitiren askerlerin evlerine bakın! Şu
insanların evlatlarını ölüme gönderiyorsunuz, Reza Zarrablar lüks içinde
yaşıyor. Sizin çocuklarınız, zengin çocukları, Bakan çocukları… (AK PARTİ
sıralarından gürültüler)
(Mikrofon otomatik cihaz tarafından kapatıldı)
OKTAY ÇANAK (Ordu) – Bombacıyı gönderene söyle!
İDRİS BALUKEN (Devamla) – Hepsini söylüyoruz. 
BAŞKAN – Sayın milletvekilleri, lütfen…
İDRİS BALUKEN (Devamla) – Hepsi yoksul halk çocukları…
(AK PARTİ sıralarından gürültüler) 
BAŞKAN – Sayın milletvekilleri…
OKTAY ÇANAK (Ordu) – Bombacıyı gönderene söyle!
İDRİS BALUKEN (Devamla) – Sizin çocuklarınız, Reza
Zarrab’ın çocukları nerede? Dolayısıyla, bu saray savaşına, saray darbesine
karşı çıkmaya devam edeceğiz. (HDP sıralarından alkışlar)
BAŞKAN – Sayın milletvekilleri…
TANJU
ÖZCAN (Bolu) – Sayın Başkan…
İLKNUR
İNCEÖZ (Aksaray) – Sayın Başkan… 
BAŞKAN – Bir dakika… Sayın Özcan’ı dinleyeceğim şimdi
Sayın İnceöz.
VURAL KAVUNCU (Kütahya) – PKK’nın Allah belasını
versin! 
AHMET YILDIRIM (Muş) – Kim ki bu ölümlere sebep olmuşsa
Allah onun belasını versin.
İDRİS BALUKEN (Diyarbakır) – Allah onun belasını versin
kim ki bu ölümlere sebep olmuşsa! Utan, bak, şu resme bakarken utanıyor musun? 
AHMET YILDIRIM (Muş) – Kimse, her kimse Allah onun
belasını versin. 
İDRİS BALUKEN (Diyarbakır) – Bak, saraya bak, bir de
buna bak! Utan, utan! Kendi çocuklarınızı gönderin. 
BAŞKAN – Karşılıklı bela okuyorsunuz, ayıptır,
gerçekten ayıptır arkadaşlar ya! Yani, gerçekten ayıptır, karşılıklı bela
okuyorsunuz.
AHMET YILDIRIM (Muş) – Oradan geliyor Başkanım!
İDRİS BALUKEN (Diyarbakır) – Çok yiğitseniz siz gidin.
Halk çocuklarını ölüme gönderip burada kahramanlık yapacaksınız ha!
BAŞKAN – Milletvekiliyiz biz ve Türkiye Büyük Millet
Meclisinde bulunuyoruz. 
Sayın Özcan, buyurun.
TANJU ÖZCAN (Bolu) – Sayın Başkan, Sayın Bakan
sataşmadan dolayı söz alarak benim hiç söylemediğim sözleri bana atfen,
söylemişim gibi değerlendirdi. Mesela, kurumun ben önemsiz bir kurum olduğunu
söylemişim, hiç öyle bir şey söylemedim. Babamla ilgili, babamın siyasi
duruşuyla ilgili değişik sözler söyledi. En sonunda da ben Agop Dilâçar’ın…
BAŞKAN – Hayır, hayır… Sizin babanızla ilgili bir şey
söylemedi.
TANJU ÖZCAN (Bolu) – Efendim, müsaade ederseniz… Sayın Agop
Dilâçar’ın kurumun başkanı olduğunu söylemediğim hâlde, benim bu konuyu
bilmediğimi, başkanı olduğunu söylediğimi ifade etti.
BAŞKAN – Size söylemedi onu.
TANJU ÖZCAN (Bolu) – Bana söyledi efendim. Sataşmadan
dolayı…
BAŞKAN – Size söylemedi ama onu. Sayın Türkeş’in
söylediği hiçbir şey size doğru değildi.
TANJU ÖZCAN (Bolu) – Efendim, ismimi de defalarca
zikrederek söyledi.
BAŞKAN – Gel, iki dakika konuş, gel, hadi!
TANJU ÖZCAN (Bolu) – Yani… Ama, lütfeder gibi yapmayın
bunu.
BAŞKAN – Gel, sataşmadan konuş, gel!
12.- Bolu Milletvekili Tanju Özcan’ın,
Başbakan Yardımcısı Yıldırım Tuğrul Türkeş’in sataşma nedeniyle yaptığı
konuşması sırasına şahsına sataşması nedeniyle konuşması
TANJU ÖZCAN (Bolu) – Sayın Başkan, öncelikle bu
tavrınızı kınıyorum yani lütfeder gibi, böyle bir şey olmaz.
BAŞKAN – Tamam, onu da kabul ettim, hadi! 
TANJU ÖZCAN (Devamla) – Sataşma var ortada.
BAŞKAN
– Tamam, kabul ettim, tamam. 
TANJU
ÖZCAN (Devamla) – Lütfen… Bundan sonra daha tarafsız bir yönetime davet
ediyorum. 
BAŞKAN
– Tamam.
İki
dakika. 
TANJU
ÖZCAN (Devamla) – Değerli milletvekilleri, ben “Kurum önemsiz.” demedim,
“Kurumun bağlı olduğu kişi bizim nazarımızda önemsiz bir adam.” dedim. Ben bunu
söyledim, lafı hiç evirip çevirmeye gerek yok. (AK PARTİ sıralarından sıra
kapaklarına vurmalar, gürültüler) 
ORHAN
DELİGÖZ (Erzurum) – Sen ne dersen de, milletin nazarına bakacağız!
TANJU
ÖZCAN (Devamla) – İkincisi: Benim babamla ilgili güzel bir tespitte bulundu,
doğrudur.
HALİS
DALKILIÇ (İstanbul) – Millet önemsiz millet, sizin nazarınızda millet önemsiz!
TANJU
ÖZCAN (Devamla) – Benim babamın hayatı, siyasal anlamda rahmetli babanızla,
babanızın siyasal anlayışıyla mücadeleyle geçti, bu da doğrudur.
HALİS
DALKILIÇ (İstanbul) – Sizin nazarınızın ne önemi var?
TANJU
ÖZCAN (Devamla) – Ama babam hiçbir zaman şunu söylemedi rahmetli Türkeş’le
ilgili, siyasal olarak karşısında durduğu rahmetli Türkeş’i en azından tutarlı
bulduğu için her zaman saygıyla andı, arkasından da Fatiha okumayı bildi. Ama
siz bana diyorsunuz ki, Sayın Bakan bana diyor ki: “Benim bugün ne yapmaya
çalıştığımı Tanju Bey’in çocukları anlayacak.” Sayın Bakanım, benim bir tane
oğlum var. Emin olun, otuz yıl sonra, yirmi yıl sonra, o da bugün Meclis
kürsüsünden size hitap ettiğim gibi sizi anacak.
ALİM
TUNÇ (Uşak) – Hiç çabalama!
FUAT
KÖKTAŞ (Samsun) – Tanju Bey, o top 90’a gitti, çabalama!
TANJU
ÖZCAN (Devamla) – Diyecek ki: “Rahmetli Türkeş’in oğlu Tuğrul Bey siyasal
anlamda dönekti; AKP tarafından kullanıldı, kullanıldı!” (AK PARTİ sıralarından
sıra kapaklarına vurmalar, gürültüler) 
BAŞKAN
– Lütfen, sözlerinize dikkat edin. Temiz bir dil kullanın ve şahsiyatla
uğraşmayın!
TANJU
ÖZCAN (Devamla) – “AKP tarafından kullanıldı, vakti zamanı gelince de kullanım
süresi dolduğunda da köşeye konuldu.” (AK PARTİ sıralarından sıra kapaklarına vurmalar,
gürültüler)
BAŞKAN
– Sayın Özcan, şahsiyatla uğraşmayın lütfen!
İBRAHİM
AYDEMİR (Erzurum) – Çok saygısız bir adamsın sen ya!
FUAT
KÖKTAŞ (Samsun) – Özür, özür, özür!
SALİH
CORA (Trabzon) – Sayın Başkan, sözünü geri alsın!
FUAT
KÖKTAŞ (Samsun) – Özür, özür!
TANJU
ÖZCAN (Devamla) – Ben üzülüyorum, ben gerçekten üzülüyorum. Siyasal anlayışı
anlamında hiçbir zaman benimsemediğim rahmetli Türkeş’in oğlunun, bu kadar
tutarsız davranması, kuru bir koltuk için davasını, ideolojisini satmasını
içime sindiremiyorum. (AK PARTİ sıralarından sıra kapaklarına vurmalar,
gürültüler)
ALİM
TUNÇ (Uşak) – Sözlerini geri alsın Sayın Başkan!
BAŞKAN
– Sayın Özcan, çok ayıp yaptığınız, gerçekten! Şahsiyatla uğraşıyorsunuz!
FUAT
KÖKTAŞ (Samsun) – Özür! Özür!
TANJU
ÖZCAN (Devamla) – Kendisini gerçek anlamda ayıplıyorum. 
Teşekkür
ediyorum. (AK PARTİ ve CHP sıraları arasında karşılıklı laf atmalar)
ORHAN
DELİGÖZ (Erzurum) – Sayın Başkan, özür dilesin!
SALİH
CORA (Trabzon) – Sayın Başkan, açıklama yapsın, özür dilesin!
BAŞKAN – Sözün bittiği yerde şahsiyatla uğraşmak
başlar. Gerçekten, bu Meclise yakışmayan sözler, şahsiyata yönelik hakaretler
görüyoruz. Bunlar, bu kürsüden söyledikleriniz, gerçekten, yarın çocuklarımızın
elinde bir belge olacak, buna dikkat edelim, buna dikkat ederek bu kürsüyü
kullanalım, lütfen…
Geçmişteki tutanakları hepimiz okuyoruz, böyle bir dil
var mı orada, böyle bir dil var mı geçmişteki tutanaklarda? (AK PARTİ ve CHP
sıraları arasında karşılıklı laf atmalar)
CEMAL OKAN YÜKSEL (Eskişehir) – Sizin söyledikleriniz
de geçecek. “Hadi gel, iki dakika konuş bari.” diyen Meclis Başkanı var mı? 
BAŞKAN – Örnek olsun hepimize. 
CEMAL OKAN YÜKSEL (Eskişehir) – Kendi söylediklerinizi
de okuyun. 
CEYHUN İRGİL (Bursa) – Siz de okuyun, tarafsız yönetin.

BAŞKAN – Buyurun Sayın İnceöz. 
İLKNUR İNCEÖZ (Aksaray) – Sayın Başkanım, biraz evvel,
HDP grup başkan vekili konuşmasında tüm ölümlerden…
BAŞKAN – Söylediğiniz hiçbir şeyi duymuyorum; yerinize
geçin, mikrofonunuzu açıyorum. 
Gerçekten, geçmiş tutanakları boş vakitlerimizde okumak
gerekiyor. 
CEYHUN İRGİL (Bursa) – Siz de okuyun, “tarafsız
yönetim” ne demek görün. 
BAŞKAN – Buyurun. 
Nedir talebiniz?
III.- AÇIKLAMALAR (Devam)
40.- Aksaray Milletvekili İlknur İnceöz’ün,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
İLKNUR İNCEÖZ (Aksaray) – Sayın Başkanım, sataşmadan
söz isteyecektim ama yerimden de birkaç cümleyle cevap verebilirim. 
Öncelikle, Parlamentodaki tüm milletvekili
arkadaşlarımıza: Hakikaten, burada çok yoğun bir şeklide milletimizin beklemiş
olduğu bütçeyi geçirme gayreti içerisindeyiz. Bu görüşmeler sırasında zaman
zaman tabii ki sıcak anlar yaşanacaktır, tansiyon yükselecektir ama ne olursa
olsun -bir siyasetçinin en büyük sermayesi sözleridir, kelimelerdir-
kelimelerin bu kadar insafsız, bu kadar hoyratça ve birbirimize hakaret edecek
şekilde kullanılmasının ben Mecliste, millet kürsüsünde hiçbir parlamentere
yakışmadığını özellikle belirtmek istiyorum.
MEHMET METİNER (İstanbul) – Âşık Mahzuni’nin sözlerini
hatırlatın Sayın Başkan. 
İLKNUR İNCEÖZ (Aksaray) – Sizin biraz evvel
söylediğinize aynen katılıyorum. Eğer, eldeki malzeme biterse sadece şahıslarla
uğraşıldığını görüyoruz. Bugün, bu kürsüde söylenen sözlere baktığımızda
malzemenin ne kadar eksildiğini, azaldığını, yok olduğunu görüyoruz ki Sayın
Cumhurbaşkanımızın şahsıyla uğraşmaktan başka bir malzeme yok olsa gerek ki
konuşulacak, her kürsüye çıkan şahsını ortaya koyuyor. 
İDRİS BALUKEN (Diyarbakır) – Şahsıyla kim uğraşıyor ya?

FİLİZ KERESTECİOĞLU DEMİR (İstanbul) – Şahsıyla değil,
hukuka kastıyla uğraşıyoruz. 
İDRİS BALUKEN (Diyarbakır) – Yaptığı açıklamalarla
uğraşıyoruz. 
FİLİZ KERESTECİOĞLU DEMİR (İstanbul) – Şahsından bize
ne!
İLKNUR İNCEÖZ (Aksaray) – Bakın, şunu özellikle söylemek
istiyorum: Sayın Cumhurbaşkanımızla ilgili eleştiri yapabilirsiniz ama eleştiri
yaparken hakaret, tahkir edici ifadeler kullanmayı ben doğru bulmuyorum.
Elbette ki eleştirilebilir, hepimiz eleştirilebiliriz ama eleştiri sınırlarını
aşarak, taşarak hakaretvari cümleler kurmanın hiçbir parlamenter, milletvekili
arkadaşımıza yakışmadığını; hele hele ki biz grup başkan vekillerimizin
sözlerimizle, eylemlerimizle, davranışlarımızla çok daha örnek olmamız
gerektiği kanaatindeyim. Biraz evvel, bir önceki hatibin “biçare” vesaire
şeklindeki aşağılatıcı, küçültücü ifadelerini hakikaten yakıştırmıyorum. 
Cumhurbaşkanımızdan, halkımızın, milletimizin yüzde 52
oyunu almış bir kişiden bahsediyoruz. Cumhurun reisi, milletin, devletin en
başındaki insan. Ona söylenen sözler, aslında kendisine destek vermiş olan
milletimize yapılan hakaretleri de içermektedir. 
BAŞKAN
– Toparlar mısınız lütfen.
İLKNUR
İNCEÖZ (Aksaray) – Bu anlamda her birimiz milletle olan kavgamıza bir son
verirsek emin olun, bu Parlamentoda çok daha güzel işler yapacağımızı ve
Meclisin mehabetine uygun davranacağımızı özellikle belirtmek istiyorum.
Hepinizi
saygıyla selamlıyor, teşekkür ediyorum. (AK PARTİ sıralarından alkışlar) 
BAŞKAN
– Teşekkür ederim.
Sayın
milletvekilleri, gerçekten siyaset yapma biçimi hakaret etme, şahsiyetle
uğraşma biçimine dönüşmüş; gerçekten bunu düşünmemiz gerekiyor. Burada hangi
partiye ait olmanız önemli değil, benim burada yönetici konumunda olmam hiç
önemli değil; hepimizin birey olarak, milletvekili olarak şu dilimize biraz
hâkim olması gerektiğini düşünüyorum, lütfen. 
CEYHUN
İRGİL (Bursa) – Cumhurbaşkanı da diline dikkat etsin. 
BAŞKAN
– O da onun içine giriyor. 
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın Başkanım, sayın grup başkan vekili özellikle diğer
hatiplerin Cumhurbaşkanının şahsiyetiyle ilgilendiğini ve buna yönelik
hakaretler söylediğini ifade etti. Onunla ilgili ya kürsüden ya yerimden bir
açıklama yapmak istiyorum.
BAŞKAN
– Çok iyi niyetli bir konuşma yaptı Sayın Baluken.
FİLİZ
KERESTECİOĞLU DEMİR (İstanbul) – Size göre öyle. 
İLKNUR
İNCEÖZ (Aksaray) – Vallahi hiç sataşmaya da mahal vermedim.
İDRİS
BALUKEN (Diyarbakır) – Biz öyle bir şey yapmadık yani. 
BAŞKAN
– Efendim?
İDRİS
BALUKEN (Diyarbakır) – Biz Cumhurbaşkanının şahsiyetiyle ilgili burada herhangi
bir hakarette bulunmadık.
BAŞKAN
– Zaten sizinle ilgili bir şey söylemedi. 
İDRİS
BALUKEN (Diyarbakır) – Ama, bizi de zan altında bıraktı. 
BAŞKAN
– Tamam, peki. 
Şimdi,
Sayın Baluken, siz, Cumhurbaşkanının şahsiyetiyle ilgili herhangi bir hakarette
bulunmadığınızı söylüyorsunuz. 
İDRİS
BALUKEN (Diyarbakır) – Bir açıklamaya ihtiyaç var, evet.
BAŞKAN
– Tamam, teşekkür ederiz.
İDRİS
BALUKEN (Diyarbakır) – Hayır, hayır, bir açıklama yapmam lazım Sayın Başkan. 
BAŞKAN
– Peki, buyurun. 
İki
dakika…
41.- Diyarbakır Milletvekili İdris
Baluken’in, Aksaray Milletvekili İlknur İnceöz’ün yaptığı açıklamasındaki bazı
ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Şimdi,
kayıtlara geçmesi açısından tabii bunları ifade etmemiz gerekiyor. Sayın grup
başkan vekili bizim Cumhurbaşkanının şahsiyetiyle uğraştığımızı ifade etti.
Kesinlikle böyle bir durum yok.
ATİLA
SERTEL (İzmir) – Metiner ne oldu?
MEHMET
METİNER (İstanbul) – Ağabey, Allah sizi ıslah etsin! (CHP sıralarından
gürültüler)
ÖZGÜR
ÖZEL (Manisa) – Ya, tamam, bir şey demeyin, gergin zaten. Tamam… Tamam… 
MEHMET
METİNER (İstanbul) – O aramızdaki bir hukuktu, sizi ilgilendirmez. 
MUSTAFA
TUNCER (Amasya) – Bağırınca korkutacak mısın?
MEHMET
METİNER (İstanbul) – Ne korkutması ya!
MUSTAFA
TUNCER (Amasya) – Ne bağırıyorsun?
MEHMET
METİNER (İstanbul) – Atilla Bey’le konuşuyoruz.
İDRİS
BALUKEN (Diyarbakır) – Biz Sayın Cumhurbaşkanının yargıya, siyasete,
Parlamentoya yönelik müdahalelerine ağır siyasi eleştiriler getiriyoruz.
Devreye koyduğu uygulamalarla ilgili partimizin görüşlerini ifade ediyoruz.
Demin, burada, kürsüde ben konuşma yaparken bir tek… (AK PARTİ ve CHP sıraları
arasında karşılıklı laf atmalar)
Bekleyeyim
isterseniz. 
BAŞKAN
– Ara vermiyorum belgelensin diye.
ÖZGÜR
ÖZEL (Manisa) - Ya, boşu boşuna gerilmesin. 
FİLİZ
KERESTECİOĞLU DEMİR (İstanbul) – Evet, belgelenmesi gereken şu: “Allah sizi
ıslah etsin." diye geldi Mehmet Metiner, tutanaklara da geçsin.
BAŞKAN
– Ben buradan daha iyi görüyorum Sayın Kerestecioğlu. (AK PARTİ ve CHP sıraları
arasında karşılıklı laf atmalar)
AHMET
YILDIRIM (Muş) - Söz hakkımız gasbedildi ya! 
İDRİS
BALUKEN (Diyarbakır) – Burada ara verilmeyecekse nerede ara verilecek
BAŞKAN
– Sayın milletvekilleri, yerlerinize geçer misiniz lütfen.(AK PARTİ ve CHP
sıraları arasında karşılıklı laf atmalar) 
Sayın
milletvekilleri, lütfen yerlerinize geçer misiniz. 
ERKAN
AKÇAY (Manisa) – Sayın Başkan, kavga çıkıyor, ara vermeyecek misiniz? Bazıları
Cumhurbaşkanının verdiği talimatı yerine getirmek istiyor.
BAŞKAN
– İdare amirleri nerede acaba?
İDRİS
BALUKEN (Diyarbakır) – Sayın Başkan, şu anda, gürültüden dolayı ara verin o
zaman. 
ERKAN
AKÇAY (Manisa) – Ara verin lütfen.
BAŞKAN
– On beş dakika ara veriyorum.
Kapanma Saati: 21.21
YEDİNCİ OTURUM
Açılma Saati: 21.41
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 47’nci Birleşiminin Yedinci
Oturumunu açıyorum.
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı’nın görüşmelerine kaldığımız yerden devam ediyoruz.
BAŞKAN –
Komisyon yerinde.
Hükûmet yerinde.

Son
konuşmacı olarak…
İDRİS
BALUKEN (Diyarbakır) – Sayın Başkan, benim bir söz talebim vardı, yarıda
kesilmişti.
BAŞKAN
– Bir dakika veriyorum size. 
Buyurun.
İDRİS
BALUKEN (Diyarbakır) – Teşekkür ediyorum Sayın Başkan. 
Deminki oturuma ara vermeden önce söz istemiştim. AKP
adına konuşan sayın grup başkan vekili, bizi de kastederek Cumhurbaşkanının
şahsiyetiyle ilgili hakaretlerde bulunduğumuzu söyledi. Biz, söylediğimiz bütün
sözlerin arkasındayız. Cumhurbaşkanının şahsiyetine yönelik herhangi bir
hakaret ağzımızdan çıkmış değil ama Cumhurbaşkanının kendi yetkisi dışında olan
konularla ilgili gerek açıklamaları gerekse pratik uygulamalarıyla ilgili
buradan ağır siyasi eleştiriler yöneltiyoruz, yöneltmeye de devam ederiz.
Temennimiz, kendisinin bu alanlara müdahale etmemesidir. 
Ben kürsüden konuşurken Reza Zarrab’ın şahsiyetiyle
ilgili uğraştım. Kendisinin 7,5 trilyonluk yeni bir villa aldığını ama yoksul
halk çocuklarının da ölmeye devam ettiğini söyledim. 
Ayrıca, AKP grup başkan vekillerinin de şunu bilmesi
gerekiyor: Biz, Cumhurbaşkanı açıklamalarına göre düşünmek, açıklama yapmak
zorunda değiliz. 
Yani demin, ben, Sayın Bülent Turan’ın buradaki
açıklamasına da atıf yaparak ilk gün Erdem Gül ve Can Dündar’ın tahliyesinden
duyduğu memnuniyeti ama Cumhurbaşkanının açıklamasından sonra da bunu “bir hak
gasbı”, “yetki gasbı” olarak değerlendirdiğini ve bunu niçin yaptığını da
sormuştum. 
Bizim duruşumuz nettir. Şahsiyetle işimiz yoktur.
Siyasi olarak yanlış gördüğümüz şeyleri eleştirmeye devam edeceğiz.
Teşekkür ederim.
BAŞKAN – Teşekkür ederim.
Şimdi, Cumhuriyet Halk Partisi…
ÖZGÜR ÖZEL (Manisa) – Sayın Başkan, söz talebimiz var
efendim.
BÜLENT TURAN (Çanakkale) – Sayın Başkan, sayın grup
başkan vekilinin ithamından dolayı bir ufak açıklama yapmak istiyorum izin verirseniz.
BAŞKAN – Özgür Özel, buyurun.
Bir dakika…
42.- Manisa Milletvekili Özgür Özel’in,
Cumhurbaşkanına yönelik eleştirilere karşı doğrudan AK PARTİ grup başkan
vekillerine söz verilmesinin Anayasa’yı ihlal anlamına geleceğine ilişkin
açıklaması
ÖZGÜR ÖZEL (Manisa) – Sayın Başkan, teşekkür ederim.
Yani söz vermek için bir dakika izin istiyorsanız, onda
sıkıntı yok. Ama süreyi bir dakikayla sınırlıyorsanız, bu kabul edebileceğimiz
bir şey değil.
BAŞKAN – Hayır, bir dakika veriyorum çünkü Sayın
Baluken’e de bir dakika verdim. Lütfen, anlayışla karşılayın.
Buyurun.
ÖZGÜR ÖZEL (Manisa) – Sayın Başkan, özellikle şunu
söylemek isterim: Hükûmete yapılan sataşmalar sırasında eğer salonda hiçbir
Hükûmet üyesi yoksa, o zaman Adalet ve Kalkınma Partisinin sayın grup başkan
vekillerine, partilerinin üyesi olmaları sıfatıyla bir söz hakkı düştüğünü
kabul edebiliriz. Ama, bütçe görüşmeleri gibi, kanun görüşmeleri gibi Hükûmet
temsilcilerinin bulunduğu yerde Hükûmete yapılan eleştirilerde grup
başkanlarına söz verilmesi, hele hele Anayasa gereği tarafsızlığı zorunlu olan
bir Cumhurbaşkanıyla ilgili eleştirilerde de doğrudan iktidar partisi grup
başkan vekillerine söz verilmesi, aslında, yüce Meclis çatısı altında,
Anayasa’yı karşılıklı ve sizin onayınızla da bir ihlal anlamına gelir. 
Bundan
sonra -daha önce Ahmet Bey’le de benzerini tatbik ettik- böyle bir durum olduğu
takdirde, diğer grupların tarafsız olması gerektiğini düşündüğümüz
Cumhurbaşkanına sataşmasından dolayı iktidar partisi grubu söz alırsa bizim de
söz hakkımız vardır. Ama Cumhurbaşkanına karşı kullanılacak…
ORHAN
DELİGÖZ (Erzurum) – Zaten hakareti siz yapıyorsunuz, kim cevap verecek? Sayın
Cumhurbaşkanı burada yok, kim cevap verecek? 
BAŞKAN
– Dinliyorum sizi, devam edin lütfen.
ORHAN
DELİGÖZ (Erzurum) – Öyle şey mi olur? Bu mantık dışı. 
ÖZGÜR
ÖZEL (Manisa) – Mantık tabii…
ORHAN
DELİGÖZ (Erzurum) – Hiç de mantıklı değil. Böyle bir mantık olamaz.
BAŞKAN
- Sayın Deligöz, lütfen…
Buyurun
Sayın Özel.
ÖZGÜR
ÖZEL (Manisa) - Şunu çok net olarak söylemek isteriz: Cumhurbaşkanı Anayasa’ya
göre tarafsızdır. Kendisinin her gün yaptığı ihlaller bir yana ama
Cumhurbaşkanına bir eleştiri yöneltildiğinde bu eleştiriye karşı iktidar
partisi grubunun doğrudan ve doğal olarak söz talebinin karşılanması hem
iktidar partisinin hem sizin, sessiz kalırsak da bizlerin bu Anayasa’yı ihlal
suçuna ortak olmamız manasına gelir.
Bu
yüzden, bu konudaki tutumunuzu bundan sonra hep beraber buna göre yeniden ele
almamız gerektiğini düşünüyor, saygılar sunuyorum. (CHP sıralarından alkışlar) 
BAŞKAN
– Teşekkür ederim.
Sayın
Turan…
43.- Çanakkale Milletvekili Bülent
Turan’ın, Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; kıymetli grup başkan
vekilinin tekrar tekrar dile getirdiği hususu, son kez olması ümidiyle, bir
daha ifade etmek istiyorum. Dün ne demişsem bugün de aynı şeyi söylüyorum;
duruşum, tavrım net ve yerinde. 
Ben
hukukçu kimliğimle tutuksuz yargılamaların istisna olduğunu düşünüyorum.
Kişilerin masumiyet karinesi olduğunu düşünüyorum. Kim olursa olsun, hakkında
hüküm kesinleşinceye kadar hep masum olduklarına inanıyorum. Bir kimse
cezaevinden çıktığı için de ona üzülmem. Dolayısıyla, kişilerin o gün
bırakılmasından sonra yaptığım açıklamanın ne olduğu ortada. Ama devamında şunu
söyledim: Anayasa Mahkemesi kendisinin yetkilerinin dışında bir karar
vermiştir. Yerel mahkemenin kararının beklenmesi lazımdır. Bunu söyledim. Bunda
farklı olan ne var? Aynı şeyi bir daha söylüyorum: Can Dündar hakkındaki
iddialar çok vahimdir. Casusluk dünyanın her yerinde suçtur. Bu vahim
iddiaların bir an önce yetkili mahkemesince karara bağlanması gerekir dedim.
Anayasa Mahkemesinin kararı esasa ilişkin bir karar değildir. O kararı verecek
olan ceza mahkemesidir, ceza mahkemesinin yargıçlarıdır. Bunu bekleyelim dedim.
Bu iddiadan yola çıkarak da Hükûmetin yıpratılmasının doğru olmadığını ifade
ettim. Aynı şeyi bir daha söylüyorum.
Teşekkür
ediyorum.
II.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ayşe
Nur Bahçekapılı’nın, AK PARTİ Grubunun, Cumhurbaşkanının herhangi bir
eleştiriye veya hakarete maruz kaldığında kurucu genel başkanı olması nedeniyle
söz hakkı olduğuna ilişkin konuşması
BAŞKAN
– Sayın milletvekilleri, ben de bir şey söylemek istiyorum. Kendime de bir
dakikalık bir süre verdim.
Elbette
Hükûmet adına yapılan eleştirileri, Sayın Özel’in de söylediği gibi, bir parti
grubunun üyeleri olması bakımında AK PARTİ’li grup başkan vekilleri savunma
noktasında olabilirler. Evet, Cumhurbaşkanının da tarafsızlığı söz konusudur.
Ancak, şunu da unutmamak gerekiyor: Cumhurbaşkanı herhangi bir şekilde bir
eleştiriye veya bir hakarete maruz kaldığında, AK PARTİ’nin, Kurucu Genel
Başkanı olması nedeniyle söz hakkı vardır.
MUSA
ÇAM (İzmir) – Öyle bir şey yok Sayın Başkan. 
KAMİL
AYDIN (Erzurum) – Öyle bir şey yok ya!
BAŞKAN
– Benim yorumum arkadaşım, müsaade edin, bitireyim.
Ayrıca
da hiçbir belgede, ne Anayasa’da ne İç Tüzük’te Adalet ve Kalkınma Partisinin
Cumhurbaşkanına karşı tarafsız olması gerektiği ve zorunluluğu diye bir hüküm
de bulunmamaktadır. Ben de meseleye bu açıdan bakıyorum.
Teşekkür
ederim.
ATİLA
SERTEL (İzmir) – Efendim, seçildikten sonra bütün Türkiye'nin Cumhurbaşkanı. 
BURCU
KÖKSAL (Afyonkarahisar) – Seçildikten sonra bağımsız olmak zorundadır.
ATİLA
SERTEL (İzmir) – Bütün Türkiye'nin Cumhurbaşkanı olması lazım, seçildikten
sonra öyledir.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
(Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016
Yılı Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN
– Şimdi, Cumhuriyet Halk Partisi Grubunun son konuşmacısı, Çanakkale
Milletvekili Sayın Bülent Öz.
Buyurun.
(CHP sıralarından alkışlar) 
Sizin
de süreniz sekiz dakikadır.
CHP
GRUBU ADINA BÜLENT ÖZ (Çanakkale) – Sayın Başkan, değerli milletvekilleri;
Mustafa Kemal Atatürk’ün talimatıyla kurulan Türk Tarih Kurumunun 2016 bütçesi
üzerinde Cumhuriyet Halk Partisi Grubu adına söz almış bulunmaktayım. Yüce
heyetinizi saygıyla selamlıyorum.
Değerli
milletvekilleri, Sayın Bakan Komisyonda Türk Tarih Kurumunun 2015 yılındaki
Yurt Dışındaki Tarihî Türk Eserlerinin Tespiti Projesi’nden bahsetmişti. İşte o
yurt dışında, Kâbe’yi korumak için Osmanlı’nın yaptığı bir kale vardı. “Ecyad
Kalesi yıkılıyor.” diye Türkiye dünyayı ayağa kaldırmıştı. 3 Kasım 2002’de AKP
iktidara geldi, 28 Kasım 2002’de Suudi Kralı Ecyad Kalesi’nin yerine dikilecek
binaların temelini attı. Artık Türkiye’de Kralın dostları vardı fakat ne yazık
ki bu dostluklar Ecyad Kalesi’nin yıkılmasını engelleyemedi. Şimdi, Suudi
uçakları semalarımızda. Kâbe’yi korumakla başlayan yolculuktan sınırlarımızı
korumaya geldiğimiz nokta ibret vericidir.
Arkadaşlar,
sınırlarımız içerisindeyse Çanakkale Kilitbahir Kalesi’nin restorasyonu
yaklaşık beş yıldır bitirilememiştir. Tabii bu projeyi Kültür Bakanlığı
yürütüyor ama sınırlarımız içerisinde oluşunun, tarihimiz açısından öneminin
göz önünde bulundurulması bakımından, Kurumun bu tarz projelere destek vermesi
gerekmektedir. 
Değerli
milletvekilleri, Kurumun 2015 yılında 115 kişiye burs imkânı sağladığı, 2016
yılında ise 60 kişiye daha burs verilmesinin planlandığı belirtiliyor. Kurumun
bütçesinin 10 milyon 233 bin lira öngörüldüğünü söylüyor Sayın Bakan. 
Arkadaşlar,
peki, Kurumun mali yapısı nasıldır? 2014 yılı Sayıştay raporlarında 127 milyon
515 bin Türk lirası tutarındaki bütçe gelirlerinin tamamı İş Bankası hisse
senetlerinden elde edilen iştirak gelirleri, mevduat faiz gelirleri, yayın,
satış ve diğer gelirlerinden oluşmaktadır. Kurumun 2014 yılı net geliri 153
milyon 489 bin TL, 2014 aktif toplamı 900 milyon 594 bin TL olarak
raporlanmıştır. Bu kurum ticari bir kurum değildir, bankalarda mevduat tutup
faiz geliri elde ederek Türk tarihine ve kültürüne hizmet edemez. Gelirlerinin
neredeyse tamamı İş Bankası tarafından Atatürk’ün vasiyet ettiği hisse
gelirlerinden sağlanmakta olmasına rağmen, Kurumun parasının ne kadarı
Atatürk’ün kurduğu İş Bankasında kıymetlendirilmektedir, o da ayrı bir tartışma
konusudur. 
Değerli milletvekilleri, ilk kez 2013 Yılı Bütçe Kanunu’nun
E Cetveli’nde, Kuruma, özel hesap yoluyla bütçe dışı, denetim dışı harcama
yetkisi verilmiştir. Kâr amacı gütmeyen kuruluşlara aktarılabilir nitelikte 2
bin TL başlangıç ödeneği konulmuş, bu ödeneğe 13 milyon TL’lik ödenek eklenmiş
ve tamamı harcanmıştır. 2014 yılı kesin hesabında da manzara aynıdır. Başlangıç
ödeneği bin TL, eklenen ve harcanan ödenek 40 milyon TL’dir. Kurumun, bu 40
milyon dışındaki harcamaları ise 21 milyon 260 bin TL’dir. Bu para, kâr amacı
gütmeyen birtakım kuruluşlara aktarılan paradır. Kimdir bu “birtakım
kuruluşlar”, bunu açıklamanızı bekliyoruz. Kurumun bütçe ve muhasebe sistemi
içinde yapılacak bu tür harcamalar için neden özel hesaba ihtiyaç duyulmuştur?
Türk Eğitim Vakfı kuruluşundan bugüne 223 bin 600 öğrenciye, Çağdaş Eğitim
Vakfı ise her yıl yaklaşık bin öğrenciye burs veriyor. Türk Tarih Kurumunun
elindeki bütçeyle 115 öğrenciye değil, her yıl 1.000-2.000 öğrenciye burs
vermesi gerekmez mi? Kurumun, tarihini, kültürünü, 1923 aydınlanma devriminin
ve cumhuriyetin faziletlerini bilen, genç cumhuriyetin kuruluş felsefesine
bağlı kuşakların yetiştirilmesine daha fazla katkı sunması gerekmektedir. 
Arkadaşlar,
Kurum, Türkiye Cumhuriyetinin kurucusu Mustafa Kemal Atatürk tarafından “Türk
Tarihi Tetkik Cemiyeti” olarak kurulmuştur. Emperyalizmin ordu içerisindeki iş
birlikçileriyle tezgâhladığı 12 Eylül gerici faşist darbesiyle bu dernekler
kapatılarak Türk Tarih Kurumu olarak yeniden oluşturulmuş, özerkliği zedelenmiş
ve bilimsel yapısı dejenere edilmiştir. 
Değerli
milletvekilleri, Kurumun misyonu web sayfasında “Türk ve Türkiye tarihini
çağdaş sosyal bilim anlayışıyla araştırmak ve yaymak; bu alandaki araştırmaları
desteklemek ve toplumdaki tarih bilincini geliştirmektir.” der. Fakat bugün
üzerinde konuştuğumuz kurumlar, Atatürk’ün Türk tarihine ve kültürüne sahip
çıkmak adına vasiyetinde korunması için özel önem verdiği kurumlar maalesef
değildir. Her fırsatta “Biz ülkeyi askerî vesayetten kurtardık, sivilleştik.” diyenler,
bugün 12 Eylül faşizminin darbe yasalarının üzerinde oturarak hükûmet etmeye
çalışmaktadırlar. 
Büyük
Atatürk “Tarih yazmak tarih yapmak kadar mühimdir. Yazan yapana sadık kalmazsa
değişmeyen hakikat insanlığı şaşırtacak bir mahiyet alır.” demiştir. Türk
devrimini boşa çıkarma misyonuyla hareket eden ve tarihî gerçekleri ters yüz
etmek üzere emperyalizmden beslenen kimi tarihçilerin Cumhuriyet Dönemi ve
Atatürk üstünden sürdürdükleri yalanlara Türk Tarih Kurumunun sessiz kalması
kabul edilemez. Mustafa Kemal Atatürk kurduğu Türkiye Cumhuriyeti’ni yönetenlerin
bir gün bu yalanlara alet olacağını, bu yalanların esiri olacağını düşünmüş
müdür? (CHP sıralarından alkışlar) 2002’den günümüze Atatürk’ü yok sayanların
Kuruma atanmasına, Kurumun bağlı olduğu makamda oturanlar tarafından
tekrarlanan yalanlara Türk Tarih Kurumunun sessiz kalması, bu da
düşündürücüdür. Kurumun, Atatürk’ün bağımsızlık ruhunu ve çağdaşlaşma idealini
kırmak zorunda olduğunu bilen emperyalistler tarafından desteklenen, Cumhuriyet
Dönemine ilişkin olarak sistematik bir biçimde sürdürülen yalana dayalı tarih
yazıcılarına karşı cumhuriyet dönemine atfedilen yalanları boşa çıkaracak
yayınlara imza atması, bu konuda çalışan akademisyenleri ve yazarları
desteklemesi, kurucusuna olan Mustafa Kemal Atatürk’e olan borcudur diyorum.
(CHP sıralarından alkışlar) 
Bu
bütçeye ret oyu vereceğimizi belirtiyor, yüce heyetinizi saygıyla sevgiyle
selamlıyorum. (CHP sıralarından alkışlar)
BAŞKAN
– Teşekkür ediyorum Sayın Öz.
Böylelikle
Cumhuriyet Halk Partisi grup konuşmaları da sona ermiştir.
Şimdi
şahıslar adına konuşmalar bölümüne…
ERKAN
AKÇAY (Manisa) – Sayın Başkan, bir söz alabilir miyim?
BAŞKAN
– Buyurun Sayın Akçay.
Biraz
önce siz konuşmadınız galiba, size de bir dakika süre vereyim.
ERKAN
AKÇAY (Manisa) – Teşekkür ederim. 
Onun
için değil Sayın Başkan da biraz evvel eğer yanlış anlamadıysam “Sayın
Cumhurbaşkanının tarafsız olmak gibi bir mecburiyeti yoktur.” şeklinde…
BAŞKAN
– Hayır, öyle demedim, “Grubun Cumhurbaşkanına karşı” dedim.
ERKAN
AKÇAY (Manisa) – Tamam Sayın Başkan.
Teşekkür
ederim.
BAŞKAN
– Rica ederim.
Ben
teşekkür ederim.
Evet,
şimdi şahıslar adına konuşmalara geldik.
Şahsı
adına konuşacak ilk milletvekili, lehinde olmak üzere, Kırşehir Milletvekilimiz
Salih Çetinkaya.
Buyurun.
(AK PARTİ sıralarından alkışlar)
Süreniz
beş dakika.
SALİH
ÇETİNKAYA (Kırşehir) – Sayın Başkan, değerli milletvekilleri; 2016 merkezî
yönetim bütçesi lehinde şahsım adına söz almış bulunuyorum. Yüce heyetinizi
saygıyla selamlıyorum.
Değerli
arkadaşlar, sayın milletvekilleri; 1 Kasım seçimlerini hep beraber yaşadık. 1
Kasım seçimlerinde AK PARTİ güven tazeleyerek Meclise gelmiştir. 7 coğrafi
bölgemizin tamamında, 81 şehrimizin 63’ünde, 970 ilçemizin 740’ında, 396
beldemizin 290’ında 1’inci olan AK PARTİ’mizin ve AK PARTİ hükûmetlerinin
hazırladığı 14’üncü bütçe görüşmelerini gerçekleştiriyoruz. Milletten aldığımız
bu yetkiyi millet lehine kullanmaya devam edeceğimizi belirtmek istiyoruz.
Bütçenin,
kalkınmaya, birliğimize ve dirliğimize vesile olmasını temenni ediyor, hayırlı
olmasını diliyorum. “Bismillah” diye başladığımız bütçenin bereketli olmasını
Rabb’imden niyaz ediyorum. 
Değerli
arkadaşlar, sayın milletvekilleri; bu bütçede ahilik vardır. Tabii, Kırşehir
Milletvekili olunca ahilikten bahsetmemek, Ahi Evran Veli’yi anmamak olmaz diye
düşündüm. Başbakanımız ve Genel Başkanımızın sürekli belirttiği gibi, ahilik,
aslında herkesin uyması gereken, uyulduğu takdirde sorunlarımıza çözüm olacak,
birçok meseleyi kökünden çözebilecek, bizim geçmişimizden gelen ve yaşayan
değerler bütünüdür. Kırşehir’de doğmuş ve tüm dünyaya mal olmuştur. Ahdinde,
sözünde ve sevgisinde vefalı olan; gözü, gönlü ve kalbi tok olan; alçakgönüllü,
büyüklük ve gururdan kaçınan; herkese iyilik yapan, iyilikleri güzellikleri
isteyen, yapılan iyilik ve yardımları asla başa kakmayan; hakka, hukuka hak ölçüsünde
riayet eden; insanların işlerini içten, gönülden ve güler yüzle yapan;
Yaradan’dan dolayı tüm yaratılanları hoş gören, hata ve kusurları daima kendi
nefsinde arayan, hak için hakkı söyleyen ve hakkı söylemekten asla korkmayan
bir anlayışla çalışmalarımıza devam ediyoruz.
Bu
vesileyle, Ahi Evran Veli’yi rahmet ve minnetle anıyorum.
Evet,
sayın milletvekilleri, 7 Haziran seçimlerinden sonra, 1 Kasıma kadar olan
süreçte işte bu ilkelerle biz öz eleştiri yaptık, vicdan muhasebesi yaptık.
Eğer uzlaşı Ahilik olursa, Ahi Evran olursa aslında çözülemeyecek hiçbir hadise
yok. 
Sayın
Başkan, değerli milletvekilleri; bütçe görüşmeleri esnasında bir hususu
belirtmeden geçmeyeceğim. Bizler halkın oyuyla seçilen kişiler olarak bu aziz
millete karşı sorumluyuz. Milletvekillerinin yaptığı iş ve eylemlerde Anayasa,
yasalara uygun hareket etmesi, en azından yaptığı yemine sadık kalması gerekir.
Terörist cenazelerine gitmek, teröristi ve terörü haklı çıkarmak adına algı
operasyonları yapmak milletimizin vicdanını ve şehitlerimizin aziz hatırasını
rencide etmektedir. Bu nasıl bir iştir? Hangi vicdana sığar? Gittiğimiz her
yerde milletimizin talebi nettir ve açıktır. Teröre ve teröriste destek veren
kim varsa hukuk önünde hesap vermelidir. (AK PARTİ sıralarından alkışlar) 
Başbakanlık
genelgesini eleştirenler var, ben bunu da çok yadırgıyorum. Kanuna bağlı,
devletine bağlı hangi memur böyle bir genelgeden çekinir değerli arkadaşlar?
Herkesin bunu desteklemesi lazım. Eğer siz doğru işler yapıyorsanız, sizin
böyle genelgelerden asla rahatsız olmamanız lazım. 
İDRİS
BALUKEN (Diyarbakır) – 28 Şubatta da o genelgeler vardı. 
SALİH
ÇETİNKAYA (Devamla) – Evet, 28 Şubatın direneni bizleriz, dik duranı bizleriz
Değerli Baluken. (AK PARTİ sıralarından alkışlar) 
ÖZGÜR
ÖZEL (Manisa) – Gömlek çıkardınız siz, gömlek. 
SALİH
ÇETİNKAYA (Devamla) – İşte onun dik duranı Recep Tayyip Erdoğan’dır, Necmettin
Erbakan’dır. 
ÖZGÜR
ÖZEL (Manisa) – Gömlek değiştirdiniz siz, gömlek değiştirdiniz.
SALİH
ÇETİNKAYA (Devamla) – Gömlek değiştirmedik. 
MUSA
ÇAM (İzmir) – Yapma ya, yapma!
ERKAN
AKÇAY (Manisa) – Gömlek değiştirdiniz, Erbakan’ı sattınız.
SALİH
ÇETİNKAYA (Devamla) – Hiçbir zaman gömlek değiştirmedik. 
ÖZGÜR
ÖZEL (Manisa) – Kurucu Genel Başkanınızın beyanı; gömlek değiştirdi. 
BAŞKAN
– Karşılıklı konuşmayın lütfen. 
SALİH
ÇETİNKAYA (Devamla) – Son olarak şunu söylemek istiyorum, Yunus’un deyişiyle…
ÖZGÜR
ÖZEL (Manisa) – “O gömleği çıkardık biz.” dedi. 
ERKAN
AKÇAY (Manisa) – Erbakan’ı ağzınıza almaya hakkınız yok. 
SALİH
ÇETİNKAYA (Devamla) – Bakın, değerli arkadaşlar, Yunus’un deyişiyle size
sesleniyorum: “Cümleler doğrudur sen doğru isen, doğruluk bulunmaz sen eğri
isen.” 
Değerli
arkadaşlar, eğri insanlardan doğru işler çıkmaz. (AK PARTİ sıralarından
alkışlar)
ÖZGÜR
ÖZEL (Manisa) – O yüzden olmuyor!
KAMİL
AYDIN (Erzurum) – Aynen, doğru söylüyorsun! 
SALİH
ÇETİNKAYA (Devamla) – Eğri insanlardan doğru işler çıkmaz. Sizin söylediğiniz
sözler dosdoğru olacak, dosdoğru duracaksınız, dik duracaksınız. 
ÖZGÜR
ÖZEL (Manisa) – Giderken öyle yaptı, giderken öyle yaptı. 
KADİM
DURMAZ (Tokat) – Doğru yerinde durur, eğri belasını bulur. 
BURCU
KÖKSAL (Afyonkarahisar) – Eğri belasını bulur. 
SALİH
ÇETİNKAYA (Devamla) – Biz, Cumhurbaşkanımızla gurur duyuyoruz, Başbakanımızla
gurur duyuyoruz. (AK PARTİ sıralarından alkışlar) Onların da doğum günüydü
geçtiğimiz günlerde. 
(Mikrofon
otomatik cihaz tarafından kapatıldı)
ATİLA
SERTEL (İzmir) – Aferin!
SALİH
ÇETİNKAYA (Devamla) – İyi ki varsın Erdoğan, iyi ki varsın Davutoğlu diyorum.
(AK PARTİ sıralarından alkışlar)
BAŞKAN
– Teşekkür ederim Sayın Çetinkaya.
BURCU
KÖKSAL (Afyonkarahisar) – Saraya 2.023 çocukla gidiyor Cumhurbaşkanınız.
SALİH
ÇETİNKAYA (Devamla) – Bu duygu ve düşüncelerle tüm Genel Kurulu saygıyla
selamlıyorum.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim.
BURCU
KÖKSAL (Afyonkarahisar) – Sarayda kutlayacak doğum gününü 2.023 çocukla.
ÖZGÜR
ÖZEL (Manisa) – Allah hiçbir siyasetçiye böyle bir ihtiyaç hissettirmesin.
BAŞKAN
- Sayın milletvekilleri, şimdi, Hükûmet adına yapılacak konuşmalar bölümüne
geldik. 
Hükûmet
adına ilk konuşmacı Başbakan Yardımcısı Sayın Yıldırım Tuğrul Türkeş olacaktır.

Süreniz
yirmi dakika.
Buyurun
Sayın Bakanım. (AK PARTİ sıralarından alkışlar)
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, değerli üyeler;
Atatürk Kültür, Dil ve Tarih Yüksek Kurumu ve bünyesinde yer alan kurumların
2016 Mali Yılı Bütçe Kanunu Tasarılarının görüşülmesi vesilesiyle yüce
heyetinizi saygılarımla selamlıyorum.
Bilindiği
üzere, Atatürk Kültür, Dil ve Tarih Yüksek Kurumu, Atatürk Araştırma Merkezi,
Türk Dil Kurumu, Türk Tarih Kurumu ve Atatürk Kültür Merkezinden oluşan
anayasal bir kuruluş olup sosyal ve beşerî bilimler bütünlüğü içinde Türk dili,
tarihi ve kültürü ile Atatürk ve eseri üzerinde özgün bilimsel araştırmalar
yapmak ve yapılmasını sağlamak misyonu doğrultusunda çalışmalarına devam
etmektedir. (Gürültüler)
Orada
bilmeyenler var, onun için oraya doğru söylüyorum.
Değerli
üyeler, sizlere Yüksek Kurum ve diğer kurumların yaptığı faaliyetlerden ve 2016
yılı bütçesiyle gerçekleştirmeyi planladığı projelerin bazılarından söz etmek
istiyorum.
ATİLA
SERTEL (İzmir) – Sayın Bakan, hiçbir şey duyulmuyor, hiçbir şey anlaşılmıyor,
hiçbir şey duyamıyoruz.
BAŞKAN
– Sayın Bakan, lütfen bir dakika müsaade edebilir misiniz.
Sayın
Bakan duyulmuyor, evet çünkü çok gürültü var salonda ve bir uğultu var. Lütfen
konuşmacıya saygılı davranalım ve Sayın Bakanın konuşmasını yapmasına hassas
davranalım.
Buyurun
Sayın Bakanım.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Peki efendim.
ATİLA
SERTEL (İzmir) – Biraz yüksek sesle Sayın Bakan, enerjik olun biraz.
BAŞBAKAN
YARDIMCISI YILDIRIM TUĞRUL TÜRKEŞ (Devamla) - Bütünleşik Bilgi Sistemi: Bilgiye
daha hızlı ve güvenli erişimin sağlanması, tekrarlı veri girişinin engellenmesi,
kurumsal işlem süreçlerinin bilişim altyapısına entegre edilmesi ve tüm
kurumsal uygulamaların tek noktadan yürütülebilmesini amaçlayan Bütünleşik
Bilgi Sistemi, Yüksek Kurum bilişim altyapısı üzerinden 2013 yılında kullanıma
açılmıştır. 2015 yılında olduğu gibi 2016 yılında da yeni modüller eklenerek
sistemin işlevselliği artırılacaktır. Atatürk Kültür, Dil ve Tarih Yüksek
Kurumu, 2015 yılında, Bütünleşik Bilgi Sistemi kapsamında Türk Dil Kurumu
tarafından daha geniş kitlelere hizmet verebilmesi amacıyla Android ve iOS
sistemleri için geliştirilen mobil sözlük uygulamaları, sosyal ve beşerî
bilimler alanında çalışma yapan bursiyerlerin ortak bir platform üzerinde
toplanarak bilimsel araştırma ve geliştirme faaliyetlerine katkıda
bulunmalarını ve kurumlarımızdan burs alan bursiyerlerin takip ve koordine
edebilmesini sağlayan burs sistemi, paydaşlarına 7/24 hizmet veren zengin bir
veri deposu oluşturan ve aynı zamanda sosyal ve beşerî bilimler alanında
çalışma yapan akademisyenlerin ortak bir platform üzerinde toplanarak bilimsel
araştırma ve geliştirme faaliyetlerine katkıda bulunmalarını sağlayan
araştırmacı bir bilgi sistemi geliştirilen uygulamalardan bazılarıdır. Yüksek
Kurum bünyesindeki kurumların Türk dili, tarihi, kültürü ve bütün yönleriyle
Atatürk ve eseri üzerinde gerçekleştirdiği kongre, seminer, sempozyum,
konferans ve benzeri ulusal ve uluslararası etkinliklerin yürütülmesine katkı
vermekte ve etkinliklerin eş güdümünü sağlamaktadır.
Burs
faaliyetleri: Atatürk Kültür, Dil ve Tarih Yüksek Kurumu bünyesinde yer alan
kurumlar amaç ve ilkelerine uygun konularda eğitim gören yüksek lisans ve
doktora öğrencileri ile doktora sonrası araştırmacılara burs imkânı
sağlamaktadır. 2015 yılında 130 lisans, 93 yüksek lisans, 89 doktora ve 7
doktora sonrası olmak üzere toplam 319 burs verilmiştir. 2016 yılında 130
lisans, 91 yüksek lisans, 41 doktora ve 10 doktora sonrası araştırma bursu
olmak üzere toplam 272 bursiyere daha destek verilmesi planlanmaktadır.
Bilimsel
toplantılar: Yüksek Kuruma bağlı kurumlarımız amaç ve hedeflerine uygun
konularda yurt içinde ve yurt dışında konferans, bilgi şöleni, söyleşi,
çalıştay, kongre, kurultay gibi etkinlikler yürütmekte, destek ve katılım
sağlamaktadır. Bu kapsamda 2015 yılında 88 ulusal ve uluslararası bilimsel etkinlik
düzenlenmiş, desteklenmiş ve katılım sağlanmıştır. Yüksek Kurum ve bünyesinde
yer alan kurumların 2015 yılında gerçekleştirdiği faaliyetlerinde kalkınmada
öncelikli bölgelerdeki üniversiteler ve yeni kurulan üniversitelerle iş
birliğine önem verilmiştir, 2016 yılında da önem verilmeye devam edilecektir.
2016 yılında ulusal ve uluslararası toplam 35 bilimsel etkinlik
gerçekleştirilmesi ve çeşitli etkinliklere destek ve katılım sağlanması
planlanmaktadır. 
Kitap
ve süreli yayınlar: Yüksek Kuruma bağlı kurumlarımız amaç ve hedeflerine uygun
konularda yapılan araştırmaları yayımlamak amacıyla kitap ve süreli yayınlar
hazırlayarak toplumun yararına sunmaktadır. 2015 yılında 142 yeni kitap ve 22
süreli yayın olmak üzere toplam 164 yayın hazırlanmıştır, 2016 yılında da
yayınlanmaya devam edecektir. 
Ücretsiz
yayınlarımız: Atatürk Kültür, Dil ve Tarih Yüksek Kurumu bünyesinde yer alan
kurumlarca yurt içinde ve yurt dışındaki üniversitelere, halk kütüphanelerine,
kamu kurum ve kuruluş kütüphaneleri ile kişilere ücretsiz yayın
dağıtılmaktadır. Kurumlarımızca 2015 yılında üniversitelere, kütüphanelere ve
kamu kurumlarına yurt içinde ve yurt dışında toplam 105.276 adet eser, 23.488
adet süreli yayın ücretsiz dağıtılmıştır. 2016 yılında da ücretsiz eser
dağıtılmasına devam edilecektir. 
Kütüphane
faaliyetleri: 2016 yılında kurumların ihtisas kütüphaneleri bağış, satın alma
ve kaynak değişimi yoluyla daha da zenginleştirilecektir.
Projeler:

Türk
Diliyle İlgili Yabancı Dillerdeki Temel Eserlerin Türcüme Edilmesi Projesi: Yurt
dışında Türklük bilimi alanında yayımlanmış çok bilinen yabancı dillerin yanı
sıra daha az bilinen yabancı dillerde kaleme alınmış eserler ile dil bilgisi,
dil ilişkileri, edebiyat, halk bilimi alanlarındaki önemli eserlerin Türkçeye
çevrilmesini sağlayarak bu alanlarda yapılacak çalışmalara katkı sağlamayı ve
eserlerin daha geniş okuyucu kitlesine ulaşmasını hedeflemektedir. Proje
kapsamında bugüne kadar 8 eser yayımlanmış, 17 makalenin çevirisi tamamlanmış
olup 18 eser ve 43 makalenin de çeviri çalışmalarına devam edilmektedir. 
Türkiye
Türkçesinin Köken Bilgisi (Etimolojisi) Sözlüğü Projesi: Türkiye Türkçesinin
güncel söz varlığında yer alan sözcüklerinin köken bilgisi araştırmalarını
yapmayı amaçlamaktadır. Proje kapsamında, sözcüklerin kökenleri, eldeki en eski
kaynaklardaki biçimlerine, bunların tarih boyunca geçirdikleri değişmelere,
varsa ilişkide bulunulan dillerdeki biçimlerine kadar uzanılarak
değerlendirilecek, aynı gelişmeleri gösteren benzer yapıdaki ögelerle koşutluk
kurularak temel sözcüğün kökeninin aydınlatılması hedeflenmektedir.
Türk
Dil Kurumunun Farklı Kültürlerin Temel Düşünce, Bilim ve Sanat Eserlerini
Türkçeye Çeviri Hareketi Projesi: Yurt dışında bilim, sanat ve kültür alanında
yayınlanmış çok bilinen yabancı dillerin yanı sıra daha az bilinen yabancı
dillerde kaleme alınmış çok sayıda eser bulunmaktadır. Çok çeşitli dünya
dillerindeki temel eserlerin Türkçeye çevrilip topluma sunulmasıyla,
bilinenlerin bilinmesi ve bunun ardından bilinmeyenlerin düşünce ürünü olarak
konulması hedeflenmektedir.
Türk
Tarih Kurumunun Kütüphane ve Arşiv Materyallerini Sayısallaştırma Projesi’yle,
2013 yılında sayısallaştırılan 1.257 nadir eserin dijital kopyasının Kütüphane
Programı üzerinden görüntülenebilmesi ve indirilebilmesi sağlanmış olup 2015 yılında
1.089 nadir eserin dijital kopyası erişime açılmıştır. Bu hizmet sonucunda
araştırmacıların söz konusu eserlerin dijital kopyalarına uzaktan erişimi
sağlanarak kullanımı yaygınlaştırılmış ve nadir eserlerin kullanımından dolayı
uğradığı tahribat önlenerek eserlerin orijinallerinin gelecek nesillere
aktarılması sağlanmış olacaktır. 2015 yılında, 1931-1999 yılları arasındaki
kütüphane demirbaş defterine kayıtlı ve koleksiyonda yer alan ancak Kütüphane
Programı’nda bulunmayan eserlerin kayıtları Kütüphane Programı’na
aktarılmıştır. Kütüphane koleksiyonunda yer alan tüm süreli yayınların
kayıtlarının incelenerek bibliyografik kayıt düzeltme, eşleştirme, materyal
güncelleme çalışmaları sürdürülmektedir.
Türk
Tarih Kurumunun Kütüphanede Mevcut Olan El Yazmalarının Restorasyonu ve
Muhafazası Projesi kapsamında, 2016 yılında, geçmişten bugüne kalan el yazması
eserlerin restorasyonu ve uluslararası standartlara uygunluğu sağlanarak kültür
ve sanat mirasının gelecek nesillere aktarılması hedeflenmektedir. 
Avusturya-Habsburg
Sınır Mücadelesinde Hırvatistan’ın Rolü, Phaselis Antik Kentinde Bulunan
Yayınlı Yayınsız Hellence Yazıtlarının RTI Metodu ile Değerlendirilmesi ve
Batman İli Hasankeyf İlçesi Kültür Envanteri Projeleri 2016 yılında devam
edecektir.
Türk
Tarih Kurumunun Yurtdışındaki Tarihî Türk Eserlerinin Tespiti Projesi: Çok
geniş bir zaman ve mekâna yayılan Osmanlı tarihi boyunca yapılmış, bugün
sınırlarımız dışındaki çeşitli ülkelerde kalmış, her biri insanlığın ortak
kültür mirasının bir parçası olan taşınmaz kültür varlıkları envanterinin
hazırlanması, rölövelerinin ve öncelikli olanlarından başlanmak suretiyle
restorasyon projelerinin yapılması, yapılan çalışmaların bir veri tabanında
toplanarak Türk kültürünün yaşatılması ve tanıtılmasına katkıda bulunulması
amacıyla yürütülen bir projedir.
Atatürk
Araştırma Merkezince, Türkiye Cumhuriyeti’nin kuruluşunda ve bugünlere
gelişinde liderlik yapmış Gazi Mustafa Kemal Atatürk ve onun “En büyük
eserimdir.” dediği Türkiye Cumhuriyeti’nin bütün yönleriyle araştırılmasına,
tam ve doğru şekilde anlaşılmasına katkıda bulunmak, cumhuriyetin kuruluş ve
gelişme sürecindeki olayların bugüne olan etkilerini ve geleceğini
şekillendirmedeki olası rollerini bilimsel yaklaşımla irdelemek, bunun
sonucunda elde edilen bilgi, belge, yorum ve sentezleri Türk ve dünya kamuoyuna
sunmak amacıyla VIII. Uluslararası Atatürk Kongresi gerçekleştirilmiştir. 
Atatürk
Kültür Merkezince, kültürümüzü genç kuşaklara aktarmada çağımızın en büyük
keşiflerinden olan sinemanın tekniğinden yararlanma ve böylece kültür
varlıklarımızın kuşaklara, Türk vatandaşlarına ve yabancılara tanıtılıp
sevdirilmesi ve benimsetilmesi amacıyla “Türk kültürü” ana başlığı altında
Geçmişten Günümüze Türk Güreşi ve Geleneksel Halk Oyunları belgeselleri ile
Anadolu Ulu Camileri albümü ve tanıtım filmi yapılmıştır. 
Kazı
ve yüzey araştırmaları: Türk tarihini ve Türkiye tarihini aydınlatmaya
yarayacak belge ve malzemeyi toplayarak bilimsel çalışmalara destek vermek
isteyen arkeologlara Türk Tarih Kurumunca maddi destek sağlanmaktadır. 2015
yılında 26 kazı ve yüzey araştırmasına 241.765 lira maddi destek sağlanmıştır.
2016 yılında 65 kazı ve yüzey araştırmasına maddi destek verilmesi
planlanmaktadır.
Yeni
yerleşke yapımı: Yerleşke inşaatıyla ilgili hazırlanan 48.725 metrekare kapalı
alana sahip proje 2015 yılı yatırım programına dâhil edilmiş olup tesis bina
inşaatına başlanmasıyla söz konusu taşınmazın kesin tahsisi yapılacaktır.
Başbakanlıktan inşaat izni alınmış ve avan proje ihalesi yapılmış olup proje
yüklenici firma tarafından kuruma teslim edilmiştir. Yerleşke inşaatına bir an
önce başlanabilmesi için gerekli çalışmalar devam etmektedir.
10
Kasım Atatürk’ü anma töreni: Cumhuriyetimizin kurucusu Gazi Mustafa Kemal
Atatürk’ün aramızdan ayrılışının 77’nci yıl dönümü münasebetiyle Ankara Ticaret
Odası Congresium’da Sayın Cumhurbaşkanımızın da katılımlarıyla bu anma
gerçekleştirilmiştir. 
Evet,
kısaca, ben, bize bağlı kurumların yaptığı konularla ilgili bilgi arz etmiş
oldum.
Bir iki dakikam var, izin verirseniz bununla da ilgili
çok kıymetli milletvekili arkadaşlarımın sorduğu birkaç soru vardı, onlara da
cevap vereyim.
Burcu
Köksal Hanımefendi’nin konuşmasına baktığımda, bizim bir mandıra işletmeciliği
yaptığımız iddiası vardı, kurum Başkanına sordum, mandıra işletmeciliği yok
Atatürk Kültür, Dil ve Tarih Yüksek Kurumu kapsamında. Onun için süt, süt ürünü
ve bir de patates plantasyonu da yok, onları nereden çıkarttı bilmiyorum ama
bize tekrar cevap verirse onunla ilgili bilgi arz edeceğiz. 
Diğer
arkadaşımız, gene Cumhuriyet Halk Partisinden, ismini hatırlamakta
zorlanıyorum, hiç gelip gitmemiş herhâlde Meclise.
ATİLA
SERTEL (İzmir) – O Afyon’un özel sorunlarıydı efendim.
MUSA
ÇAM (İzmir) – Ya, kendi konuşmalarıyla, sonra seçim bölgesiyle ilgili konuşma
yaptı. 
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Onun kendi konuşmalarıyla ilgili
tutanakları okumasını tavsiye ediyorum çünkü ağzından çıkanı kulağı duymuyor
besbelli. 
ATİLA
SERTEL (İzmir) – Ama siz sordunuz mu? 
BAŞKAN
– Sayın milletvekilleri, lütfen.
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Ha, şimdi, ciddi bir tane
bulduğumuz soru var, ona cevap vereyim. Gülsün Bilgehan Hanımefendi söylemiş:
“Atatürk Uluslararası Barış Ödülü neden verilmedi, ödül verilmeye değer kimse
gerçekten bulunamadı mı?” diye. Atatürk Uluslararası Barış Ödülü verilmesine
yönelik hukuki boşluk 2/11/2011 tarihinde 664 sayılı Kanun Hükmünde
Kararname’yle giderilmiş olup bu Kanun Hükmünde Kararname’ye dayanan
Yönetmelik’le ödülle ilgili esaslar ve ödülün verilme şartları belirlenmiştir.
Yönetmelik’in 8’inci maddesinin (1)’inci fıkrasının ç) bendi: “Ödüle layık aday
bulunmadığı yıllarda ödül verilmez.” hükmünü amirdir. Konunun bu çerçevede ele
alınmasının, başka boyutlara çekilmemesinin daha iyi olacağını ben mütalaa
etmekteyim çünkü Atatürk’ün isminin aldığı bir barış ödülünü illa vereceğiz
diye zorlama yaparak birine vermemizin doğru olmadığını düşünüyoruz. 
Bu
“Atatürk Kültür Merkezi binası yıllardır neden bitirilemedi?” gibi bir soru
vardı gene. O da bu patates plantasyonu gibi, Başbakanlık Atatürk Kültür, Dil
ve Tarih Yüksek Kurumu üst kurum olmak üzere Bakanlığımıza bağlı dört kurumun
tam adı şöyledir: Türk Tarih Kurumu, Türk Dil Kurumu, Atatürk Kültür Merkezi
Başkanlığı, Atatürk Araştırma Merkezi. Konuşmada sözünü ettiğiniz bu çok amaçlı
salon olan binayla kurumumuzun hiçbir alakası yoktur. Çeşitli il ve ilçelerde
-ne yazık ki- kurumumuzla aynı adı taşıyan irili ufaklı çok sayıda salon
bulunmaktadır. Başbakanlık Atatürk Kültür Merkezi Başkanlığı bir salon değil,
bir kurumdur.
Saygıyla
arz ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
ÖZGÜR
ÖZEL (Manisa) – Sayın Başkan... Şöyle, yerimden de olur yani...
BAŞKAN
– Buyurun Sayın Özel, açıklama mı yapacaksınız?
ÖZGÜR
ÖZEL (Manisa) – Evet.
BAŞKAN
– Buyurun.
III.- AÇIKLAMALAR (Devam)
44.- Manisa Milletvekili Özgür Özel’in,
Başbakan Yardımcısı Yıldırım Tuğrul Türkeş’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
ikinci tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. Bugün sizi de üzdük ama tabii,
çok yoğun bir gündü.
BAŞKAN
– İyiyim ben, iyiyim.
ÖZGÜR
ÖZEL (Manisa) – Ben, Sayın Bakanın açıklamalarını dikkatle dinledim, Atatürk
Kültür Merkezi konusundaki dikkatine de teşekkür ederim ancak Burcu Hanım o
konuda şöyle söyledi: Tam bu konuyu almışken, Atatürk Kültür Merkeziyle ilgili,
İstanbul’daki Atatürk Kültür Merkezi binasıyla ilgili şikâyetleri ve kendi de
duyduğu bir rahatsızlığı bu fırsatı bulmuşken ifade etti; bir kez bunun altını
çizelim.
BAŞKAN
– Pardon, onu Burcu Hanım değil, Sibel Hanım söyledi, Sibel Özdemir söyledi.
ÖZGÜR
ÖZEL (Manisa) – Yok, Burcu Hanım...
BAŞKAN
– Evet, evet.
ÖZGÜR
ÖZEL (Manisa) – Burcu Hanım efendim -Atatürk Kültür Merkezi- Sayın Bakan da
öyle hatırlıyor, Burcu Köksal.
BAŞKAN
– Siz mi söylediniz?
SİBEL
ÖZDEMİR (İstanbul) – Ben söylemedim.
BAŞKAN
– Peki, tamam.
ÖZGÜR
ÖZEL (Manisa) – Sonra, ikinci bir husus da şu: Tabii, bütçe görüşmeleri sadece
bütçe ve rakamlar değil. Bütçe görüşmeleri -sayın liderlerimizin de yaptığı
gibi- önü para, arkası söz ama bütünü bir siyaset. Sevgili Burcu Köksal da
kendi bölgesinin sorunlarını dile getirirken patatesten, şeker pancarından ve bir
mandıradan bahsetti. Tabii, Sayın Bakanın bu işi, dönüp de bürokratlara “Bizim
mandıra nerede?” diye sorması da bu bütçe görüşmelerinde hoş bir seda olarak
kaldı.
Teşekkür
ediyoruz, sağ olun. (CHP sıralarından alkışlar) 
BAŞKAN
– Teşekkür ederim, sağ olun.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
(Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016
Yılı Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN
– Şimdi, Hükûmet adına ikinci konuşmayı Başbakan Yardımcısı Sayın Yalçın Akdoğan
yapacak. 
Buyurun
Sayın Bakan, süreniz otuz dakika. (AK PARTİ sıralarından alkışlar)
BAŞBAKAN
YARDIMCISI YALÇIN AKDOĞAN (Ankara) – Sayın Başkan, saygıdeğer milletvekilleri;
sizleri ve sizlerin şahsında aziz milletimizi saygıyla selamlıyorum. 
2016
yılı bütçe görüşmelerinin başarılı bir şekilde geçmesini temenni ediyor,
hazırlanan bütçenin ülkemize, milletimize, kurum ve kuruluşlarımıza hayırlı
olmasını Allah’tan diliyorum. Konuşmamın hemen başında, 2016 bütçe tasarısının
hazırlanmasında emeği geçen Maliye Bakanlığımıza, Plan ve Bütçe Komisyonumuza,
tüm bakan arkadaşlarıma, milletvekili arkadaşlarımıza, bürokrat ve
uzmanlarımıza şahsım, ülkem ve milletim adına teşekkürlerimi sunuyorum. 
Birçok
milletvekili arkadaşımız burada söz aldılar ve eleştirileriyle, yorumlarıyla,
uyarı ve değerlendirmeleriyle bütçeye katkı sundular. Ben, hiçbir parti ayrımı
gözetmeksizin, eleştiri ve değerlendirmeleriyle bize katkı sağlayan,
görüşleriyle zenginlik katan arkadaşlarımıza huzurlarınızda teşekkür ediyorum. 
Sayın
Başkan, değerli milletvekilleri; Bakanlığımın sorumluluk alanında olan Türk
İşbirliği ve Koordinasyon Ajansı Başkanlığı, Yurtdışı Türkler ve Akraba
Topluluklar Başkanlığı, Afet ve Acil Durum Yönetimi Başkanlığı ile Vakıflar
Genel Müdürlüğünün bütçelerini değerlendirmek üzere huzurlarınızdayım. Bu
kurumlarımızın her biri geçmişte olduğu gibi bugün de Türkiye’nin yüz akı
kurumlardır, milletimizin iftihar kaynağıdır. Her biri hem yurt içinde hem yurt
dışında Türkiye’yi başarıyla temsil ediyor, Türkiye’nin adından övgüyle söz
ettiriyorlar. Bu kurumların her birinin ortak özelliği, kamu diplomasisi,
insani diplomasi, kültür diplomasisi alanlarında faaliyet göstermesi, doğrudan
insan odaklı bir misyona sahip çıkmasıdır. Bu değerler “yumuşak güç”, “ince
güç” ya da İngilizce tabirle “soft power” olarak adlandırılıyor. 
Bugün
bölgemiz siyasi ve ekonomik istikrarsızlıkla, çatışmalarla, savaşlarla, insani
krizlerle çalkalanıyor. Bu çalkantının içinde unutulan şey insandır yani insan
ıskalanmaktadır ve aslında çok büyük insani krizler yaşanmaktadır. Türkiye,
insanlık testinden geçilen bu zor zamanlarda ortaya koyduğu vicdani duruşla
bölge halklarının saygısını, sevgisini, empatisini kazanıyor. Bu bakımdan,
TİKA, AFAD, Yurtdışı Türkler ve Akraba Topluluklar Başkanlığı ve Vakıflar Genel
Müdürlüğünün yaptığı çalışmalar gerçekten çok değerlidir. Türkiye, bu
kurumlarımız eliyle yaptığı çalışmalar sayesinde dünyanın birçok yerinden
övgüyle, saygıyla, sevgiyle tepkiler almaktadır. Savaşlarla, zulümlerle,
emperyalist duygularla hareket eden ülkeler mazlum halklar tarafından
eleştirilirken Türkiye Cumhuriyeti’nin bayrağı, umudun, vicdanın sembolü olarak
görülüyor çünkü Türkiye, özellikle son birkaç yıldan bu yana ortaya koyduğu
insani diplomasiyle dünyanın yegâne delikanlı sesi olmuştur; vicdanın,
insanlığın sesi olmuştur. Hükûmetimiz de gücünü, icazetini bu aziz milletten,
hamiyetperver milletimizden almaktadır ve tarihî sorumluluğun gereğini yerine
getirmektedir. Kaldı ki, söz konusu olan hakkı savunmaksa, hakkı haykırmaksa,
insan onuru ve haysiyetiyse her türlü eleştiriye rağmen hakkı savunmaya, hakkı
haykırmaya, insan onuru ve haysiyetini savunmaya devam edecektir; Türkiye'nin
medeniyet birikimi bunu gerektirir, Türkiye'nin tarihî sorumluluğu bunu
gerektirir, aziz milletimizin kültürel değerleri, hoşgörüsü, insani hasletleri
ve hassasiyetleri bunu gerektirir. 
Birileri
eleştiriyor diye, insanlığın, insan onurunun, hakkın, hukukun, vicdanın
karşısında durmamız söz konusu olamaz. Yanı başımızda insanlar katledilirken,
insanlar açlıktan, susuzluktan kırılırken buna sessiz kalamayız. Mazlumlar
kapımızı aşındırırken buna kayıtsız kalamayız ve kalmıyoruz da. TİKA, AFAD,
YTB, Vakıflar Genel Müdürlüğümüz bu yönde üstün çabalar harcıyor, köklü
medeniyetimizin, tarih sorumluluğumuzun icbar ettiği misyonu üstleniyorlar. Bu
süreçte, gelişmiş ülkeler, ekonomik krizleri bahane ederek kalkınma
yardımlarını azaltırken Türkiye nerede bir mazlum varsa onunla ekmeğini
paylaştı, gidilemeyen yerlere cesaretle gitti, imkânlarını hiçbir ayrım
gözetmeden insanlığın hizmetine sundu. 2003 yılında 85 milyon dolar resmî
kalkınma yardımı yapan Türkiye'nin, 2014 yılındaki resmî kalkınma yardımları 3
milyar 591 milyon dolara ulaşmıştır. Resmî kalkınma yardımının gayrisafi millî
hasılaya bölünmesiyle hesaplanan milenyum hedefi gerçekleşme düzeyi on yıl önce
binde 1 iken 2014 yılında bu rakam binde 4,5 olarak hesaplandı. En az gelişmiş
ülkelere yapılan yardım 1,5 milyar doları aştı. Bu oranlarla, Türkiye,
gayrisafi millî hasılaya oranla dünyada 1’inci, toplamda ise dünyada 3’üncü
ülke oldu. “Komşusu açken tok yatmama” şuuruyla dünyanın her yerine cömertçe
şefkat elimizi uzatıyoruz. 
İşte
ülkemizin göz bebeği kurumlarından olan TİKA yani Türk İşbirliği ve
Koordinasyon Ajansı Başkanlığımız, 2015 yılı itibarıyla yirmi dördüncü yılını
tamamladı. 2002’den 2015’e kadar geçen on iki yıllık süreçte TİKA’nın ofis
sayısını 12’den 50’ye, toplam proje ve faaliyet sayısını 2 binlerden 18 binlere
çıkardık. TİKA, şu anda 150’den fazla ülkede faaliyet gösteriyor yani ofisi
olmayan -50 ülkede ofisi var- 150 ülkede faaliyet gösteriyor. Bu gelişme
TİKA’nın bütçesine de yansıdı, 2002 yılında başlangıç ödeneği yaklaşık 22
milyon lira iken 2015 yılında 221 milyon lira bütçe gerçekleşmesine ulaştı.
Birtakım ofisler açıyoruz, Irak ve Hırvatistan’da da inşallah ofis açılması
için çalışmalar devam ediyor. 
Türk
medeniyetinin en eski yazılı kaynakları olan Moğolistan’daki Orhun
Yazıtları’nı, Bilge Tonyukuk Anıtları’nı koruma altına aldık, müzeler inşa
ettik. Türkmenistan tarihî Merv şehrinde yer alan Büyük Selçuklu Hükümdarı
Sultan Alparslan’ın türbesinin bulunup yeniden inşa edilmesi için çalışmalara
başladık. Kazakistan’da yapılan arkeolojik kazılarla ortaya çıkarılan Tunç
Devri, Hun ve Göktürk devirlerine ait tapınak, mezar ve yerleşim merkezlerinin
kalıntılarını koruma altına aldık. 
Orta
Asya ve Balkanlardaki soydaşlarımız ve kader birliği yaptığımız kardeşlerimiz
için eğitim alanında büyük yatırımlar yaptık. Makedonya Kocacık köyünde
cumhuriyetimizin kurucusu Gazi Mustafa Kemal Atatürk’ün babasının doğduğu ve
yaşadığı evi Anı Evi olarak hazırladık. Karadağ’da Adriyatik’in en büyük İslam
kültür merkezi olan Selimiye Camisi ve Kültür Merkezi’ni tamamladık. Tarım,
turizm, mesleki eğitim, temel eğitim, tıp, maliye, hukuk gibi birçok alanda
dost ve kardeş ülkelere yardımcı oluyoruz. Eğitim önemli. Bu kapsamda 2014
yılında 69 okul inşaatı, onarımı ve 134 okul donanımı, tefrişatı
gerçekleştirilmiştir dünyanın dört bir tarafında. 
Aynı
şekilde, sağlık projelerinde 2011-2014 yılları arasında TİKA eliyle 50’ye yakın
hastane, sağlık merkezi inşa ettik, 110’a yakın hastane ve sağlık merkezinin
ise onarımı ve donanımı gerçekleştirildi. Yaklaşık 3 bin sağlık personeline
eğitim verdik. Afrika ülkeleri başta olmak üzere 28 adet ambulans temin ettik.
Yani sınırlarımızın ötesinde bu vatanın, bu milletin selameti için toprağa
düşen şehitlerimizin şehitliklerine de sahip çıkmayı bir görev biliyoruz. O
şehitler ki bu milletin onurudur, o topraklardaki tapularımızdır. Dünyanın dört
bir yanında şehitliklerimiz var. En son Myanmar’da şehitliğimizi tamamladık.
Geçenlerde Sırbistan’daydık. Şimdi bazıları “Niye Sırbistan’a elinizi
uzatıyorsunuz, faaliyet yapıyorsunuz?” diyebilir. 30 bin askerimiz Sırbistan’da
şehit olmuş. Ziyaretimizde bir an önce buraya şehitlerimizin manevi hatırasına
hürmeten şehitlik yapılması gerekir diye gereken talimatları verdim. 
Dünyanın
dört bir yanında kriz çıktığında oraya TİKA’yla, AFAD’la sivil toplum
kuruluşlarımızla önce Türkiye ulaşıyor. İsrail saldırılarıyla büyük mağduriyet
yaşayan Filistinli kardeşlerimizin yardımına önce biz koştuk. Ebola salgınının
kasıp kavurduğu Batı Afrika’ya önce biz ulaştık. Dünyanın kendi kaderine terk
ettiği açlık, kıtlık, kuraklık, salgın hastalıklar, terör ve siyasi
istikrarsızlık yüzünden yok olmaya yüz tutan Somali’ye önce biz elimizi
uzattık. Sadece 2002-2013 yılları arasında toplam 1.046 su kuyusu açtık, 2014
yılında 130 adet su kuyusu açtık. Binlerce kişiye yaptığımız hastaneler tedavi
imkânı sundu. Güney Doğu Asya’da Myanmar’ın Arakan bölgesinde yaşanan insani drama
öncelikle biz müdahale ettik. Sırbistan’da orman yangını ve toprak kayması
sonucu evlerini kaybeden Sırp ve Boşnak ailelere konut hibe ettik. 2014 yılında
Bosna-Hersek ve Sırbistan’da meydana gelen sel felaketinden etkilenen
bölgelerin yaralarının sarılması için yine yardım elimizi uzattık. 
Diğer
bir kurumumuz olan Yurtdışı Türkler ve Akraba Topluluklar Başkanlığı bütün yurt
dışındaki vatandaşlarımızın meseleleriyle ilgileniyor. Yurt dışında yaşayan
vatandaşlarımız, yabancı düşmanlığından İslamofobiye, gençlik daireleri
tarafından ellerinden alınan çocuklarımızdan aile birleşimindeki sıkıntılara ve
eğitime kadar çok çeşitli sorunlarla karşı karşıya kalıyorlar. 
YTB
tarafından hazırlanan mali destek programları ve doğrudan faaliyetlerle, yurt
dışında yaşayan vatandaşlarımızı her alanda destekliyoruz. Yurt dışında yaşayan
vatandaşlarımızın kendi kimliklerini, kendi kültürlerini koruyarak onları
bulundukları ülkelerde daha etkin hâle getirmek için birçok program
yürütüyoruz. Bu programlardan bazıları: Ayrımcılıkla mücadele, aktif yurttaşlık
ve eşit katılım, herkes için adalet, çift dilliliği teşvik, eğitime akademik
destektir. Yurt dışında yaşayan vatandaşlarımız Türkiye’deki işlemlerinde
birtakım hukuki ve idari sorunlar yaşıyorlardı. Bu sorunları aşmak için de YTB
eliyle bir paket hazırladık. Yurt dışında yaşayan vatandaşların pasaport
harçlarının 100 avroya düşürülmesi, dövizli askerlik bedelinin 6 bin avrodan
bin avroya düşürülmesi, yurt dışında yaşayan vatandaşların Türkiye
seyahatlerinde yüzde 20 oranında aile indiriminden faydalanması gibi 6
düzenleme. Yani seçimden önce ne söz verdiysek hepsini hayata geçiriyoruz. 
Biliyorsunuz,
2011’de yapılan milletvekili seçimlerinde katılım düzeyi sadece yüzde 5’ti,
2014 Cumhurbaşkanlığı seçiminde yüzde 18’e çıktı, 7 Haziran seçimlerinde yüzde
37’ye, 1 Kasım seçimlerinde yüzde 45’e ulaştı. Bütün bu faaliyetlerde YTB
gerçekten önemli bir rol oynadı. 
Gençlik
Köprüleri Programı, Evliya Çelebi Gençlik Köprüleri Programı… 2015 yılında
1.500 öğrencinin bu programlara katıldığını söyleyebiliriz. Yurt dışı
vatandaşlar araştırma destek bursları verildi, hukuk eğitim programları
düzenlendi. Birçok program var. Ben sadece başlıklarını söyleyeyim: Akademi
programları, Bürokrasi Akademisi… Balkan Ülkeleri Düşünce Kuruluşları Buluşması.
3 adet, farklı kıtalara dönük, Balkan ülkeleri, Orta Doğu ve Afrika düşünce
kuruluşlarını Türkiye’de bir araya getirdik. Oraların kurumsal kapasitelerini
geliştirmek için gerçekten YTB çok önemli faaliyetler yürüttü. Kırım Tatar
Tarihî Eserleri Envanteri Projesi’ni yaptık, 18 Mayıs 1944 Kırım Tatar Sürgünü
Sözlü Tarih Çalışması tamamlandı. 2014-2015 ileri düzeyde Türkçe eğitim
programları düzenlendi. 
RUHİ
ERSOY (Osmaniye) – Kırım elden gitti ama. 
BAŞBAKAN YARDIMCISI YALÇIN AKDOĞAN (Devamla) – Türkiye-Lübnan
Dostluk Köprüsü, Lübnan’da Türk Varlığı ve Osmanlı Mirası Raporu hazırlandı. Şu
anda, Türkiye Bursları kapsamında, 153 ülkeden yaklaşık 16 bin uluslararası
öğrenci 55 farklı şehirde 105 üniversitemizde öğrenim görüyorlar. Sadece 2015
yılında 182 ülkeden yaklaşık 155 bin başvuru aldık, 5 binini burslandırdık. Şu
anda 4 bin uluslararası öğrencinin katılımıyla bir mezuniyet töreni de
düzenlendi. 
Diğer kurumumuz –hızlı hızlı geçiyorum süre daraldığı
için- (AFAD) Afet ve Acil Durum Yönetimi Başkanlığı. Burada doğru birtakım
değerlendirmeler de yapıldı muhalefet partilerimiz tarafından yani afet
olduktan sonra süreci, krizi yönetmekten önemli olan riski yönetmektir,
öncesinde yönetmektir. AFAD’ın son dönemdeki bütün stratejisi de aslında bunun
üzerine kurulmuş durumda. 
AFAD, artık felaketler başa geldiğinde müdahalede
bulunan afet yönetim politikalarını geride bıraktı. Şu anda afetleri henüz
gerçekleşmeden önlemeye çalışan Afet Risk Yönetim Sistemi’ni uyguluyoruz. Zarar
azaltma, hazırlık, müdahale ve iyileştirme evrelerinden oluşan ve Bütünleşik
Afet Yönetim Sistemi olarak adlandırılan yeni bir modeli benimsemiş durumdayız.
Bu modelle, afet öncesi hazırlık, planlama ve risk azaltma çalışmaları, eğitim
ve bilinçlendirme faaliyetleri, erken uyarı ve kesintisiz haberleşme
projeleriyle afet zararlarını en aza indirmeye çalışıyoruz. 
Ülkemizi afet anında sıfırıncı dakikaya hazırlıyoruz;
tüm bakanlıklarımızın katılım ve destekleriyle Türkiye Afet Müdahale Planı’nı
hazırladık ve bunun il operasyon afet müdahale planlarını da tamamladık. Afet
Yönetim ve Karar Destek Sistemi’ni hayata geçirdik, Afet Geçici Kent Yönetim
Sistemi’yle afetzedelere yönelik yardımları organize edebileceğimiz Elektronik
Yardım Dağıtım Sistemi’ni hayata geçirdik, Mekânsal Bilgi Sistemi’ni hayata
geçirdik, Olay Komuta Sistemi’ni hayata geçirdik. Tüm bunlar, gerçekten, işte
afet riskini en aza indirmek açısından çok önem taşıyor. Deprem Erken Uyarı ve
Ön Hasar Tahmini Projesi’ni başlattık, Kesintisiz ve Güvenli Haberleşme
Sistemi’ni hayata geçirdik, çadır stokumuzu artırdık ve Türkiye’yi
afetselliğine göre 15 bölgeye ayırdık, 27 lojistik merkez kurma çalışmalarına
başladık.
2015
yılının ilk 11 ayında 1.327 afet ve acil durum olayına 6.721 personelle
müdahale ettik, 9.068 vatandaşımızı sağ olarak kurtardık, Allah rahmet eylesin,
ölen 636 vatandaşımızın cenazelerini yetkililere teslim ettik.
Türkiye
Afet Yönetimi Çerçeve Belgesi’ni hazırladık. Bütünleşik afet tehlike
haritalarının hazırlanmasıyla ilgili de çalışmalar devam ediyor. Coğrafi Bilgi
Sistemi ile Birleştirilmiş Türkiye Heyelan Envanteri’ni çıkardık. Şimdi,
Türkiye’nin deprem haritasını güncelliyoruz. Yani gelişen teknolojiyle, yeni
sismik haritalarla nasıl bir Türkiye deprem haritasının olması gerektiğine dair
çalışmaları sürdürüyoruz. Türkiye Deprem Veri Merkezî’ni hayata geçirdik.
Ulusal sismik ağların geliştirilmesi kapsamında Almanya Yerbilimleri Araştırma
Merkezi ile Doğu Marmara’da denizin çevresinde deprem aktivitesinin izlenmesine
toplamda 7 adet derin kuyu sismometre ağı kurulması amacıyla uluslararası proje
tamamlandı. Projeyle olası Marmara depremine ilişkin en küçük sismik hareketler
takip ediliyor. 
Soma
kazazedelerinden bahsedildi. Yardım kampanyasında -bu rakamları vermeyecektim
ama çok gündeme geldiği için- 53 milyon 153 bin 46 lira 2 kuruş destek birikti
ve bunlar ailelere eşit şekilde paylaştırıldı. 
Van
depreminde 13 çadır kent, 35 konteyner kentte toplam 200 bin vatandaşımızı
misafir ettik. Hak sahipleri için TOKİ eliyle 17.489 konut, köylerimizde de
evini yapana yardım sistemiyle 7.592 konut olmak üzere, toplamda 25.081 konut
inşa ettik. 47 kilometreden içme suyu getirdik ve Van’ın da topyekûn içme suyu
sorununu çözdük ve Van’ın inşası için devletin harcadığı para 5,3 katrilyondur,
5,3 milyar lira para harcanmıştır. 
Bugün
afetlere dünden daha hazırlıklı olduğumuzu söyleyebiliriz. 
Şu
anda, Türkiye'de 285 bin Suriyeli sığınmacı var, 10 ilimizde 26 geçici barınma
merkezinde kalıyorlar. Toplamda yaklaşık 2,7 milyon Suriyeli kardeşimizin
Türkiye'de misafir edildiğini söyleyebiliriz. Tabii, hemen sınırın karşı
tarafında kurulan 10 tane çadır kent var, buralarda da yaklaşık 120 bin
Suriyelinin olduğunu söyleyebiliriz.
Değerli
arkadaşlar, Türkiye'de 9.416’sı Bayır Bucak’tan gelen, toplam 59.129 Türkmen
kardeşimiz bulunuyor. Suriye’den gelen Türkmenlerin tamamı 23.704 kişidir. Buna
ek olarak 9.075 Iraklı Türkmen de AFAD barınma merkezlerinde kalmaktadır.
Eskiden
Türkiye, yardım yapılan ülke konumundaydı, bugün dünyanın her ülkesine yardım
yapan ülke konumuna geldi. 51 ülkeye, afet ve acil durumlarda insani yardımda
bulunduk, arama kurtarma ekipleri gönderdik. AFAD’ın koordinasyonunda son
dönemde 500’den fazla yurt içi ve yurt dışı insani ve acil yardım faaliyeti
inşa edildi. 
Irak’ta
yaşanan insani kriz nedeniyle, sıfır noktasında, AFAD İnsani Yardım Dağıtım
Merkezi üzerinden bugüne kadar 80 binden fazla gıda kolisi, yüzlerce ton kuru
gıda, yaklaşık 9 bin çadır, 354 konteyner, 25 bin battaniye, muhtelif barınma
malzemesi, hijyen malzemesi, bebek maması, ilaç ve tıbbi malzemeden oluşan 762
tırlık insani yardım malzemesi -başta Türkmenler olmak üzere, Ezidi, Kürt,
Arap- ihtiyaç sahibi bütün kardeşlerimize gönderilmiştir ve Kuzey Irak’ta
bildiğiniz gibi 35 bin kişi kapasiteli 3 barınma merkezi kurduk. Burada hem
Türkmenler kalıyor hem Ezidiler kalıyor hem Araplar kalıyor.
Gazze
halkının maruz bırakıldığı hayat şartlarının insani kriz boyutuna ulaşmasıyla
birlikte AFAD harekete geçti. 2011 yılından beri 43,5 bin ton un yardımı
yapıldı. Yani dünyanın çok farklı ülkelerine yapılmış yardımlar var. Bütün
bunlarla Türkiye'nin dünyada insani yardımlarda, kalkınma yardımlarında ilk
sıralarda yer alması üzerine mayıs ayında dünyada ilk defa Birleşmiş Milletler
bir insani zirve düzenliyor. Mayıs ayında, inşallah, İstanbul bu zirveye ev
sahipliği yapmış olacak.
Vakıflar Genel Müdürlüğü çok önemli faaliyetler
yapıyor. Camiler, mescitler, hanlar, hamamlar, kervansaraylar, imaretler yani
ecdadımızdan kalan ne kadar vakıf eser varsa ecdat yadigârı eserleri
onarıyoruz; ecdat yadigârı topluluklara sahip çıkıyoruz hem soydaşlarımıza hem
yurt dışındaki vatandaşlarımıza. Bütün bunların hepsini bir emanet olarak
görüyoruz ve hepsine sahip çıkıyoruz. 
Bildiğiniz gibi, vakıflar bünyesinde 52 bin mazbut
vakıf var Vakıflar Genel Müdürlüğü tarafından yönetilen. Bütün bunlara, vakıf
ruhuna uygun bir şekilde, vakıf amaçlarına, kuruluş amaçlarına uygun bir
şekilde faaliyetler yapmaya çalışıyoruz. 
Vakıflar Genel Müdürlüğümüz eliyle 2003-2015 yılları
arasında, il ve bölge ayrımı yapmaksızın, yaklaşık 4.500 vakıf eserin projeleri
çizilmiştir, onarımları tamamlanmıştır. Birkaç örnek vereyim: 2015 yılında
Edirne Hasan Sezai Dergâhı, İstanbul Beşiktaş Küçük Mecidiye Camisi, Edirne
Büyük Sinagogu, Edirne merkez Kazasker Salih Mescidi, Muş merkez Ulu Camisi,
Malatya Arapgir Şakirpaşa Camisi, Adıyaman merkez Abuzer Gaffari Türbesi,
Kocaeli Gebze Çoban Mustafa Paşa Camisi ve Külliyesi, Mardin Nusaybin Zeynel
Abidin Camisi ve Türbesi, Bolu Dörtdivan Merkez Camisi, Afyonkarahisar Şuhut
Ulu Camisi, Şanlıurfa Harran İmam Bakır Türbe ve Mescidi, Bursa Osmangazi
Tahtalı Camisi gibi önemli eserlerin restorasyonları gerçekleştirildi.
İnşallah, şimdi, terör örgütünün âdeta katlettiği tarihî eserleri, bölgede,
güneydoğuda kurşunlanan -Kurşunlu Camisi başta olmak üzere- ne kadar tarihî eser
varsa, ister cami olsun ister kilise olsun, bunları da bir an önce, ivedilikle
tekrar restore edeceğiz. Van depreminde tamamen yıkılan merkezdeki Aşağı Norşin
ve Hafiziye Camilerinin yeniden inşa çalışmaları tamamlandı.
15
kalemden oluşan kuru gıda paketlerini 81 il merkezinde 20.315 ihtiyaç sahibi
aileye dağıtıyoruz. Eyüp İmareti’nden 2 bin kişiye her gün sıcak yemek
veriyoruz. Bunun gibi birçok faaliyet var.
Muhtaç
aylığı 556 lira, Vakıflar Genel Müdürlüğümüz muhtaç ailelere veriyor. Öğrenci
bursları, ilk ve ortaöğrenim bursları… 15 bin öğrenciye ayda 60 lira burs
veriyor. Üniversite öğrencisi, 5 bin öğrencimize yükseköğrenim bursu veriyoruz
200 lira olmak üzere. Bütün bunlar yani ecdadın emaneti olan vakıflarımızın
asli fonksiyonlarına uygun bir şekilde… Sosyal devlet olarak biz bugün fakire
fukaraya, garip gurebaya yardım ediyoruz. Sağlık hizmetleri vesaire hepsi
aslında sistemin içerisinde devlet tarafından karşılanıyor. Vakıflar Genel
Müdürlüğü de aslında zorlanıyor, yani yardım yapma vesaire konusunda ama buna
rağmen bütün bu bahsettiğimiz alanlarda birtakım faaliyeteler içerisinde. 
Tabii,
vakıflara ait vakfiye, berat, hüccet, ferman gibi belgeler var, bunlarla ilgili
arşiv çalışmaları da devam ediyor. Vakıfların Halı Müzesi var, Hat Sanatları
Müzesi; bunlarla ilgili birtakım çalışmalar da var.
Yurt
dışında da var, yani ecdat yadigârı vakıf eserler yurt dışında da var, onları
da ihya etmeye çalışıyoruz. Bosna-Hersek, Saraybosna İsabey Hamamı’nın
restorasyonu tamamlandı, hizmete açıldı. Bosna-Hersek Foça Alaca Camisi’nin
rekonstrüksiyonu yani yeniden ihya edilmesi çalışmaları. Makedonya Manastır’da
bulunan Haydar Kadı Camisi’nin restorasyonu. Kosova Cakova'da bulunan Küçük
Medrese ve Hadım Süleyman Ağa Kütüphanesi’nin restorasyon çalışmaları devam ediyor.
Bosna-Hersek Saraybosna’daki öğrenci yurdu inşaatı da devam ediyor.
Ayrıca,
Kosova’da 5 Osmanlı vakıf eseriyle ilgili çevre düzenleme projeleri hayata
geçiriliyor. Yine, Kosova’da 6 vakıf camisinin projeleri, Makedonya’da 3 vakıf
camisinin projeleri çizilme safhasında.
Kuzey
Kıbrıs Türk Cumhuriyeti’nde Lefkoşa Dükkânlar Önü Camisi’nin restorasyon
ihalesi ile Kıbrıs Lefkoşe Selimiye Camisi, Gazimağusa Lala Mustafa Paşa
Camisi, Girne Hazreti Ömer Türbesi’nin proje hazırlama ihaleleri de önümüzdeki
dönemde yapılmış olacak. 
Sürem
azaldığı için gündeme getirilen birkaç konuya da vurgu yapmak istiyorum.
Değerli
arkadaşlar, şimdi bazı eleştiriler geldi: “TİKA Türk dünyasından yüzünü
çevirdi; Araplarla ilgileniyor, Afrika’yla ilgileniyor.” Şimdi bu, doğru bir yaklaşım
değil. Şimdi, birazdan anlatacağım Türk dünyasıyla ilgili neler yapıldığını.
Ama şöyle bakmamız lazım: Biz, biraz önce dediğim gibi, ecdat yadigârı
topluluk, tarihî eser, ne varsa sahip çıkıyoruz; bu, Afrika’da da olabilir,
Balkanlarda da olabilir, Kafkaslarda da, her yerde olabilir. Burada sadece
ecdat yadigârı olması, Türk olması da gerekmiyor; bir mazlumun, mağdurun
ihtiyacı varsa… Yani, Somali’de açlıktan ölmek üzere olan bir çocuğa elbette
biz yardım elimizi uzatacağız veya Sudan’da veya Myanmar’da şehitlik yapacağız,
Sırbistan’da yapacağız. Şimdi Türk dünyasında yapılan projeler. 1992-2002
yılları arasında Türk dünyasına TİKA’nın yaptığı proje 2.200; bizim dönemimizde
6.500’ü geçmiştir, 3 kat bu projeler artmıştır.
Balkanlarda Makedonya, Kosova, Romanya, Bulgaristan ve
Yunanistan’da yaşayan etnik Türk topluluklarının ötesinde, Etiyopya’daki Harar
Türklerinden, Moğolistan’ın Başkenti Ulanbatur’a bin kilometre uzaklıkta
yaşayan Duha Türklerine ve Hoton Türklerine; Sudan’da, Libya’da, Lübnan’da, Ürdün’de
Türk kimliğini sürdüren topluluklara da TİKA’nın vizyonu çerçevesinde yardım
elimizi uzattık. Yani, nerede Türk varsa, soydaş varsa, akraba topluluk varsa,
onun da ötesinde, mazlum, mağdur varsa oraya TİKA elini uzatmıştır. 
Gagavuz Türkleri, eğitim projeleri uyguluyoruz. Sarı
Saltuk’un varisi Dobruca Türklerine, bütün okullarına Türkçe sınıfı açıyoruz.
Kosova Türklerine 26 milyon avro destek sağladık. Balkanlar ve Doğu Avrupa
Türklerine 180 milyon avroluk destek sağladık. Kırım Türklerine yönelik bin
konut projesi tamamlandı. 25 binden fazla insanı temiz suya kavuşturan su
sağlama projeleri, 233 proje gerçekleştirildi 30 milyon dolarlık. Kırım’daki
Türk varlığına yönelik Zincirli Medrese ve Hacı Giray Han Türbesi gibi
restorasyon faaliyetlerini yaptık. 
Ahıska Türkleri, bakın, aylardır bu konuyla
uğraşıyorum. En son, Ukrayna’da çatışma bölgesinde kalan yaklaşık 3 bin Ahıska
Türkü’nü Türkiye’ye getirme ve iskân etme kararı aldık Bakanlar Kurulunda. Ukrayna’dan
ilk aileler geldi, ben kendim gittim, karşıladım. Erzincan’da Üzümlü ilçesine
yerleştirdik, dubleks dairelere ve her türlü ihtiyaçlarını karşılıyoruz. Bir
çalıştay yaptık, dünyanın neresinde Ahıska Türkü varsa hepsinin temsilcisi
geldi ve Türkiye’ye teşekkür ediyorlar. Hepsine kapılarımız açık. Aslolan,
Gürcistan’daki asıl topraklarına dönmeleridir, bunun için de diplomatik
çabalarımız sürüyor ama Türkiye’de yaklaşık 20 bin Ahıska Türkü var, onlara da
kucağımızı açmış durumdayız. 
Türkmenistan’da,
Sultan Alp Arslan’ın mezarının bulunması, türbesinin yapılması; Kırgızistan’da,
Oş şehrinde 850 kişilik Kırgız Türk Dostluk Lisesi ve poliklinik inşası;
Bişkek’te ekmek fabrikası yapımı; Kazakistan’da arkeolojik kazılarla ortaya
çıkarılan Türk tarihine ait kalıntıların korunması; Uluslararası Türk Akademisine
basın merkezi kurulması; Azerbaycan’da Bakü Türk Anadolu Lisesinin
modernizasyonu; Özbekistan’da kemik iliği nakli merkezi, plastik cerrahi
operasyonları; Türkmenistan’da Ahıskalıların Vatana Geri Dönüş Projesi
çerçevesinde verilen idari, mali, teknik destekler; Moğolistan’da Bilge
Tonyukuk kara yolu inşası, Bilge Tonyukuk Anıtı çevre düzenlemesi, Türk
Anıtları Projesi, Orhun Müzesi yapımı, Duha, Tuva, Hoton Türklerine yapılan
yardımlar, Moğolistan Tuvalarının Dil ve Kültür Birikimlerini Derleme Projesi;
Makedonya’da Yörük Türklerinin Su İhale Hattı Projesi’yle yüz yıllık sorunu
çözüldü, İshak Çelebi Camisi restorasyonu, Üsküp Çocuk Acil Kliniği inşası…
Yani, “Türk dünyası Türklerle ilgilenmiyor, TİKA yüzünü çevirdi.” dendiği için
bunları okuyorum. Kosova’da yapılanlar; Kırım’da, Bosna-Hersek’te yapılanlar;
Kırım’ın 14 köyünde 25 binden fazla insanı temiz suya kavuşturan su sağlama
projeleri, Kırım Tatar dilinde eğitim veren millî mekteplerin yenilenmesi,
kapasite artırımı; Moldova Gökoğuz Yeri Başkanlık Komitesi İdari Binası’nın
yenilenmesi, yaşlılar huzur evinin yenilenmesi, Gagavuzya Kıpçak kasabası çocuk
kreşinin yeniden inşası; Etiyopya’da Harar Türklerine altyapı eğitimi ve sağlık
desteği… 
“Buralara
yardım yapıyorsunuz da ne oluyor?” Biz insani, vicdani, ahlaki bir duruşun
gereği olarak bunları yapıyoruz ama bunlar elbette Türkiye'nin dış politikasına
katkı sağlıyor. Bakın, sadece Etiyopya’yla ihracatımız 4 kat arttı. Bütün bu
ülkelerle ikili ilişkilerimiz arttı. Uluslararası kuruluşlarda Türkiye'ye verilen
destekler arttı ve Türkiye'ye karşı bu insanlar, mazlum halklar yani “Başım
sıkıştığında yardım elini uzatacak bir ülke var, bir kardeş halk var.” diye
düşünmeye başladılar. Bunlar çok önemli.
Bazı ülkeler sayıldı “TİKA niye orada ofis açmıyor?”
Arkadaşlar, biz ofisi canımızın istediği yerde açamıyoruz. Bu, ülkeler arası
anlaşmayla oluyor, o ülkelerin kabul etmesiyle oluyor. Birtakım ülkelerle bu
temaslarımız sürüyor, Yunanistan da bunlardan bir tanesidir. İkili bir anlaşma
yapılabilirse, Yunanistan devleti kabul ederse TİKA ofisi açılabilecek. En son
Yunanistan’daki görüşmede bu konuyu yine gündeme getirdik. Ama, burada, bu
ülkelerde yani ofisimiz olmayan ülkelerde de biz büyükelçilik üzerinden benzer
faaliyetler yürütüyoruz ve elimizden gelen katkıyı yapmaya çalışıyoruz.
“Romanya’dan
ne kadar öğrenci geldi?” diye soruldu. 40 öğrenci bulunuyor, bunların 10 tanesi
Türk soyludur.
(Mikrofon
otomatik cihaz tarafından kapatıldı)
BAŞKAN
– Sayın Bakan, teşekkür ederim.
BAŞBAKAN
YARDIMCISI YALÇIN AKDOĞAN (Devamla) – Diğer Bakanımızdan süre alayım.
BAŞKAN
– Öyle mi? Peki, tekrar açalım süreyi.
ÖZGÜR
ÖZEL (Manisa) – Yarın Anadolu Ajansı Editör Masası’nda anlatırdınız, kırk beş
dakika dinliyoruz her sabah.
BAŞBAKAN
YARDIMCISI YALÇIN AKDOĞAN (Devamla) – İnşallah. Yani dinliyorsanız daha
hararetli konuşurum. (AK PARTİ sıralarından alkışlar) 
KAMİL
AYDIN (Erzurum) – Keşke siz de bizi dinleseniz.
BAŞBAKAN
YARDIMCISI YALÇIN AKDOĞAN (Devamla) – Ülkemizde öğrenim gören Moldovalı öğrenci
sayısı daha fazla olmakla birlikte Gagavuz Yeri’nden toplam 39 öğrenci burslu
olarak okuyor. Gagavuz dilinin yaşatılması için 15.070 adet ders kitabı
bastırıldı. Gagavuzca, Rusça, Romence Dilsel Terimler Sözlüğü Projesi’ne destek
verildi, bunun gibi birçok faaliyet… 
1992
yılından bugüne kadar Türk dünyasından 22.278 öğrenci burslandırıldı.
Hâlihazırda 4.166 öğrenci burslu olarak Türkiye'de devam ediyor, bunlar 26 ilde
okuyorlar. Onun ötesinde, Gençlik Köprüleri projeleri, Genç Liderler Programı
vesaire gibi birtakım projeler var.
Şimdi,
bu Türkmenlerle ilgili değerli arkadaşlar, bakın, biz gece gündüz bu meseleyle
uğraşıyoruz yani ister Hristiyan olsun, Ezidi olsun, Arap olsun, Sünni olsun,
Alevi olsun, Türk olsun, Kürt olsun, ayırt etmeden herkese kucağımızı açtık,
kapımızı açtık.
MUSA
ÇAM (İzmir) – Yapma ya! Sayın Bakan, yapma ya, etme eyleme ya!
BAŞBAKAN
YARDIMCISI YALÇIN AKDOĞAN (Devamla) – Ama Türkmenler bizim canımızdandır,
kanımızdandır ve gece gündüz onların meseleleriyle uğraşıyoruz. Irak ve Suriye
Türkmenlerine yardım çalışmaları kesintisiz sürüyor. Zaho Derebun, Duhok
Şariya, Zaho Berseve’de Türkmenlerin de barınması amacıyla 34.500 kişilik 3
kamp kuruldu. İslâhiye’de 9.107 Irak Türkmeninin her türlü ihtiyacı
gideriliyor. Hatay Yayladağı, Gaziantep İslâhiye, Osmaniye Cevdetiye, Malatya
Beydağı, Hatay Güveççi’de kamplarımızda 23.641 Suriye Türkmen’i bulunuyor.
22.495 araçla 1 milyar 258 milyon lira tutarında insani yardım
gerçekleştirilmiştir. 450 tır yardım gönderilmiştir. Bakın, medyadan takip
ediyorsunuzdur, hemen hemen her gün teşkilatlarımız, sivil toplum örgütlerimiz
kimi 50 tır, kimi 100 tır hazırlamış ve onları biz yolcu ediyoruz. Bunların
çoğu Bayır Bucak Türkmenlerine giden yardımlardır. 
İstanbul
ve deprem meselesiyle ilgili birtakım şeyler gündeme getirildi. Burada 850 personelin
aynı anda görev yapacağı merkezler oluşturulmuştur. Haberleşme sisteminin
güçlendirilmesi ve yedeklenmesi yapılmıştır. Afet ve Acil Durum Müdahale
Planlaması yapılmıştır. Bütün kurumların hangi görevi yapacağı, depremden önce
hazırlık aşamasında, müdahale aşamasında ve depremden sonra ne yapacaksa
bunların eylem planları hazırlanmıştır. Halkın bilinçlendirilmesiyle ilgili
İstanbul’da 1 milyon kişiye eğitim verilmiştir, toplamda 5 milyon kişiye eğitim
verilmiştir. 962 kamu binası güçlendirilmiştir; 772 okul, 43 hastane, 59
poliklinik, 44 idari bina, 28 yurt binası, 16 sosyal hizmet binası olmak üzere
962 binada güçlendirme çalışması yapılmıştır; 233 bina ise yıkılmıştır, yeniden
yapılmıştır. 
“AFAD’a
7-8 bin personel alındı.” dendi. Bu kesinlikle doğru değil. AFAD personel
sayısı: Farklı üç kurum, biliyorsunuz, birleştirildi AFAD kurulurken. Bunların
birleştirilmesi ve illerde özel idare bünyesinde bulunan taşra teşkilatlarının
AFAD’a bağlanmasından ibarettir bu sayı. Yani yeni eleman alınmamıştır. 81 ildeki
taşra teşkilatlarıyla birlikte AFAD’daki toplam personel sayısı da 5.508’dir. 
Onun
ötesinde birtakım afetlerden bahsedildi. Artvin ili Borçka, Hopa, Murgul,
Arhavi ilçeleri. Buraya da ilk başta 3,7 milyon acil yardım gönderilmiştir.
Ardından da 35 milyon lira ödenek gönderilmiştir. Burada tabii, yani zaman
zaman bu miktar artıyor, yani “Başta şu kadar bütçeye konuyor ama sonradan niye
bu kadar artıyor?” gibi şeyler var. Aslında, muhalefet partilerinden
milletvekillerimiz de bazen talepte bulunuyorlar. İşte heyelan oldu, sel oldu,
şu kadar destek istiyoruz vesaire gibi. Tabii objektif kriterlerle raporlanma
sonucunda AFAD buralara yardım gönderiyor. 5902 sayılı Kanun’un 23’üncü
maddesine göre Afet ve Acil Durum Faaliyetleri Ödeneği, Maliye Bakanlığıyla
birlikte çıkarılmış olan Afet ve Acil Durum Harcamaları Yönetmeliği esaslarına
göre kullanılıyor. Bu da Sayıştayın denetimine tabidir. 
Burada
başka meseleler de var ama birazdan soru-cevapta muhtemelen gündeme gelebilir. 
Gerçekten, değerli arkadaşlar, bunlar Türkiye’nin göz
bebeği olan kurumlardır. Mazlumlara, mağdurlara sahip çıkmaktadır, dünyanın
dört bir yanında Türk Bayrağı’nı dalgalandırmaktadır, Türk milletine büyük bir
sempati, muhabbet oluşmasına sebep olmaktadır. 
Bundan dolayı, ben, bütün bu çalışmalarından dolayı bu
kurumlarımıza çok çok teşekkür ediyorum. Katkılarınızdan dolayı sizlere de çok
teşekkür ediyorum.
Bütçemizin hayırlı uğurlu olmasını diliyorum. (AK PARTİ
sıralarından alkışlar) 
Sağ olun, var olun.
BAŞKAN – Teşekkür ederim Sayın Bakan.
Şimdi,
Maliye Bakanı Sayın Naci
Ağbal konuşacak.
Süreniz
yirmi beş dakika.
Buyurun
Sayın Bakan. (AK PARTİ sıralarından alkışlar) 
MALİYE
BAKANI NACİ AĞBAL (Bayburt) – Sayın Başkan, değerli milletvekilleri; sözlerime
başlarken yüce heyetinizi saygıyla selamlıyorum.
2016
yılı merkezî yönetim bütçesi üzerinde Hazine Müsteşarlığı, Sermaye Piyasası
Kurulu, Bankacılık Düzenleme Denetleme Kurumu bütçeleri bağlamında açıklamalar
yapmak üzere huzurlarınıza gelmiş bulunuyorum. Biliyorsunuz, bu üç kurumumuz da
ekonomi yönetiminde önemli görevler üstlenen kurumlarımızdır. Özellikle 2002
sonrası ekonomi alanında yapılan birçok yeniliğe, reforma bu kurumlarımız
öncülük etmişlerdir. Ekonomide sağlanan başarılarda da kurumsal olarak bu
kurumlarımızın çalışmaları önemli rol oynamıştır.
Ben,
bugün, burada, özellikle Hazine Müsteşarlığı bütçesi bağlamında birkaç hususu
sizlerle paylaştıktan sonra gün içerisinde ekonomiyle ilgili yapılan birtakım
değerlendirmelerle ilgili kendi değerlendirmelerimi yapacağım.
Sayın
Başkan, değerli milletvekilleri; bildiğiniz üzere, Hazine Müsteşarlığı kamu pay
sahipliğinden kaynaklanan görevleri çerçevesinde, kamu sermayeli kuruluşların
ve işletmelerin kurumsal yönetim ilkeleriyle uyumlu bir şekilde faaliyeti için
gerekli çalışmaları yürütmektedir.
Hazine
Müsteşarlığı, başlangıç ve erken aşama girişim şirketlerinin finansmana
erişimlerinin kolaylaştırılması ve üst fonlara kaynak aktarılması yoluyla
girişim sermayesi fonlarının desteklenmesi konularında da çalışmalar
yürütmektedir.
Hazine
Müsteşarlığı aynı zamanda sigortacılık sektörünün ve özel emeklilik sisteminin
geliştirilmesini hızlandırarak sektörün yurt içi tasarruflarının büyümesine
daha fazla katkı vermesi yolundaki çalışmalarına devam etmektedir. Bu
çerçevede, bireysel emeklilik sisteminin geliştirilmesi amacıyla uygulamaya
konulan devlet katkısı teşvikinin ardından oto-katılım yani otomatik katılım
uygulamasının geliştirilmesi ve fiil ehliyetine sahip olmayan kişilerin de
bireysel emeklilik sistemine katılabilmesinin kolaylaştırılması çalışmalarını
yürütmektedir. 
Hazine
Müsteşarlığı 2016 yılı bütçesi için teklif edilen ödenek tutarı 73,2 milyar
TL’dir. Söz konusu tutarın 56 milyar liralık kısmı faiz ödemeleri için
öngörülmektedir. 2016 yılı bütçe teklifinde yer alan 8,7 milyar TL cari transferler
ödeneğinin 4,9 milyar TL’si KİT’lere yapılacak görev zararı ödemeleri ve kamu
sermayeli bankalara yapılacak gelir kaybı ödemelerinden, 3,1 milyar lirası
bireysel emeklilik sistemi devlet katkısı ödemelerinden ve 560,1 milyon
lirasıysa yurt dışına yapılan transferlerden oluşmaktadır.
Sayın
Başkan, değerli milletvekilleri; gün içerisinde hem ekonominin geneline ilişkin
olarak birtakım değerlendirmeler yapıldı hem de bütçemizle ilgili birtakım
değerlendirmeler yapıldı. Ben de bu konularda Hükûmetimizin, Bakanlığımızın
görüşlerini sizlerle ayrıca paylaşmak istiyorum. Birtakım rakamlar paylaşıldı,
nominal rakamlar verildi ama bu rakamların ekonominin gelişimi içerisindeki
nispi önemi konusuna çok fazla değinilmedi. Ben bugün özellikle bu konulara girmek
istiyorum.
Biliyorsunuz,
ülkeleri ekonomik gelişmişlik düzeyine göre gruplarlarken, gruplama yapılırken
“alt orta gelir sınıfı ülkeler”, “üst orta gelir sınıfı ülkeler” ve “yüksek
gelir sınıfı ülkeler” şeklinde bir ayrıma tabi tutuyoruz. Türkiye, bu bakımdan
bakıldığında, on yıllar boyunca alt orta gelir sınıfı içinde yer alan bir ülke
olmuştur, ekonomik olarak. Dolayısıyla, 2004 yılına geldiğimizde, 2000’lerin
başında yapılan çalışmaların da katkısını yadsımamak lazım, bunlarla beraber
2004 yılından itibaren Türkiye üst orta gelir grubu ülkeler arasına girmeyi
başarmıştır. Türkiye'nin kişi başına geliri 2004 yılında dolar olarak 5.060
dolarken 2015 yılı itibarıyla kişi başına millî gelirimiz 9.300 dolar
civarındadır. 
Türkiye
1990’dan 2002 yılına kadar Avrupa Birliği ve ABD’ye kıyasla kişi başına gelir
farkında hiçbir iyileşme kaydedememiştir. Size çarpıcı olması için birkaç rakam
vermek istiyorum. Ülkeleri karşılaştırırken kişi başı millî gelirleri
karşılaştırırız, dolar cinsinden. Varsayalım ki 1990 yılının başında Avrupa
Birliği ülkelerinde kişi başına millî gelir 100 olsun. Peki, AB 100 iken biz
kaçız? Yaklaşık olarak 34 düzeyindeyiz. Yani onlarda kişi başına millî gelir
100 liraysa, bizde 34. Kaçta? 1990 yılında. Değerli arkadaşlar, peki, 2002
yılına geliyoruz, aradan yaklaşık olarak on iki-on üç yıl geçmiş; bu,
Avrupa’yla, AB’yle Türkiye arasındaki makas ne olmuş? Daralmış mı? Bir ilerleme
kaydetmiş miyiz? Ekonomik olarak Avrupa’ya yaklaşmış mıyız? Hayır, yerinde
saymışız. Yani 2002’ye geldiğimizde AB bölgesinde kişi başına millî gelir gene
100 iken biz kaçtayız? 35’teyiz. 1990’da kaçtaydık? 34’teydik. Yani hemen hemen
yerinde saymışız. Peki, 2002’de AB 100, Türkiye 35. Peki, 2015 yılında
neredeyiz? Şimdi, geliyorum, veriyi 2014 için söyleyeyim: Avrupa Birliği yine
100, Türkiye 53 yani 35’ten 53’e gelmişiz. Yani Avrupa’yla ekonomik gelişmişlik
olarak, gelir düzeyi olarak, kişi başı millî gelir olarak oldukça
yakınlaşmışız. Yeter mi? Yetmez, daha da fazla bu yakınlaşmayı sağlamamız
lazım. Ama burada birtakım rakamları verirken ülkelerin dönemler itibarıyla
nispi olarak gelişmesini de mukayese etmek lazım. 1990’la 2002 arasında hemen
hemen aynı millî gelir düzeyinde, makas olarak, kalırken AK PARTİ hükûmetleri
döneminde önemli bir iyileşmenin gerçekleştiğini görüyoruz. 
Bir
de tek başına büyüme oranlarına bakmak da yetmez. Yani bir ülkede kalkınmayı
ileriye dönük taşıyan temel altyapılar var: Eğitim, sağlık, altyapı, ulaştırma.
Buralarda neredesiniz? Eğer buralarda iyiyseniz ülke ileriye dönük olarak
kalkınır. Kamu yatırımları, eğitimde, sağlıkta yaptığınız iyi şeyler ileride
üretimin verimliliğini arttırır, toplumun büyüme potansiyelini yukarıya çeker.
Hep 2002 yılını mukayese yaptığımız zaman eleştiri alıyoruz ama ne yapalım,
2002’de geldik, hâlâ buradayız yani arada bir kesinti olmadığı için
karşılaştıramıyoruz. 
MUSA
ÇAM (İzmir) – Peki, geçen senenin millî geliri ne kadar, kişi başına?
MALİYE
BAKANI NACİ AĞBAL (Devamla) – Bakın, AK PARTİ hükûmetleri döneminde sadece kişi
başına millî gelir veya büyüme oranları artmamış, aynı zamanda bu dönemde çok
ciddi anlamda, bütçe üzerinden, bu ülkenin kalkınmasına katkı sağlayacak
harcamalar yapılmış, yatırımlar yapılmış. 
2002
yılında -mecburen söylemek zorundayım- üniversite sayısı 76, şimdiyse 81
vilayette 183 üniversite var. Bu ne demektir? 
ATİLA
SERTEL (İzmir) – Ama işsiz hepsi. 
MALİYE
BAKANI NACİ AĞBAL (Devamla) – Siz, gençliğinize artık yüksek öğretimde daha
geniş bir erişim imkânı veriyorsunuz. 
ATİLA
SERTEL (İzmir) – 90 tane iletişim fakültesi var, hepsi işsiz. Ziraat
mühendisleri işsiz, gıda mühendisleri işsiz, öğretmenler atanamıyor. 
MALİYE
BAKANI NACİ AĞBAL (Devamla) – Dolayısıyla kalkınmada en önemli bileşenlerden
bir tanesi, sizin beşeri sermayenizin, eğitime tabi nüfusunuzun eğitime, yüksek
eğitime erişimdir. 294 bin yeni derslik yapmışız. 
2002’de
26 havalimanı vardı, şimdi 55 tane aktif havalimanı çalışıyor. İstanbul Atatürk
Havalimanı’nın da yapımı devam ediyor. Bunları sakın kendi başına bir yatırım
olarak söylediğimi düşünmeyin. Bütün bu yatırımlar ülkemizin ileriye dönük
kalkınmasına ve büyüme potansiyelinin artmasına katkı yapan… Bölünmüş yol bütün
cumhuriyet boyunca 6 bin kilometre yapılmış, şimdi, AK PARTİ hükûmetleri
döneminde 3 kat daha fazla bölünmüş yol yapmışız.
KAMİL
AYDIN (Erzurum) – Bütün cumhuriyet boyunca yaşanmayan sorunları yaşattınız
millete.
MALİYE
BAKANI NACİ AĞBAL (Devamla) – Yani 18 bin kilometre ilave yol yapmışız. Eskiden
bölünmüş yol deyince sadece 6 vilayet vardı, şimdi bu 75’e çıkmış.
KAMİL
AYDIN (Erzurum) – Mukayeseye bak ya, bütün cumhuriyet boyunca…
MALİYE
BAKANI NACİ AĞBAL (Devamla) – 24 milyon vatandaşımıza yüksek hızlı tren
seçeneği sunduk.
KAMİL
AYDIN (Erzurum) – Kaçıncı cumhuriyeti kuracaksınız?
MALİYE
BAKANI NACİ AĞBAL (Devamla) – Bunu çok uzatabilirim. Yani uzattıkça da…
ATİLA
SERTEL (İzmir) – Siz geldiğinizde Türkiye Yontma Taş Devri’ndeydi!
BAŞKAN
– Sayın milletvekilleri, lütfen müdahalede bulunmayalım.
KAMİL
AYDIN (Erzurum) – Bombalar yerleştirilmedi cumhuriyet yollarının altına, sizin
yaptığınız yolların altına bombalar döşendi.
MALİYE
BAKANI NACİ AĞBAL (Devamla) – Geldiğimizde bankalar batmıştı. Bütçenin…
ERKAN
AKÇAY (Manisa) – Yolsuzluktan dolayı. Yapılmış olanın 100 katı yolsuzluk var. 
MALİYE
BAKANI NACİ AĞBAL (Devamla) – Bakın, çok güzel şeyler söylüyorsunuz. Gene
birkaç rakam vereyim arkadaşlar, bunu bilmekte fayda var, rakamları unutuyoruz.

KAMİL
AYDIN (Erzurum) – 2002’de doğan çocuklar 15 yaşında ya.
MALİYE
BAKANI NACİ AĞBAL (Devamla) – 2002 yılında yani AK PARTİ Hükûmeti devraldığında
bir bütçe vardı.
KAMİL
AYDIN (Erzurum) – Sen neredeydin 2002 yılında ya, devlet memuru bile değildin
ya.
MALİYE
BAKANI NACİ AĞBAL (Devamla) – Ya, bu bütçe ne kadardı, 119 milyar liralık bir
bütçe vardı, 119 milyar lira. Peki, bunun ne kadarını faize veriyor idik, 51
milyar lirasını faize veriyorduk. Yani her yüz liralık kamu harcamasının 43
lirasını sadece faize harcıyorduk. Peki, 2002 yılında faize 51,7 verirken bu
ülkenin yatırımlarına ne kadar harcıyorduk? 119 milyar liralık bütçe,
unutmayın…
RUHİ
ERSOY (Osmaniye) – Borç ne kadardı, borç?
MALİYE
BAKANI NACİ AĞBAL (Devamla) – …yatırıma sadece 7,9 milyar lira, bunu unutmayın;
7,9; tutuyorum.
KAZIM
ARSLAN (Denizli) – Şimdi ne kadar faize veriyoruz Sayın Ağbal?
MALİYE
BAKANI NACİ AĞBAL (Devamla) – Peki, bu ülkenin sağlık harcamalarına ne kadar
2002’de para harcamışız; 13,5 milyar lira, bunu da bir tarafta tutalım.
KAMİL
AYDIN (Erzurum) – Huzur bırakmadınız ülkede ya.
MALİYE
BAKANI NACİ AĞBAL (Devamla) – Peki, bu ülkenin eğitim giderlerine 2002 yılında
ne kadar harcama yapmışız; 11,9 milyar lira.
RUHİ
ERSOY (Osmaniye) – Eğitim çıktımız nedir ama, eğitim çıktımız nedir yani
çocuklar ne durumda?
MALİYE
BAKANI NACİ AĞBAL (Devamla) – Şimdi, topluyorum, bakın topluyorum; sağlık,
eğitim, yatırım; üst üste topluyorum, kaç lira buluyorum; 33,33 milyar lira.
Faize ne kadar gitmiş; 51,7 milyar lira. 51,7 mi büyük; 33,3 mü büyük? (AK
PARTİ sıralarından alkışlar) 
RUHİ
ERSOY (Osmaniye) – Her şey rakam değil Sayın Bakan. Eğitim kalitemiz nerede,
eğitim kalitemiz nerede?
MALİYE
BAKANI NACİ AĞBAL (Devamla) – Dolayısıyla, AK PARTİ hükûmetlerinin devraldığı
bütçe bir faiz bütçesiydi, faiz bütçesiydi, vatandaşa hizmet eden bir bütçe
değildi. Peki, bugüne gelelim, bir de bugünü, rakamları görelim. Bugün durum
ne? Bütçemiz 119 milyar liradan 570 milyar liraya çıkmış, biz yaklaşık 5 kat
kamu harcamalarını artırmışız. (AK PARTİ sıralarından “Bravo” sesleri,
alkışlar) 
ERKAN
AKÇAY (Manisa) – Enflasyonu düşelim, enflasyonu.
MALİYE
BAKANI NACİ AĞBAL (Devamla) – Peki, faiz kaç lira? Demin ne demiştim? 2002 yılında
TL olarak 51,7 milyar liraydı. Peki, 2016 yılında faiz ne kadar? 56 milyar
lira. Enflasyonu düşün yani 2002’deki 51,7 milyar lirayla 2016’daki 56 milyar
lirayı yan yana koyun, aslında reel olarak faizi nereden nereye getirdiğimizi
çok rahat görürsünüz. Zaten onun için –demin demiştim ya- her 100 liranın 43
lirasını biz faize harcıyorduk, şimdi sadece 9,8 lirasını faize veriyoruz.
Yeter mi? Bu da fazla, bunun da daha aşağı gelmesi lazım. 
KAZIM
ARSLAN (Denizli) – Borcumuz ne kadar, borcumuz?
MALİYE
BAKANI NACİ AĞBAL (Devamla) – İnşallah biz de -hani diyoruz ya muasır
medeniyete ulaşacağız diye- göreceğiz ki bir gün bu faiz harcamaları iyice
aşağıya gelmiş.
KAMİL
AYDIN (Erzurum) – Bakan, Bayburt en fakir il seçildi.
MALİYE
BAKANI NACİ AĞBAL (Devamla) – Peki, geliyorum, şimdi deminki hesabı tekrar
yapalım: 7,9 milyar liraydı yatırım, şimdi 80 milyar lira yatırım bütçemiz var,
unutmayalım. Sağlık harcamalarına 2016’da ne kadar harcıyoruz? 95 milyar lira,
onu da tutuyoruz. Eğitim giderleri 109 milyar lira. Şimdi toplayalım: Sağlık,
eğitim ve yatırım; üçünü de beraber topladığım zaman 284 milyar lira yapıyor
yani 570 milyar liralık bütçenin 284 milyar lirasını sağlığa, eğitime ve
yatırıma harcıyoruz. Peki, 570 milyar liraydı toplam bütçe, bu durumda bunun
üçü 284 milyar lira. Faiz ne? 56 milyar lira. Yani faize verilen paranın 5
katını yatırıma, sağlığa, eğitime veriyoruz. Bu, işte, milletin bütçesi
diyeceğimiz bütçe böyle bir bütçe olabilir. (AK PARTİ sıralarından “Bravo”
sesleri, alkışlar) 
Sayın
Aykut Erdoğdu’ya sataşma anlamında değil, kendisiyle daha önce konuştum.
KAMİL
AYDIN (Erzurum) – İkinizden birisinde eksiklik var yani.
MALİYE
BAKANI NACİ AĞBAL (Devamla) – Kendi söylediğini not aldığım için söyleyeceğim.
Kendisi kürsüde konuşurken “Hukukuna ve yargısına güvenilmeyen hiçbir ülkeye
yatırım yapılmaz.” demişti, altına imza atarım.
KAMİL
AYDIN (Erzurum) – Sıcak para hariç.
MALİYE
BAKANI NACİ AĞBAL (Devamla) – Peki şimdi bakalım: 1984 yılından 2002 yılına
kadar Türkiye’ye gelen doğrudan yatırım tutarı 14,8 milyar dolar, unutmayalım.
Peki, 2003’ten 2015’e kadar Türkiye’ye gelen doğrudan yatırım tutarı ne kadar?
165 milyar dolar. (AK PARTİ sıralarından alkışlar) 14,8 mi büyük, 165 mi büyük?
Arkadaşlar,
dolayısıyla, değerlendirmeleri yaparken önceki… Gönül ister mi, keşke 1990’lı
yıllar da bu ülkenin kalkındığı yıllar olsaydı, bankalar o dönemde
soyulmasaydı. O dönemde…
MUSA
ÇAM (İzmir) – Siz o zaman bürokrattınız, ülkeyi siz yönetiyordunuz o zaman,
bürokrattınız. Yapmayın, etmeyin eylemeyin. Maliye Bakanlığında değil miydiniz?
MALİYE
BAKANI NACİ AĞBAL (Devamla) – Hayır, değildim. O zaman sizlerin de dâhil
olduğunuz kadrolar bu ülkeyi yönetiyordu ve biz o faiz bütçesine dönüşmüş… (AK
PARTİ sıralarından alkışlar) 
MUSA
ÇAM (İzmir) – Siz de Bakanlıktaydınız, niye uyarmadınız, neden yapmadınız Sayın
Bakan? Niye yapmadınız?
MALİYE BAKANI NACİ AĞBAL (Devamla) – Bakın, ekonomi
bilenler bilir, niye bu faiz bütçe içinde bu kadar yer tutuyor? Bunu belirleyen
değişik faktörler var. Bunlardan bir tanesi, sizin borcunuzun miktarı. Eğer
borcunuz miktar olarak yüksekse tabii ki yüksek faiz ödersiniz, bu doğal değil
mi? Zaman zaman bazı arkadaşlarımız burada gelip şu anda kamu borç stokunun
tutarını söyleyip bu tutar üzerinden eleştiri getiriyorlar, ben de bir ekonomi
bürokratı olarak hayretle karşılıyorum. Önemli olan şudur: Bakın, bugün OECD
ülkelerinde, Avrupa ülkelerinde hep karşılaştırırlar, bir ülkede, faize ödenen
para ile o ülkenin gayrisafi yurt içi hasılasını karşılaştırırlar. Birkaç tane
rakam vereceğim: Türkiye, 2002 yılında gayrisafi yurt içi hasılasının yaklaşık
yüzde 15’ini faize veriyordu. Bakın, 100 liralık millî gelirin 15 lirası faize
gidiyordu. Şimdi kaç lira oldu? Bu yüzde 2,9’a düştü arkadaşlar. (AK PARTİ
sıralarından alkışlar) Peki bu nasıl oldu -şimdi ekonominin diliyle konuşalım-
bu nasıl oldu? Borç tutarı nominal olarak artıyor, artmasına rağmen nasıl bu
kadar aşağıya doğru gelir? Bir: Millî gelir büyüdü. 
AYKUT
ERDOĞDU (İstanbul) – Nasıl büyüdü?
MALİYE
BAKANI NACİ AĞBAL (Devamla) – Arkadaşlar, daha büyük bir millî gelirle biz bu
ülkeyi yönetiyoruz. 
AYKUT
ERDOĞDU (İstanbul) – Borçlanma ve varlık satışıyla.
ATİLA
SERTEL (İzmir) – Halk bunun farkında mı?
MALİYE
BAKANI NACİ AĞBAL (Devamla) – İki: Arkadaşlar, bir ülkede enflasyon yüzde
62’yse…
AYKUT
ERDOĞDU (İstanbul) – Müdahale etmeyeyim diyorum ama her tarafı yanlış. 
MALİYE
BAKANI NACİ AĞBAL (Devamla) – …ve siz reel olarak yüzde 25 faiz ödüyorsanız,
evet, sizin faiz faturanız yüksek olur. Doğru mu? Bu kadar basit. 
AYKUT
ERDOĞDU (İstanbul) – 2002’deki LIBOR neydi, 2015’te nedir?
MALİYE
BAKANI NACİ AĞBAL (Devamla) – Arkadaşlar, hesap ortada. 
AYKUT
ERDOĞDU (İstanbul) – Ya, yok, onu da söyle. 
HÜSEYİN
YILDIZ (Aydın) – Sayın Bakanım… 2003 sonuna kadar 135 milyar faiz ödendi. 
BAŞKAN
– Lütfen, konuşmacıya müdahale etmeyelim Sayın Milletvekili. 
MALİYE
BAKANI NACİ AĞBAL (Devamla) – Bakın, Türkiye OECD tablosunda ilk defa normal
bir yere geliyor.
HÜSEYİN
YILDIZ (Aydın) – On dört yılda 649 milyar TL faiz ödediniz, faiz. Onu da
söyleyin. 
BAŞKAN
– Sayın Milletvekili, lütfen…
MALİYE
BAKANI NACİ AĞBAL (Devamla) – Değerli arkadaşlar, bir de gün içerisinde… Bakın,
AK PARTİ hükûmetleri döneminde kamu maliyesi alanında, kamu borç yönetimi
alanında önemli reformlar yapıldı. Herkes bunu bugün kabul ediyor, içeride de,
dışarıda da Türkiye’de kamu hesaplarının ne kadar şeffaf olduğunu herkes takdir
ediyor. Bugün Eurostat’a da veri gönderebiliyoruz, OECD’ye de veri
gönderebiliyoruz. Eskiden, Türkiye, OECD tablolarında birçok bölümde verisi
gelmeyen bir yer olurdu. 
Şimdi,
burada, yine gün içerisinde “Koşullu yükümlülükler -biraz teknik bir konu ama
cevap vermek zorundayım- devlet muhasebesine yansıyor mu?” şeklinde bir
eleştiri oldu. Önemli bir eleştiri. Yani, ben de şuna yürekten katılıyorum:
Vatandaştan aldığımız 1 kuruşun dahi hesabını vermeliyiz, şeffaf olmalıyız,
hesap verebilir olmalıyız ve yetimin hakkını asla hayduda kaptırmamalıyız. (AK
PARTİ sıralarından alkışlar) Burada hiçbir sorun yok, burada hiçbir sorun yok. 
KAMİL
AYDIN (Erzurum) – Sayıştay raporları?
MALİYE
BAKANI NACİ AĞBAL (Devamla) – Şimdi, Hazine Müsteşarlığı tarafından verilen
garantiler ve borç üstlenim taahhütleri muhasebe hesaplarına yansıtılıyor ve
düzenli olarak da raporlanıyor. 
AYKUT
ERDOĞDU (İstanbul) – Üçüncü havalimanını gösterin, özür dileyeceğim. 
MALİYE
BAKANI NACİ AĞBAL (Devamla) – Diğer taraftan, devam ediyorum.
AYKUT
ERDOĞDU (İstanbul) – Üçüncü havalimanını bana gösterin o muhasebede. 
MALİYE
BAKANI NACİ AĞBAL (Devamla) – Devam ediyorum. 
AYKUT
ERDOĞDU (İstanbul) – Yok ama Sayın Maliye Bakanı.
MALİYE BAKANI NACİ AĞBAL (Devamla) – Diğer taraftan,
Maliye Bakanlığınca hazırlanan ve 2015 yılı Temmuz ayında Resmî Gazete’de
yayınlanan Kamu Özel İş Birliği Uygulamalarının Muhasebe İşlemleri Tebliği
çerçevesinde, genel yönetim kapsamındaki kamu idarelerince kamu-özel iş birliği
modeli çerçevesinde yapılan yatırım ve hizmetlerin muhasebe işlemleri
düzenlenmiştir. Yani ben Müsteşarken bu çalışmalara başladık o zaman. İstedik
ki bu kamu-özel iş birliği projeleri çerçevesinde yapılan bütün taahhütler ilk
andan itibaren muhasebe kayıtlarına yansısın çünkü sonuç itibarıyla, bunlar
ileride bütçeye yüklenim olarak gelecek. Onun için, burada da gerekli
düzenlemeleri yapmak suretiyle şeffaflığı ve hesap verilebilirliği sağladık. 
Yine, 2016 yılında ekonomik büyümeye ilişkin olarak
birtakım değerlendirmelerde bulunuldu. Evet, tabii ki hepimiz biliyoruz ki 2015
yılı, küresel anlamda, krizden sonraki en sıkıntılı yıl olmuştur. 2016 yılına
ilişkin genel anlamda beklentiler olumlu olmakla birlikte son dönemde ortaya
çıkan birtakım küresel gelişmeler ve veriler 2016 yılına ilişkin de birtakım
riskleri beraberinde getirmekte fakat Türkiye'mizin, küresel anlamda gelişmekte
olan ülkeler içerisinde olumlu yönde ayrışmasını sağlayan birtakım
kazanımlarımız var, birtakım gelişmelerimiz var. Özellikle 1 Kasım seçimlerinde
Türkiye’de güçlü bir siyasi iktidarın çıkmış olması, Hükûmetin çıkmış olması,
bugün dışarıda, finans piyasalarında Türkiye'nin önemli bir artısı olarak
görülüyor. 
Öyle bir Hükûmet ki sadece siyasi istikrarı sağlamakla
kalmıyor aynı zamanda güçlü bir reform programına da sahip. Biliyorsunuz, daha
Hükûmeti kurar kurmaz hemen bir eylem planı açıkladık; üç aylık, altı aylık ve
bir yıllık ve bu süreçte de yapacağımız her bir reformu takvime bağladık. Dedik
ki: “Şu vadede bunu yapacağız, bir yılda bunu yapacağız.” Şu anda bunları birer
birer Meclisimize getiriyoruz, Komisyonumuzdan geçiyor, Genel Kurulumuza
geliyor. İnşallah, güvenceli esneklikle ilgili yasal düzenleme de yakında Genel
Kurula gelecek. 
Dolayısıyla,
2016 yılında Türkiye'nin hedef olarak belirlemiş olduğu yüzde 4,5 büyüme
oranını destekleyen siyasi sebepler bulunmaktadır. Güçlü bir Hükûmet vardır,
gündemine hâkimdir, piyasalar tarafından olumlu karşılanan bir ekonomik reform
programına sahiptir ve bunları da söylediği takvimde gerek Meclisten gerek
Bakanlar Kurulundan birer birer çıkarabilmektedir. İnşallah, bunlar büyüme
açısından Türkiye’yle ilgili olumlu gelişmelerdir. 
Yine,
tüketim, yatırım bağlamında da özellikle sabit sermaye yatırımlarında…
Yatırımcılarla biz sürekli olarak görüşüyoruz, sanayicilerimizle görüşüyoruz,
ihracatçılarımızla görüşüyoruz, kısa ve orta vadede, özellikle siyasi
istikrarın sağlanmış olmasından, Hükûmetin önemli bir reform programını
peyderpey hayata geçirmesinden dolayı son derece memnunlar. Dolayısıyla,
inşallah, 2016 yılında özellikle özel sektör tarafından yapılacak sabit sermaye
yatırımlarıyla da büyümeye güçlü bir destek verilecek. 
Biliyorsunuz,
2016 yılında Avrupa Birliği pazarı özellikle iç talebin artması bağlamında
herkes tarafından olumlu gelişmelerle ifade edilmektedir. Dolayısıyla, Avrupa
Birliği pazarı Türkiye için önemli bir pazardır, 2016 yılına ilişkin büyüme
hedeflerimiz konusunda net ihracata katkı yapacağını düşünüyoruz. Günbegün de
Avrupa pazarında ihracatçılarımız daha fazla orada ürün satmak suretiyle
ihracattan kaynaklanan büyümeyi de inşallah gerçekleştirecekler. 
Yine,
büyümeye önemli katkı sağlayacak unsurlardan bir tanesi tasarrufların
artırılması. Bireysel emeklilik sistemiyle yaptığımız düzenlemeyi inşallah 2016
yılında yaygınlaştırmak suretiyle, otomatik katılım sistemini getirmek
suretiyle de tasarruflar noktasında da önemli bir yeni düzenlemeyi Meclisten
geçirmiş olacağız. 
Yine,
iş gücü piyasasının etkinleştirilmesiyle ilgili önemli reform gündemlerimiz
var. Demin ifade ettim, güvenceli esneklikle ilgili Komisyondan düzenleme
geçti, Genel Kurula yakında gelecek. 
Daha
sonra kıdem tazminatıyla ilgili olarak bütün sosyal taraflarla birlikte
çalışmak suretiyle… 
MUSA
ÇAM (İzmir) – Savaş çıkacak, savaş çıkacak! Yapmayın Sayın Bakan!
MALİYE
BAKANI NACİ AĞBAL (Devamla) – Hani, bu ülkenin kalkınmasını, rekabetçi olmasını
istiyorsak piyasalarımızı da mutlaka daha etkin, daha verimli bir yapıya
kavuşturmak zorundayız.
MUSA
ÇAM (İzmir) – Kıdem tazminatını geçelim, Bayburt’a gelelim biraz, Bayburt’a!
MALİYE
BAKANI NACİ AĞBAL (Devamla) – Bayburt her bakımdan inşallah önümüzdeki dönemde
daha da büyüyecek, daha da yatırımlar alacak. 
ERKAN
HABERAL (Ankara) – Bayburt Bayburt olalı böyle işkence görmedi!
MALİYE
BAKANI NACİ AĞBAL (Devamla) – 81 vilayetimiz ne alıyorsa Bayburt onu alacak.
(AK PARTİ sıralarından alkışlar)
KAMİL
AYDIN (Erzurum) – Oraya değil, buraya söyle, buraya. Bayburt’u biz biliyoruz.
Bayburt Bayburt olalı böyle Bakan görmedi! 
MALİYE
BAKANI NACİ AĞBAL (Devamla) – Değerli arkadaşlar, dolayısıyla, ekonomiyle
ilgili yapılan değerlendirmelere saygı duyuyorum. Tabii ki birtakım riskler
mevcut bu global ekonomide, global ekonomi kaynaklı birçok risklere sahip fakat
şunu kabul edelim ki gelişmekte olan ülkeler içerisinde Türkiye bugün her
bakımdan önemli avantajlara sahiptir. 
Bu
sözlerimle konuşmamı tamamlıyorum, hepinize saygılar sunuyorum. (AK PARTİ
sıralarından alkışlar) 
BAŞKAN
– Teşekkür ederim Sayın Bakan.
Sayın
Erdoğdu, sizi dinleyelim. Nedir?
AYKUT
ERDOĞDU (İstanbul) – Sayın Başkan, Sayın Maliye Bakanı konuşması sırasında,
“Sataştı.” demek istemiyorum…
BAŞKAN
– Sataşmadı zaten. 
KAMİL
AYDIN (Erzurum) – Ama rakamlar, ya sizin rakamlarınız yanlış…
ÖZGÜR
ÖZEL (Manisa) – Sataşmadı.
BAŞKAN
– Çünkü, neden sataşmadı?
AYKUT
ERDOĞDU (İstanbul) – Bana ait olmayan fikirleri, bana aitmiş gibi…
BAŞKAN
– “Sataşmıyorum, böyle algılamayın.” dedi size, o yüzden söylüyorum. 
AYKUT
ERDOĞDU (İstanbul) – Ben de 69’da birinci fıkranın ikinci hükmünden istiyorum.
Bana ait olmayan fikirler atfettiğini demek istiyorum ki muhabbet bozulmasın. 
BAŞKAN
- Ama “Sizin düşüncelerinize katılıyorum.” dedi zaten. 
AYKUT
ERDOĞDU (İstanbul) – Hayır. 
ÖZGÜR
ÖZEL (Manisa) – Hayır, o konuda değil, o konuda değil. 
MALİYE
BAKANI NACİ AĞBAL (Bayburt) – “Altına imza atıyorum.” dedim.
BAŞKAN
– “Altına imza atıyorum.” dedi, “Sizin düşüncelerinize katılıyorum.” dedi,
“Sataşmıyorum.” dedi…
AHMET
YILDIRIM (Muş) – Yani çıkmasın mı?
AYKUT
ERDOĞDU (İstanbul) – Hayır ama benim düşüncelerimi bana…
BAŞKAN
- …ama yerinizden söz vereyim size. Sataşma yok çünkü burada. 
ÖZGÜR
ÖZEL (Manisa) – Hayır, hayır.
AYKUT
ERDOĞDU (İstanbul) – Sayın Başkan…
BAŞKAN
– Ama yok sataşma. Şimdi, lütfen…
MUSA
ÇAM (İzmir) – Kinayeli sataşma var, kinayeli, kinayeli.
BAŞKAN
- Yani Tüzük’ü uygulamamak veya ters uygulamak zorunda bırakmayın beni. Şimdi
Sayın Özel söz isteyecek, ona sataşmadan söz vereceğim Grup Başkan Vekili diye,
o da sana söz verecek. Sorun çözülmüş olacak. 
ÖZGÜR
ÖZEL (Manisa) – Öyle takdir ederseniz olur.
BAŞKAN
– Devamlı böyle yapıyoruz zaten. Tüzük’ün böyle altından girip üstünden çıkıp
bir şekilde hallettik bu sene. 
ÖZGÜR
ÖZEL (Manisa) – Sayın Başkanım, hiç uzatma niyetinde değiliz de şimdi, Sayın
Bakanın bahsettiğiniz kısımdaki ifadesi öyle.
BAŞKAN
– Ben Aykut Erdoğdu’yu dinledim. 
AYKUT
ERDOĞDU (İstanbul) – Hayır, dinlemediniz ki efendim. 
BAŞKAN
– Dediğim gibi, yöntemi de biliyorum. Siz isteyeceksiniz, Grup Başkan
Vekilisiniz diye ben size vereceğim, siz Aykut Bey’e vereceksiniz. 
ÖZGÜR
ÖZEL (Manisa) – Hayır, hayır, öyle bir şey demiyorum.
BAŞKAN
– O yüzden böyle gideceğine şöyle gidelim.
Buyurun,
iki dakika.
AYKUT
ERDOĞDU (İstanbul) – Bundan önce bir şey söyleyeyim de efendim: Ben sataşmadan
istemeyecektim. Bana ait olmayan fikir…
BAŞKAN
– Tamam, iki dakika, buyurun. 
V.- SATAŞMALARA İLİŞKİN KONUŞMALAR (Devam)
13.- İstanbul Milletvekili Aykut
Erdoğdu’nun, Maliye Bakanı Naci Ağbal’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın ikinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
AYKUT
ERDOĞDU (İstanbul) – Hepinize iyi geceler arkadaşlar.
Sataşmadan
istemememin sebebi, çok gergin zaten, bir sataşma yok. “Bana ait olmayan
fikirlere atfedildi.” demek için, ek bir açıklama yapmak için…
Sayın
Maliye Bakanı diyor ki: “Nominal rakamlar üzerinden anlattı.” Yahu, Sayın
Maliye Bakanı, anlattığınız her şeyi siz de nominal rakamlardan anlattınız. Bu
nominal rakamlar işinize gelmediği zaman hep reel rakama dönüyor. Bu ekonomi
iki yönlüdür, muhasebe gibidir. Aynı miktar borç aynı miktar alacak doğurur.
Şimdi, Maliye Bakanı buraya geliyor, bir tarafını anlatıyor, siz de eksik
bilgileniyorsunuz, sanıyorsunuz ki Türkiye ekonomisi çok iyi durumda. Değil.
Anlatmaya çalışıyoruz ki hep beraber bilelim, önlem alalım diye. Aslında,
Maliye Bakanının da buraya gelip iki yönünü birden bize anlatması lazım ki
-milletin iradesini- parti farkı gözetmeksizin durumu görelim diye. Vallahi,
öyle bir anlattı ki AB 100, hâlâ 100, AB sıfır büyüme… E, AB’de durgunluk var
ama sıfır büyüme yok. Tek tek hangisine cevap vereyim bilmiyorum.
“2002’de
geldik…” Şunu söylüyoruz: 2002’de ağır bir kriz yaşadık ama siz de bilirsiniz
ki bir kriz olduğu tarihte olmaz. 2002 krizi 1990’lı yılların sonucudur,
maliyeci olarak bilirsiniz. 
ORHAN
DELİGÖZ (Erzurum) – Dünyada kriz yoktu 2002’de.
AYKUT
ERDOĞDU (Devamla) – Bu haksızlığı etmeyin. Önceki döneminden başlayan… Bankalar
bir günde batmaz mesela.
Üniversite
sayısı artmış diyorsunuz, içerik ortada. Betona indirirseniz millî eğitim
politikasını hâlimiz ortaya çıkar. 
MEHMET
UĞUR DİLİPAK (Kahramanmaraş) – Bankalar niye batar bir anlatsana bize.
AYKUT
ERDOĞDU (Devamla) – “26 havalimanı vardı, 55 yaptık.” Yahu hepsini sattınız,
hiçbiri sizin değil. Üstelik bir Atatürk Havalimanı’na en az 30 tane Hakkâri
Havalimanı yapılıyor. Bunları anlatmak istemiyorsunuz. Yatırım değeri olarak
bakın.
Faize
ödenen paralardan bahsediyorsunuz hiç LIBOR’dan bahsetmiyorsunuz, o dönemki
uluslararası koşullardan bahsetmiyorsunuz, bugünkü faiz oranından
bahsetmiyorsunuz. Aldığınızda yüzde 29’du, yüzde 1.500 diye anlatıyorsunuz.
Yazık, böyle bir bilgi yok.
MEHMET
UĞUR DİLİPAK (Kahramanmaraş) – Bankaların içi niye boşaltılır bir anlatsana.
AYKUT
ERDOĞDU (Devamla) – Eğitim ve sağlıkta verdiğiniz rakamlar yine nominal
rakamlar. Bir tek doğrudan yatırımlarla alakalı… Arkadaşlar, doğrudan yatırım
iyi bir şeydir ama memleketi yabancıya peşkeş çekmek kötü bir şeydir. Bununla
gurur duyulmaz. Bankaları, sigara şirketlerini, her şeyi yabancıya sattık.
İstihdam yaratmıyor, katma değer sağlanmıyor. Bununla gurur duymayalım. Buna
üzülelim, endişelenelim.
BAŞKAN
– Sayın Erdoğdu, teşekkür ederim. 
AYKUT
ERDOĞDU (Devamla) – Efendim, ben teşekkür ediyorum, hepinizi saygıyla
selamlıyorum. (CHP sıralarından alkışlar) 
BAŞKAN
– Bir şey daha söyleyeyim: Sataşmadan dolayı söz almadığınızı biliyorum ama o
zaman size bir dakika yerinizden söz vermek durumundaydım, Özgür Özel ayağa
kalkmasaydı. 
AYKUT
ERDOĞDU (İstanbul) – Çok yormayacağız ama haklı olduğumuzu düşünüyoruz. 
İyi
akşamlar.
BAŞKAN
– Peki, tamam.
Sayın
milletvekilleri, ikinci turdaki konuşmalar…
ERKAN
AKÇAY (Manisa) – Sayın Başkan, müsaade ederseniz yerimizden…
BAŞKAN
- …tamamlanmıştır deyip Sayın Akçay’a söz veriyorum.
Buyurun
Sayın Akçay.
III.- AÇIKLAMALAR (Devam)
45.- Manisa Milletvekili Erkan Akçay’ın,
Maliye Bakanı Naci Ağbal’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın ikinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Tabii,
Sayın Maliye Bakanının açıklamalarını dikkatle izledik. Ben herhangi bir
sataşmadan da söz almıyorum fakat bazı görüşlerimi ifade etmek itibarıyla…
BAŞKAN
– İki dakika lütfen.
ERKAN
AKÇAY (Manisa) – Şimdi, on dört yılda bütçenin 5 kat arttığından bahsetti Sayın
Bakan. Doğrudur, 5 kat rakamsal olarak artmıştır. Tabii, bir de bunu gerçek,
reel anlamda enflasyondan arındırarak ifade etmekte de fayda vardır.
Bir
de sizden evvelki on dört yılda da bütçenin nereden nereye geldiğini de tabii,
dönemsel olarak mukayese edince en azından kırk elli yıllık periyotlar hâlinde,
biraz daha anlamlı olur.
Şimdi,
bilhassa sıkıntı… 2007-2008 krizinden sonra kamu harcamalarının rasyonalizasyonu
programı yapmıştır Hükûmet. Ondan sonra, gelirlerin iyileştirilmesi programı
yapmıştır, bu çalışmaları… Demek ki kamu harcamaları rasyonel değil ki böyle
bir program yapma ihtiyacı duymuştur ve gelirlerin iyileştirilmesi ihtiyacı
vardır, ona göre program geliştirmeye çalışmıştır. Bilhassa gelirlerin
ekonominin ihtiyaçlarına göre ayarlanması sorunu vardır çünkü maalesef,
Türkiye’de bütçe gelirleri daha çok konjonktüre bağlıdır. Bu yapısal sorunların
çözülmesi gerekir.
Bir
de bir önceki Maliye Bakanı Sayın Şimşek döneminde de yöneltmiştim, o da
doğruluğunu kabul etmişti, AKP döneminin yıllık faize ödediği tutar, 2013-2015
yılları arasında yıllık 50 milyar lira iken bu 57’nci Hükûmetin yıllık ortalama
faiz ödemesi 37,7 milyar liradır. Bu rakam itibarıyla, AKP döneminde kamunun
faiz ödemelerinin yıllık ortalama rakamı, her ne kadar dönemsel olarak yıllar
itibarıyla bütçe içerisindeki faiz ödemeleri azalmışsa da rakamlar itibarıyla,
rakamlar üzerinden baktığımızda, yüzde 12,6’lık bir artış gösterdiği de Maliye…
(Mikrofon
otomatik cihaz tarafından kapatıldı) 
ERKAN
AKÇAY (Manisa) - …kaynakları tarafından kabul edilen bir durumdur.
Teşekkür
ederim Sayın Başkan.
BAŞKAN
- Teşekkür ederim Sayın Akçay, sağ olun.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) HAZİNE MÜSTEŞARLIĞI (Devam)
1) Hazine Müsteşarlığı 2016
Yılı Merkezî Yönetim Bütçesi
2) Hazine Müsteşarlığı 2014
Yılı Merkezî Yönetim Kesin Hesabı

B) BANKACILIK DÜZENLEME VE
DENETLEME KURUMU (Devam)
1) Bankacılık Düzenleme ve
Denetleme Kurumu 2016 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2014 Yılı Merkezî Yönetim Kesin Hesabı

C) SERMAYE PİYASASI KURULU (Devam)
1) Sermaye Piyasası Kurulu
2016 Yılı Merkezî Yönetim Bütçesi
2) Sermaye Piyasası Kurulu
2014 Yılı Merkezî Yönetim Kesin Hesabı

Ç) VAKIFLAR GENEL MÜDÜRLÜĞÜ (Devam)
1) Vakıflar Genel Müdürlüğü
2016 Yılı Merkezî Yönetim Bütçesi
2) Vakıflar Genel Müdürlüğü
2014 Yılı Merkezî Yönetim Kesin Hesabı

D) AFET VE ACİL DURUM
YÖNETİMİ BAŞKANLIĞI (Devam)
1) Afet ve Acil Durum
Yönetimi Başkanlığı 2016 Yılı Merkezî Yönetim Bütçesi
2) Afet ve Acil Durum
Yönetimi Başkanlığı 2014 Yılı Merkezî Yönetim Kesin Hesabı

E) TÜRK İŞBİRLİĞİ VE
KOORDİNASYON AJANSI BAŞKANLIĞI
(Devam)
1) Türk İşbirliği ve
Koordinasyon Ajansı Başkanlığı 2016 Yılı Merkezî Yönetim Bütçesi
2) Türk İşbirliği ve
Koordinasyon Ajansı Başkanlığı 2014 Yılı Merkezî Yönetim Kesin Hesabı

F) YURTDIŞI TÜRKLER VE
AKRABA TOPLULUKLAR BAŞKANLIĞI
(Devam)
1) Yurtdışı Türkler ve
Akraba Topluluklar Başkanlığı 2016 Yılı Merkezî Yönetim Bütçesi
2) Yurtdışı Türkler ve
Akraba Topluluklar Başkanlığı 2014 Yılı Merkezî Yönetim Kesin Hesabı

G) ATATÜRK KÜLTÜR, DİL VE
TARİH YÜKSEK KURUMU (Devam)
1) Atatürk Kültür, Dil ve
Tarih Yüksek Kurumu 2016 Yılı Merkezî Yönetim Bütçesi
2) Atatürk Kültür, Dil ve
Tarih Yüksek Kurumu 2014 Yılı Merkezî Yönetim Kesin Hesabı

Ğ) ATATÜRK ARAŞTIRMA MERKEZİ (Devam)
1) Atatürk Araştırma Merkezi
2016 Yılı Merkezî Yönetim Bütçesi
2) Atatürk Araştırma Merkezi
2014 Yılı Merkezî Yönetim Kesin Hesabı

H) ATATÜRK KÜLTÜR MERKEZİ (Devam)
1) Atatürk Kültür Merkezi
2016 Yılı Merkezî Yönetim Bütçesi
2) Atatürk Kültür Merkezi
2014 Yılı Merkezî Yönetim Kesin Hesabı

I) TÜRK DİL KURUMU (Devam)
1) Türk Dil Kurumu 2016 Yılı
Merkezî Yönetim Bütçesi
2) Türk Dil Kurumu 2014 Yılı
Merkezî Yönetim Kesin Hesabı

İ) TÜRK TARİH KURUMU (Devam)
1) Türk Tarih Kurumu 2016
Yılı Merkezî Yönetim Bütçesi
2) Türk Tarih Kurumu 2014
Yılı Merkezî Yönetim Kesin Hesabı
BAŞKAN
- Biraz önce, ikinci turdaki konuşmalar tamamlandı dedim ama tamamlanmamış,
özür dilerim.
Şimdi,
aleyhte olmak üzere, Ankara Milletvekili Sayın Erkan Haberal’a söz veriyorum.
Süreniz
beş dakikadır.
Buyurun
Sayın Haberal. (MHP sıralarından alkışlar)
ERKAN
HABERAL (Ankara) - Sayın Başkan, gecenin bu saatindeki güler yüzünüz için
teşekkür ediyorum size, sağ olun.
BAŞKAN
- Rica ederim.
ERKAN
HABERAL (Devamla) - Değerli milletvekilleri, Türkiye Cumhuriyeti’nin değerli
bürokratları; hepinizi saygıyla selamlıyorum.
Bugün
bu bütçede, bence, her şey bir tarafa Türk Dil Kurumu bir tarafa. Bu bütçeyi
değerlendirirken Türkiye’de Türk Dil Kurumunu ayrı bir yere koymamız gerek.
Dil, özgürlük demek; dil, vatan demek; dil, bayrak demek, Türkçe dil,
bayrağımız; dil, memleket demek. Bu ülkede bize bahşedilen, Cenab-ı Allah’ın
bahşettiği bayrağımız, dilimiz, aziz şehitlerimizin kanlarıyla suladıkları bu
vatanda dalgalanan al bayrağımız; 2 tane aziz değere sahibiz. 
Dil,
insanlar arasında iletişimi sağlayan bir araç. Dil, yalnızca bir iletişim aracı
da değil, bireylerin hem kişisel hem de ulusal kimliklerini açığa vuran,
toplumdaki bireyler arasında birliği ve bütünlüğü sağlayan en önemli unsur.
Dil, millî kültürün ve milletin temel unsuru. Dil, millî birliği ve
beraberliği, bütünlüğü sağlayan en mühim unsur olduğu için üzerine titrenilmesi
gereken sosyal bir müessese. Bir millet için bu denli önemli yere sahip olan
dile, millet birliğini ve bütünlüğünü korumak adına sahip çıkılmalı,
geliştirilmeli, yabancı etkilerden ve yozlaştırmalardan korunmalıdır. 
Ama,
Sayın Bakan, size bakıyorum, Türk Dil Kurumunun bütçesi 15 milyon TL.
BAŞBAKAN
YARDIMCISI YILDIRIM TUĞRUL TÜRKEŞ (Ankara) - Maliye Bakanına bakın.
ERKAN
HABERAL (Devamla) - Konfüçyüs’e “Bir ülkeyi idare etmeye çağrılsaydınız ilk iş
olarak ne yapardınız?” diye sormuşlar. Konfüçyüs şöyle cevap vermiş: “Önce dili
düzeltirdim, dil düzgün olmazsa kelimeler düşünceyi iyi anlatamaz. Düşünceler
iyi anlatılmazsa yapılması gereken şeyler iyi yapılamaz. Gereken yapılamazsa
ahlak ve kültür bozulur. Ahlak ve kültür bozulunca adalet yolunu şaşırır.
Adalet yanlış yola saparsa halk, güçsüzlük ve şaşkınlık içine düşer, ne
yapacağını, işin nereye varacağını bilemez. Bu sebeple söylenilen sözü doğru
söylemeli. Hiçbir şey dil kadar mühim değildir.” demiş Sayın Konfüçyüs ama Türk
Dil Kurumunun bütçesi 15 milyon.
Sayın
Bakanım, Plan ve Bütçe Komisyonunda bunu size arz etmiştim. Şahsınıza yapılmış
bir eleştiri değil bu, daha önceki hükûmetlerden bugüne gelen rakamlar; bunun
için altını her seferinde çizeceğim.
KAMİL
AYDIN (Erzurum) – Yani saydıkları hizmet ağı kadar yok, değil mi rakam?
ERKAN
HABERAL (Devamla) – Anlatacağım efendim.
Muhterem
Necip Kalkan ağabeyim, buradasınız, size çok teşekkür ediyorum, bütün
söylediklerinizin altına imzamı atıyorum ama efendim, Hükûmet sizsiniz, iktidar
sizsiniz, buyurun, Sayın Bakana söyleyin o zaman, Sayın Ağbal da burada, lütfen
Türk Dil Kurumunun bütçesini 2 katına çıkarsın. Türk Dil Kurumunda 130
öğrenciye burs verdik. 30 tane -bakın burada- bilimsel etkinlik
gerçekleştirmiş. Türk Dil Kurumundan bahsediyoruz. 130 lisans öğrencisine burs
vermiş, 54 yüksek lisans öğrencisine burs vermiş. Bunu söyleyen sizin Sayın
Bakanınız?
ORHAN
DELİGÖZ (Erzurum) – Az mı?
ERKAN
HABERAL (Devamla) – 15 milyon… Bakın, siz yaptınız, liderler zirvesinde
otellere ödenen ücret 15 milyondan fazla bir rakam. (MHP sıralarından alkışlar)
Ana
dilimiz Türkçeye baktığımızda, yeryüzünün en geniş coğrafya alanında, 12 milyon
kilometrekare alanda Türkçe konuşulduğunu görüyoruz. Artı, Türkçemizin dünyada
kullanılan 6 tane dilden 1 tanesi, en fazla konuşulan dillerden 1 tanesi
olduğunu biliyoruz. 
Sayın Başkanım, ben, son konuşmacı olduğuma göre bana
iki dakika daha müsaade eder misiniz?
BAŞKAN
– Edemem.
ERKAN
HABERAL (Devamla) – Siyaset yapmıyorum ama dilimizi konuşuyorum.
BAŞKAN
– Ama çok eşitsizlik olur, adaletli davranmak gerekiyor.
ERKAN
HABERAL (Devamla) – O zaman efendim adaletli davranacağım. 
Dilimizde
en temel şey yozlaşma. 16’ncı yüzyılda dilimize giren Arapça ve Farsçanın
akabinde dilimize maalesef Fransızca girmiştir ve son, bu dönem dilimiz
İngilizcenin yoğun esiri altında kalmıştır. Eğitim dilimizdeki, özellikle üniversitelerdeki
eğitim dilimizin İngilizce olması Türkçeyi bu hâle getirmiştir, bir yozlaşmaya
sebebiyet vermiştir ve bugün Meclisteki tartışmaların, kavgaların en büyük
sebeplerinden biri Türkçeyi güzel kullanamamamız olmasından kaynaklanmaktadır.
BAŞKAN
– Teşekkür ederim Sayın Haberal.
ERKAN
HABERAL (Devamla) – Ben teşekkür ediyorum efendim. (MHP sıralarından alkışlar) 
BAŞKAN
– Sayın milletvekilleri, ikinci turdaki konuşmalar tamamlanmıştır. 
Şimdi,
soru-cevap işlemine geçiyoruz, süremiz yirmi dakika. Bu sürenin on dakikasını
sorulara ayırdık, diğer on dakikasında sorulara sayın bakanlar cevap verecek.
Başlıyoruz.
Sayın
Erdoğan…
MEHMET
ERDOĞAN (Muğla) – Sayın Başkan, teşekkür ediyorum. 
Sayın
Yalçın Akdoğan’a sormak istiyorum ilk sorumu: Sayın Bakan, bugün 28 Şubat,
Dolmabahçe mutabakatının yani millî birliğimize yapılan darbenin yıl dönümü.
Dolmabahçe görüşmesi ve imzalanan mutabakat, Sayın Cumhurbaşkanının bilgisi ve
talimatıyla mı yapıldı, yoksa Sayın Cumhurbaşkanına rağmen mi yapıldı? 
Yine,
trafik sigortasıyla ilgili sorumu da Maliye Bakanına sormak istiyorum:
Aldığımız bilgilere göre zorunlu trafik sigortası primlerinin 5 ile 10 katı
arasında artması sonucu, vatandaşlarımızın en az yüzde 20’sinin sigortasını
yaptıramadığı belirtilmektedir; bu, doğru mudur? Doğruysa bu, çok tehlikeli bir
gelişmedir. Zorunlu trafik sigortasının herkes tarafından yaptırılabilmesi için
fiyatlandırmanın yeniden yapılmasıyla ilgili bir çalışmanız var mıdır? 
Tarım
sigortasıyla ilgili birçok vatandaşımız mağdur, beş yıl üst üste doğal afetler
sebebiyle tarım sigortasından faydalanan vatandaşlarımızın ürünlerini yeniden
sigorta ettiremediği bildirilmektedir.
BAŞKAN
– Teşekkür ederim Sayın Erdoğan.
Sayın
Tor…
FAHRETTİN
OĞUZ TOR (Kahramanmaraş) – Sayın Başkan, teşekkür ederim.
Sorum,
öğretmenevleriyle, öğretmenlerimizle ilgilidir; medarıiftiharımız yeni nesil
onların eseri olacak, güzide, kıymetli öğretmenlerimizle ilgili.
1’inci
dereceye yükselmiş öğretmenlerimize 3600 ek gösterge veremediniz; bari,
ihtiyaçları olduğunda, öğretmenevlerinde sıkıntı çekmeden kalabilmelerini
teminen, öğretmenevlerinin fiyat politikasını gözden geçirmenizi bekliyor ve
aşağıdaki sorularımı soruyorum:
1)
Hemen hemen ortalama bir otel fiyatına ulaşan öğretmenevleri konaklama
ücretlerini orduevi fiyatlarıyla eşitlemeyi düşünüyor musunuz?
2)
Başkent Öğretmenevinde -ücreti yönünden- öğretmenlerin kalamadığını biliyor
musunuz? Başkent Öğretmenevinde, öğretmenler için, konaklayabilecekleri özel
bir fiyat tarifesi uygulamayı düşünüyor musunuz? Başkent Öğretmenevi için böyle
bir düşünceniz yok ise, öğretmenlerimiz ve emeklilerimiz, Başkent
Öğretmenevinin adının “Grand Başkent Oteli” olarak değiştirilmesini
istemektedirler, bilmenizi isterim.
Teşekkür
ederim.
BAŞKAN
– Teşekkür ederim.
Sayın
Türkmen...
ELİF
DOĞAN TÜRKMEN (Adana) – Teşekkür ederim Başkanım.
Sayın
Bakan, Adana için soruyorum: Tufanbeyli Devlet Hastanesinde doktor ve personel
açıklığı vardır. Bunu gidermek için herhangi bir şey yapmayı düşünüyor musunuz?

Tufanbeyli
ve Adana’nın diğer ilçelerinde İŞKUR geçici istihdam yaratırken, bu listelerin
AKP ilçe başkanlıkları tarafından hazırlandığı söylenmektedir. Bu konuda bir
şey yapmayı düşünüyor musunuz?
Kozan’ın
kırsal köylerinde imamlar ve öğretmenler için konut sorunu vardır, Adana’nın
belki diğer ilçelerinde de var. Bu konuda bir çalışma yapmayı düşünüyor
musunuz?
Karaisalı
ilçemizde, kırsalda, orman kadastrosu geçmediği için, buralarda arazi kullanan
vatandaşlarımız ne yazık ki arazilerle ilgili hukuki tasarruflarda
bulunmamaktadır. Karaisalı’nın orman kadastrosuyla ilgili bir çalışma yapmayı
düşünüyor musunuz?
Teşekkür
ederim.
BAŞKAN
– Sayın Koçdemir...
KADİR
KOÇDEMİR (Bursa) – Teşekkürler Sayın Başkan
Benim
sorum, Sayın Bakan Yalçın Akdoğan’a.
Diplomatik
birimlerimizin, yurt dışı Türkler ve akraba topluluklarını siyasi temsilde
zayıflatacak çalışmalarda bulundukları, bu çerçevede, Bulgaristan Türklerinin
siyaseten bölündüğü, bu yöndeki çalışmaları sebebiyle bazı devlet
görevlilerimizin, bulundukları ülke nezdinde sıkıntıya sebep oldukları,
Bulgaristan’da faaliyet gösteren bir partinin yöneticilerine Türkiye’ye giriş
yasağı konulduğu doğru mudur? 
Aynı
şekilde, Bursa’da geçen hafta yapılan Eğridereliler dostluk gecesinde
Bulgaristan’dan gelen Eğridere Belediye Başkanının konuşturulmaması yönünde
Sağlık ve İçişleri Bakanları özel kalem müdürlerince özel talimat verildiği
doğru mudur, doğruysa burada amaçlanan nedir? 
Teşekkür
ederim. 
BAŞKAN
– Sayın Aksu…
İSMAİL
FARUK AKSU (İstanbul) – Sayın Başkan, sorum Sayın Maliye Bakanına: 2003-2015
yılları arasında yaklaşık 165 milyar dolar doğrudan yabancı sermaye girişinin
olduğunu söylediniz. Peki, bunların ne kadarı finans, sigorta, bankacılık, ne
kadarı hizmet, ne kadarı AVM, perakende sektörü ve ne kadarı gayrimenkul
satışlarıyla ilgilidir? Bu yabancı sermaye girişinin ne kadarı, varlıkların el
değiştirmesi şeklinde olmuştur? Bunların ne kadarı, millî bankalar tarafından
finanse edilmiştir? Doğrudan yabancı sermaye, üretimde kapasiteyi ve istihdamı
artıracak yatırımlarda ne ölçüde kullanılmıştır? Yabancı sermaye etkiliyse
döneminize ait büyüme ortalaması geçmişe göre neden daha düşüktür? Örneğin,
2015 yılı içerisinde geldiği belirtilen 16,6 milyar dolar tutarındaki yabancı
sermaye girişinin içinde teknoloji yoğun, katma değer ve istihdam yaratan
yatırımların büyüklüğü nedir? 
Teşekkür
ederim. 
BAŞKAN
– Sayın Şimşek… 
Yok
mu?
MEHMET
ERDOĞAN (Muğla) – Yok, yok. 
BAŞKAN
– Sayın Kamil Aydın…
KAMİL
AYDIN (Erzurum) – Sayın Akdoğan, mezarlar, milletlerin varlığının anıtsal
ifadeleridir ve tapu senetleridir. Bu yüzden, Musul, Kerkük, Süleymaniye,
Erbil’de peşmergeler, bölgedeki Türkmen varlığını yok etmek için işe
mezarlardan başlamışlardır, daha sonra tapu daireleri. Siz de bir şeye dikkat
çektiniz, ben onu biraz daha geliştirerek bir bilgi sunmak istiyorum: En son
Belgrad gezimizde, Belgrad merkezde bir camimiz var, Osmanlı ecdat yadigârı bir
cami ama bahçesindeki türbelerin bütün taşları sökülmüş, bir kenara, böyle bir
güruh gibi bırakılmış. Sorduğumda caminin yetkilisine, “Efendim, caminin
devrini Vahabi bir grup satın aldı; dolayısıyla, onların da mezara ve mezar
taşlarına, anıtlara bakışı belli.” dediler. Öyle uluorta söküp çıkarmış, bir
kenara yığmışlar. Bu, beni çok rencide etti, çok üzdü, bunu lütfen
dikkatlerinize sunuyorum. 
BAŞKAN
– Teşekkür ederim. 
Sayın
Erkan Aydın…
ERKAN
AYDIN (Bursa) – Sayın Tuğrul Türkeş’e sorum. 
Sayın
Bakan, Kuzey Kıbrıs Türk Cumhuriyeti Ulaştırma Bakanlığı, Ercan Havalimanı’nın
bakım ve onarımı için hiçbir ihaleye çıkmadan Türkiye’den özel bir firmayla 11
milyon 250 bin Amerikan doları karşılığında anlaşma yapmıştır. Devlet Hava
Meydanları, bunu, teknik personel tahsis ederek karşılıksız yapabileceğini
bildirmiş, Lefkoşa Büyükelçiliğimiz de bu ihaleye olumsuz görüş bildirmiştir.
KKTC Ombudsmanı Emine Dizdarlı da basın toplantısı yaparak bunun açıkça
usulsüzlük olduğunu bildirmiştir. Konu iç hukuk gibi görünse de akla şu sorular
gelmektedir: 
KKTC
ekonomisinin temelini Türkiye'nin aktardığı kaynak oluşturmaktadır. Bu kaynak
usulsüz olarak özel şirketlere mi ayrılmaktadır? KKTC Ulaştırma Bakanlığının
anlaşma yaptığı firmanın Hükûmetinizle bir yakınlığı var mıdır? Lefkoşa
Büyükelçiliğimizin itirazına rağmen yapılan anlaşma konusunda bir araştırma ve
soruşturma yaptınız mı?
BAŞKAN
– Sayın Çam…
MUSA
ÇAM (İzmir) – Teşekkürler.
Sayın
Bakan Yalçın Akdoğan’a sorum. 
Sayın Bakan, oturduğu yerden yapmış olduğu konuşmada
“YPG ve PKK, alçak örgütlerdir.” demiştir. “Alçak örgüt” dediği YPG’nin Başkanı
Salih Müslim’i burada ağırladılar ve kırmızı pasaport verdiler. O zaman “alçak”
değil miydi? Bunu soruyorum. 
İkincisi
de Dolmabahçe oturumunda Sayın Cumhurbaşkanı Recep Tayyip Erdoğan’dan habersiz
adım atmayacağını biliyoruz Sayın Yalçın Akdoğan’ın. Habersiz mi oturdular,
haberli mi oturdular? 
Bir
de Sayın Recep Tayyip Erdoğan, Sivas katliamı davası açıldığında zaman aşımına
uğradı ve birçok katil kurtuldu, sanki bir temel atma veya açılış yapıyormuş
gibi “Hayırlı ve uğurlu olsun.” dedi. Şimdi ise “Anayasa Mahkemesi kararını
tanımıyorum ve buna saygı duymuyorum.” dedi. Böyle bir çifte standardı protesto
ediyoruz ve doğru bulmuyoruz. 
Teşekkür
ederim. 
BAŞKAN
– Sayın Tüm… 
MEHMET
TÜM (Balıkesir) – Sayın Başkan, Cerattepe’deki maden çalışmasının, Artvin
halkının direnişi sayesinde, Sayın Başbakan tarafından hukuki süreç
sonuçlanıncaya kadar durdurulduğu açıklandı ancak Sayın Cumhurbaşkanı,
Cerattepe’nin “yavru Gezi” olduğunu açıklayarak Artvin halkını Gezi gençliği
gibi terörist olarak görmektedir. 
Şimdi
Hükûmete soruyorum: Cerattepe eylemlerini terör eylemi olarak mı görüyorsunuz?
Öyle görüyorsanız tüm Artvin halkı terörist midir? Artvin halkına destek veren
tüm Türkiye halkını teröre yardım ve yataklık suçundan içeri mi atacaksınız?
Sayın Başbakan, Cerattepe direnişçileriyle görüştü. Sayın Cumhurbaşkanının
söylemlerine göre, Başbakan da teröristlere yardım ve yataklık suçu işlemekte
midir? Bu konuda savcılıkların da incelemesi var mıdır? 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Bakanlar, buyurun. 
On
dakika süreniz var. 
BAŞBAKAN
YARDIMCISI YALÇIN AKDOĞAN (Ankara) – Sayın Başkan, değerli milletvekili
arkadaşlarım; herhâlde bana üç dakika düşüyor. 
Şimdi,
Bulgaristan’la ilgili soru soruldu. Bulgaristan’daki tabii, bütün
soydaşlarımızla, sade Bulgaristan değil, bütün Balkanlardaki, ülkelerdeki
soydaşlarımızla çok yakın bir ilişki içindeyiz. Oradaki partilerle de doğrusu
çok sıcak ilişkilerimiz var. Yani ben de gittiğimde bütün parti başkanlarıyla
bir araya geliyorum, Sayın Başbakanımız da bir araya geliyor. Hükûmet olarak
her türlü katkıda bulunuyoruz ama onun ötesinde belediyelerimizin kardeş
belediyeleri var, STK’larımızın, Diyanet Vakfının birtakım faaliyetleri var
yani oradaki hem soydaşlarımız hem vatandaşlarımız hem akraba topluluklarla çok
iyi bir ilişkimiz var. 
Yalnız
orada Rusya’ya müzahir bir eski parti başkanı, Türkiye aleyhine bir tutum
takınmıştır ve Türkiye’ye açıkça hasmane birtakım söylemler içerisine
girmiştir. Bizim eleştirimiz de ona karşıdır. Parti içerisindeki bölünme de o
şahsın gerçekleştirdiği bir siyasi operasyonun sonucudur. Daha sonra oradan
bazı milletvekilleri ayrılarak başka bir parti kurmaktadır. Bu, kendi
bağlamında işleyen bir süreçtir. Yani biz bu ülkelere ikili ilişkilerimiz
çerçevesinde ve iç işlerine karışmayacak şekilde soydaş topluluklara gereken
katkıda bulunmaya çalışıyoruz. 
Onun ötesinde, Belgrad’la ilgili hassasiyet için çok
teşekkür ediyorum yani bu konu bizim de dikkatimize getirilmiş oldu. Ben de
arkadaşlarımıza talimat verdim. Yani orada ne yapılabilirse. Tabii, dediğim
gibi oradaki ülkelerin izin verdiği çerçevede biz faaliyette bulunabiliyoruz.
Bu ülkelerde camilerin, geçmiş dönemde cemaati olmadığı için farklı kişilere
satıldığı, farklı amaçlarla kullanılabildiğini de biliyoruz. Bunları biz
yasalar elverdiği çerçevede bir şekilde satın alarak asli fonksiyonuna
döndürmeye de çalışıyoruz. Son ziyaretimizde de, Sayın Başbakanımız, bir arsa
tahsis edilmesi hâlinde geniş bir alanda külliye yapılabileceği ve bütün
bunları yani oradaki ihtiyaçları giderebilecek şekilde yapabileceğimizi de
söyledi. Ama sizin dediğiniz konuyla hassaten büyükelçiliğimiz ilgilenecek ama
bu tür başka birtakım yapıların da olduğunu ve farklı amaçlarla camilerin
kullanılabildiğini de görüyoruz. Maalesef biz burada her türlü iyi niyetimizi
göstermemize rağmen o ülkelerde birtakım konularda işlerin daha ağır yürüdüğünü
de söyleyebiliriz. 
Onun
ötesinde, Dolmabahçe meselesi, ikide bir soruluyor burada. Tabii, Dolmabahçe
bir mutabakat değildir. Dolmabahçe’nin bir mutabakat olmadığını ben o gün de
söyledim. Herhangi bir şey imzalanmış da değildir. Ben, yasamayla ilgili Bakan
olarak HDP milletvekillerimizle bir araya geldim. Bu, ilk defa bir araya
gelmemiz de değildir. Daha önce de görüşmelerimiz olmuştur ve orada, silah
bırakmayla ilgili bir çağrıyı HDP milletvekilleri okumuşlardır. Bunun ötesinde,
bu kadar ciddi bir meselenin farklı, ucuz polemik alanlarına çekilmesini de
doğru bulmuyorum. 
MUSA
ÇAM (İzmir) – Sayın Bakan, Cumhurbaşkanından haberli mi, habersiz mi? 
BAŞBAKAN
YARDIMCISI YALÇIN AKDOĞAN (Ankara) – Cumhurbaşkanımız burada, bu konuda
açıklama yapmıştır, biz, liderimizin sözünün ötesinde söz söylemeyi de doğru
bulmuyoruz. 
Teşekkür
ederim. (AK PARTİ sıralarından alkışlar)
ERKAN
AKÇAY (Manisa) – Susalım yani. O yediğiniz hurmalar bugün sizi tırmalar. 
BAŞKAN
– Buyurun Sayın Bakan. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Şimdi, münhasıran bir tane soru
var ama ondan önce, bir kere, muhalefetteki iki partinin Türk Dil Kurumunun
bütçesinin yetersizliği ve faaliyetini yeterli bulmaması noktasında, olumlu,
yapıcı muhalefette bulunuyor olmalarından dolayı kendilerine çok teşekkür
ediyorum. Her iki partinin, Hükûmete girmekten imtina ettiği dar bir dönemde ön
hazırlıkları yaptığımız için bu senenin bütçesine yetişmedi. 
ERKAN
HABERAL (Ankara) – Siz o zaman neredeydiniz Sayın Bakan? 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – İnşallah, önümüzdeki sene, Türk
Tarih ve Türk Dil Kurumunun bütçelerini hakikaten kurumlara daha layık hâle
getirip hazırlayacağız ama şimdiden uyarıyorum: O safhada yan çizerseniz, katkı
vermezseniz o zaman ben de sizlerle ayrıca görüşeceğim. 
Şimdi,
Cumhuriyet Halk Partisinden Bülent Bey zannedersem, Kuzey Kıbrıs Türk
Cumhuriyeti’yle ilişkilerin bana bağlı olduğundan bahisle, oradaki bir
havaalanı konusunu sordu. 
Tanju Özcan Bey’di, zabıtlardan okuyorum: “Başka
verecek kurum bulamamışlar, sadece bu kurumu vermişler.” diyordu. Umuyorum ki
arkadaşı Bülent Bey’in Kuzey Kıbrıs Türk Cumhuriyeti gibi bir devletle
ilişkilerin münhasıran bana bağlı olduğunu ifade ettiğini kendisi de duymuştur,
biraz daha ne iş yaptığımı anlar diye tahmin ediyorum; gerçi tabii, oğlundan
ümitliyim, kendisinin anlamadığını gördük. (AK PARTİ sıralarından alkışlar) 
ERKAN AYDIN (Bursa) – Cevabı alabilir miyiz?
BAŞBAKAN YARDIMCISI YILDIRIM TUĞRUL TÜRKEŞ (Ankara) –
Şimdi, Kuzey Kıbrıs Türk Cumhuriyeti’nde yürütülen birçok projeden bir tanesi
de orada havaalanının kapasitesinin artırımı ve genişletilmesidir ama şu
safhaya kadar Türkiye’den herhangi bir ödenek verilmemiştir. Birtakım iddialar
sizin de bahsettiğiniz gibi vardır, konu araştırılıyor. Daha detaylı bilgiyi
yazılı olarak da ulaştırabilirim. Herhâlde bu kadarı yeterlidir.
ERKAN AYDIN (Bursa) – Yazılı alabilir miyim?
BAŞBAKAN YARDIMCISI YILDIRIM TUĞRUL TÜRKEŞ (Ankara) –
Başka konuşmalarda da sorular vardı ama onları daha sonra bu milletvekillerine
bildireceğim.
Teşekkür ederim. 
MALİYE BAKANI NACİ AĞBAL (Bayburt) – Sayın Başkan,
zorunlu trafik sigortasıyla ilgili olarak bir soru soruldu. Biliyorsunuz son
dönemde zorunlu trafik sigortasıyla ilgili birtakım düzenlemeler yapıldı. Bu,
vatandaşlarımız arasında serzenişe ve şikâyetlere neden oldu. Özellikle prim
seviyesinin artırılmasına dönük yapılan düzenlemeden sonra Hazine
Müsteşarlığımız tarafından bu konuda bir kanun düzenlemesi çalışmaları devam
ediyor. 
Sigortacılıkta biliyorsunuz önemli olan risk, riske
uygun bir teminat ve bununla orantılı bir şekilde de bir prim yapısının
oluşturulması. Anladığım kadarıyla, mevcut sistemde özellikle riski artıran
birtakım yargısal kararlar nedeniyle mevzuatta, mevcutta açık olan birtakım
hususlar inşallah yapılacak yasal düzenlemeyle giderildikten sonra bu konuda da
primle ilgili gerekli düzenlemeler yapılmış olur. 
İkinci
olarak da, ben biliyorsunuz konuşmamda, 1980’li yıllardan 2002’nin başına kadar
olan dönemde yaklaşık 15 milyar liralık bir doğrudan yabancı sermaye
yatırımının olduğunu ama 2003 ila 2015 döneminde yaklaşık 165 milyar dolar
Türkiye’ye bir yatırım geldiğini söyledim. Burada, bir kere, ülkemize bu
şekilde daha fazla yabancı sermaye gelmiş olması bizim açımızdan, hepimiz
açısından memnuniyet vericidir. Bu ülkeye de yabancı yatırımcılar gelecek,
yatırım yapacaklar ve inşallah ülkemizin kalkınmasına da bu, katkı verecek. 
Biliyorsunuz,
yabancı sermayeyle ilgili üniversitelerde okutulan ders kitaplarında sıklıkla
“Bir ülkeye yabancı sermaye hangi koşullarda gider?” şeklinde bir açıklama da
yapılır. Eğer bir ülkede siyasi istikrar yoksa, ekonomik istikrar yoksa,
ekonomik öngörülebilirlik yoksa, o ülkede ekonomik parametreler sürekli bir
şekilde aşağı veya yukarı yönlü gidiyorsa o ülkeye yabancı sermaye gitmiyor.
2002’den sonra özellikle yapılan siyasi reformlar, hukuk devletinin inşası,
ekonomi alanında yapılan reformların neticesinde ülkemiz, bölgesinde önemli bir
çekim merkezi hâline gelmiştir. Bu çerçevede de önemli yatırımlar ülkemize
gelmiştir. Bakın, bir rakam vererek sözlerimi bitireyim; gelen yatırımların
yüzde 24’ü, sadece imalat sanayisiyle ilgilidir.
Teşekkür
ederim.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, bir dakika, bir
düzeltme yapmam lazım izin verirseniz.
BAŞKAN
– Buyurun Sayın Bakanım.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Demin, ben sorulara cevap verirken
Cumhuriyet Halk Partisi sıralarından Bülent Bey’in soruyu sorduğu söylemiştim.
Şimdi elime gelen notta Bursa Milletvekili Sayın Erkan Aydın’ın sorduğu ifade
ediliyor. Düzeltiyorum, özür diliyorum.
BAŞKAN
– Teşekkür ederiz.
ÖZGÜR
ÖZEL (Manisa) – Estağfurullah, biz yazılı cevabı yollamanız açısından…
BAŞKAN
– Sayın milletvekilleri, şimdi, sırasıyla, ikinci turda yer alan bütçelerin
bölümlerine geçilmesi hususunu ve bölümlerini ayrı ayrı okutup oylarınıza
sunacağım.
Hazine
Müsteşarlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
07.82) HAZİNE MÜSTEŞARLIĞI
1) Hazine Müsteşarlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 58.271.489.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.244.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 11.851.142.000
BAŞKAN – Kabul
edenler… Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 3.099.551.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 73.223.426.000
BAŞKAN – Kabul
edenler... Etmeyenler... Kabul edilmiştir.
Hazine
Müsteşarlığı 2016 yılı merkezî yönetim bütçesinin bölümleri kabul edilmiştir.
Hazine
Müsteşarlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Hazine Müsteşarlığı 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ 






(TL)



Toplam Ödenek 67.404.784.997,16
Bütçe Gideri 64.109.087.899,06
İptal Edilen Ödenek 3.295.697.098,10
Ertesi Yıla Devredilen Ödenek 846.692.736,00
BAŞKAN – (A)
cetvelini kabul edenler... Etmeyenler... Kabul edilmiştir.
Hazine
Müsteşarlığı 2014 yılı merkezî yönetim kesin hesabının bölümleri kabul edilmiştir.
Bankacılık
Düzenleme ve Denetleme Kurumu 2016 merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.04) BANKACILIK DÜZENLEME VE
DENETLEME KURUMU
1) Bankacılık Düzenleme ve Denetleme Kurumu 2016 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 17.895.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.150.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 307.955.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 327.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 05 Diğer Gelirler 326.950.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 50.000
BAŞKAN – Kabul
edenler… Etmeyenler… Kabul edilmiştir.
 TOPLAM 327.000.000
BAŞKAN
– Kabul edenler... Etmeyenler... Kabul edilmiştir.
Bankacılık
Düzenleme ve Denetleme Kurumu 2016 yılı merkezî yönetim bütçesinin bölümleri
kabul edilmiştir.
Bankacılık
Düzenleme ve Denetleme Kurumu 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Bankacılık Düzenleme ve Denetleme Kurumu 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 232.000.000,00
Bütçe Gideri 103.264.918,55
İptal Edilen Ödenek 128.735.081,45
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 232.000.000,00
Net Tahsilat 228.585.460,57
BAŞKAN
– (B) cetvelini kabul edenler… Etmeyenler… Kabul edilmiştir.
Bankacılık
Düzenleme ve Denetleme Kurumu 2014 yılı merkezî yönetim kesin hesabının
bölümleri kabul edilmiştir.
Sermaye
Piyasası Kurulu 2016 merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.03) SERMAYE PİYASASI KURULU
1) Sermaye Piyasası Kurulu 2016 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 40.726.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 9.416.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 68.507.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 118.649.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 93.199.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 25.450.000
BAŞKAN – Kabul
edenler… Etmeyenler… Kabul edilmiştir.
 TOPLAM 118.649.000
BAŞKAN
– Kabul edenler... Etmeyenler... Kabul edilmiştir.
Sermaye
Piyasası Kurulu 2016 yılı merkezî yönetim bütçesinin bölümleri kabul
edilmiştir.
Sermaye
Piyasası Kurulu 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Sermaye Piyasası Kurulu 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 103.417.000,00
Bütçe Gideri 86.962.868,72
İptal Edilen Ödenek 16.454.131,28
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 103.217.000,00
Tahsilat 226.716.792,93
Ret ve İadeler 643.392,01
Net Tahsilat 226.073.400,92
BAŞKAN – (B)
cetvelini kabul edenler… Etmeyenler… Kabul edilmiştir.
Sermaye
Piyasası Kurulu 2014 yılı merkezî yönetim kesin hesabının bölümleri kabul
edilmiştir.
Vakıflar
Genel Müdürlüğü 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.18) VAKIFLAR GENEL MÜDÜRLÜĞÜ
1) Vakıflar Genel Müdürlüğü 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 28.831.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 10.043.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 468.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 379.230.000
BAŞKAN – Kabul
edenler… Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 65.666.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 484.238.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 498.170.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 50.270.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 110.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 658.440.000
BAŞKAN
– Kabul edenler... Etmeyenler... Kabul edilmiştir.
Vakıflar
Genel Müdürlüğü 2016 yılı merkezî yönetim bütçesinin bölümleri kabul
edilmiştir.
Vakıflar
Genel Müdürlüğü 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Vakıflar Genel Müdürlüğü 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 603.475.179,93
Bütçe Gideri 547.926.725,54
Ödenek Üstü Gider 4.612,83
İptal Edilen Ödenek 55.501.087,12
Ertesi Yıla Devredilen Ödenek 51.980,10
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 535.174.000,00
Tahsilat 613.005.380,86
Ret ve İadeler 14.850.433,53
Net Tahsilat 598.154.947,33
BAŞKAN
– (B) cetvelini kabul edenler… Etmeyenler… Kabul edilmiştir.
Vakıflar
Genel Müdürlüğü 2014 yılı merkezî yönetim kesin hesabının bölümleri kabul
edilmiştir.
Afet
ve Acil Durum Yönetimi Başkanlığı 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
07.96) AFET VE
ACİL DURUM YÖNETİMİ BAŞKANLIĞI
1) Afet ve Acil Durum Yönetimi Başkanlığı 2016 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 87.501.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 96.544.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 5.000.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 49.145.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 3.080.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 810.972.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 1.052.242.000
BAŞKAN
– Kabul edenler... Etmeyenler... Kabul edilmiştir.
Afet
ve Acil Durum Yönetimi Başkanlığı 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Afet ve Acil Durum Yönetimi Başkanlığı 2014 Yılı
Merkezî Yönetim Bütçesi
BAŞKAN– (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.015.406.000,00
Bütçe Gideri 896.876.899,19
Ödenek Üstü Gider 479,48
İptal Edilen Ödenek 118.529.580,29
BAŞKAN
– (A) cetvelini kabul edenler... Etmeyenler... Kabul edilmiştir.
Afet
ve Acil Durum Yönetimi Başkanlığı 2014 yılı merkezî yönetim kesin hesabının
bölümleri kabul edilmiştir.
Türk
İşbirliği ve Koordinasyon Ajansı Başkanlığı 2016 yılı merkezi yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri
okutuyorum:
40.32) TÜRK İŞBİRLİĞİ VE
KOORDİNASYON AJANSI BAŞKANLIĞI
1) Türk İşbirliği ve Koordinasyon Ajansı Başkanlığı
2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 178.896.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 714.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 179.610.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 80.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağışlar ve
Yardımlar ile Özel Gelirler 176.970.000
BAŞKAN – Kabul
edenler... Etmeyenler... Kabul edilmiştir.
 05 Diğer Gelirler 2.560.000
BAŞKAN – Kabul
edenler... Etmeyenler... Kabul edilmiştir.
 TOPLAM 179.610.000
BAŞKAN
– Kabul edenler... Etmeyenler... Kabul edilmiştir.
Türk
İşbirliği ve Koordinasyon Ajansı Başkanlığı 2016 yılı merkezî yönetim
bütçesinin bölümleri kabul edilmiştir.
Türk
İşbirliği ve Koordinasyon Ajansı Başkanlığı 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Türk İşbirliği ve Koordinasyon Ajansı Başkanlığı
2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 252.140.867,62
Bütçe Gideri 138.424.104,41
İptal Edilen Ödenek 71.212.242,15
Ertesi Yıla Devredilen Ödenek 42.504.521,06
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ









(TL)



Bütçe Geliri Tahmini 132.267.000,00
Net Tahsilat 136.999.097,26
BAŞKAN
– Kabul edenler… Etmeyenler… Kabul edilmiştir.
Türk
İşbirliği ve Koordinasyon Ajansı Başkanlığı 2014 yılı merkezî yönetim kesin
hesabı kabul edilmiştir.
Yurtdışı
Türkler ve Akraba Topluluklar Başkanlığı 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.51) YURTDIŞI TÜRKLER VE AKRABA
TOPLULUKLAR BAŞKANLIĞI
1) Yurtdışı Türkler ve Akraba Topluluklar Başkanlığı
2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 57.217.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 474.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 190.000.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 247.691.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
(B) CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 649.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 246.842.000
BAŞKAN – Kabul
edenler... Etmeyenler... Kabul edilmiştir.
 05 Diğer Gelirler 200.000
BAŞKAN – Kabul
edenler... Etmeyenler... Kabul edilmiştir.
 TOPLAM 247.691.000
BAŞKAN
– Kabul edenler... Etmeyenler... Kabul edilmiştir.
Yurtdışı
Türkler ve Akraba Topluluklar Başkanlığı 2016 yılı merkezî yönetim bütçesinin
bölümleri kabul edilmiştir.
Yurtdışı
Türkler ve Akraba Topluluklar Başkanlığı 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Yurtdışı Türkler ve Akraba Topluluklar Başkanlığı
2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 214.241.636,80
Bütçe Gideri 179.534.348,81
İptal Edilen Ödenek 34.707.287,99
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ









(TL)



Bütçe Geliri Tahmini 194.504.000,00
Net Tahsilat 188.029.008,10
BAŞKAN
– Kabul edenler… Etmeyenler… Kabul edilmiştir.
Yurtdışı
Türkler ve Akraba Topluluklar Başkanlığı 2014 yılı merkezî yönetim kesin hesabı
kabul edilmiştir.
Atatürk
Kültür, Dil ve Tarih Yüksek Kurumu 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.02) ATATÜRK KÜLTÜR, DİL VE TARİH
YÜKSEK KURUMU
1) Atatürk Kültür, Dil ve Tarih Yüksek Kurumu 2016 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 11.354.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 350.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 11.704.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 7.600
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 11.693.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 3.400
BAŞKAN – Kabul
edenler… Etmeyenler… Kabul edilmiştir.
 TOPLAM 11.704.000
BAŞKAN
– Kabul edenler... Etmeyenler... Kabul edilmiştir.
Atatürk
Kültür, Dil ve Tarih Yüksek Kurumu 2016 yılı merkezî yönetim bütçesinin
bölümleri kabul edilmiştir.
Atatürk
Kültür, Dil ve Tarih Yüksek Kurumu 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Atatürk Kültür, Dil ve Tarih Yüksek Kurumu 2014 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 9.908.918,00
Bütçe Gideri 9.614.473,42
İptal Edilen Ödenek 294.444,58
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 9.247.000,00
Net Tahsilat 9.290.209,63
BAŞKAN
– (B) cetvelini kabul edenler… Etmeyenler… Kabul edilmiştir.
Atatürk
Kültür, Dil ve Tarih Yüksek Kurumu 2014 yılı merkezî yönetim kesin hesabının
bölümleri kabul edilmiştir.
Atatürk
Araştırma Merkezi 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.03) ATATÜRK ARAŞTIRMA MERKEZİ
1) Atatürk Araştırma Merkezi 2016 Yılı Merkezî Yönetim
Bütçesi



Kodu


Açıklama


(TL)



 08 Dinlenme, Kültür ve Din
Hizmetleri 4.925.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 4.925.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 94.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 4.831.000
BAŞKAN – Kabul
edenler… Etmeyenler… Kabul edilmiştir.
 TOPLAM 4.925.000
BAŞKAN
– Kabul edenler... Etmeyenler... Kabul edilmiştir.
Atatürk
Araştırma Merkezi 2016 yılı merkezî yönetim bütçesinin bölümleri kabul edilmiştir.
Atatürk
Araştırma Merkezi 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Atatürk Araştırma Merkezi 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 4.104.500,00
Bütçe Gideri 3.720.563,96
İptal Edilen Ödenek 383.936,04
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 3.139.000,00
Net Tahsilat 3.479.194,17
BAŞKAN – (B)
cetvelini kabul edenler… Etmeyenler… Kabul edilmiştir.
Atatürk
Araştırma Merkezi 2014 yılı merkezî yönetim kesin hesabının bölümleri kabul
edilmiştir.
Atatürk Kültür
Merkezi 2016 yılı merkezî bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.04) ATATÜRK KÜLTÜR MERKEZİ
1) Atatürk Kültür Merkezi 2016 Yılı Merkezî Yönetim
Bütçesi



Kodu


Açıklama


(TL)



 08 Dinlenme, Kültür ve Din
Hizmetleri 4.957.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 4.957.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 170.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 4.787.000
BAŞKAN
– Kabul edenler… Etmeyenler… Kabul edilmiştir.
TOPLAM 4.957.000
BAŞKAN
– Kabul edenler... Etmeyenler... Kabul edilmiştir.
Atatürk
Kültür Merkezi 2016 yılı merkezî yönetim bütçesinin bölümleri kabul edilmiştir.
Atatürk
Kültür Merkezi 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Atatürk Kültür Merkezi 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 4.855.000,00
Bütçe Gideri 3.457.491,23
İptal Edilen Ödenek 1.397.508,77
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 4.105.000,00
Net Tahsilat 4.069.187,41
BAŞKAN
– (B) cetvelini kabul edenler… Etmeyenler… Kabul edilmiştir.
Atatürk
Kültür Merkezi 2014 yılı merkezî yönetim kesin hesabının bölümleri kabul
edilmiştir.
Türk
Dil Kurumu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.05) TÜRK DİL KURUMU
1) Türk Dil Kurumu 2016 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 366.700
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 14.872.300
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 15.239.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 94.721.500
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 316.250
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 52.630.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 5.250
 TOPLAM 147.673.000
BAŞKAN
– Kabul edenler... Etmeyenler... Kabul edilmiştir.
Türk
Dil Kurumu 2016 yılı merkezî yönetim bütçesinin bölümleri kabul edilmiştir.
Türk
Dil Kurumu 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türk Dil Kurumu 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 17.534.000,00
Bütçe Gideri 11.526.547,76
İptal Edilen Ödenek 6.007.452,24
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 145.000.000,00
Net Tahsilat 133.644.288,51
BAŞKAN
– (B) cetvelini kabul edenler… Etmeyenler… Kabul edilmiştir.
Türk
Dil Kurumu 2014 yılı merkezî yönetim kesin hesabının bölümleri kabul
edilmiştir.
Türk
Tarih Kurumu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.06) TÜRK TARİH KURUMU
1) Türk Tarih Kurumu 2016 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 613.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 9.620.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 10.233.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 85.711.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 4.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 50.014.000
BAŞKAN – Kabul
edenler… Etmeyenler… Kabul edilmiştir.
 TOPLAM 135.729.000
BAŞKAN – Kabul
edenler... Etmeyenler... Kabul edilmiştir.
Türk Tarih
Kurumu 2016 yılı merkezî yönetim bütçesinin bölümleri kabul edilmiştir.
Türk Tarih
Kurumu 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türk Tarih Kurumu 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 65.636.871,72
Bütçe Gideri 61.260.732,72
İptal Edilen Ödenek 4.376.139,00
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 130.000.000,00
Net Tahsilat 127.515.248,49
BAŞKAN
– (B) cetvelini kabul edenler… Etmeyenler… Kabul edilmiştir.
Türk
Tarih Kurumu 2014 yılı merkezî yönetim kesin hesabının bölümleri kabul edilmiştir.
Böylece
ikinci turda yer alan kuruluşların bütçeleri ve kesin hesapları kabul
edilmiştir. Hayırlı olmalarını temenni ediyorum.
Sayın
milletvekilleri, ikinci tur görüşmelerimiz de tamamlanmıştır.
Programa
göre kuruluşların bütçe ve kesin hesaplarını sırasıyla görüşmek için, 29 Şubat
2016 Pazartesi günü saat 11.00’de toplanmak üzere birleşimi kapatıyorum.
Teşekkür
ediyorum.
İyi
geceler diliyorum.
Kapanma Saati: 00.28




(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde Hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan kelimeler ifade edildi.







